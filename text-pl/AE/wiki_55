<doc id="507447" url="https://pl.wikipedia.org/wiki?curid=507447" title="Całka krzywoliniowa">
Całka krzywoliniowa

Całka krzywoliniowa – całka, w której całkowana funkcja przyjmuje wartości wzdłuż pewnej krzywej (regularnej). Gdy krzywa całkowania jest zamknięta, to całkę nazywa się niekiedy "całką okrężną".
Funkcja podcałkowa może być polem skalarnym lub wektorowym; w pierwszym przypadku mówi się o całce krzywoliniowej "nieskierowanej" lub "niezorientowanej", w drugim zaś o całce krzywoliniowej "skierowanej" bądź "zorientowanej"; nieco innym pojęciem jest opisana w dalszej części "całka krzywoliniowa zespolona". Wartość całki krzywoliniowej można sobie wyobrażać jako sumę wartości pola (skalarnego lub wektorowego) we wszystkich punktach z wagą opisaną przez pewną funkcję skalarną na krzywej (w przypadku całki nieskierowanej waga ta jest powiązana z długością łuku, a w przypadku całki skierowanej – z jego parametryzacją, a dokładniej z jej składowymi, czyli rzutami tego łuku na osie współrzędnych). Wspomniana waga odróżnia całkę krzywoliniową od prostszych całek określonych na przedziałach. Wiele prostych wzorów fizycznych ma naturalne, ciągłe odpowiedniki wyrażone w języku całek krzywoliniowych, np.
odpowiada
gdzie całka krzywoliniowa skierowana opisuje pracę wykonaną przez obiekt poprzez przemieszczanie go w polu elektrycznym lub grawitacyjnym.
Całka nieskierowana.
Całkę nieskierowaną pola skalarnego formula_3 wzdłuż krzywej regularnej (tzn. krzywej kawałkami gładkiej) formula_4 definiuje się wzorem
gdzie formula_6 jest dowolną wzajemnie jednoznaczną parametryzacją krzywej formula_7 przy czym formula_8 oraz formula_9 opisują końce krzywej formula_10
Funkcję formula_11 nazywa się "funkcją podcałkową", krzywa formula_12 to "dziedzina całkowania", zaś symbol formula_13 może być intuicyjnie rozumiany jako element długości krzywej. Całka krzywoliniowa pola skalarnego wzdłuż krzywej formula_12 nie zależy od wybranej parametryzacji formula_15 tej krzywej. W szczególności nie jest istotne, który z końców uznać za pierwszy, tzn.
gdzie formula_17 oznacza dowolną parametryzację przeciwną do danej parametryzacji formula_7 np. parametryzację formula_19 dla parametryzacji formula_20 krzywej formula_7 gdzie formula_22
Całka funkcji formula_11 dla zawierającej się w płaszczyźnie krzywej formula_12 o parametryzacji formula_25 gdzie formula_26 przyjmuje postać
Konstrukcja.
Całkę krzywoliniową pola skalarnego można skonstruować za pomocą sumy Riemanna korzystając z powyższych definicji formula_28 oraz parametryzacji formula_15 krzywej formula_10 Można to uczynić poprzez podział przedziału formula_31 na formula_32 podprzedziałów formula_33 długości formula_34 wtedy formula_35 oznacza pewien punkt, nazywany dalej "punktem próbkowym", na krzywej formula_10 Można wykorzystać zbiór punktów próbkowych formula_37 do przybliżenia krzywej formula_12 za pomocą łamanej przez połączenie odcinkiem każdej pary punktów próbkowych formula_39 oraz formula_40 Odległość między każdą parą sąsiednich punktów krzywych oznaczana będzie w dalszym ciągu przez formula_41 Iloczyn formula_42 można związać z polem zorientowanym prostokąta o wysokości i szerokości odpowiednio formula_43 oraz formula_41 Ponieważ
to biorąc granicę sumy wyrazów przy długości podziałów dążącej do zera,
otrzymuje się całkę Riemanna
Całka skierowana.
Całkę z pola wektorowego formula_48 wzdłuż krzywej regularnej formula_4 w kierunku formula_15 definiuje się jako
gdzie formula_52 oznacza iloczyn skalarny, zaś formula_6 jest wzajemnie jednoznaczną parametryzacją krzywej formula_7 przy czym formula_8 oraz formula_9 wyznaczają końce formula_10
Całka nieskierowana pola skalarnego jest zatem całką skierowaną pola wektorowego, w którym wektory są zawsze styczne do krzywej.
Całki pól wektorowych są niezależne od parametryzacji formula_15 w wartości bezwzględnej, jednak zależą one od jej orientacji: odwrócenie orientacji parametryzacji zmienia znak całki na przeciwny.
Jeżeli formula_12 jest krzywą zamkniętą, tzn. jej punkty końcowe pokrywają się, to całkę nazywa się okrężną i czasami korzysta się z oznaczenia
Jeśli krzywa formula_12 zawiera się w płaszczyźnie i jest przy tym opisana parametryzacją formula_25 gdzie formula_26 to całka z funkcji formula_64 wyraża się wzorem
Konstrukcja.
Całkę krzywoliniową skierowaną pola wektorowego można skonstruować analogicznie do całki nieskierowanej pola skalarnego. Wykorzystując definicje formula_66 oraz parametryzacji formula_15 krzywej formula_12 można skonstruować ją za pomocą sumy Riemanna. Dzieląc przedział formula_31 na formula_32 przedziałów długości formula_34 oznaczając przez formula_72 "i"-ty punkt na formula_73 pozycja "i"-tego punktu na krzywej formula_12 będzie dana przez formula_40 Jednakże zamiast obliczać odległości między kolejnymi punktami należy wyznaczyć ich wektory przesunięcia formula_41 Jak poprzednio, obliczenie formula_77 we wszystkich punktach krzywej i wzięcie iloczynu skalarnego z każdym z wektorów przesunięcia daje nieskończenie mały przyrost każdego podziału formula_77 na formula_10 Przejście z długością podprzedziałów do granicy dążącej do zera daje sumę
Wektor przesunięcia między sąsiadującymi punktami krzywej jest dany jako
z tego powodu rozpatrywana całka jest równa
Niezależność od drogi.
Jeżeli pole wektorowe formula_77 jest gradientem pola skalarnego formula_84 tzn.
to pochodna funkcji złożonej z formula_86 oraz formula_20 wyraża się przez
co pokrywa się z funkcją podcałkową całki krzywoliniowej formula_77 względem formula_90 Oznacza to, że dla danej drogi formula_12 zachodzi
Innymi słowy całka formula_77 wzdłuż formula_12 zależy wyłącznie od wartości formula_86 w punktach formula_9 oraz formula_8 i jest w ten sposób niezależna od drogi między nimi. Z tego powodu o całce krzywoliniowej pola wektorowego, które jest gradientem pola skalarnego, mówi się, że jest ona "niezależna od drogi całkowania".
W szczególności, jeśli formula_12 jest krzywą zamkniętą, tzn. formula_99 to w rozpatrywanym przypadku
Całka zespolona.
Całka krzywoliniowa jest zasadniczym narzędziem analizy zespolonej. Niech formula_101 oznacza podzbiór otwarty płaszczyzny liczb zespolonych formula_102 przy tym dana będzie krzywa prostowalna formula_103 oraz funkcja formula_104 Całka krzywoliniowa
może być zdefiniowana poprzez podział przedziału formula_31 na
i rozważenie wyrażenia
Całka jest wówczas granicą tej sumy przy długościach podziałów dążących do zera.
Jeśli formula_109 jest krzywą różniczkowalną w sposób ciągły, to całka krzywoliniowa może być wyznaczona jako całka funkcji zmiennej rzeczywistej:
Jeśli formula_109 jest krzywą zamkniętą, tzn. jej punkt początkowy i końcowy pokrywają się, to stosuje się także zapis
Do zasadniczych własności tej całki należy oszacowanie
gdzie:
oznacza długość krzywej formula_115 zaś formula_116 jest oszacowaniem górnym na wartości formula_117 tzn.
Całki krzywoliniowe funkcji zespolonych można obliczać na wiele różnych sposobów: uprościć je za pomocą powyższego oszacowania, podzielić na części rzeczywistą i urojoną redukując problem do obliczenia dwóch całek krzywoliniowych o wartościach rzeczywistych bądź za pomocą wzoru całkowego Cauchy’ego. Jeśli całka krzywoliniowa dana jest wzdłuż krzywej zamkniętej w obszarze, gdzie funkcja jest holomorficzna i nie zawiera osobliwości, to wartością tej całki jest po prostu zero; jest to konsekwencja twierdzenia całkowego Cauchy’ego. Ze względu na twierdzenie o residuach można wykorzystać całkowanie po krzywej zamkniętej w płaszczyźnie zespolonej do znalezienia całek funkcji zmiennej rzeczywistej o wartościach rzeczywistych (przykład w artykule o twierdzeniu).
Przykład.
Niech dana będzie funkcja formula_119 oraz krzywa zamknięta formula_12 będąca okręgiem jednostkowym wokół zera, którą można sparametryzować za pomocą formula_121 gdzie formula_122 Podstawiając powyższe do definicji otrzymuje się
Wyżej, korzysta się z faktu, że dowolną liczbę zespoloną formula_124 można zapisać w postaci formula_125 gdzie formula_126 oznacza moduł formula_127 przy czym dla okręgu jednostkowego formula_128 tak więc jedyną zmienną wolną jest kąt oznaczany wyżej przez formula_129
Rezultat ten można porównać z wynikiem otrzymanym przez wzór całkowy Cauchy’ego.
Całka skierowana a zespolona.
Postrzegając liczby zespolone jako dwuwymiarowe wektory można zauważyć, że całka krzywoliniowa dwuwymiarowego pola wektorowego odpowiada części rzeczywistej całki krzywoliniowej sprzężenia odpowiedniej funkcji zespolonej zmiennej zespolonej. Dokładniej, jeśli formula_130 oraz formula_131 to
przy założeniu, że obie całki po prawej stronie równości istnieją, a parametryzacje formula_133 oraz formula_20 krzywej formula_12 są zgodne (mają tę samą orientację).
Ze względu na równania Cauchy’ego-Riemanna rotacja pola wektorowego odpowiadającego sprzężeniu funkcji holomorficznej wynosi zero. Twierdzenie Stokesa sprawia, że oba rodzaje całek dają zero.
Całka krzywoliniowa może być również obliczona przez zamianę zmiennych.

</doc>
<doc id="507451" url="https://pl.wikipedia.org/wiki?curid=507451" title="Kawczak">
Kawczak

Kawczak (niem. "Dohlenberg", 601 m n.p.m.) – góra w Sudetach Środkowych na północno-wschodnim obrzeżeniu Gór Bystrzyckich.
Szczyt oraz zbocza w większości porastają lasy świerkowe z niewielką domieszką gatunków liściastych. Wschodnie zbocze nazywane jest "Pustki" i dawniej było bardzo dobrym punktem widokowym oraz celem wycieczek z Bystrzycy Kłodzkiej. Obecnie, mimo zarośnięcia w części lasem nadal roztaczają się stamtąd rozległe widoki na Bystrzycę Kłodzką, Rów Górnej Nysy, Masyw Śnieżnika.
U południowego podnóża Kawczaka wznoszą się nieliczne zabudowania kolonii Stara Bystrzyca.

</doc>
<doc id="507454" url="https://pl.wikipedia.org/wiki?curid=507454" title="Słucz (dopływ Horynia)">
Słucz (dopływ Horynia)

Słucz () – rzeka na Ukrainie, prawy dopływ Horynia, o długości 451 km i powierzchni dorzecza 13 900 km².
Słucz rozpoczyna swój bieg ok. 30 km na północny wschód od miasta Wołoczyska. Minąwszy po drodze Starokonstantynów i Nowogród Wołyński, w granice przedwojennego polskiego Wołynia wpływa na północ od Korca niedaleko ujścia Korczyka. Dawniej uznawana była w części biegu za zachodnią granicę historycznej Ukrainy. Hasłem hajdamaków podczas Koliszczyzny miało być "O! tak, Lasze, po Słucz nasze!".
Odtąd aż po [[Hubków]] tworzy dolinę wśród skał granitowych, a okolica tamtejsza, posiadająca liczne osobliwości przyrody, jest nazywaną [[Nadsłuczański Park Krajobrazowy|Szwajcarią Nadsłuczańską]].
Dolina rzeki ma szerokość od 0,2–0,8 km w górnym biegu do 5 km w dolnym. Kоrуtо jest szerokie na 5–50 m, w najszerszym miejscu – 110 m, zamarza w grudniu, a odmarza w marcu.
W dolnym biegu dzieli się na setki ramion na wschód od Sarn i Niemowicz. Słucz jest spławną na długości 290 km. Poza tym spław utrudniają skały granitowe w korycie rzeki. Brzegi przeważnie zalesione. Z miast i miasteczek leżą nad Słuczą m.in. [[Ludwipol]], [[Hubków]] z [[Zamek w Hubkowie|ruinami zamku]] oraz [[Bereźne]].
Największym (lewym) z dopływów Słuczy jest rzeka [[Korczyk (rzeka)|Korczyk]], nad którą leży miasto [[Korzec (miasto)|Korzec]]. Korczyk tworzy dolinę, przebijając płytę granitową, a w okolicy Korca brzegi doliny zdobią granitowe skały. Innym z lewych dopływów jest Derewiczka, przepływająca przez Demkowice i Derewicze.
Rzeka płynie przez [[Wyżyna Wołyńska|Wyżynę Wołyńską]], uchodzi do [[Horyń|Horynia]], na północ od miasta [[Sarny]]. Jest największym dopływem Horynia.
Ważniejsze miejscowości nad Słuczą: [[Starokonstantynów]], [[Nowogród Wołyński]], [[Horodnica (rejon nowogrodzki)|Horodnica]], [[Sosnowe (Ukraina)|Ludwipol]] ([[język ukraiński|ukr.]] Sosnove), [[Bereźne]], [[Sarny]].
Dopływy: [[Chomora]]
Linki zewnętrzne.
[[Kategoria:Rzeki na Ukrainie]]
[[Kategoria:Dorzecze Horynia]]

</doc>
<doc id="507459" url="https://pl.wikipedia.org/wiki?curid=507459" title="Romulanie">
Romulanie

Romulanie – fikcyjna rasa humanoidalna przedstawiona w serialu Star Trek.
Romulanie to rasa posiadająca wspólne korzenie z Wolkanami. Ich ojczystą planetą jest Romulus. Romulanie są założycielami Romulańskiego Imperium Gwiezdnego.
Początki rasy.
Kiedy kilka tysięcy lat temu na Wolkanie wybuchła straszliwa wojna, trwająca setki lat, Wolkanie osiągnęli już poziom rozwoju techniki zbliżony do XX-wiecznej technologii na Ziemi. W wyniku tej wojny populacja Wolkan spadła z trzech miliardów do 200 tysięcy. Wtedy Wolkan imieniem Surak zrozumiał, że jeśli Wolkanie nie przestaną wojować i kierować się tylko emocjami, cała rasa wyginie. Nawoływał do tłumienia emocji i kierowania się logiką. Jednak nie wszyscy zgadzali się z jego naukami, planowano zamachy na jego życie, z których jeden odniósł sukces. Ostatecznie jednak prawie wszyscy przyjęli filozofię Suraka, a sprzeciw został stłumiony.
Inwazja orinońskich piratów i wywołane nią kłopoty spowodowały większą aktywność przeciwników pokojowej filozofii Suraka, jeden z jego uczniów – S’Task stał się ich przywódcą. By nie sprowokować kolejnej wojny, postanowili opuścić planetę Wolkan, odlecieć jak najdalej i znaleźć sobie inny świat. Tak rozpoczęła się historia Romulan.

</doc>
<doc id="507460" url="https://pl.wikipedia.org/wiki?curid=507460" title="Andrzej Iskrzycki">
Andrzej Iskrzycki

Andrzej Tomasz Iskrzycki (ur. 20 listopada 1951 w Nowym Targu) – polski hokeista, olimpijczyk.
Życiorys.
Absolwent Technikum Mechanicznego. Zawodnik grający na pozycji obrońcy. Wychowanek i gracz Podhala Nowy Targ. Z drużyną tą w latach 1971, 1972, 1974-1979 zdobywał złoty medal mistrzostw Polski.
Z reprezentacją Polski wystąpił w Igrzyskach Olimpijskich w Innsbrucku w 1976.

</doc>
<doc id="507473" url="https://pl.wikipedia.org/wiki?curid=507473" title="Beaufortia (ryby)">
Beaufortia (ryby)

Beaufortia – rodzaj ryb karpiokształtnych z rodziny przylgowatych (Balitoridae).
Klasyfikacja.
Gatunki zaliczane do tego rodzaju:
Gatunkiem typowym jest "Gastromyzon leveretti" ("B. leveretti").

</doc>
<doc id="507479" url="https://pl.wikipedia.org/wiki?curid=507479" title="Obszar jednospójny">
Obszar jednospójny



</doc>
<doc id="507480" url="https://pl.wikipedia.org/wiki?curid=507480" title="$">
$



</doc>
<doc id="507486" url="https://pl.wikipedia.org/wiki?curid=507486" title="Salwinia pływająca">
Salwinia pływająca

Salwinia pływająca ("Salvinia natans") – paproć wodna, jedyny przedstawiciel tego rodzaju i rodziny salwiniowatych rosnący w stanie dzikim w Polsce, gdzie występuje niezbyt często w zbiornikach wodnych na niżu. Inne gatunki tego rodzaju spotykane są w tropikach, gdzie zarastają niekiedy zwartym kobiercem powierzchnię wód.
Zasięg występowania.
Gatunek szeroko rozpowszechniony w Eurazji. Najdalej na wschodzie występuje na Jawie, Półwyspie Malajskim, w Chinach i Japonii. Zasięg obejmuje całą Azję od Syberii na północy, do Indii na południu. Przez Bliski Wschód sięga do krajów Afryki północnej oraz Europy. Tu gatunek ten spotykany jest głównie w południowo-wschodniej i centralnej części kontynentu. Północna granica zasięgu przebiega przez Białoruś, Polskę i Niemcy. Na zachodzie gatunek ten sięgał po Hiszpanię, Francję i Belgię, przy czym w dwóch ostatnich krajach, gatunek ten już wymarł. Salwinia pływająca zawleczona została także do Ameryki Północnej, gdzie występuje w północno-wschodnich stanach USA. Na Florydzie jest gatunkiem zakazanym do uprawy ze względu na możliwość zawleczenia inwazyjnego. W Polsce gatunek najwięcej stanowisk ma na Śląsku Górnym i Dolnym oraz wzdłuż dolin Odry i Wisły. Poza tymi obszarami notowany jest bardzo rzadko. W polskiej części Karpat w 2008 potwierdzono występowanie tylko na kilku stanowiskach na Pogórzu Cieszyńskim, kilku stanowiskach na Pogórzu Śląskim, dwóch na Pogórzu Wielickim i jednym w Kotlinie Jasielsko-Krośnieńskiej.
Biologia i ekologia.
Salwinia pływająca jest rośliną jednoroczną i różnozarodnikową, dlatego w jednych sporokarpach powstają zarodniki żeńskie, w innych męskie. Zarodnikowanie następuje w miesiącach od sierpnia do października, po czym pędy zamierają. Włoski na powierzchniach liści odłamują się i roślina opada na dno zbiornika. Sporokarp stanowiący formę przetrwalnikową rośliny spędza zimę leżąc na osadach dennych. Po rozpadnięciu się jego ścian zarodniki wypływają na powierzchnię wody, gdzie powstają przedrośla. Po zapłodnieniu powstaje na przedroślu zarodek, z którego wyrasta nowa roślina. W ciągu sezonu wegetacyjnego rozmnaża się przez podział pędu. 2n = 8, 18.
Gatunek ten występuje głównie w wodach stojących – w starorzeczach, stawach, rowach, wchodząc w skład zbiorowisk pleustonowych. Na obszarach upraw ryżu pojawia się czasem masowo na polach ryżowych. Traktowany jest jako wskaźnik spokojnej wody. Liczebność jej w kolejnych latach wykazuje bardzo duże wahania, w niektórych latach pojawia się masowo zarastając rozległe przestrzenie akwenów.
Gatunek charakterystyczny dla zespołu "Spirodelo-Salvinietum natantis".
Salwinia jest bardzo chętnie zjadana przez ptaki wodno-błotne.
Zagrożenia i ochrona.
Roślina objęta w Polsce ścisłą ochroną gatunkową od 1983 roku. Umieszczona jest na Czerwonej liście roślin i grzybów Polski (2006) w grupie gatunków narażonych na wymarcie (kategoria zagrożenia V). Gatunek ten jest rzadki w wielu obszarach Europy, w Słowenii, Włoszech i na Ukrainie uznany za zagrożony. Zagrożenie dla niego stanowi zanieczyszczenie wód, wysychanie zbiorników, regulacja rzek związana z niszczeniem starorzeczy.
Zastosowanie.
Bywa czasem spotykana w akwariach, do których trafia wraz z odłowionym planktonem (w uprawie akwarystycznej częściej spotykane są gatunki tropikalne – salwinia uszkowata "S. auriculata" i mała "S. minima"). Bywa hodowana w stawach i oczkach wodnych, przy czym ze względu na zimujące na dnie sporokarpy zalecana jest do zbiorników naturalistycznych, w których zabiegi pielęgnacyjne są bardzo ograniczone. Wymaga stanowisk nasłonecznionych i miękkiej wody, źle znosi zraszanie. W przypadku masowego występowania może wymagać okresowo usuwania nadmiaru roślin, ze względu na blokowanie dopływu światła do zbiornika i hamowanie wymiany gazowej.
W Indiach bywa wykorzystywana na kompost. Po spaleniu popiół z salwinii bywa dodawany do przypraw w celu wzmocnienia ich aromatu.
Uprawa.
Nadaje się do uprawy w zbiornikach słonecznych lub w półcieniu. W przypadku zbytniego namnożenia się – nadmiar osobników wyłowić siatką. W regionach z mroźnymi zimami, należy wyłowić przed zimą przynajmniej część osobników z oczka wodnego i przechować w płytkim zbiorniku (np. akwarium) usytuowanym w miejscu jasnym i nie narażonym na mróz. Problemu nie stanowią w uprawie szkodniki i choroby.

</doc>
<doc id="507489" url="https://pl.wikipedia.org/wiki?curid=507489" title="Witold Plapis">
Witold Plapis

Witold Plapis (ur. 5 marca 1905 w Uzyniu, zm. 1 grudnia 1968 w Warszawie) – architekt, profesor Politechniki Warszawskiej.
Życiorys.
Syn Jana. Po II wojnie światowej pracował w Biurze Odbudowy Stolicy (BOS). Od lutego 1945 roku kierował pracownią rejestracji zniszczeń BOS.
W latach 1951–1957 organizował i został kierownikiem pierwszego w Polsce Zakładu Naukowego Architektury Krajobrazu w Instytucie Urbanistyki i Architektury Politechniki Warszawskiej. Był też współtwórcą Kampinoskiego Parku Narodowego i autorem wielu publikacji takich jak "Niektóre zagadnienia kształtowania krajobrazu w nauczaniu projektowania architektonicznego" czy "Kształtowanie krajobrazu na podstawie naturalnych walorów przyrodniczych", a także redaktorem "Rejestru Ogrodów Polskich". Był jednym z inicjatorów utworzenia tzw. Zielonego Pierścienia Warszawy.
Pochowany na cmentarzu Powązkowskim (kwatera 203-5-9).

</doc>
<doc id="507492" url="https://pl.wikipedia.org/wiki?curid=507492" title="Kosma Medyceusz">
Kosma Medyceusz



</doc>
<doc id="507494" url="https://pl.wikipedia.org/wiki?curid=507494" title="Wesele w Suzie">
Wesele w Suzie

Wesele w Suzie – trwające 5 dni wesele zorganizowane w Suzie w 324 p.n.e. przez Aleksandra Macedońskiego tuż po powrocie z wyprawy do Indii. Udało mu się nakłonić ponad 90 dostojników macedońskich i greckich ze swego otoczenia do małżeństwa z przedstawicielkami arystokracji irańskiej. Chciał w ten sposób zacieśnić więzi macedońsko-irańskie; między zdobywcami i pokonanymi.
Zawarte małżeństwa.
Aleksander dał przykład otoczeniu, poślubiając dwie córki królów perskich: Parysatis II (córkę Artakserksesa III) i Statejrę II (córkę Dariusza III), licząc na legitymizację swojej władzy w Iranie. Ewentualni synowie narodzeni z tych związków byliby wnukami achemenidzkich władców i mogliby liczyć na lojalność arystokracji perskiej. Aleksander miał więc już trzy żony (pierwszą była Roksana – księżniczka baktryjska). 
Szczególnie wyróżniony został Hefajstion – najbliższy przyjaciel Aleksandra, który ożenił się z Drypetis – młodszą siostrą Statejry II, stając się tym samym szwagrem macedońskiego władcy. Również Krateros otrzymał żonę z dynastii Achemenidów – Amastris – córkę Oksartesa, brata Dariusza III.
Inne zawarte tego dnia ważniejsze małżeństwa to:
Oprócz tego Aleksander opłacił pannom młodym posag, wynagradzając także prostych żołnierzy, którzy związali się z Azjatkami (takich związków miało być aż 10 tysięcy).
Dalsze losy małżeństw.
Powszechnie powtarzana przez naukę nowożytną teza, iż po śmierci Aleksandra jego wodzowie rozwiedli się ze swoimi perskimi żonami, jest tylko przypuszczeniem. O większości tych związków nie mamy żadnych informacji. Wiadomo tylko, że kilka się rozpadło, a jedno – Seleukosa z Apamą – przetrwało długo (z tego małżeństwa narodził się następca na tronie państwa Seleucydów – Antioch I Soter). Innym przykładem trwałego małżeństwa może być związek Eumenesa i Artonis.

</doc>
<doc id="507497" url="https://pl.wikipedia.org/wiki?curid=507497" title="Henry Fonda">
Henry Fonda

Henry Jaynes Fonda (ur. 16 maja 1905 w Grand Island, zm. 12 sierpnia 1982 w Los Angeles) – amerykański aktor filmowy i teatralny, patriarcha rodziny aktorskiej Fondów, ojciec Jane i Petera, dziadek Bridget. American Film Institute umieścił go na 6. miejscu na liście największych amerykańskich aktorów wszech czasów ("The 50 Greatest American Screen Legends").
Życiorys.
Urodził się w Grand Island w stanie Nebraska jako syn Elmy Herberty (z domu Jaynes) i Williama Brace’a Fondy. Przodkowie Fondów pochodzili z Genui we Włoszech, skąd w XV wieku przenieśli się do Holandii, a w 1642 do Ameryki Północnej.
Studiował dziennikarstwo na Uniwersytecie Minnesoty, ale odpadł na drugim roku. W 1925 roku pracował w Retail Credit Company, firmie w Omaha, kiedy w wieku 20 lat został zaproszony do odegrania ważnej roli w amatorskiej produkcji Omaha Community Playhouse. Na profesjonalnej scenie po raz pierwszy wystąpił jako Ricky w przedstawieniu "Ty i ja" ("You and I"). W 1929 roku, gdy powrócił na Manhattan i University Players Guild, zagrał w spektaklu "Diabeł i ser" ("Devil and the Cheese") z Margaret Sullavan, z którą dwa lata później się ożenił. Małżeństwo trwało ponad rok. Wkrótce udał się do Hollywood, aby kręcić filmy.
W 1935 roku zadebiutował jako Dan Harrow w komedii "The Farmer Takes a Wife" ("Rolnik bierze żonę") z Janet Gaynor. W tym czasie poznał Jamesa Stewarta, a ich przyjaźń trwała aż do śmierci. W 1936 roku Henry poślubił Frances Ford Seymour, wdowę po bogatym przemysłowcu. Mieli dwoje dzieci, także aktorów Jane i Petera. Małżeństwo zakończyło się tragicznie w 1950 roku – Frances po załamaniu nerwowym popełniła samobójstwo. W tym samym roku Henry poślubił Susan Blanchard, z którą adoptował córkę, Amy. Para rozstała się w 1956. Czwartą żoną aktora była poznana na planie "Wojny i pokoju" włoska aktorka Afdera Franchetti. Również to małżeństwo okazało się nieudane. Dopiero piąty związek, ze znacznie młodszą byłą stewardesą Shirlee Adams, okazało się szczęśliwe. Shirlee towarzyszyła Henry'emu do samego końca.
W 1943 wstąpił do amerykańskiej marynarki wojennej, służąc jako kwatermistrz trzeciej klasy na pokładzie niszczyciela USS Satterlee na Pacyfiku, aż do 1946.
Wystąpił m.in. w westernach "Miasto bezprawia" (1946) Johna Forda, "Gwiazda szeryfa" (1957) Anthony’ego Manna, kameralnym filmie „jednego stołu” – "Dwunastu gniewnych ludzi" (1956) Sidneya Lumeta, filmie wojennym – "Bitwa o Ardeny" (1965) Ken Annakina, dramacie wojennym – "Bitwa o Midway" (1976) Jacka Smighta i psychologiczno-obyczajowym – "Nad złotym stawem" (1981) Marka Rydella, za rolę w którym zdobył w 1982 Nagrodę Akademii dla najlepszego aktora.
W 1981 otrzymał honorowego Oscara za całokształt dokonań.
Otrzymał amerykańskie medale kampanii – Medal obrony narodowej, Medal Wyzwolenia Filipin, Medal Azjatyckiego Teatru Pacyficznego (1905-1982).
Zmarł 12 sierpnia 1982 w Los Angeles w wieku 77 lat po chorobie serca i raka gruczołu krokowego.

</doc>
<doc id="507502" url="https://pl.wikipedia.org/wiki?curid=507502" title="Błękitny grom">
Błękitny grom

Błękitny grom (tytuł oryginalny "Blue Thunder") – sensacyjny film fabularny z 1983 roku. W roku 2006 został ulepszony, poprawiony i w udoskonalonej wersji wydany przez Warner Bros. na płytach DVD.
Opis fabuły.
Tytułowy „Blue Thunder” to nowoczesny helikopter policyjny. Pilotujący go Frank Murphy zaczyna jednak snuć podejrzenia co do faktycznych celów, dla których go stworzono.

</doc>
<doc id="507503" url="https://pl.wikipedia.org/wiki?curid=507503" title="Giovanni di Lorenzo de' Medici">
Giovanni di Lorenzo de' Medici



</doc>
<doc id="507509" url="https://pl.wikipedia.org/wiki?curid=507509" title="Blue Thunder">
Blue Thunder



</doc>
<doc id="507512" url="https://pl.wikipedia.org/wiki?curid=507512" title="Prosta Eulera">
Prosta Eulera

Prosta Eulera – dla trójkąta niebędącego trójkątem równobocznym, jest to prosta, która przechodzi przez:
Nazwa pochodzi od Leonarda Eulera, który udowodnił, że taka prosta istnieje. Środek okręgu dziewięciu punktów leży w połowie między ortocentrum i środkiem okręgu opisanego a odległość od środka ciężkości trójkąta od środka okręgu opisanego jest jedną trzecią odległości między ortocentrum a środkiem okręgu opisanego.
Dowód.
Niech formula_1 będą obrazami punktów formula_2 w jednokładności o skali formula_3 i środku w punkcie formula_4
Wtedy formula_5
Czworokąt formula_6 jest równoległobokiem, więc formula_7
Zatem formula_8
Środek ciężkości formula_9 dzieli środkowe w trójkącie w stosunku 2:1, więc formula_10
Ponieważ formula_11 to formula_12 bo są to kąty naprzemianległe.
Zatem formula_13 jest obrazem formula_14 w jednokładności o środku w formula_9 i skali formula_16
Stąd otrzymujemy, że formula_17 leżą na jednej prostej oraz formula_18

</doc>
<doc id="507513" url="https://pl.wikipedia.org/wiki?curid=507513" title="Zwrotnica kolejowa">
Zwrotnica kolejowa



</doc>
<doc id="507516" url="https://pl.wikipedia.org/wiki?curid=507516" title="Szabelnia (Mysłowice)">
Szabelnia (Mysłowice)

Szabelnia – część Mysłowic położona w dzielnicy Piasek ciągnąca się wzdłuż ul. Szabelnia, a także część Katowic w dzielnicy Szopienice-Burowiec (zachodni fragment osady znany jako Szopienice Miejskie; na końcu ul. Szabelnianej), której początki sięgają przełomu XVII i XVIII wieku. Składa się ona z rozproszonej zabudowy mieszkaniowej. W rejonie Szabelni znajduje się m.in. zespół przyrodniczo-krajobrazowy "Szopienice-Borki".
Historia.
Szabelnia powstała na przełomie XVII i XVIII wieku jako kolonia na pograniczu Szopienic i Mysłowic. Jej powstanie jest związane z założeniem na jej terenach przez właścicieli Mysłowic – rodziny Turzonów, kuźnicy żelaza, którą później przekształcono ją w małą wytwórnię szabel i noży – stąd również pochodzi nazwa dzisiejszej dzielnicy. W 1723 roku odnotowano w Szabelni kradzież kilkunastu szabel z kuźnicy Stanisława Mikułowskiego, nazywanego mistrzem szabelnikiem. W 1862 roku osada ta weszła w skład Mysłowic, które wraz z włączeniem innych sąsiednich osad odzyskały wówczas prawa miejskie. 
W 1951 roku Szabelnię podzielono pomiędzy miasta Mysłowice i Szopienice, przy czym większa część pozostała w Mysłowicach. 31 grudnia 1959 roku część szopienicką włączono do Katowic (obecnie w dzielnicy Szopienice-Burowiec), natomiast część mysłowicka znajduje się na terenie dzielnicy Piasek.
Szopienicka część Szabelni przed 1951 zwana była Szopienicami Miejskimi, a obecnie określa się ją jako Drugie Szopienice.
Charakterystyka.
Szabelnia położona jest na granicy Mysłowic (dzielnica Piasek) i Katowic (dzielnicy Szopienice-Burowiec). Od północy Szabelnia granicy z Sosnowcem (osiedle Naftowa; granica stanowi Brynica, a bliżej Szabelni równolegle przebiegała trasa kolejowej Północnej Magistrali Piaskowej), od południa z Piaskiem (z linią kolejową nr 171), a od zachodu z Szopienicami. 
Szabelnia składa się z rozproszonej zabudowy mieszkaniowej jednorodzinnej oraz ośrodka rekreacyjnego przy stawach Hubertus, ukształtowanego przy Brynicy i uchodzącej do niej na terenie osady rzeki Rawy. Na pograniczu Katowic, Sosnowca i Mysłowic znajduje się Zespół przyrodniczo-krajobrazowy "Szopienice-Borki". W strukturze użytkowania gruntów Szabelni po stronie Mysłowic przeważają grunty pod wodami powierzchniowymi (stawy Hubertus). Ponadto znaczny jest udział terenów rekreacyjno-wypoczynkowych oraz pastwisk. Główną drogą wewnątrz Szabelni jest ul. Szabelnia, która jest drogą dojazdową. Zlokalizowany jest tu przystanek ZTM "Mysłowice Kąpielisko Hubertus", z którego według stanu z października 2020 roku odjeżdżała jedna linia autobusowa (nr 219), łącząca Szabelnię z Ławkami przez Centrum, Ćmok, Brzęczkowice, Brzezinkę i Wesołą. W 2015 roku mysłowicką część Szabelni zamieszkiwało 15 osób.

</doc>
<doc id="507520" url="https://pl.wikipedia.org/wiki?curid=507520" title="Obroki (Katowice)">
Obroki (Katowice)

Obroki – historyczna część Katowic, ciągnąca się wzdłuż ulicy Obroki, położona w północnej części jednostki pomocniczej Osiedle Witosa.
Początki osady, wówczas będącej przysiółkiem Załęża, sięgają XVII wieku. W XVIII wieku powstał folwark, w którym hodowano owce. Szybszy rozwój osady wiąże się z powstaniem w połowie XIX wieku w Obrokach kopalni "Cleophas" (później przemianowanej na "Kleofas"), zlikwidowanej w 2004 roku. Obecnie Obroki mają charakter mieszany charakter – zarówno mieszkaniowy, jak i też stanowią ośrodek handlu hurtowego oraz przemysłu maszynowego.
Geografia.
Obroki położone są w północno-zachodniej części Katowic, w północno-zachodniej części jednostki pomocniczej Osiedle Witosa. Obroki od północy graniczą z Załężem (wzdłuż linii kolejowej nr 137), od wschodu i południa z osiedlem W. Witosa (wzdłuż ul. W. Sławka i dalej wzdłuż dawnej linii piaskowej do kopalni "Kleofas"), natomiast od zachodu z miastem Chorzów. Według podziału fizycznogeograficznego Jerzego Kondrackiego Obroki znajdują się w mezoregionie Wyżyna Katowicka (341.13), będącej południową częścią Wyżyny Śląskiej, w podprowincji Wyżyna Śląsko-Krakowska.
Obroki zlokalizowane są w niecce górnośląskiej, która wypełnia utwory pochodzące z górnego karbonu, zawierające pokłady węgla kamiennego. Według jednostek morfologicznych dawna osada położona jest w Obniżeniu Rawy, które ciągnie się wzdłuż doliny Rawy. Znajduje się tu jeden staw – Kozubek. Centralna część Obroków (przy wejściu do dawnej KWK Kleofas) znajduje się na wysokości 277 m n.p.m. Klimat osady w niewielkim stopniu różni się od warunków klimatycznych panujących w całych Katowicach. Średnia roczna temperatura wynosi 8,1 °C, a średnia roczna suma opadów 713,8 mm. Powierzchnia Obroków położona jest w całości w dorzeczu Wisły, w zlewni Rawy.
Historia i zabytki.
Pierwsze wzmianki o Obrokach, będących wówczas przysiółkiem Załęża, pojawiły się w XVII wieku. Zabudowa osady koncentrowała się wtedy w miejscu Fabryki Narzędzi Górniczych "Gonar". W XVIII wieku, około 400 m na wschód od osady powstał folwark Obroki, związany z dworem załęskim. Folwark ten zajmował się hodowlą owiec – w 1799 roku hodowano 450 owiec, a w latach 30. XIX wieku około 900 merynosów.
Dalszy rozwój osady wiąże się z działalnością górniczą, zwłaszcza z powstaniem w 1840 roku w pobliżu osady obecnie zlikwidowanej kopalni węgla kamiennego "Kleofas". Powstała wówczas nowa zabudowa mieszkalna – na początku miała charakter tymczasowy, ale na początku XX wieku powstało przed kopalnią osiedle patronackie. W ich sąsiedztwie wybudowano budynki administracji kopalni. W dniu 15 października 1924 Obroki wraz z całą gminą Załęże zostały włączone do Katowic, a po II wojnie światowej w centralnej i wschodniej części powstało nowe osiedla dla górników kopalni "Kleofas", a na południe od Obroków osiedle Wincentego Witosa, na terenie której Obroki znajdują się formalnie od 29 września 1997 roku. W 2004 roku doszło do ostatecznego zamknięcia kopalni "Kleofas" na terenie Obroków.
W Obrokach znajdują się następujące historyczne obiekty, objęte ochroną konserwatorską:
Gospodarka, transport i instytucje.
Na terenie Obroków znajdowało się kilka zakładów pracy, m.in. nieistniejące już: Kopalnia Węgla Kamiennego "Kleofas" i Katowickie Przedsiębiorstwo Instalacji Sanitarnych (KAPIS). Na miejscu tych zakładów mają siedziby m.in.: Wydawnictwo CRUX (w miejscu kopalni) czy hurtownia nabiału Milko (w miejscu KAPIS). Na Obrokach znajduje się też m.in.: siedziba Miejskiego Przedsiębiorstwa Gospodarki Komunalnej w Katowicach (ul. Obroki 140) ciepłownia "Kleofas", będąca wydziałem spółki Dalkia Polska Energia (ul. Obroki 77) i producent narzędzi górniczych Gonar-Bis (ul. Obroki 109). W zachodniej części Obroków, od lat 90. XX wieku rozwinął się spożywczy handel hurtowy. Śląski Rynek Hurtowy Obroki, położony przy ulicy Obroki 130 to największy tego typu zakład na terenie Górnego Śląska.
Główną ulicą w Obrokach jest ulica Obroki, łącząca dzielnicę na wschód bezpośrednio z osiedlem. W. Witosa i Załężem, zaś na zachód z miastem Chorzowem w rejonie dawnej kolonii Joanny. Jest to droga gminna o klasie drogi lokalnej. Do tej części miasta można dojechać liniami autobusowymi ZTM-u. Z przystanku "Obroki Dulęby", znajdującego się na wysokości wejścia do dawnej kopalni "Kleofas", kursują autobusy linii: 70, 109, 115 i 165. Na północ od Obroków, przy granicy z Załężem ciągnie się linia kolejowa nr 137 Katowice – Legnica, będąca fragmentem międzynarodowej magistrali E 30. Na zachód od Obroków znajduje się na tej linii stacja kolejowa Chorzów Batory, zaś na wschód przystanek Katowice Załęże. Sama zaś linia kolejowa została oddana do użytku 3 października 1846 roku.
W Obrokach funkcjonuje szkoła powstała 15 kwietnia 1945 roku, obecnie pod nazwą XV Liceum Ogólnokształcące im. rtm. Witolda Pileckiego (ul. Obroki 87). Do 1993 roku funkcjonowała jako szkoła górnicza. Wierni rzymskokatoliccy w Obrokach przynależą do parafii Podwyższenia Krzyża Świętego i św. Herberta na osiedlu W. Witosa.

</doc>
<doc id="507529" url="https://pl.wikipedia.org/wiki?curid=507529" title="Dmitrov">
Dmitrov



</doc>
<doc id="507533" url="https://pl.wikipedia.org/wiki?curid=507533" title="Zadole (Katowice)">
Zadole (Katowice)

Zadole – historyczna część Piotrowic, obecna część dzielnicy Katowic Ligota-Panewniki. Zadole powstało w XIX w. jako przysiółek Piotrowic nad rzeką Ślepiotką. Początkowo nieliczne zabudowania chłopskie, m.in. młyn wodny na Ślepiotce. W roku 1850 po otwarciu linii kolejowej Katowice−Rybnik osada zaczęła rozwijać się dynamiczniej, największy rozwój odnotowano w początkach XX w. Zadole zasłynęło organizacją pięciu zjazdów polskich towarzystw śpiewaczych z Górnego Śląska w latach 1907−1914. W latach 30. XX w. powstało osiedle dla pracowników Urzędu Wojewódzkiego Śląskiego (na pograniczu Zadola i Ligoty). W 1951 Zadole zostało przyłączone wraz z Piotrowicami do Katowic. W latach 60. XX w. powstały bloki spółdzielni mieszkaniowej "Południe". Pod koniec lat 60. zbudowano także trzy domy akademickie dla studentów Uniwersytetu Śląskiego. Na początku lat 70. założono osiedle domków jednorodzinnych (tzw. osiedle kolejowe) nad Ślepiotką. Rok 1976 to początek budowy dużego osiedla złożonego z wysokich, dziesięciopiętrowych bloków mieszkalnych, Spółdzielni Mieszkaniowej "Górnik" (rejon ulic Zadole i Gdańskiej).

</doc>
<doc id="507534" url="https://pl.wikipedia.org/wiki?curid=507534" title="Rząd się sam wyżywi">
Rząd się sam wyżywi



</doc>
<doc id="507537" url="https://pl.wikipedia.org/wiki?curid=507537" title="Al-Chwarizmi">
Al-Chwarizmi



</doc>
<doc id="507539" url="https://pl.wikipedia.org/wiki?curid=507539" title="Piotr Medyceusz">
Piotr Medyceusz

Piotr Medyceusz, zwany również Podagrykiem - "Il Gottoso" (ur. 1416, zm. 2 grudnia 1469) – władca Florencji w latach 1464-1469.
Był najstarszym synem Kosmy I Medyceusza i Contessiny de Bardi.
Po śmierci ojca musiał stawić czoła opozycji przewodzonej przez Lukę Pittiego. Po zwycięstwie mógł wprowadzić rządy bardziej autorytatywne niż jego ojca.
Potomstwo.
3 czerwca 1444 ożenił się z Lukrecją Tornabuoni (1425-1482), córką Franciszka Tornabuoniego i Selvaggii Alessandri. Para miała 7 dzieci, m.in.:
Piotr miał również nieślubną córkę z nieznaną z imienia kobietą:

</doc>
<doc id="507542" url="https://pl.wikipedia.org/wiki?curid=507542" title="Cosimo di Giovanni de' Medici">
Cosimo di Giovanni de' Medici



</doc>
<doc id="507550" url="https://pl.wikipedia.org/wiki?curid=507550" title="Kosma Starszy Medyceusz">
Kosma Starszy Medyceusz



</doc>
<doc id="507552" url="https://pl.wikipedia.org/wiki?curid=507552" title="Sodalit">
Sodalit

Sodalit (kamień niebieski) – minerał z gromady krzemianów, zaliczany do skaleniowców. Należy do minerałów rzadkich, rozpowszechnionych tylko w niektórych rejonach Ziemi.
Nazwa pochodzi od „soda”, nawiązuje do sodu, ważnego składnika tego minerału oraz gr. "lithos" = kamień, skała.
Charakterystyka.
Właściwości.
Rzadko tworzy kryształy, najczęściej izometryczne o pokroju słupkowym, często występują zbliźniaczenia. Jest kruchy, nieprzezroczysty, z widocznymi i nieregularnymi żyłkami i plamami. Wystawiony na działanie światła blednie – staje się biały lub bezbarwny.
Występuje w skupieniach zbitych, ziarnistych czasami w formie odosobnionych, nieforemnych ziaren. Syntetyczny sodalit znany jest od 1975 r.
Istnieje możliwość pomylenia z azurytem, lapis lazuli, lazulitem, dumortierytem, lazurytem.
Występowanie.
Występuje w skałach magmowych np. fonolitach oraz w sjenitach i trachitach. Jest składnikiem metasomatycznie zmienionych wapieni i innych skał osadowych. Współwystępuje z nefelinem, leucytem, tytanitem.
Miejsca występowania: największe jego zasoby znajdują się w USA, Brazylii, Birmie, Indiach, Kanadzie, Namibii, Tadżykistanie, Rosji, Portugalii, Niemczech, Grenlandii, Rumunii, Włoszech i Boliwii.

</doc>
<doc id="507556" url="https://pl.wikipedia.org/wiki?curid=507556" title="Salwiniowate">
Salwiniowate

Salwiniowate, wiąślowate ("Salviniaceae") – rodzina wodnych paproci. Obejmuje dwa rodzaje: salwinia ("Salvinia") i azolla ("Azolla") z 16 gatunkami (czasem ten drugi rodzaj wyodrębniany jest w osobną, monotypową rodzinę "Azollaceae"). Należą tu rośliny wodne, swobodnie unoszące się na powierzchni wody, niemal kosmopolityczne. W Polsce występuje jednak jako gatunek rodzimy wyłącznie salwinia pływająca. Pędy roślin w tej rodzinie rozgałęziają się dychotomicznie. Liście są siedzące, drobne (od 1 do 25 mm), całobrzegie. Zarodniki zróżnicowane na makro- i mikrospory.
Systematyka.
Rodzina siostrzana wobec marsyliowatych ("Marsileaceae") w obrębie rzędu salwiniowców ("Salviniales"). Do monofiletycznej w tym ujęciu rodziny należą dwa siostrzane rodzaje: 

</doc>
<doc id="507560" url="https://pl.wikipedia.org/wiki?curid=507560" title="Herb Nadrenii Północnej-Westfalii">
Herb Nadrenii Północnej-Westfalii

Herb Nadrenii Północnej-Westfalii jest połączeniem herbów trzech podstawowych regionów kraju związkowego. W roku 1881 przyjęto rzekę na zielonym tle jako herb Nadrenii. Z lewej (heraldycznie) strony umieszczono herb Westfalii (jego odmiana symbolizuje Dolną Saksonię). Pomiędzy nimi znajduje się herb dawnego księstwa Lippe - róża używana od roku 1193, symbolizuje szczęście i patriotyzm lokalny. 
Herb przyjęty został 5 lutego 1948 roku, potwierdzony 10 marca 1953 roku.

</doc>
<doc id="507562" url="https://pl.wikipedia.org/wiki?curid=507562" title="Trzęsienie Czasu">
Trzęsienie Czasu



</doc>
<doc id="507572" url="https://pl.wikipedia.org/wiki?curid=507572" title="Jan Medyceusz">
Jan Medyceusz

Jan Medyceusz (wł. "Giovanni di Bicci de' Medici"; ur. 1360 we Florencji, zm. 1429) – florencki handlarz i bankier, syn Eberharda Medyceusza i Giacomy di Francesco Spini.
Jan Medyceusz zapoczątkował potęgę finansową i polityczną rodu Medyceuszy tworząc w 1397 roku rodzinny dom bankowy. Wzbogacił się głównie dzięki dochodowym transakcjom kredytowym udzielanych dzięki funkcji bankiera papieskiego w latach 1414 - 1476. Był także ojcem pierwszego władcy Florencji Kosmy Medyceusza Starszego.
Poślubił Piccardę de Bueri. Para miała co najmniej 4 dzieci:

</doc>
<doc id="507573" url="https://pl.wikipedia.org/wiki?curid=507573" title="Beijing Zoo">
Beijing Zoo



</doc>
<doc id="507575" url="https://pl.wikipedia.org/wiki?curid=507575" title="Visual Basic.Net">
Visual Basic.Net



</doc>
<doc id="507579" url="https://pl.wikipedia.org/wiki?curid=507579" title="Fale atmosferyczne">
Fale atmosferyczne

Fale atmosferyczne – periodyczne oscylacje zmiennych meteorologicznych takich jak ciśnienie, temperatura, wysokość geopotencjału. Fale atmosferyczne mogą mieć okres od ułamków sekund do kilku miesięcy. Przykładami fal atmosferycznych są fale dźwiękowe, fale inercyjno-grawitacyjne (analogiczne do fal na wodzie),
fale Rossby’ego, fale Kelvina, fale Yanai.
Mechanizmy.
Zaburzenia atmosfery wywołujące ruch falowy związane są z różnymi efektami – zarówno dynamicznymi jak i termicznymi. Duże pasma górskie, zwłaszcza ułożone z północy na południe takie jak Góry Skaliste, są źródłem fal planetarnych o skali ok. 6000 km. Podobny efekt może być wywołany przez kontrast temperatury pomiędzy oceanem i atmosferą. Lokalne ogrzewanie terenu może być przyczyną powstania głębokiej konwekcji i propagacji fal grawitacyjnych o znacznie mniejszych skalach przestrzennych. Często z falami atmosferycznymi związane są nazwane zjawiska meteorologiczne. Np. fala Kelvina (oddziałująca z konwekcją) jest utożsamiana z oscylacjami Maddena-Juliana w atmosferze tropikalnej, fale Rossby’ego związane są z powstawaniem wyżów i niżów.
Fale atmosferyczne wywołują zjawiska, dzięki którym poza zmianami ciśnienia można stwierdzić istnienie fal w atmosferze. Zmiany ciśnienia nad morzem wywołują deformację powierzchni morza. Na zdjęciu obok ciemniejsze pasy (troughts) to doliny powierzchni wody wywołane zwiększonym ciśnieniem, jaśniejsze pasy (crests) grzbiety powierzchni wody, odpowiadają niskiemu ciśnieniu w atmosferze. W obszarach niskiego ciśnienia przebiega proces kondensacji pary wodnej, którego efekt w postaci drobnych chmur jest widoczny na zdjęciu. Na kolejnym zdjęciu widać wyraźnie bezchmurne paski wyższego ciśnienia i zachmurzone paski niskiego ciśnienia.
Fale atmosferyczne na zdjęciu obok powstają na granicy ciepłego i zimnego powietrza, która jest widoczna jako wyraźny pas chmur.

</doc>
<doc id="507582" url="https://pl.wikipedia.org/wiki?curid=507582" title="Flaga Nadrenii Północnej-Westfalii">
Flaga Nadrenii Północnej-Westfalii

Flaga Nadrenii Północnej-Westfalii jest flagą heraldyczną. Barwy pochodzą z herbu. Flaga cywilna nie ma go na płacie.
Przyjęta 10 marca 1953 roku. Proporcje 3:5 lub 1:2.

</doc>
<doc id="507586" url="https://pl.wikipedia.org/wiki?curid=507586" title="Neutralizm">
Neutralizm

Neutralizm (łac. "neuter" 'żaden z dwu') – jedna z neutralnych zależności międzygatunkowych, w której osobniki jednego gatunku nie wpływają w żaden sposób na przedstawicieli drugiego. W zasadzie neutralizm jest brakiem oddziaływań między gatunkami. Przykładem populacji, między którymi zachodzi neutralizm, mogą być populacje bocianów i sikorek.

</doc>
<doc id="507593" url="https://pl.wikipedia.org/wiki?curid=507593" title="Traktrysa">
Traktrysa

Traktrysa, traktoria, wleczona – krzywa płaska, wzdłuż której porusza się mały obiekt wleczony przez ciągnącego po poziomej płaszczyźnie, przy pomocy nici o stałej długości. Ciągnący porusza się po linii prostej.
Opis matematyczny.
Przyjęto założenia, że poziomą prostą jest oś formula_1 i położenie początkowe obiektu oznaczone jest przez punkt formula_2 na osi formula_3 Za parametr formula_4 obrano kąt skierowany między osią formula_1 a wektorem formula_6 którego początkiem formula_7 jest punkt krzywej, zaś końcem formula_8 punkt „ciągnący”, poruszający się po osi formula_9
Dla obiektu wleczonego przyjmującego pozycje formula_7 z przedziału formula_11 kreślona krzywa przyjmuje postać:
Odcinek stycznej, ograniczony punktem styczności formula_7 z krzywą i punktem formula_8 przecięcia z osią formula_14 ma stałą długość formula_15 Oznaczono przez formula_16 oraz formula_17 wartości współrzędnych punktu formula_7 zakreślającego traktrysę. Wtedy równania mają postać:
stąd
Równanie parametryczne traktrysy jest następujące:
gdy:
otrzymuje się całą traktorię, rozciągającą się w obie strony w nieskończoność i z każdej strony zbliżającą się do osi formula_9 Oś ta jest asymptotą traktrysy, oś formula_26 zaś osią jej symetrii.
W punkcie formula_27 a więc dla formula_28 istnieje punkt osobliwy (ostrze) krzywej.
Długość łuku traktrysy formula_29 wynosi:
zaś jej promień krzywizny:
Ewolutą traktrysy, a więc zbiorem wszystkich jej środków krzywizny, jest krzywa łańcuchowa. Obracając traktrysę wokół jej asymptoty dostanie się powierzchnię zwaną pseudosferą

</doc>
<doc id="507600" url="https://pl.wikipedia.org/wiki?curid=507600" title="Mark Woodforde">
Mark Woodforde

Mark Raymond Woodforde (ur. 23 września 1965 w Adelaide) − australijski tenisista, zwycięzca 12 turniejów wielkoszlemowych w grze podwójnej i 5 w grze mieszanej, lider rankingu ATP deblistów, złoty medalista igrzysk olimpijskich z Atlanty (1996) w grze podwójnej i srebrny medalista igrzysk olimpijskich z Sydney (2000), zdobywca Pucharu Davisa.
Kariera tenisowa.
Woodforde karierę tenisową rozpoczął w 1984 roku. Jako singlista wywalczył 4 tytuły w turniejach rangi ATP World Tour. Dwukrotnie wygrał zawody w Adelaide i po razie triumfował w Auckland oraz Filadelfii. Dodatkowo pięciokrotnie dochodził do finałów zawodów ATP World Tour. W 1996 roku, mając już ponad 30 lat Australijczyk awansował do półfinału wielkoszlemowego Australian Open. Po drodze zdołał wyeliminować m.in. Marka Philippoussisa i Thomasa Enqvista; przegrał dopiero z Borisem Beckerem. W kwietniu tegoż samego sezonu Woodforde osiągnął najwyższą pozycję w singlowym rankingu, nr 19.
W grze podwójnej pierwsze turniejowe zwycięstwo w rozgrywkach kategorii ATP World Tour odniósł razem z Johnem McEnroe w Los Angeles w 1988 roku. Rok później debliści wywalczyli tytuł w wielkoszlemowym US Open. W 1991 roku Woodforde zaczął grać w parze z Toddem Woodbridge. Zawodnicy wspólnie startowali aż do 2000 roku i przez ten okres stworzyli jedną z najbardziej utytułowanych par deblowych, znaną jako „The Woodies”. Zwyciężyli łącznie w 61 turniejach, w tym 11 wielkoszlemowych. Pozostawali niepokonani na Wimbledonie w latach 1993−1997. Przez dziewięć lat z rzędu kwalifikowali się do turnieju Masters Cup, wygrywając imprezę dwa razy (1992, 1996). W latach 1992, 1995, 1996, 1997 i 2000 para była wybierana deblem roku. W 1996 roku zdobyli złoty medal podczas igrzysk olimpijskich w Atlancie, a cztery lata później srebrny medal na olimpiadzie w Sydney. W listopadzie 1992 roku Woodforde został liderem klasyfikacji deblistów. Tego samego roku zakończył sezon jako lider w rankingu deblowym, a także w 1996 i 2000 roku.
W grze mieszanej Woodforde wygrał pięć turniejów wielkoszlemowych, partnerując rodaczce Nicole Provis, Amerykance Martinie Navrátilovej oraz Hiszpance Arantxrze Sánchez Vicario.
W latach 1988−2000 występował w reprezentacji Australii w Pucharze Davisa. Początkowo grał jako singlista. W 1993 roku przyczynił się do awansu Australii do finału, ale w decydującym meczu z Niemcami przegrał grę podwójną (z Woodbridge) przeciwko Michaelowi Stichowi i Patrikowi Kühnenowi. W 1999 roku zdobył z Woodbridge punkt deblowy w finale z Francją, co pomogło zespołowi wywalczyć tytuł po raz pierwszy od 13 lat. Rok później w finale Australijczycy nie sprostali Hiszpanom i tym właśnie meczem Woodforde zakończył karierę. Bilans jego występów reprezentacji to 21 zwycięstw i 15 porażek.
W ciągu szesnastu lat kariery Woodforde zarobił ponad 8 i pół miliona dolarów. W 2003 roku został trenerem ekipy australijskiej w kobiecym Fed Cup. Razem z Woodbridge prowadził aktywną działalność charytatywną w ramach Stowarzyszenia Tenisistów Zawodowych (ATP).
W 2010 roku, wraz z Toddem Woodbridge, został przyjęty do Międzynarodowej Tenisowej Galerii Sławy.

</doc>
<doc id="507606" url="https://pl.wikipedia.org/wiki?curid=507606" title="Władcy Serbii">
Władcy Serbii



</doc>
<doc id="507607" url="https://pl.wikipedia.org/wiki?curid=507607" title="Aerodynamika samolotu">
Aerodynamika samolotu



</doc>
<doc id="507609" url="https://pl.wikipedia.org/wiki?curid=507609" title="Łososiowate">
Łososiowate

Łososiowate (Salmonidae) – rodzina ryb łososiokształtnych (Salmoniformes). Większość gatunków to ryby anadromiczne, spędzające część życia w wodach morskich, tarło odbywają w rzekach i strumieniach. Niektóre są słodkowodne. Mają duże znaczenie gospodarcze.
Do łososiowatych zaliczane są łososie, trocie, pstrągi, palie oraz ryby wcześniej wyodrębniane w rodzinie siejowatych (Coregonidae).
Łososiowate były dawniej zaliczane w randze podrzędu Salmonoidei (łososiowce) do ryb śledziokształtnych (Clupeiformes). Są znane ze śladów kopalnych od miocenu.
Zasięg występowania.
Półkula północna – wody przybrzeżne i lądowe Ameryki Północnej (po Meksyk), Europy, północnej Afryki (góry Algierii i Maroko) oraz Azji (po Tajwan). Introdukowana w wielu regionach poza naturalnym zasięgiem występowania (m.in. Australia, Nowa Zelandia, jezioro Titicaca w Ameryce Południowej i południowa Afryka).
Do ichtiofauny Polski zaliczono kilkanaście gatunków z tej rodziny.
Cechy charakterystyczne.
Wiele gatunków jest zewnętrznie bardzo do siebie podobnych, rozróżnianych po szczegółach budowy wewnętrznej, uzębieniu, kształcie szczęk itp. cechach. Tkanka tłuszczowa gatunków odżywiających się szczętkami z rodziny Euphausiidae ma barwę pomarańczową, w odróżnieniu od srebrzystobiałej tkanki większości ryb.
Systematyka.
Systematyka rodziny jest nieustalona. Od wielu lat prowadzone są intensywne badania zmierzające do wyjaśnienia relacji pokrewieństwa w tej grupie ryb. Większość taksonomów dzieli łososiowate na trzy podrodziny: 
Wcześniej wszystkie były klasyfikowane w randze odrębnych, ale blisko spokrewnionych rodzin, następnie zostały połączone jako Salmonidae. Niektórzy autorzy proponują przywrócenie wymienionych podrodzin do rangi rodzin (m.in. Johnson i Patterson, Sanford oraz Reszetnikow).
Klasyfikacja.
Rodzaje zaliczane do tej rodziny:
"Brachymystax" — "Coregonus" — "Hucho" — "Oncorhynchus" — "Parahucho" — "Prosopium" — "Salmo" — "Salvelinus" — "Salvethymus" — "Stenodus" — "Thymallus"
Znaczenie gospodarcze.
Łososiowate są cenione ze względu na smaczne mięso o dużej zawartości tłuszczu oraz ikrę, z której produkowany jest czerwony kawior. Są poławiane gospodarczo na dużą skalę, a także sportowo – w wędkarstwie. Ryby te spożywane są w stanie świeżym, wędzone, solone oraz w konserwach.

</doc>
<doc id="507610" url="https://pl.wikipedia.org/wiki?curid=507610" title="Achloropsja">
Achloropsja



</doc>
<doc id="507611" url="https://pl.wikipedia.org/wiki?curid=507611" title="Johann Kuben">
Johann Kuben

Johann Kuben (ur. 15 grudnia 1697 w Bystrzycy Kłodzkiej – zm. 1770 w Opolu) − śląski malarz fresków, matematyk, pedagog, jezuita. 
Był synem sukiennika Franza Kubena z Bystrzycy Kłodzkiej. W 1719 roku związał się z zakonem jezuitów, nowicjat spędził w Brnie. W latach 1722-1728 studiował filozofię i teologię w Ołomuńcu, gdzie poznał monumentalne malarstwo barokowe Johanna Christopha Handkego. W roku 1728 został wezwany do kolegium misyjnego do Tarnowskich Gór i rezydencji w Piekarach Śląskich, gdzie stworzył ołtarz dla kościoła św. Rozalii. 
Kuben znany jest jako najwybitniejszy twórca tzw. malarstwa kwadraturowego na Śląsku. Działał w wielu miejscach - jego iluzjonistyczne freski i polichromie zachowały się w licznych kościołach Śląska i Czech. Zajmował się też naukami ścisłymi - w latach 1733-1737 był członkiem prezydium Muzeum Matematycznego, profesorem matematyki i katechetą w praskim Clementinum - głównej uczelni jezuickiej w Czechach. W tym okresie nie zaprzestawał działalności artystycznej i m.in. pokrył freskami sale Starego Muzeum Matematycznego i namalował 7 ołtarzy iluzjonistycznych.
Od roku 1740 działał głównie w Brzegu, gdzie m.in. namalował dla kościoła Podwyższenia Krzyża Św. monumentalny ołtarz iluzjonistyczny ze sceną Podniesienia Krzyża Świętego oraz wystrój kościoła. W 1757 roku przeniósł się do Opola, gdzie przebywał aż do śmierci w roku 1770.

</doc>
<doc id="507614" url="https://pl.wikipedia.org/wiki?curid=507614" title="Baroklinowość">
Baroklinowość

Baroklinowość (sytuacja baroklinowa, przepływ baroklinowy, atmosfera baroklinowa) w atmosferze to stan przeciwny do barotropowości. Gęstość powietrza zależy nie tylko od ciśnienia, ale także od temperatury i wilgotności. Izobary nie są równoległe do izoterm, lecz się z nimi przecinają.
Duża baroklinowość w atmosferze jest związana z tworzeniem się cyklonów średnich szerokości. Atmosfera baroklinowa jest szczególnym przykładem płynu baroklinowego.

</doc>
<doc id="507616" url="https://pl.wikipedia.org/wiki?curid=507616" title="Łazienki">
Łazienki



</doc>
<doc id="507618" url="https://pl.wikipedia.org/wiki?curid=507618" title="Atmosfera barotropowa">
Atmosfera barotropowa

Atmosfera barotropowa – atmosfera, w której zmiany gęstości powietrza z wysokością zależą tylko od ciśnienia.
Jest przykładem płynu barotropowego.

</doc>
<doc id="507619" url="https://pl.wikipedia.org/wiki?curid=507619" title="Łazienki Królewskie">
Łazienki Królewskie



</doc>
<doc id="507620" url="https://pl.wikipedia.org/wiki?curid=507620" title="Język chantyjski">
Język chantyjski

Język chantyjski (dawniej: język ostiacki, nazwa własna: ханты ясаң) – język zaliczany do grupy ugryjskiej języków ugrofińskich.
Lokalizacja.
Język chantyjski używany jest przez naród Chantów, żyjących w zachodniej Syberii (Rosja), w dorzeczu rzek Ob i Irtysz.
Liczba mówiących.
Spośród ok. 28,7 tys. Chantów zamieszkujących w 2002 r. Federację Rosyjską język chantyjski jest językiem ojczystym dla ok. 15 tys. osób. Jest jednym z wielu języków używanych przez rdzenne ludy Syberii, którego znajomość wśród narodu, od którego wziął swą nazwę, zmniejsza się – od II wojny światowej rośnie procentowy udział Chantów, dla których językiem ojczystym jest język rosyjski.
W 1959 r. 77% spośród 19 410 Chantów uważało język chantyjski za ojczysty, w 1970 już tylko 68,9% (spośród 21 138 osób), zaś w roku 1989 – zaledwie 60,5% (spośród ok. 23 tys.).
Zmniejszenie procentowego udziału „chantojęzycznych” Chantów w ogólnej liczbie osób deklarujących tę narodowość nie idzie jednak w parze ze zmniejszeniem się ogólnej liczby użytkowników języka: od lat 50. utrzymuje się ona na poziomie ok. 15 tys. osób.
W dużych ośrodkach osadniczych, zwłaszcza w tych, w których liczebnie dominują Rosjanie, język chantyjski jest językiem używanym jedynie w domu przez część Chantów, na forum publicznym i w domach większości narodu dominuje język rosyjski. Język chantyjski jest natomiast jedynym używanym (a często, zwłaszcza wśród starszego pokolenia Chantów – jedynym znanym) w mniejszych osadach i w obozach koczowników.
Dialekty.
Język chantyjski jest znany z licznych i znacznie zróżnicowanych dialektów. Ich podział i wyodrębnienie wciąż jeszcze nie jest ustalone. Bezsporne wydaje się wydzielenie dwóch grup dialektów: zachodnich (tzw. chantyjskie) i wschodnich (tzw. kantyjskie – od nazwy własnej narodu w tej grupie gwar). Terytorialne oddzielenie poszczególnych gwar jest trudne: niewielkie różnice występujące w sąsiadujących ze sobą dialektach stopniowo nasilają się w miarę oddalania się od siebie; osoby zamieszkujące skrajne punkty w chantyjskim obszarze językowym mogą mieć trudności we wzajemnym zrozumieniu. Wschodnie dialekty są bliskie wymarcia.
Piśmiennictwo.
Pierwsza publikacją w języku chantyjskim był przekład Ewangelii Mateusza, opublikowany w 1868 r. w jednym z dialektów. Pierwsze bardziej konsekwentne i metodyczne próby stworzenia chantyjskiego języka literackiego pojawiły się dopiero w XX w. Do roku 1937 przy zapisie języka chantyjskiego posługiwano się alfabetem łacińskim, zaś po tej dacie – przestawiono się na cyrylicę. Mimo iż w języku tym rozwinęło się skromne piśmiennictwo, jednego języka literackiego nie udało się opracować; literatura rozwija się w 4 dialektach. Język chantyjski nauczany jest w szkołach podstawowych; ukazuje się w nim także gazeta.
Alfabet.
Do zapisu języka chantyjskiego od 1937 r. stosowana jest cyrylica uzupełniona o dodatkowe znaki.
Alfabet używany do zapisu języka chantyjskiego, wersja po reformie w roku 1990:

</doc>
<doc id="507623" url="https://pl.wikipedia.org/wiki?curid=507623" title="Górki Zachodnie">
Górki Zachodnie

Górki Zachodnie (niem. "Westlich Neufähr") – część miasta i osiedle w Gdańsku, na wschodzie wyspy Wyspy Portowej, w dzielnicy Krakowiec-Górki Zachodnie. 
Nazwa.
28 marca 1949 r. ustalono urzędową polską nazwę miejscowości – Górki Zachodnie, określając drugi przypadek jako Górek Zachodnich, a przymiotnik – zachodniogórecki.
Położenie.
Górki Zachodnie położone są na zachodnim brzegu Wisły Śmiałej oraz na północnym brzegu Martwej Wisły. Na zachód od Górek Zachodnich znajduje się Krakowiec, zaś na północ – wydmowy las zwany Lasem Miejskim, Jezioro Bursztynowe i Zielone Wyspy.
Historia.
Pierwotnie w Górkach Zachodnich znajdowała się osada rybacka, która jednak została zniszczona w 1840 wskutek przerwania wałów przez Wisłę Śmiałą, zaś w północnej części znajdowała się inna osada – niem. "Neufährer Sandkathen". Osada do roku 1840 stanowiła wspólnie z dzisiejszymi prawobrzeżnymi Górkami Wschodnimi jedną miejscowość. Zostały przyłączone w granice administracyjne miasta w 1914. Do 1945 roku pomiędzy obubrzeżnymi Górkami kursował prom.
Obecnie osiedle ma charakter pustkowia, gdyż zdecydowaną jego większość pokrywają lasy wydmowe oraz nieużytki. Jedyna droga dojazdu do osiedla prowadzi z Krakowca. Zachodni obszar osiedla został zdegradowany krajobrazowo przez powstałą tu w latach 70. XX wieku bazę magazynową Przedsiębiorstwa Eksploatacji Rurociągów Naftowych „Przyjaźń”.
Obiekty.
Nadwodne położenie sprawiło, że w Górkach Zachodnich umiejscowiono takie obiekty i placówki jak:

</doc>
<doc id="507624" url="https://pl.wikipedia.org/wiki?curid=507624" title="Język ostiacki">
Język ostiacki



</doc>
<doc id="507625" url="https://pl.wikipedia.org/wiki?curid=507625" title="State electrican">
State electrican



</doc>
<doc id="507628" url="https://pl.wikipedia.org/wiki?curid=507628" title="Juergen Stroop">
Juergen Stroop



</doc>
<doc id="507629" url="https://pl.wikipedia.org/wiki?curid=507629" title="Język tongijski">
Język tongijski



</doc>
<doc id="507630" url="https://pl.wikipedia.org/wiki?curid=507630" title="Laura Antonelli">
Laura Antonelli

Laura Antonelli, właśc. Laura Antonaz (ur. 28 listopada 1941 w Puli, na Istrii, obecnie Chorwacja, zm. 22 czerwca 2015 w Ladispoli) – włoska aktorka filmowa.
Życiorys.
Urodziła się w Poli w królestwie Włoch (obecnie Pula w Chorwacji). Zanim została aktorką, była nauczycielką wychowania fizycznego w szkole. Następnie występowała w telewizyjnym programie „Carosello”, by w roku 1965 zadebiutować na dużym ekranie w filmie "Le Sedicenni".
Najczęściej obsadzano ją w rolach, które wymagały od niej ukazania na ekranie warunków fizycznych w komediach i filmach erotycznych. W latach 70. była uważana za symbol seksu włoskiego i międzynarodowego filmu i wtedy osiągnęła największą popularność. Jej najbardziej znaną rolą jest Angela w komedii erotycznej "Malizia" z 1973, za którą otrzymała nagrodę Italian National Syndicate of Film Journalists dla najlepszej włoskiej aktorki. 
Zagrała także w produkcjach Claude’a Chabrola, Luchino Viscontiego i Ettore Scoli. Po raz ostatni na ekranie pojawiła się w 1991 w "Malizia 2".
W latach 1972–1980 była związana z Jeanem-Paulem Belmondo.
W maju 1991 została aresztowana przez karabinierów za posiadanie kokainy. Aktorka została wówczas skazana na trzy i pół roku więzienia. Uniewinniono ją dopiero po dziewięciu latach, gdy sąd apelacyjny uznał, że nie była dilerem narkotyków, a jedynie konsumentem. Załamała się jednak psychicznie i na pewien okres trafiła do zakładu zamkniętego. Po powrocie wycofała się z życia publicznego. Powodem zakończenia kariery była także nieudana operacja plastyczna, która zniekształciła jej rysy twarzy.
Ostatnie lata życia spędziła w nędzy i zapomnieniu. Zmarła 22 czerwca 2015 w Ladispoli w wieku 73 lat na atak serca.

</doc>
<doc id="507633" url="https://pl.wikipedia.org/wiki?curid=507633" title="Kapitan Jack Sparrow">
Kapitan Jack Sparrow



</doc>
<doc id="507638" url="https://pl.wikipedia.org/wiki?curid=507638" title="Język maryjski">
Język maryjski

Język maryjski (nazwa własna: марий йылме), także język czeremiski – język z podgrupy wołżańskiej języków ugrofińskich.
Występowanie.
Maryjski jest narodowym językiem Czeremisów (Maryjczyków), zamieszkujących na wschodzie europejskiej części Rosji. Język maryjski jest językiem urzędowym w Republice Mari El (obok rosyjskiego), ponadto jego użytkownicy zamieszkują sąsiadujące z tą republiką inne rosyjskie jednostki polityczno-administracyjne: Tatarstan, Baszkirię, Udmurcję oraz obwody: kirowski, niżnonowogrodzki, orenburski, swierdłowski i Kraj Permski.
Użytkownicy i dialekty.
Na obszarze występowanie języka maryjskiego wyróżnia się cztery dialekty:
Duże różnice między dialektem górskim i łąkowym, głównie w zakresie fonetyki i słownictwa, przyczyniły się do powstania dwóch standardów literackich, rozwijających się szczególnie wyraźnie od lat dwudziestych XX wieku, po powstaniu Maryjskiego Obwodu Autonomicznego.
W 2010 roku w Rosji język maryjski był używany przez ok. 388 tys. osób, z czego ok. 23 tys. przypadało na użytkowników dialektu górskiego.
Standardy literackie.
Występują w nim dwa standardy literackie: górnomaryjski (zachodniomaryjski) i wschodniomaryjski.
Historia.
Historia języka maryjskiego jest słabo poświadczona. Jest on kontynuacją hipotetycznego języka praugrofińskiego. Wykształcił się przed XIII w. na terenach leżących na zachód od obszarów obecnie zamieszkanych przez Maryjczyków. Na rozwój języka wpływ miały języki tureckie i słowiańskie. Piśmiennictwo istnieje od XVIII w.
Alfabet.
Alfabet maryjski jest oparty na rosyjskiej cyrylicy i składa się z 31 liter:
Alfabet dialektu zachodniomaryjskiego posiada dodatkowo litery ӓ i ӹ, ale nie używa ҥ. W nowych zapożyczeniach występują ponadto pozostałe litery alfabetu rosyjskiego: ё, ф, х, ц i щ.
Twardy znak (ъ) występuje w wyrazach złożonych, żeby podtrzymać prejotowaną wymowę samogłosek е, ю i я na początku drugiego elementu złożenia, np.:
Miękki znak (ь) jest używany po л i н, żeby wskazać miękką wymowę tych spółgłosek na końcu wyrazu lub przed innymi literami niż е, и, ю i я, np.:
Ponadto twardy znak i miękki znak występują w rosyjskich zapożyczeniach, które z reguły są wymawiane jak w języku rosyjskim.
Wymowa.
Samogłoski.
W języku maryjskim nie występują dwugłoski ani nie ma kategorii iloczasu samogłosek.
Ze względu na stopień zaokrąglenia ust samogłoski dzieli się tradycyjnie na:
Nowsze badania sugerują jednak, że jedynie [] jest płaskie, a [] i [] są zaokrąglone, podczas gdy pozostałe samogłoski ([], [], [], [], []) są częściowo zaokrąglone, przy czym ich stopień zaokrąglenia zmienia się pod wpływem sąsiednich głosek.
Redukcja samogłosek.
Centralna samogłoska [] jest zredukowana w każdej sylabie. Samogłoski średnie [], [] i [] ulegają redukcji w wygłosie wyrazu, a ich wymowa przechodzi wówczas w []; w pozostałych pozycjach w wyrazie nie ulegają redukcji.
Akcent.
Akcent wyrazowy pada na ostatnią sylabę wyrazu zawierającą pełną (niezredukowaną) samogłoskę. Jeśli wyraz zawiera wyłącznie zredukowane samogłoski, akcent pada na pierwszą sylabę.
Gramatyka.
Rzeczowniki.
Deklinacja w języku maryjskim obejmuje dziewięć przypadków:
Poniżej jest odmiana czterech rzeczowników: ола ‘miasto’ i ача ‘ojciec’ jako przykłady rzeczowników zakończonych samogłoską oraz пӧрт ‘dom’ i йолташ ‘przyjaciel’ jako przykłady rzeczowników zakończonych spółgłoską – ten podział jest podstawą wyróżnienia dwóch głównych typów deklinacji. Dodatkowo ача i йолташ to przykłady rzeczowników żywotnych, które w przeciwieństwie do rzeczowników nieżywotnych (jak ола i пӧрт) z reguły nie występują w trzech przypadkach lokatywnych.
Zaimki osobowe.
W przeciwieństwie do większości rzeczowników zaimki osobowe odmieniają się tylko przez cztery przypadki. Pozostałe funkcje składniowe są wyrażane połączeniami z poimkami.
Przymiotniki.
Wykładnikiem stopnia wyższego przymiotników jest końcówka -рак, np.:
Wykładnikiem stopnia najwyższego przymiotników jest przysłówek эн ‘najbardziej’, np.:
Liczebniki główne.
Liczebniki 1–9 mają po dwa warianty: krótsza forma jest używana w grupie rzeczownikowej, a dłuższa – samodzielnie. Dotyczy to również liczebników złożonych, które w miejscu jedności mają któryś z liczebników 1–9, np.:
Liczebniki porządkowe.
Liczebniki porządkowe są tworzone na podstawie liczebników głównych przy pomocy przyrostka "-ымше"/ "-ымшо".
Czasowniki.
Czasowniki w trybie oznajmującym odmieniają się przez trzy czasy proste: teraźniejszy, przeszły 1 i przeszły 2. Dwa pozostałe tryby, wolitywny i rozkazujący, nie mają opozycji czasowych.
Bezokolicznik.
Czasowniki w bezokoliczniku są zakończone na -аш, np.:
Czas teraźniejszy.
Czasowniki odmieniają się według dwóch typów koniugacji: „ам” i „ем”. Poniżej czasowniki "кочкаш" 'jeść' i "малаш" 'spać' ilustrują odmianę w czasie teraźniejszym. Formy przeczące są tworzone analitycznie i podobnie jak np. w języku fińskim składają się z posiłkowego czasownika przeczącego, odmiennego przez osoby i liczby, oraz formy tematycznej głównego czasownika.
Czas przeszły 1.
Poniżej czasowniki кочкаш 'jeść' i малаш 'spać' ilustrują odmianę w czasie przeszłym 1. Podobnie jak w czasie teraźniejszym formy przeczące w czasie przeszłym również składają się z posiłkowego czasownika przeczącego oraz formy tematycznej głównego czasownika.
Czas przeszły 1 jest używany do opisania czynności, których mówiący był świadkiem lub które wydarzyły się względnie niedawno chwili mówienia i mają jakiś związek z teraźniejszością.
Czas przeszły 2.
Poniżej czasowniki кочкаш 'jeść' i малаш 'spać' w czasie przeszłym 2. Przeczenie składa się z imiesłowu przysłówkowego (gerundium) i odpowiednich form czasownika przeczącego.
Tryb wolitywny.
Poniżej czasowniki кочкаш 'jeść' i малаш 'spać' w trybie wolitywnym, którego wykładnikiem jest afiks "-не-". Przeczenie składa się z odpowiednich form posiłkowego czasownika przeczącego oraz formy tematycznej głównego czasownika.
Tryb wolitywny wyraża chęć, zamiar wykonania czynności.
Tryb rozkazujący.
Poniżej czasowniki кочкаш 'jeść' i малаш 'spać' w trybie rozkazującym.
Słownictwo.
Ogół słownictwa maryjskiego tworzą trzy warstwy leksykalne. Najstarsza warstwa to rodzime słownictwo, odziedziczone z czasów wspólnoty ugrofińskiej. Druga warstwa to dawne zapożyczenia z języków turkijskich, często w formie dostosowanej do systemu fonetycznego języka maryjskiego. Trzecia warstwa to w większości względnie niedawne zapożyczenia z języka rosyjskiego. Poniżej podano przykłady wyrazów poszczególnych grup słownictwa.

</doc>
<doc id="507639" url="https://pl.wikipedia.org/wiki?curid=507639" title="Język czeremiski">
Język czeremiski



</doc>
<doc id="507640" url="https://pl.wikipedia.org/wiki?curid=507640" title="Postkomuna">
Postkomuna

Postkomunizm

</doc>
<doc id="507645" url="https://pl.wikipedia.org/wiki?curid=507645" title="Infrastruktura społeczna">
Infrastruktura społeczna

Infrastruktura społeczna – urządzenia, które stanowią materialną podstawę przekazu usług socjalnych i kulturalnych.
Przykładowo:
Jest to zespół urządzeń publicznych zaspokajających potrzeby socjalne, oświatowe i kulturalne ludności. W polityce społecznej występuje w dwóch układach: w roli instytucjonalnej i funkcjonalnej.
Infrastruktura społeczna obejmuje usługi w zakresie prawa, bezpieczeństwa, oświaty i nauki, kultury, opieki społecznej i służby zdrowia itp. (np. szkoły, szpitale, sądy, więzienia, instytucje administracji państwowej).
Infrastruktura społeczna ma duże znaczenie w rozwoju edukacji. Rozbudowa szkół ma ogromne znaczenie. Np. w latach 60. nastąpił rozwój szkół zawodowych: średnich i zasadniczych, co stanowiło czynnik dynamizujący gospodarkę. Ważne jest istnienie szkół na wsi. Dzięki temu start życiowy młodzieży wiejskiej może być równoważny ze startem młodzieży miejskiej.

</doc>
<doc id="507646" url="https://pl.wikipedia.org/wiki?curid=507646" title="Fale Rossby’ego">
Fale Rossby’ego

Fale Rossby’ego (fale planetarne, ang. Rossby waves) – fale związane z ruchem wielkoskalowym w atmosferze lub oceanie. Ich dynamika związana jest ze zmianą siły Coriolisa wraz z szerokością geograficzną.
Atmosferyczne fale Rossby’ego.
W średnich szerokościach geograficznych wielkoskalowe fale atmosferyczne związane są z silnymi prądami powietrza w górnej atmosferze (ok. 5–10 km ponad powierzchnią Ziemi) wiejącymi z zachodu na wschód. Prądy te występują w atmosferze przez cały rok i są silniejsze w zimie niż w lecie ponieważ ich genezą są różnice temperatury pomiędzy równikiem a biegunem i związane z nimi merydionalne (południkowe) komórki Hadleya oraz Ferrela. Te meandry prądu strumieniowego na froncie polarnym zostały opisane po raz pierwszy przez Carla-Gustafa Rossby’ego.
Fale te mają fundamentalne znaczenie dla pogody w średnich szerokościach geograficznych. Krótsze z tych fal (o długości 1000–4000 km) są falami związanymi z niżami w średnich szerokościach i zjawiskami pogody – przejściem frontów atmosferycznych. Te względnie krótkie fale poruszają się wzdłuż grzbietów i dolin dłuższych fal Rossby’ego (&gt;4000 km), które z kolei są istotne dla średnioterminowej prognozy pogody i dla ogólnej cyrkulacji na powierzchni Ziemi w różnych sezonach.
Planetarne fale Rossby’ego.
W średnich szerokościach na Ziemi można zaobserwować, zwłaszcza na górnych mapach rozkładu ciśnienia, że istnieją silne odchylenia od czysto strefowego przepływu wiatru z zachodu na wschód. Te odchylenia są związane z wpływem gór oraz z kontrastem pomiędzy oceanem i lądem. Na półkuli północnej Góry Skaliste, które maja przebieg z północy na południe oraz kontrasty ląd-ocean pomiędzy Ameryką Północną i Oceanem Spokojnym i Oceanem Atlantyckim wpływają na powstawanie fal w czysto strefowym przepływie.
Liczba długości fal mieszczących się wzdłuż równoleżnika na danej szerokości geograficznej wokół Ziemi określa ich długość.
Strefowa liczba falowa 0 odpowiada przepływowi strefowemu (wiatry wiejące z zachodu na wschód), który jest symetryczny wokół osi Ziemi. Fale 1–5 klasyfikuje się jako długie fale planetarne i są utożsamiane w literaturze meteorologicznej z planetarnymi falami Rossby’ego. Prędkość fazowa fal Rossby’ego jest opisana przez zależność:
formula_2 i formula_3 są liczbami falowymi w kierunku południkowym i równoleżnikowym, parametr beta jest zdefiniowany jako
gdzie:
Ze wzoru na prędkość fazową wynika, że względem średniego przepływu o prędkości U grzbiety fal Rossby’ego mogą poruszać się tylko ze wschodu na zachód. Prędkość fal Rossby’ego zależy od ich długości – tego typu fale są dyspersyjne. Krótkie fale (duża strefowa liczba falowa) poruszają się szybko, natomiast długie fale (mała strefowa liczba falowa) poruszają się wolniej. Planetarne fale Rossby’ego mogą być stacjonarne (prędkość fazowa 0) wtedy ich prędkość względem przepływu średniego jest
Wprawdzie prędkość fazowa fal Rossby’ego jest zawsze ze wschodu na zachód, ale ich prędkość grupowa
może mieć składową z zachodu na wschód. To, że fale są stacjonarne (prędkość fazowa równa 0) nie oznacza, że ich prędkość grupowa, która przekazuje energię, jest 0. Stacjonarne fale Rossby’ego odpowiadają za telekonekcje pomiędzy odległymi geograficznie obszarami. Innymi słowy, lokalnie wymuszone fale Rossby’ego, dla przykładu ponad masywami górskimi, propagują się na duże odległości od zaburzenia i mogą wpływać na pogodę w tych obszarach.
Barotropowe fale Rossby’ego w stałym przepływie równoleżnikowym.
Załóżmy, że płyn (dla przykładu powietrze) porusza się ze stałą w czasie i przestrzeni prędkością równoleżnikową oznaczoną przez formula_11 Niech formula_12 będzie całkowitą poziomą prędkością wiatru, gdzie formula_13 i formula_14 są składowymi wiatru w kierunku formula_15 (długość geograficzna) oraz formula_16 (szerokość geograficzna). Całkowitą prędkość wiatru można zapisać jako sumę średniego i niezmiennego przepływu w kierunku równoleżnikowym oraz małe zaburzenie prędkości wiatru formula_17 i formula_18 nałożone na ten przepływ średni.
Zakładamy, że zaburzenie jest znacznie mniejsze niż średni przepływ.
Wirowość względna formula_22 u’ oraz v’ mogą być zapisane z użyciem funkcji prądu formula_23 Można tak zrobić, bo zakładając przepływ bezdywergencyjny (równanie ciągłości), funkcja prądu opisuje całkowicie przepływ.
Załóżmy, że cząstka próbna powietrza nie ma wirowości względnej przed zaburzeniem (jednorodny rozkład prędkości formula_8 nie ma wirowości), ale ma wirowość planetarną formula_28 która zależy od szerokości geograficznej, zależność ta spowoduje zmianę przepływu zależną od szerokości geograficznej i wirowość względna będzie się zmienić ze względu na zasadę zachowania wirowości potencjalnej. Skoro formula_29 to zaburzenie przepływu nie powoduje przenoszenia wirowości względnej.
gdzie parameter beta jest zdefiniowany jako formula_31 Wykorzystując definicję funkcji prądu mamy
Rozważmy teraz falę przemieszczającą się z równoleżnikową i południkową liczbą falową formula_33 formula_3 i częstością formula_35
Z podstawienia funkcji do równania ruchu dostajemy zależność dyspersyjną fali:
Równoleżnikowa (kierunek-x) prędkość fazowa i prędkość grupowa fal Rossby’ego są opisane przez zależności:
gdzie: formula_41 jest prędkością fazową, formula_42 jest prędkością grupową, formula_8 jest prędkością średniego przepływu z zachodu na wschód, formula_44 jest parametrem Rossby’ego, formula_2 jest równoleżnikową liczbą falową, formula_3 jest południkową liczbą falową. Równoleżnikowa prędkość fazowa fali Rossby’ego ma kierunek ze wschodu na zachód względem średniego przepływu formula_47 ale prędkość grupowa fal Rossby’ego może być ze wschodu na zachód lub z zachodu na wschód w zależności od liczby falowej.
Jeżeli beta znika formula_48 to fale Rossby’ego nie występują; fale Rossby’ego zależą nie od wartości siły Coriolisa, ale od jej zmiany przypadającej na jednostkę długości (wirowości planetarnej). Oznacza to, że fale Rossby’ego powstają na równiku jako równikowe fale Rossby’ego, mimo że na równiku siła Coriolisa na ciało poruszające się poziomo jest równa zero, ale parametr beta formula_49 wyrażający zmianę siły Coriolisa na jednostkę długości wzdłuż południka jest największa na równiku.

</doc>
<doc id="507649" url="https://pl.wikipedia.org/wiki?curid=507649" title="PC Games CD">
PC Games CD

PC Games CD – miesięcznik o grach komputerowych, wydawany od września roku 1998 do lipca 1999 przez Marquard Media Polska (wówczas: Jurg Marquard Group Magazine Publishing Company). Redaktorem naczelnym „PC Games CD” był Piotr Młyński. Magazyn wydawano na licencji niemieckiego magazynu o grach komputerowych „PC Games”. Mimo wysokiego wówczas nakładu (około 33 tysięcy czytelników w 1998 roku) pismo zostało zamknięte.

</doc>
<doc id="507650" url="https://pl.wikipedia.org/wiki?curid=507650" title="Nosema apis">
Nosema apis

Nosema apis – gatunek organizmów żywych z grupy "Microsporidia". Jest to pasożyt jelita środkowego pszczół, czasem też cewek Malpighiego. Występuje przede wszystkim na obszarach intensywnej hodowli pszczół miodnych, w Polsce spotykany rzadziej.
Systematyka.
Pozycja w klasyfikacji według Index Fungorum: "Nosema, Nosematidae, Dissociodihaplophasida, Dihaplophasea, Microsporea, Incertae sedis, Microsporidia, Protozoa".
Charakterystyka.
Zarażenie tym pasożytem następuje po zjedzeniu spor. W świetle jelita cienkiego następuje uwolnienie amebuli (formy inwazyjnej) z cysty, a następnie atak na komórki nabłonka jelita. Nowe cysty po procesie rozmnażania wydostają się na zewnątrz wraz z kałem.

</doc>
<doc id="507654" url="https://pl.wikipedia.org/wiki?curid=507654" title="Ambystoma mexicanum">
Ambystoma mexicanum



</doc>
<doc id="507664" url="https://pl.wikipedia.org/wiki?curid=507664" title="Podróż Apostolska Benedykta XVI do Polski">
Podróż Apostolska Benedykta XVI do Polski



</doc>
<doc id="507666" url="https://pl.wikipedia.org/wiki?curid=507666" title="Cerkiew św. Aleksego w Łodzi">
Cerkiew św. Aleksego w Łodzi



</doc>
<doc id="507667" url="https://pl.wikipedia.org/wiki?curid=507667" title="The Meatrix">
The Meatrix

The Meatrix - animacja wyprodukowana w 2003 roku na zlecenie Światowego Centrum Akcji na Rzecz Środowiska. Jej głównym motywem jest krytyka hodowli przemysłowych i promocja zrównoważonych ekologicznie gospodarstw rolnych. Film został przetłumaczony z języka angielskiego na ponad 30 różnych języków i obejrzany przez ponad 30 milionów widzów.

</doc>
<doc id="507671" url="https://pl.wikipedia.org/wiki?curid=507671" title="Nokia 5210">
Nokia 5210

Nokia 5210 – model telefonu firmy Nokia wyprodukowany w roku 2001, do Polski trafił około roku 2002.
Model ten jest szczególnie odporny na wstrząsy, zalanie wodą czy silne uderzenia.
Telefon wyposażony jest w termometr, stoper, odliczanie czasu itp.
Obudowa w tym modelu jest dzielona na dwie części (górną i dolną). W dolną część obudowy wlana jest klawiatura, co daje szczególną odporność podczas zalań.

</doc>
<doc id="507672" url="https://pl.wikipedia.org/wiki?curid=507672" title="Choroba sporowcowa">
Choroba sporowcowa



</doc>
<doc id="507674" url="https://pl.wikipedia.org/wiki?curid=507674" title="Trójgarb">
Trójgarb

Trójgarb (krótko po 1945 "Potrójna", niem. "Sattelwald") – wzniesienie o trzech wierzchołkach o wysokości 778, 757 i 738 m n.p.m., w południowo-zachodniej Polsce, w Sudetach Środkowych, w paśmie Gór Wałbrzyskich.
Położenie.
Góra położona jest w województwie dolnośląskim, na terenie północno-zachodniej części Gór Wałbrzyskich, w Masywie Trójgarbu i Krąglaka, między Kamienną Górą a Szczawnem-Zdrojem.
Opis.
Wzniesienie w kształcie rozciągniętego stożka o dość stromych zboczach z charakterystycznymi trzema wierzchołkami, które mimo małej wysokości względnej w stosunku do płaszczyzny szczytowej, są rozpoznawalne z daleka i z różnych stron. Jest najwyższym szczytem w Masywie Trójgarbu, który góruje ponad 300 m nad okolicą. Szczyt wzniesienia stanowi zwornik pięciu odchodzących krótkich grzbietów. Na północno-wschodnim zboczu poniżej szczytu, występuje grupa ciekawych skałek.
Budowa geologiczna.
Góra o zróżnicowanej budowie geologicznej. Szczyt zbudowany jest ze skał wulkanicznych – czerwonych ryolitów, natomiast zbocza i najbliższe otoczenie ze skał osadowych – zlepieńców, piaskowców i łupków, w których znajdują się pokłady węgla kamiennego. Cały obszar leży na północnym skrzydle niecki śródsudeckiej – warstwy skał osadowych zapadają ku południowi. 
Występuje tutaj pseudojaspis, czyli dekoracyjna odmiana ryolitów. Pseudojaspis nie jest jednak szeroko rozpowszechniony - występuje tylko lokalnie w partii przyszczytowej Trójgarbu. Pseudojaspis charakteryzuje się obecnością przebarwionych ciemnobrązowych, czerwonych i żółtobrunatnych stref oraz czarnych plamek i żyłek na jaśniejszym żółtawym tle. Przebarwienia te związane są wytrącaniem się wodorotlenków żelaza (brązowe i czerwone) oraz tlenków manganu (czarne) z rotworów hydrotermalnych. Pseudojaspisu nie eksploatowano nigdy na większą skalę. Niewielkie jego ilości pozyskiwano przed II wojną światową do wykonywania drobnej galanterii kamiennej. Dzisiaj materiał ten ma znaczenie wyłącznie kolekcjonerskie. Sporadycznie pojawiają się także próby tworzenia z niego drobnych ozdób (kaboszony, wisiorki itp.) czy szkatułek.
Roślinność.
Wzniesienie w całości porośnięte lasem świerkowym regla dolnego z niewielką domieszką drzew liściastych.
Ochrona przyrody.
Trójgarb leży na terenie Obszaru Chronionego Krajobrazu Kopuły Chełmca, Trójgarbu i Krzyżowej Góry koło Strzegomia. W masywie licznie występują muflony.
Zagospodarowanie.
Historia turystycznego wykorzystania szczytu sięga 1882 roku, kiedy to właściciel restauracji „Złota Kotwica” w Starych Bogaczowicach Martin Engler zbudował drewnianą wieżę, a następnie taras widokowy. Wkrótce też pojawił się mały, parterowy bufet. Zarówno gospoda ("Sattelwaldbaude"), jak i wieża widokowa funkcjonowały również w okresie międzywojennym. Po 1945 obydwa obiekty rozebrano. W późniejszym okresie wzniesiono tu wieżę triangulacyjną, która także nie przetrwała do dzisiejszych czasów. 
U południowo-wschodnich podnóży Trójgarbu, we wsi Lubomin w latach 1977–1984 PTTK wybudowało schronisko „Bacówka pod Trójgarbem”, które w 2017 zostało rozebrane.
Na wierzchołku w 2018 kosztem 1,79 mln zł postawiono wieżę widokową o wysokości 27,5 m. Na wieży znajduje się pięć tarasów widokowych rozmieszczonych na wysokościach od 17 do 23 metrów nad fundamentem. Inwestycję sfinansowały gminy Czarny Bór, Stare Bogaczowice i Szczawno-Zdrój (co symbolicznie oddano trójkątnymi kształtami tarasów widokowych) oraz Urząd Marszałkowski Województwa Dolnośląskiego. Oficjalne otwarcie wieży nastąpiło 29 grudnia 2018.
Na zboczach Trójgarbu, na skrzyżowaniu dróg, jednej z zachodu - z Gostkowa - i jednej z kierunku północ-południe, biegnącej ze Starych Bogaczowic do Witkowa, stoi kapliczka poświęcona Matce Bożej. Fundatorem kapliczki był proboszcz parafii w Starych 
Bogaczowicach Innocenty Fritsch (późniejszy opat krzeszowski), a samą rzeźbę, wykonaną w piaskowcu, stworzono w warsztatach krzeszowskich. 
Figura Maryi z dzieciątkiem na kolanach - Matka Boża Tronująca, Królowa Sudetów - umieszczona została na dużym postumencie, na którym wykuto napis w języku łacińskim (w tłumaczeniu; "Witaj nadziejo nasza, życie i drogo, o słodka Panno Maryjo"). W 2020 r. dzięki Stowarzyszeniu Matki Bożej Tronującej - na czele którego stanął Ryszard Kudryński, odrestaurowano figurę, przywrócono znaleziony w lesie tron, uprzątnięto przyległy teren, postawiono nowe ogrodzenie. Dokonywało się to wszystko za zgodą konserwatora zabytków, chociaż sama kapliczka nie figuruje w jego rejestrze.
Tunel.
W masywie Trójgarbu – w miejscowości Gostków budowany będzie tunel w ciągu drogi S3. Tunel będzie miał długość 2273 m i będzie najdłuższym tunelem w Polsce, drugi krótszy tunel będzie mieć długość około 300 m. Tunele nie będą przechodzić pod Trójgarbem, tylko w jego masywie (sąsiedztwie).

</doc>
<doc id="507676" url="https://pl.wikipedia.org/wiki?curid=507676" title="Droga (miesięcznik)">
Droga (miesięcznik)

Droga – miesięcznik poruszający tematy literacko-społeczne, wydawany konspiracyjnie w Warszawie w okresie od grudnia 1943 do kwietnia 1944.
Opis.
Założycielami czasopisma byli Ewa Pohoska i Juliusz Wilczur-Garztecki.
Od stycznia 1944 grupie młodzieży akademickiej skupionej wokół tego czasopisma przewodniczył Stanisław Marczak-Oborski. Swoje artykuły i utwory drukowali w nim m.in.: Jan Józef Szczepański, Jan Nowak-Jeziorański i Tadeusz Borowski.
Członkami redakcji „Drogi” byli m.in. Krzysztof Kamil Baczyński i Jerzy Kamil Weintraub.

</doc>
<doc id="507680" url="https://pl.wikipedia.org/wiki?curid=507680" title="Luke Jensen">
Luke Jensen

Luke Jensen (ur. 18 czerwca 1966 w Grayling) – amerykański tenisista, zwycięzca French Open 1993 w grze podwójnej.
Luke Jensen jest najstarszym z tenisowego rodzeństwa – z bratem Murphym stworzył znaną parę deblową, a młodsze siostry (bliźniaczki) również próbowały sił w tenisie – Rebecca w rozgrywkach uczelnianych, Rachel jako profesjonalistka.
Kariera tenisowa.
Jako zawodowy tenisista występował w latach 1987–2001.
Początkowo rywalizował głównie w grze pojedynczej, w 1984 roku zdobywając mistrzostwo kraju do lat 18 na kortach ziemnych i kortach twardych. Później występował w rozgrywkach międzyuczelnianych jako student University of Southern California. Na początku lat 90. skoncentrował się na deblu, w grze pojedynczej występując sporadycznie.
W grze podwójnej Jensen wygrał 10 turniejów rangi ATP World Tour, w tym wielkoszlemowy French Open 1993. W finale bracia Jensenowie pokonali Marca-Kevina Goellnera i Davida Prinosila 6:4, 6:7, 6:4. Wcześniej Jensen tworzył parę deblową z Lauriem Warderem. W styczniu 1993 roku zajmował 6. miejsce w rankingu gry podwójnej. Dwukrotnie uczestniczył w deblowym turnieju Tennis Masters Cup – w 1991 roku z Warderem i w 1993 roku z bratem Murphym.
Jensen w swojej karierze 2–krotnie osiągnął wielkoszlemowe finały w grze mieszanej, w 1996 roku podczas Australian Open i French Open wspólnie z Nicole Arendt.
Bracia Jensenowie tworzyli barwną parę – długowłosi, w kolorowych okularach, o talentach muzycznych, w czasie spotkań towarzyskich przy okazji turniejów często koncertowali jako zespół rockowy. Wielokrotnie byli gospodarzami imprez ATP World Tour dla dzieci (tzw. "Kids' Days"). Luke Jensen jest nominalnie praworęczny, ale potrafi także serwować lewą ręką, co dodatkowo utrudnia odbiór rywalom.
Łącznie na kortach zarobił 1 314 855 dolarów amerykańskich.

</doc>
<doc id="507682" url="https://pl.wikipedia.org/wiki?curid=507682" title="Atmosfera Marsa">
Atmosfera Marsa

Atmosfera Marsa – powłoka gazowa otaczająca Marsa. Jest bardzo cienka i rozrzedzona w porównaniu z ziemską, ciśnienie atmosferyczne wynosi od 30 Pa na wierzchołku Olympus Mons do ponad 1155 Pa przy dnie Hellas Planitia. Skład atmosfery to głównie dwutlenek węgla (95,32%), azot (2,7%) i argon (1,6%). Pozostałe 0,38% stanowią pierwiastki śladowe, wśród których znajduje się także tlen. Uważa się, że miliardy lat temu atmosfera Marsa była gęstsza i zawierała więcej tlenu niż ziemska.
Ciśnienie.
Ponieważ grawitacja Marsa jest prawie trzykrotnie mniejsza od ziemskiej, wysokość, na jakiej ciśnienie spada 2,72 raza (czyli o czynnik e), jest dla atmosfery tej planety prawie dwukrotnie większa, niż dla atmosfery ziemskiej, i wynosi 11 km. Ciśnienie na powierzchni osiąga zaledwie 30 Pa (0,30 hPa) na szczycie Olympus Mons, zaś na dnie basenu Hellas sięga 1155 Pa (11,55 hPa); średnie ciśnienie atmosferyczne na Marsie to 600 Pa. Na Ziemi takie ciśnienie panuje na wysokości 35 km nad powierzchnią morza; stanowi to mniej niż 1% ciśnienia przy powierzchni Ziemi (1013 hPa).
Według hipotezy, która tłumaczy obecność tak cienkiej atmosfery, głównym czynnikiem odpowiedzialnym za jej erozję jest wiatr słoneczny. W przeciwieństwie do Ziemi, Mars miał zbyt małe rozmiary, by przez dłuższy czas utrzymać silną magnetosferę. Wskutek braku pola magnetycznego o globalnym zasięgu, tory cząsteczek wiatru słonecznego nie są zakrzywiane i nie opływają planety (jak to ma miejsce na Ziemi), lecz bez trudu zderzają się z atomami gazów atmosferycznych. W wyniku tych zderzeń cząsteczki tworzące atmosferę uzyskują na tyle dużą energię kinetyczną, że mogą na zawsze zerwać więź grawitacyjną z Marsem.
Burze piaskowe.
Jednym ze zjawisk zachodzących w marsjańskiej atmosferze, których efekty są widoczne z Ziemi nawet przez teleskopy amatorskie, są sezonowe burze piaskowe. Zdarzają się one najczęściej, gdy Mars znajduje się najbliżej Słońca (w peryhelium) i wykazują tendencję do podnoszenia temperatury powierzchni. Ich zasięg zmienia się od zjawisk lokalnych, do obejmujących całą planetę, kiedy przez teleskopy nie są widoczne niemal żadne szczegóły powierzchni. Potrafią one być także zjawiskami długotrwałymi – burza obserwowana przez sondę Mariner 9 trwała miesiąc.
Metan.
W 2003 roku dzięki obserwacjom teleskopowym odkryto w atmosferze śladowe ilości metanu, co zostało potwierdzone w marcu 2004 przez misję Mars Express Orbiter. Gaz ten jest nietrwały, co znaczy, że na planecie musi być (lub było w ciągu ostatnich kilku setek lat) jego źródło. Prawdopodobnym wyjaśnieniem może być aktywność wulkaniczna, upadki komet lub nawet istnienie mikroorganizmów produkujących metan. Gaz występuje miejscowo, co sugeruje, że jest on szybko rozkładany i nie ma czasu, żeby uzyskał jednorodne stężenie w całej atmosferze. Planuje się zbadanie obecności innych gazów towarzyszących metanowi, co pozwoli na określenie źródła jego wydzielania się. Na Ziemi metanowi powstałemu w wyniku procesów biologicznych w oceanach towarzyszy etan, podczas gdy metan będący wynikiem działalności wulkanicznej występuje razem z dwutlenkiem siarki.
Metan został wykryty w marsjańskiej atmosferze w stężeniu objętościowym około 30 ppb; tworzy on rozszerzone pióropusze, co oznacza, że jest uwalniany z oddzielnych, niewielkich pod względem powierzchni źródeł. Podczas lata na północnej półkuli, główny pióropusz zawiera 19 000 ton metanu, a wydajność źródła szacowana jest na 0,6 kilograma na sekundę. Profile sugerują, że mogą istnieć dwa źródła metanu, pierwsze skupione w pobliżu 30°N, 260°W, a drugie w pobliżu 0°, 310°W. Czas życia metanu w atmosferze Marsa może wynosić od 4 lat ziemskich do tylko 0,6 roku ziemskiego. Szybka wymiana gazu oznaczałaby istnienie aktywnego źródła gazu na planecie. Wśród możliwych źródeł wymienia się: aktywność wulkaniczną, upadki komet, oraz obecność metanogennych form życia. Metan może być również wytwarzany w procesie niebiologicznym nazywanym serpentynizacją, z udziałem wody, dwutlenku węgla i oliwinu, które występują na Marsie. W czerwcu roku 2012 opublikowano wyniki testów laboratoryjnych z których wynikało, że metan może być produkowany w procesie naświetlania promieniami UV spadających na planetę bogatych w węgiel meteorytów. Szacuje się, że Mars musi uwalniać 270 ton metanu na rok.
Obecność metanu na Marsie początkowo nie została potwierdzona przez misję Curiosity, jednak ostatnie informacje misji Curiosity potwierdzają periodyczne emisje metanu tak jak to wcześniej było raportowane.
Chmury.
Innym przejawem dynamiki atmosfery Marsa, oprócz powstawania i znikania metanu, jest para wodna przemieszczająca się między biegunami, powodująca powstawanie podobnego do ziemskiego szronu i rozległych chmur pierzastych, złożonych z kryształków lodu i sfotografowanych przez pojazd Opportunity (MER-B) w roku 2004.
Zorze.
Zorze na Marsie odkryto w 2004 dzięki obserwacjom przyrządu SPICAM (nadfioletowy i podczerwony spektrometr atmosferyczny) sondy Mars Express. 
W 2008 ESA stworzyło pierwszą mapę zórz na Marsie na podstawie emisji promieniowania UV. Badania podjęte przy jej opracowywaniu sugerują, że powstają one nad regionami silniejszego pola magnetycznego. Na Marsie, który nie posiada pola magnetycznego o zasięgu globalnym, jak Ziemia, takie regiony związane są zaleganiem dużych ilości namagnesowanych skał. Skutkuje to istnieniem wielu małych punktów o silniejszym polu, rozsianych po całym globie.
Mechanizm przyspieszania elektronów do energii wystarczających do wywołania zórz pozostaje nieznany. Wiąże się on najpewniej z wiatrem słonecznym. Zorze na Marsie są prawdopodobnie za słabe, aby mogły być zauważone z powierzchni planety.
Przyszłość.
Rozważa się (zwłaszcza w futurologii i fantastyce naukowej) ideę terraformowania Marsa. Niezależnie od szczegółów technicznych, atmosfera Czerwonej Planety będzie musiała stać się cieplejsza, gęstsza i bogatsza w tlen, by mogli nią oddychać ludzie. Grubsza atmosfera złożona z gazów cieplarnianych, jak dwutlenek węgla, umożliwiłaby zatrzymywanie energii słonecznej, a co za tym idzie ocieplenie klimatu. Ponieważ wzrost temperatury pociągałby za sobą wzrost stężenia tych gazów, wszystkie procesy wzajemnie by się napędzały.

</doc>
<doc id="507685" url="https://pl.wikipedia.org/wiki?curid=507685" title="Anna Przemyślidka (królowa czeska)">
Anna Przemyślidka (królowa czeska)

Anna Przemyślidka () (ur. 15 października 1290, zm. 3 września 1313) – królowa czeska i tytularna królowa Polski.
Była córką króla Czech i Polski Wacława II. Jako dziedziczka tych obu koron wyszła w 1306 za Henryka Karynckiego. Niedługo jednak musiała uchodzić wraz z mężem do Karyntii, wobec najazdu na Czechy Rudolfa III Habsburga. 15 sierpnia 1307 koronowana wraz z mężem na królową Czech. W 1310 złożona z tronu przez Jana Luksemburskiego, wyjechała z mężem do Karyntii, gdzie zmarła.

</doc>
<doc id="507691" url="https://pl.wikipedia.org/wiki?curid=507691" title="PIM">
PIM



</doc>
<doc id="507692" url="https://pl.wikipedia.org/wiki?curid=507692" title="Łosoś europejski">
Łosoś europejski



</doc>
<doc id="507693" url="https://pl.wikipedia.org/wiki?curid=507693" title="Liczba Rossbiego">
Liczba Rossbiego

Liczba Rossbiego (ang. "Rossby number") – bezwymiarowa liczba używana do opisu przepływów w tym i zjawisk falowych przy użyciu w równań Naviera-Stokesa w atmosferze i oceanie. Stosując nieinercjalny układ odniesienia związany z obracającą się Ziemią trzeba uwzględnić siłę Coriolisa, której cechą charakterystyczną jest jej prostopadłość do prędkości.
Liczba Rossbiego jest stosunkiem sił inercyjnych do siły Coriolisa:
gdzie:
Liczba Rossbiego przyjmuje wartości od zera do tysięcy. Mała liczba Rossby’ego oznacza system, w którym dominujący wpływ ma siła Coriolisa, duża liczba Rossby’ego oznacza system, w którym dominują siły bezwładności i siły odśrodkowe. Na przykład w tornadach liczba Rossby jest duża (≈ 10³), w układach niskociśnieniowych jest mała (≈ 0,1 – 1), a w systemach oceanicznych jest rzędu jedności, ale w zależności od zjawisk może się wahać o kilka rzędów wielkości (≈ 10−2 – 10²).
Liczba ta jest nazwana nazwiskiem Carla Rossbiego.

</doc>
<doc id="507694" url="https://pl.wikipedia.org/wiki?curid=507694" title="Sylwester Wilczek">
Sylwester Wilczek

Sylwester Wilczek (ur. 10 grudnia 1936 w Katowicach) – polski hokeista, olimpijczyk.
Środkowy napastnik Gwardii Katowice i Górnika Katowice. Zdobywca jedenastu medali mistrzostw Polski - sześciu złotych i pięciu srebrnych.
W reprezentacji Polski w latach 1956-1967 wystąpił 94 razy zdobywając 17 bramek. Uczestnik Igrzysk Olimpijskich w Innsbrucku w 1964 oraz siedmiu turniejów o mistrzostwo świata.
Po zakończeniu kariery zawodniczej trener (m.in. Naprzodu Janów).

</doc>
<doc id="507696" url="https://pl.wikipedia.org/wiki?curid=507696" title="Łosoś atlantycki">
Łosoś atlantycki



</doc>
<doc id="507699" url="https://pl.wikipedia.org/wiki?curid=507699" title="Karo (ujednoznacznienie)">
Karo (ujednoznacznienie)



</doc>
<doc id="507702" url="https://pl.wikipedia.org/wiki?curid=507702" title="Per Krafft">
Per Krafft



</doc>
<doc id="507704" url="https://pl.wikipedia.org/wiki?curid=507704" title="Wiatr termiczny">
Wiatr termiczny

Wiatr termiczny – różnica wektorów prędkości wiatrów geostroficznych między dwoma poziomami ciśnienia (wysokości) wynikająca z poziomej różnicy temperatury powietrza. Nie jest to faktyczny wiatr, ale jest to użyteczna konstrukcja, która pozwala wyznaczyć w przestrzeni w której zachodzą poziome zmiany ciśnienia i temperatury.
Wstęp.
Prędkość wiatru geostroficznego jest proporcjonalna do horyzontalnego gradientu
ciśnienia. Jedną z częstych przyczyn zmian gradientu ciśnienia są niejednorodności temperatury powietrza. Zimne powietrze ma większą gęstość niż cieplejsze, dlatego w zimnym powietrzu ciśnienie maleje z wysokością szybciej
niż w powietrzu ciepłym. Oznacza to, że nachylenie powierzchni izobarycznych (gradient ciśnienia) zmienia się z wysokością, może ulec nawet odwróceniu, powoduje to zależność prędkości wiatru od wysokości, a w przypadku zmiany zwrotu gradientu wywoła odwrócenie kierunku wiatru geostroficznego.
Analiza ilościowa.
Równania ruchu w warunkach równowagi geostroficznej z uwzględnieniem zależności gęstości powietrza w równowadze hydrostatycznej od temperatury i ciśnienia mają postać, oraz równanie równowagi hydrostatycznej:
Wyznaczając zależność od wysokości formula_2 zakładając, że przyspieszenie Coriolisa jest stałe, a temperatura może zmieniać się z wysokością, jak i w poziomie:
Z tego:
Z pierwszego równania wynika, że zmiana temperatury w kierunku osi X powoduje, że prędkości wiatru poziomego w kierunku osi Y (v), odpowiednio z drugiego równania. Z połączenia równań wynika, że poziomy gradient temperatury powoduje zmianę prędkości wiatru w kierunku prostopadłym do poziomej zmiany temperatury. Dodatkowo prędkość tego dodatkowego wiatru zależy od wysokości. By określić prędkość wiatru w rozważanej warstwie powietrza zakłada się, że na dole warstwy składowe prędkość wiatru wynoszą formula_7 formula_8 a temperatura formula_9 Składowe prędkości wiatru na zadanej wysokości uzyskuje się przez całkowanie:
Przyjmując, że w rozważanej pionowej warstwie temperatura jest liniowo zależna od wysokości (oznaczona formula_12), wówczas powyższe zależności można wyrazić:
Przy czym pierwsza składowa wiatru nosi nazwę wiatru barycznego formula_15 jest skierowana zgodnie z kierunkiem wiatru geostroficznego. Druga składowa formula_16 jest prostopadła do poziomego gradientu temperatury w rozważanej warstwie powietrza, oznacza to że wieje wzdłuż izoterm i jest nazywana wiatrem termicznym. Na półkuli północnej, jeżeli obserwator jest zwrócony zgodnie z kierunkiem wiatru termicznego, to po prawej stronie jest temperatura wyższa niż po lewej.
Rzeczywisty wiatr jest sumą wiatru geostroficznego i termicznego. Gdy kierunek i zwrot gradientu ciśnienia i temperatury są takie same, to kierunek rzeczywisty wiatru nie zależy of wysokości i rośnie z wysokością. Gdy kierunki są takie same a zwroty przeciwne, to na pewnej wysokości wiatr ustaje, a powyżej wieje w przeciwnej strony. Gdy gradienty ciśnienia i temperatury są prostopadłe, to kierunek wiatru zależy od temperatury i im wyżej tym wiatr ma kierunek i wartość prędkości zbliżone do wiatru termicznego.
Geostroficzna adwekcja temperatury.
Zmiana temperatury płynu w danym miejscu może zachodzić w wyniku ogrzewania lub oziębiania płynu w danym miejscu albo w wyniku napływu płynu o innej temperaturze. Pionowy ruch powietrza, wody w polu grawitacyjnym określany jest jako konwekcja, decydującym czynnikiem w jej przebiegu ma brak równowagi hydrostatycznej w płynie. Na ruch poziomy grawitacja nie wpływa bezpośrednio i jest on określany w meteorologii jako adwekcja. Zmiany parametrów płynu w wyniku poziomego napływu płynu określa się jako adwekcję danej wielkości. Przez adwekcję temperatury rozumie się zmianę temperatury w wyniku napływu powietrza o innej temperaturze, jeżeli zachodzi ona w warunkach równowagi geostroficznej, to określa się ją jako geostroficzną adwekcję temperatury.
Szybkość zmiany temperatury w wyniku napływu powietrza o innej temperaturze:
Uwzględniając zależność prędkości wiatru geostroficznego od gradientu ciśnienia oraz to, że wiatr ten jest prostopadły do gradientu ciśnienia można zapisać:
gdzie: formula_19 jest kątem między gradientem ciśnienia a gradientem temperatury, określanym odwrotnie do ruchu wskazówek zegara. Jeżeli kąt ten jest mniejszy od 180°, sinus kąta jest dodatni, wraz z wysokością wiatr skręca w lewo, w wyniku czego temperatura w danym miejscu maleje, zjawisko jest nazywane zimną adwekcją (ang. "cold advection"). Gdy kąt jest większy od 180° sinus jest ujemny, co sprawia, że przyrost temperatury jest dodatni, zachodzi ciepła adwekcja (ang. "warm advection").
Prąd strumieniowy.
Z powodu zależności ogrzewania Ziemi przez Słońce od szerokości geograficznej w skali globalnej występuje poziomowy gradient temperatury wzdłuż południka. W wyniku globalnej cyrkulacji powietrza na średnich szerokościach, w swobodnej atmosferze powstaje zachodni wiatr geostroficzny. Wiatr termiczny powoduje wzrost prędkości tego wiatru wraz z wysokością, aż do tropopauzy, tworząc na każdej półkuli w górnej atmosferze w pobliżu granic komórek globalnej cyrkulacji w dwa silne prądy wiatru znane jako prądy strumieniowe. Strumienie na półkuli północnej i południowej są podobne na średnich szerokościach geograficznych. Ale występują różnice wynikające z różnic rozkładu lądów na półkulach. Na półkuli północnej obserwuje się zwiększoną ilość cyklonów na wschodnich wybrzeżach Ameryki i Eurazji. Na półkuli południowej, na której jest mniej lądów średnich szerokościach geograficznych zależność prądu strumieniowego od długości geograficznej jest mniejsza.

</doc>
<doc id="507707" url="https://pl.wikipedia.org/wiki?curid=507707" title="Kraina (Słowenia)">
Kraina (Słowenia)

Kraina (słoweń. "Kranjska", wł. "Carniola", niem. "Krain") – jeden z regionów historyczno-etnograficznych tworzących dzisiejszą Słowenię. Wchodziła w skład Starej Rzeszy. Od 1364 Księstwo Krainy, od XIX wieku także kraj koronny Austro-Węgier. Tradycyjnie dzieli się na Górną Krainę ("Gorenjska"), Dolną Krainę ("Dolenjska") z Białą Krainą ("Bela krajina") i Wewnętrzną Krainę ("Notranjska").
Historia.
Kraina jako samodzielna jednostka polityczna – jedna z marchii na południowo-wschodnim pograniczu państwa frankijskiego – powstała pod koniec IX wieku. W 952 roku została, wraz z pozostałymi marchiami, podporządkowana Księstwu Bawarii, a w 976 Księstwu Karyntii.
Marchia Krainy została trwale wyodrębniona w roku 1040; wtedy również przyłączono do niej Marchię Wendyjską. 11 czerwca 1077 roku marchie Krainy i Istrii zostały przyłączone do Patriarchatu Akwilei. Patriarchowie w roku 1122 podzielili Krainę na kilka wielkich lenn. W XII wieku Republika Wenecka stopniowo zagarnęła pobrzeże Półwyspu Istryjskiego. Pozostała część Marchii Istryjskiej przypadła Krainie. W latach 1245–1246 Kraina została po raz pierwszy połączona pod wspólnym berłem z krajami austriackimi jako włość Fryderyka II Bitnego z dynastii Babenbergów, a ok. 1254 roku straciła uprzywilejowany status marchii. W latach 1268–1278 region wchodził w skład królestwa Przemysła II Ottokara.
W 1278 roku Kraina po raz pierwszy znalazła się pod panowaniem Habsburgów, jednak już w 1282 została nadana hrabiom Tyrolu z dynastii Meinhardingów. Habsburgowie opanowali ją na stałe po wygaśnięciu tej dynastii w 1335 roku. W 1364 Rudolf IV Założyciel podniósł Krainę do rangi księstwa ("Herzogtum"). Tytuł ten cesarz zatwierdził dopiero w roku 1590. Lenna składające się na Krainę zostały ostatecznie zjednoczone w 1607 roku. Wraz z otaczającymi ją krajami koronnymi Kraina tworzyła tzw. Austrię Wewnętrzną.

</doc>
<doc id="507710" url="https://pl.wikipedia.org/wiki?curid=507710" title="Per Krafft (młodszy)">
Per Krafft (młodszy)

Per Krafft młodszy (ur. 1777, zm. 1863), syn Per Kraffta starszego - szwedzki malarz portretowy, batalistyczny i historyczny.

</doc>
<doc id="507714" url="https://pl.wikipedia.org/wiki?curid=507714" title="Andrzej Świstak">
Andrzej Świstak

Andrzej Świstak, franc. André Svitac (ur. 12 czerwca 1963 w Nowym Targu) – polski hokeista, reprezentant Polski, olimpijczyk. Trener hokejowy.
Jego syn Alexis (ur. 1996) także został hokeistą.
Kariera zawodnicza.
Wychowanek i zawodnik Podhala Nowy Targ. W klubie tym spędził jedynie dwa sezony 1981 i 1982, zdobywając dwa tytuły wicemistrza Polski. W 1983 po młodzieżowych mistrzostwach świata w Anglet opuścił zgrupowanie kadry i nie powrócił do kraju pozostając we Francji. Po odczekaniu 18-miesięcznej dyskwalifikacji kontynuował karierę w klubach francuskich: Anglet Hormadi, HC Gap, Bordeaux Gironde hockey sur glace, HC Reims, Toulouse BHC, Lyon HC i HC Le Havre. W 2004 zakończył karierę poświęcając się pracy szkoleniowej z młodzieżą.
Jako zawodnik reprezentacji Polski uczestniczył w Igrzyskach Olimpijskich w Albertville w 1992 oraz turnieju o mistrzostwo świata gr. A.

</doc>
<doc id="507716" url="https://pl.wikipedia.org/wiki?curid=507716" title="Rezerwat przyrody Parów Sójek">
Rezerwat przyrody Parów Sójek

Parów Sójek – leśny rezerwat przyrody znajdujący się na terenie miasta Podkowa Leśna, w powiecie grodziskim, w województwie mazowieckim. Leży w obrębie Warszawskiego Obszaru Chronionego Krajobrazu, w zasięgu terytorialnym Nadleśnictwa Chojnów, ale poza jego gruntami. Zajmuje powierzchnię 3,84 ha.
Celem ochrony jest zachowanie lasów liściastych z przewagą dębu i grabu o charakterze naturalnym z bogatym runem charakterystycznym dla żyznych siedlisk grądowych.
Rezerwat obejmuje resztki naturalnych lasów grądowych i łęgowych w obrębie zabudowy miejskiej. Rosną tu liczące 130 lat dęby szypułkowe, a oprócz nich lipy, graby, jesiony i wiązy. W runie występują: kopytnik pospolity, miodunka ćma, czyściec leśny, niecierpek i chmiel zwyczajny. Żyje tu wiele gatunków ptaków, w tym sójki.
Według informacji z tablicy na granicy rezerwatu, można go oglądać wyłącznie z dróg publicznych, a wchodzenie na jego obszar jest zabronione.

</doc>
<doc id="507718" url="https://pl.wikipedia.org/wiki?curid=507718" title="Logika wolna">
Logika wolna

Logika wolna (ang. "free logic") – logika wolna od założeń ontologicznych, takich jak założenie niepustości dziedziny.
Jako pierwszy problem pustości dziedziny rozważał Andrzej Stanisław Mostowski, następnie zajmowali się nim m.in. Hailperin, Quine, Hintikka, a także van Frassen, Strawson, Leonard i Lambert (ten ostatni również wymyślił określenie "logika wolna").
Wyjaśnienie.
Istnieje kilka problemów charakterystycznych dla rozważań logik wolnych.
Po pierwsze, jeżeli odrzucimy założenie niepustości dziedziny, konieczne jest zreformowanie aksjomatyki rachunku predykatów. Fałszywa staje się zasada generalizacji egzystencjalnej: formula_1 ("x", "y", ... to zmienne, "a", "b", ... stałe indywiduowe). Pierwszą aksjomatyzację działającą również dla dziedziny pustej podał Mostowski (1951), jednak była w pewnym sensie nieelegancka. Klasyczny modus ponendo ponens nie zachowywał prawdziwości i musiał zostać osłabiony. Później aksjomatyzacje podawali Hailperin, Quine, Hintikka.
Jeżeli dziedzina jest pusta, fałszywe są wszelkie zdania z kwantyfikatorem egzystencjalnym. Pojawia się jednak pytanie: jaka będzie wartość logiczna wyrażeń z dużym kwantyfikatorem? Możliwe są trzy podejścia: zdania takie są fałszywe (Mostowski), prawdziwe (Hailperin) lub nie mają wartości logicznej (Strawson). Każde z tych rozwiązań ma pewne wady. Jeżeli przyjmiemy rozwiązanie Mostowskiego, problematyczne są domknięcia tautologii rachunku zdań (np. formula_2), które w sposób sprzeczny z intuicją powinniśmy traktować jako fałszywe. W rozwiązaniu Hailperina, odwrotnie, kłopotliwe są domknięcia kontrtautologii rachunku zdań. System Strawsona uniemożliwia zaś analizę takich zdań na gruncie logiki dwuwartościowej.
Logiki wolne pomagają rozwiązać problem nazw pustych (np. "obecny król Francji"). W russellowskiej teorii deskrypcji są one uznawane za nazwy pozorne, skróty deskrypcji (np. "obecny król Francji" = „"jedyny taki x, że" "x" jest królem Francji i "x" żyje współcześnie”), którym nie odpowiada żaden przedmiot. Stąd już niedaleko do uznania mocno wątpliwej tezy, że wszystkie „nazwy własne” są skrótami deskrypcji, a jedyne właściwe nazwy to "to" i "ten". Przyjmując pewien wariant logiki wolnej, pozbywamy się tych problemów. Możemy ponadto w prosty sposób wyrazić takie zdania jak „"a" istnieje”: formula_3 (por. Hintikka 1959).

</doc>
<doc id="507719" url="https://pl.wikipedia.org/wiki?curid=507719" title="Dekanat Siemiatycze (diecezja drohiczyńska)">
Dekanat Siemiatycze (diecezja drohiczyńska)

Dekanat Siemiatycze – jeden z 11 dekanatów rzymskokatolickich w diecezji drohiczyńskiej.
Parafie.
W skład dekanatu wchodzi 12 parafii:
Sąsiednie dekanaty.
Bielsk Podlaski, Brańsk, Drohiczyn, Hajnówka, Sarnaki

</doc>
<doc id="507722" url="https://pl.wikipedia.org/wiki?curid=507722" title="Kontrowersje wokół XVII Karmapy">
Kontrowersje wokół XVII Karmapy

Założyciel linii Karma Kagyu Dysum Kjenpa, pierwszy Karmapa, przed odejściem pozostawił list ze wskazówkami o swojej przyszłej inkarnacji najbliższemu uczniowi dając początek linii Karmapów, najstarszej tradycji tulku w buddyzmie tybetańskim. Taką jest też przykładowo najbardziej znana na Zachodzie linia Dalajlamów. Tulku (Trul – manifestacja i ku wymiar) oznacza ciało Buddy (Nirmanakaję), urzeczywistnioną istotę lub tytuł nadawany istotom które manifestują się przez wiele kolejnych inkarnacji by kontynuować i doprowadzić do spełnienia działania poprzednika.
Linia Karmapów jest szczególnie ważna dla uczniów linii Karma Kagyu, jednej z czterech głównych szkół buddyzmu tybetańskiego.
Kandydaci.
Po śmierci XVI Karmapy Rangdziung Rigpe Dordże (1924–1981), w latach 90. odnaleziono dwóch kandydatów na XVII Karmapę:
Trinlej Taje Dordże.
Trinlej Taje Dordże jest synem III Miphama Rinpocze, lamy ze szkoły Ningma i został rozpoznany przez Szamarpę, drugiego w hierarchii lamę w linii Karma Kagyu. Po ucieczce z Tybetu w marcu 1994 roku zamieszkał w północnych Indiach w Kalimpongu, w tym samym roku został intronizowany w Karmapa International Buddhist Institute w New Delhi. Pod jego duchowym przewodnictwem działa na całym świecie ponad 850 ośrodków i klasztorów prowadzonych przez Szamarpę, Dzigme Rinpocze, Szangpa Rinpocze, Trungrama Gjaltrula Rinpocze, w tym prawie 600 świeckich ośrodków założonych na całym świecie, w imieniu 16 Karmapy przez Lamę Ole Nydahla. Taje Dordże odwiedzał wielokrotnie Europę (ostatnio latem 2019 roku) i USA, podróżuje także po krajach południowo-wschodniej Azji. Jako Karmapę uznali go również Drikung Kjabgon Czetsang Rinpocze – zwierzchnik szkoły Drikung Kagyu, Czogje Triczen Rinpocze – zwierzchnik tradycji Tsar szkoły Sakja, oraz Ludhing Khenczen Rinpocze – zwierzchnik tradycji Ngor szkoły Sakja.
Ogjen Trinle Dordże.
Ogjen Trinle Dordże (Urdzien Trinlej Dordże) – odnaleziony przez Situ Rinpocze. Rozpoznany następnie przez J.Ś. Dalajlamę (przywódca szkoły Gelug) oraz przez rząd Chińskiej Republiki Ludowej i koronowany w Tsurphu w Tybetańskim Regionie Autonomicznym. Jako Karmapę uznali go również J.Św. Sakja Trizin – zwierzchnik szkoły Sakja oraz J.Św. Mindroling Trichen Rinpocze – zwierzchnik szkoły Ningma. Po ucieczce z Tybetu w roku 2000 osiadł w Dharamsali w Indiach, gdzie mieszka w klasztorze Gyuto należącym do szkoły Gelug. W maju 2008 roku odbył pierwszą zagraniczną podróż do USA. Popiera go wielu lamów szkoły Kagyu (m.in. Gyaltsab Rinpocze, Tenga Rinpocze, Thrangu Rinpocze).
Jeden z ważnych lamów szkoły Kagyu – Beru Czientse Rinpocze – formalnie nie opowiada się po żadnej ze stron i postrzega obu kandydatów jako Karmapów. Mimo tego jest on zapraszany jedynie przez ośrodki wspierające Taje Dordże. Podobne stanowisko prezentował Tulku Urdzien Rinpocze.
Inaczej Khandro Rinpocze, która, mimo że formalnie popiera Ogjena Trinleja Dordże, to jednak dystansuje się od polityki i jest zapraszana także przez ośrodki wspierające Taje Dordże.
Ostatnie wydarzenia.
Kontrola nad klasztorem Rumtek w Sikkimie, który był główną siedzibą XVI Karmapy na uchodźstwie była przedmiotem wieloletniego procesu sądowego. W roku 1961 XVI Karmapa powołał Karmapa Charitable Trust (KCT) – organizację powierniczą odpowiedzialną za sprawy administracyjne Rumteku (odpowiednik tradycyjnej tybetańskiej instytucji labrang). Kilkanaście lat po śmierci XVI Karmapy zwolennicy Ogjen Trinleja Dordże założyli organizację o nazwie Tsurphu Labrang twierdząc, że KCT nie ma żadnych praw do administrowania Rumtekiem. W 2002 roku sąd okręgowy w Gangtoku potwierdził status Karmapa Charitable Trust jako prawnego administratora klasztoru. Pozwani (Tsurphu Labrang) odwołali się od tej decyzji do sikkimskiego sądu wyższej instancji, który potwierdził decyzję sądu okręgowego. W takich okolicznościach pozwani złożyli apelację w Sądzie Najwyższym Indii w Nowym Delhi, który 5 lipca 2004 roku potwierdził słuszność decyzji obu sądów niższych instancji. W świetle indyjskiego prawa jedynym legalnym zarządcą klasztoru Rumtek i zgromadzonego tam majątku jest Karmapa Charitable Trust. Umożliwia to organizacji Karmapa Charitable Trust sprawować kontrolę nad Rumtekiem i na mocy prawa osadzić tam XVII Karmapę Taje Dordże.
Według oficjalnej strony Szamarpy oraz Ogjen Trinleja Dordże, obaj Rinpocze spotkali się 9 stycznia 2007 roku w Oberoi International Hotel w Nowym Delhi. Ogjen Trinlej Dordże wyraził swoje pragnienie zobaczenia się z Szamarpą i poprosił Cziekji Njimę Rinpocze o zaaranżowanie prywatnego spotkania. Szamarpa odrzucił pierwsze zaproszenie w 2005 r., które otrzymał telefonicznie od Drikunga Chetsanga Rinpocze, ponieważ przyjęcie go „w tamtym czasie zaprosiłoby nieuzasadnione podejrzenia ze strony rządu Indii”. Według Dawa Tsering, rzecznika administracji Szamara Rinpocze, „Ogjen Trinlej Dordże był przekonany, że to spotkanie przyniesie pokój w szkole Kagyu w ogóle, a tym samym pomoże w rozkwicie Dharmy Buddy. Spotkanie to stworzyło podstawy do ponownego zjednoczenia wszystkich w Sandze Dharmy. Dlatego taka inicjatywa powinna być doceniona przez wszystkich”.
Zgodnie z wiadomością Międzynarodowej Organizacji Buddyjskiej Kagyu opublikowanym na stronie www.karmapa-issue.org: „Aby podkreślić jego gotowość do wsparcia, Szamar Rinpocze udzielił nawet niezbędnej pomocy Ogjenowi Trinlej Dordże w celu uzyskania zgody rządu indyjskiego na jego ostatnią wizytę w USA, ale jednocześnie utrzymując stanowisko, że Trinlej Taje Dordże jest tradycyjnym Karmapą”.
W 2008 roku pojawiły się w prasie liczne spekulacje, że Ogjen Trinlej Dordże może zostać następcą Dalajlamy jako przedstawiciel buddyzmu tybetańskiego (ale nie jako Dalajlama).
Dalajlama i Szamar Rinpocze spotkali się 13 sierpnia 2010 r. w rezydencji Dalajlamy, aby omówić sposoby zakończenia kontrowersji. Szamarpa napisał: „Chociaż ta kwestia nie jest łatwa do rozwiązania, ponieważ wiąże się ona również z polityką Chin i Indii, dzięki błogosławieństwu i wsparciu Jego Świątobliwości Dalajlamy jestem pewien, że nastąpi polubowne rozwiązanie, które będzie korzystne dla linii Karma Kagyu, a także ogólnie dla buddyzmu tybetańskiego”.
Szamar Rinpocze zmarł 11 czerwca 2014 roku w Niemczech.
W marcu 2018 r. Ogjen Trinlej Dordże opublikował video na swoim oficjalnym kanale YouTube, przetłumaczone przez oficjalnego tłumacza Davida Karmę Choephel. Na filmie zapowiada tymczasową przerwę w swojej aktywności, wyjawia swoje osobiste wątpliwości, odnośnie do tego czy jest tak dobrze wyszkolony jak poprzedni Karmapowie i prosi społeczność o załagodzenie podziału w linii Karma Kagyu.
W październiku 2018 obydwaj kandydaci do tytułu Karmapy, Ogjen Trinlej Dordże i Trinlej Taje Dordże, spotkali się po raz pierwszy we Francji i wystosowali wspólny list, w którym wyrażają pragnienie załagodzenia podziału w szkole Karma Kagyu.
27 października 2019 roku w rocznicę urodzin 14 Szamarpy, kandydaci opublikowali wspólne życzenia długiego życia dla kolejnej inkarnacji Szamara Rinpocze.

</doc>
<doc id="507727" url="https://pl.wikipedia.org/wiki?curid=507727" title="Wikiquotes">
Wikiquotes



</doc>
<doc id="507728" url="https://pl.wikipedia.org/wiki?curid=507728" title="Muzyka w kwiatach">
Muzyka w kwiatach



</doc>
<doc id="507729" url="https://pl.wikipedia.org/wiki?curid=507729" title="Kwantyfikator uniwersalny">
Kwantyfikator uniwersalny



</doc>
<doc id="507734" url="https://pl.wikipedia.org/wiki?curid=507734" title="Dekanat Ciechanowiec">
Dekanat Ciechanowiec

Dekanat Ciechanowiec – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 7 parafii:
Na terenie dekanatu istnieje 1 kościół rektoralny:
Sąsiednie dekanaty.
Brańsk, Czyżew "(diec. łomżyńska)", Drohiczyn, Sokołów Podlaski, Sterdyń, Szepietowo "(diec. łomżyńska)"

</doc>
<doc id="507739" url="https://pl.wikipedia.org/wiki?curid=507739" title="Per Krafft (starszy)">
Per Krafft (starszy)

Per Krafft zw. starszym (ur. 16 stycznia 1724 w Arboga, zm. 7 listopada 1793 w Sztokholmie) - szwedzki malarz portretowy. Ojciec Per Kraffta młodszego.
Tworzył w Paryżu, Kopenhadze oraz jako nadworny malarz króla Stanisława Augusta Poniatowskiego w Warszawie. Obecnie, w Polsce, jego obrazy eksponowane są m.in. w Muzeum Narodowym w Krakowie - w Galerii Sztuki Polskiej XIX wieku w Sukiennicach oraz w Muzeum Narodowym w Warszawie.

</doc>
<doc id="507741" url="https://pl.wikipedia.org/wiki?curid=507741" title="Herb Szlezwika-Holsztynu">
Herb Szlezwika-Holsztynu

Herb Szlezwika-Holsztynu jest połączeniem herbów Szlezwika i Holsztynu. Prawe (heraldycznie) pole przedstawia dwa błękitne lwy, a lewe liść pokrzywy. 
Herb przyjęty został w 1949 roku na wzór herbu obowiązującego w latach 1848-1851 i 1891-1928.

</doc>
<doc id="507742" url="https://pl.wikipedia.org/wiki?curid=507742" title="Salwator">
Salwator

Zobacz też: Salwador

</doc>
<doc id="507744" url="https://pl.wikipedia.org/wiki?curid=507744" title="Kingsley Amis">
Kingsley Amis

Kingsley Amis, właśc. sir Kingsley William Amis (ur. 16 kwietnia 1922 w Londynie, zm. 22 października 1995 tamże) – brytyjski pisarz, poeta, krytyk literacki i wydawca fantastyki oraz nauczyciel akademicki.
Życiorys.
Studiował na Uniwersytecie Oksfordzkim. W czasie II wojny światowej służył w British Army. Po wojnie ukończył studia i został wykładowcą akademickim, równocześnie prowadził ożywioną działalność literacką, tworzył poezję, eseistykę oraz publicystykę. W 1955 został laureatem Somerset Maugham Award za napisaną rok wcześniej powieść "Jim szczęściarz" ("Lucky Jim"), a w 1986 zdobył Nagrodę Bookera za książkę "Stare diabły" ("The Old Devils"). Amis, jak rzadko który twórca głównego nurtu, interesował się literaturą science fiction. Był autorem analiz, kompletował antologie, a także sam napisał kilka utworów o tematyce fantastycznej (m.in. "Alteracja", "Zielony człowiek").
Od 1990 nosił tytuł szlachecki. Jako młody człowiek był członkiem partii komunistycznej, jednak po wydarzeniach węgierskich 1956 radykalnie zmienił poglądy.
Jego syn, Martin Amis, również jest pisarzem.
Poglądy na temat fantastyki naukowej.
Uważał, że fantastyka naukowa to klasa narracji prozatorskiej, która przedstawia sytuacje, które nie mogłyby zdarzyć się w świecie, który znamy. Jednocześnie są one hipotetycznie postulowane na podstawie jakiegoś odkrycia naukowego, technicznego, pseudonaukowego lub pseudotechnicznego, pochodzenia ziemskiego, lub pozaziemskiego. Uznawał, że w określeniu „science-fiction”, to część „fiction” prowadzi do problemów ze zdefiniowaniem gatunku. Zauważył, że wiele dzieł jedynie marginalnie wspomina o istniejących teoriach i technikach. 
Uważał, że gatunek ten różni się od fantasy tym, że fantasy "drwi sobie z faktów", tam, gdzie fantastyka naukowa jest im w miarę możliwości wierna. Według niego science-fiction przedstawia z prawdopodobieństwem ludzkie skutki spektakularnych zmian w otoczeniu, wprowadzonych celowo, bądź losowych. Zwracał też uwagę na to, że bohater w takich powieściach musi opierać się na znanych schematach, ponieważ zajmuje się nie zawiłościami osobowości, ale ogólną kondycją ludzkiego gatunku.

</doc>
<doc id="507745" url="https://pl.wikipedia.org/wiki?curid=507745" title="Martin Amis">
Martin Amis

Martin Louis Amis (ur. 25 sierpnia 1949 w Swansea) – angielski pisarz i nauczyciel akademicki.
Syn pisarza Kingsleya Amisa. Jest absolwentem wydziału literatury na Uniwersytecie Oksfordzkim (1971). Obecnie wykłada na Uniwersytecie Manchesteru.

</doc>
<doc id="507747" url="https://pl.wikipedia.org/wiki?curid=507747" title="Język tahitański">
Język tahitański

Język tahitański (tahiti) – język z grupy języków polinezyjskich, używany przez około 120 tys. mówiących, głównie na wyspach Polinezji Francuskiej (z wyjątkiem archipelagu Markizów), gdzie ma status języka urzędowego (obok języka francuskiego). Najbliżej spokrewniony z językiem rarotongańskim, wykazuje też duże podobieństwo do języków hawajskiego oraz maoryskiego. Zapisywany alfabetem łacińskim.
Ocenia się, że jest zagrożony wymarciem. Ma to wynikać ze wzrostu znaczenia języków angielskiego i francuskiego wraz ze współczesnym rozwojem techniki.
Składnia.
Język tahitański operuje szykiem zdania VSO (orzeczenie-podmiot-dopełnienie), który jest typowy również dla innych języków polinezyjskich.
Słownictwo.
W języku tahitańskim przeważa słownictwo o podłożu austronezyjskim. Istnieje także szereg internacjonalizmów związanych z realiami życia współczesnego.
Przykłady podstawowych wyrażeń:

</doc>
<doc id="507750" url="https://pl.wikipedia.org/wiki?curid=507750" title="Konwertaza">
Konwertaza

Konwertaza - ogólna nazwa różnych enzymów, które działając na substrat (np. białkowy proenzym) powodują poprzez zmianę (np. proteolityczne odcięcie polipeptydowego fragmentu) jego uczynnienie.
Przykłady:

</doc>
<doc id="507751" url="https://pl.wikipedia.org/wiki?curid=507751" title="Adam Kowalski (hokeista)">
Adam Kowalski (hokeista)

Adam Kowalski (ur. 19 grudnia 1912 w Stanisławowie, zm. 9 grudnia 1971 w Krakowie) – wszechstronny polski sportowiec, olimpijczyk.
Życiorys.
Zawodnik bardzo wszechstronny, największe sukcesy odnoszący w hokeju na lodzie. Przez całą karierę związany był z Cracovią. Z klubem tym wywalczył 3 razy mistrzostwo Polski (1937, 1946, 1949).
53 razy wystąpił w reprezentacji Polski zdobywając 22 bramki. Trzy razy reprezentował Polskę w Zimowych Igrzyskach Olimpijskich – Lake Placid (1932), Garmisch-Partenkirchen (1936) i St. Moritz (1948) oraz 4 razy w turniejach o mistrzostwo świata 1935, 1937, 1938, 1939.
Oprócz hokeja uprawiał również koszykówkę i piłkę wodną zdobywając w 1946 w każdej z tych dyscyplin tytuł wicemistrza Polski. W 1933 został także mistrzem Polski w piłce ręcznej.
Po zakończeniu kariery zawodniczej działacz i sędzia sportowy. Pochowany na Cmentarzu Rakowickim w Krakowie.
Jego imieniem nazwano lodowisko w Krakowie. 

</doc>
<doc id="507752" url="https://pl.wikipedia.org/wiki?curid=507752" title="Język samoański">
Język samoański

Język samoański (samoański ) – język z grupy języków polinezyjskich z wielkiej rodziny austronezyjskiej, używany przez ok. 415 tys. Samoańczyków, przede wszystkim na pacyficznych wyspach Samoa i Samoa Amerykańskiego, gdzie ma status języka urzędowego. Wiele tysięcy Samoańczyków zamieszkuje również Nową Zelandię (zwłaszcza Auckland), Australię i Hawaje, w większości zachowując swój język.
Język samoański nie wykazuje znaczącego zróżnicowania dialektalnego, lecz istnieją pewne różnice w wymowie i słownictwie pomiędzy odmianą formalną a potoczną. Najważniejsza różnica fonetyczna dotyczy regularnych odpowiedników głosek „t” (styl formalny) i „k” (styl potoczny) oraz „n” (styl formalny) i „g” (wymowa /ŋ/ – styl potoczny). Przykładowo: „matka”: styl formalny "tinā", styl potoczny "kigā". W piśmie tradycyjnie stosuje się styl formalny.
Jest zapisywany alfabetem łacińskim.
Gramatyka.
Rodzajnik.
W języku samoańskim występuje zarówno rodzajnik określony, "le" (np. "‘o le Atua" „Bóg”), jak i nieokreślony – "se". W liczbie mnogiej nie używa się rodzajnika. Przykłady: "‘o le tagata" „człowiek”; "‘o tagata" „ludzie”.
Rzeczownik.
Zasadniczo rzeczowniki są nieodmienne. Nie istnieje rodzaj jako kategoria gramatyczna, liczbę mnogą rozpoznaje się po braku rodzajnika. Relacje przypadkowe realizowane są poprzez kilka typowych przyimków.
Zaimki osobowe.
Podobnie jak inne języki austronezyjskie, samoański rozróżnia między pierwszą osobą liczby mnogiej inkluzywną (tzn. obejmującą również rozmówcę/-ów) i ekskluzywną (nie obejmującą rozmówcę/-ów):
Czasownik.
Liczbę mnogą czasowników tworzy się najczęściej przez reduplikację pierwszej sylaby.
Słownictwo.
Zasób leksykalny samoańskiego jest w przeważającym stopniu austronezyjski, z pewną liczbą zapożyczeń z języka angielskiego.
Przykłady podstawowych słów:

</doc>
<doc id="507753" url="https://pl.wikipedia.org/wiki?curid=507753" title="Promieniowanie atmosferyczne">
Promieniowanie atmosferyczne

Promieniowanie atmosferyczne – całość zjawisk promieniowania elektromagnetycznego w atmosferze.
Badanie tych procesów jest działem fizyki atmosfery; zajmuje się m.in. optyką atmosferyczną, optyką warstwy ocean-atmosfera, równaniem transferu promieniowania, rozpraszaniem na hydrometeorach i molekułach powietrza, zjawiskami optycznymi w atmosferze. Jest to podstawa zrozumienia widzialności w atmosferze, oddziaływania promieniowania słonecznego z chmurami i aerozolami, obserwacji satelitarnych, aktywnej i pasywnej teledetekcji, oraz zrozumienia bilansu energetycznego ziemi. Mimo że operuje klasycznymi metodami fizyki, rozwinęła specjalistyczne metody pomiarowe i teoretyczne.

</doc>
<doc id="507755" url="https://pl.wikipedia.org/wiki?curid=507755" title="Wielka Armada Hiszpańska">
Wielka Armada Hiszpańska



</doc>
<doc id="507756" url="https://pl.wikipedia.org/wiki?curid=507756" title="Adam Kowalski">
Adam Kowalski



</doc>
<doc id="507758" url="https://pl.wikipedia.org/wiki?curid=507758" title="Język samoa">
Język samoa



</doc>
<doc id="507759" url="https://pl.wikipedia.org/wiki?curid=507759" title="Tagesschau24">
Tagesschau24

tagesschau24 – kanał informacyjny niemieckiej telewizji publicznej ARD, należący do pakietu kanałów cyfrowych ARD Digital. Został uruchomiony 30 sierpnia 1997 pod nazwą EinsExtra. 1 maja 2012 zmienił nazwę na tagesschau24.
Siedzibą stacji jest Hamburg, zaś rolę zarządzającego nią członka ARD pełni NDR.

</doc>
<doc id="507760" url="https://pl.wikipedia.org/wiki?curid=507760" title="Język tahiti">
Język tahiti



</doc>
<doc id="507763" url="https://pl.wikipedia.org/wiki?curid=507763" title="Uniwersytet w Växjö">
Uniwersytet w Växjö

Uniwersytet w Växjö ("Växjöuniversitet") – była szwedzka uczelnia państwowa (od 1999), założona w 1977 jako Wyższa Szkoła w Växjö ("Högskolan i Växjö") na bazie utworzonej w tym mieście w 1967 filli Uniwersytetu w Lund. 1 stycznia 2010 Uniwersytet w Växjö został połączony z Wyższą Szkołą w Kalmar ("Högskolan i Kalmar"), tworząc w ten sposób nowy Uniwersytet Linneusza ("Linnéuniversitetet").

</doc>
<doc id="507765" url="https://pl.wikipedia.org/wiki?curid=507765" title="Växjö Universitet">
Växjö Universitet



</doc>
<doc id="507766" url="https://pl.wikipedia.org/wiki?curid=507766" title="Växjö universitet">
Växjö universitet



</doc>
<doc id="507769" url="https://pl.wikipedia.org/wiki?curid=507769" title="Biruni">
Biruni

Abu Rajhan Muhammad al-Biruni, (arab. أبو الريحان البيروني) (ur. 15 września 973 w Chorezmie, zm. 13 grudnia 1048 w Ghazni) – wszechstronny uczony pochodzenia chorezmijskiego, wychowany w kulturze arabskiej.
Życiorys.
Posiadał dużą wiedzę encyklopedyczną. Mówił po turecku, persku, hebrajsku, syryjsku, nie licząc języka arabskiego, w którym pisał. Rozwijał swe talenty w różnych dziedzinach wiedzy, celując szczególnie w astronomii, matematyce, chronologii, fizyce, medycynie i historii. Korespondował z wielkim filozofem Ibn Siną (Awicenną). Krótko po 1017 wyjechał do Indii i podjął wszechstronne studia nad tamtejszą kulturą.
W pracach z dziedziny astronomii rozważał teorię obrotu Ziemi wokół swej osi oraz wykonał dokładne badania długości i szerokości geograficznej. W zakresie fizyki wyjaśnił za pomocą praw hydrostatyki funkcjonowanie naturalnych źródeł wody i określił z zastanawiającą dokładnością masę właściwą 18 rodzajów drogocennych kamieni i metali.
W związku z ówczesną sytuacją polityczną (ataki Ghaznawidów na Indie) spędził w Indiach wiele lat, dzięki doskonałej znajomości sanskrytu studiując tamtejszą filozofię i religię. W toku tych badań, popartych znajomością innych wielkich kultur, wyrobił sobie własne poglądy, będące poniekąd antycypacją scholastyki, a nawet ewolucjonizmu. Jako historyk szczegółowo omówił okres późnych Sasanidów z uwzględnieniem wystąpienia Mazdaka. Zajmował się także geologią i mineralogią, badając przede wszystkim kamienie szlachetne, bardzo dokładnie jak na owe czasy określając ich twardość i ciężar właściwy, przedstawił także próbę wyjaśnienia istnienia przezroczystych kamieni szlachetnych jako efektu twardnienia płynów. Bardzo krytycznie ustosunkował się do poglądów o leczniczym wpływie kamieni i minerałów. Pozostawił także prace z dziedziny matematyki, farmakologii, astronomii i astrologii.
Z pism Al-Biruniego wynika, że był on bliski zwłaszcza ewolucjonizmowi. Utrzymywał bowiem, że człowiek jako istota myśląca powstał w wyniku długotrwałego procesu rozwojowego. Dostrzegał również walkę międzygatunkową – zwycięską dla form najlepiej przystosowanych do danych warunków. Dążył do oddzielenia nauki od religii twierdząc, że przyroda istnieje niezależnie od Boga (którego uznawał jedynie za praprzyczynę).
Upamiętnienie.
Jego imieniem nazwano planetoidę (9936) Al-Biruni oraz krater Al-Biruni na Księżycu.

</doc>
<doc id="507770" url="https://pl.wikipedia.org/wiki?curid=507770" title="Tęsknota">
Tęsknota

Tęsknota – uczucie braku czegoś lub kogoś istotnego dla danej osoby. Często pojawia się odczuwanie niepokoju, smutku, zamyślenia. Im bardziej odczuwany jest brak kogoś/czegoś, tym bardziej wzmaga się cierpienie psychiczne. Powodami uczucia tęsknoty mogą być: brak wszelkiego kontaktu z bliskimi lub ograniczenie kontaktu z nimi, spowodowane obiektywną sytuacją losową, subiektywnym stanem psychicznym. Tęsknota odczuwana jest także w związku z pragnieniem posiadania partnera, potrzebą akceptacji i zrozumienia przez niego. Stan tęsknoty może być powodem popadnięcia w depresję. 

</doc>
<doc id="507772" url="https://pl.wikipedia.org/wiki?curid=507772" title="Epoka wiktoriańska">
Epoka wiktoriańska

Epoka wiktoriańska – okres w dziejach Wielkiej Brytanii pod panowaniem królowej Wiktorii Hanowerskiej, która sprawowała rządy w latach 1837–1901. Nastąpiła między Epoką georgiańską a Epoką edwardiańską.
Był to jeden z najdłuższych nieprzerwanych okresów panowania jednego monarchy w nowożytnej historii. Wielka Brytania była wtedy u szczytu potęgi imperialnej, mówiło się, że nad Imperium Brytyjskim „słońce nigdy nie zachodzi”. Były to też czasy rewolucji przemysłowej.
Gospodarka.
W kraju panowała stabilizacja i rósł dobrobyt, a Wielka Brytania stała się największym mocarstwem światowym. Imperium brytyjskie było wówczas największym państwem w dziejach. W siłę rosła imperialna flota wojenna, przechodząca z żaglowców na parowce (pancerniki). Populacja Anglii i Walii prawie podwoiła się: z 16,8 mln w 1851 r. do 30,5 mln w 1901 r. Złotą erę przeżywał brytyjski kolonializm, dziś często oceniany negatywnie. Jednocześnie powiększały się nierówności społeczne. W latach 1848–1849 w Irlandii szalał głód wywołany zarazą ziemniaczaną.
Lokomotywa George’a Stephensona i maszyna parowa Jamesa Watta to symbole ówczesnej Wielkiej Brytanii. Do dzisiaj przetrwały maszyny i metody wytwarzania produktów z tej ery. Niektóre są nadal wytwarzane komercyjnie jak liny z Chatham.
Społeczeństwo.
Panowała wówczas rygorystyczna moralność, głosząca potrzebę ukrywania lub wręcz tłamszenia uczuć, przeciw czemu protestował m.in. Charles Dickens. Wiktorian obowiązywało wiele konwenansów społecznych, do których musieli się dostosowywać. Np. reprezentantce wyższej klasy nie wypadało w towarzystwie zdjąć rękawiczki, gdyż gest ten mógł być uznany za seksualną zachętę; w towarzystwie nie wolno było mówić np. o ciąży, a nawet używać niektórych słów (np. „noga”) jako zbyt bezpośrednio opisujących biologiczność człowieka. Ówczesna medycyna traktowała kobiecy popęd płciowy jako chorobę i zalecała zimne kąpiele. W kodyfikacji odzwierciedleniem tego było rygorystyczne prawo o obscenicznych publikacjach (tzw. ustawa lorda Campbella), uchwalona w 1857 r., które obowiązywała w Wielkiej Brytanii aż do 1959 roku.
Idealna kobieta wiktoriańska to model „anioła w domu” – kobieta zarówno piękna, jak i zaradna, pracowita, odpowiedzialna, będąca strażniczką domowego ciepła i moralności. Panował też model kobiety upadłej (ang. "fallen woman"), pozbawionej poczucia moralności. To kobieta, która zatraciła się w zbytkach i zgorszeniu cielesnym. Paradoksalnie w epoce wiktoriańskiej bardzo rozwinęła się prostytucja. 
W epoce tej dominowali mężczyźni, panował wręcz kult męskości, w konsekwencji czego z wyrozumiałością traktowano męskie potrzeby cielesne, w tym także homoseksualizm – w teorii karany więzieniem, w praktyce zakazy dotyczyły klas niższych. Główną cechą prawdziwego dżentelmena epoki wiktoriańskiej była powściągliwość i opanowanie w każdej sytuacji. W tamtych czasach dżentelmenem określano osobę, która nie musiała pracować, a utrzymywała się z dochodów z posiadłości ziemskich. Zajęciem godnym dżentelmena była np. polityka, ale nie handel. Dżentelmeni wolny czas spędzali w męskich klubach, na polowaniach i tym podobnych rozrywkach.
Sztuka.
W niektórych dziedzinach sztuki długa stabilizacja polityczna przeistoczyła się w końcu w stagnację i zadowalanie się tą samą, stabilną i solidną, ale niewyszukaną twórczością. Za to literatura piękna rozkwitała. Ducha tej epoki oddają m.in. utwory Charlesa Dickensa, sióstr Brontë (Charlotte, Emily, Anne), Rudyarda Kiplinga, Henry’ego Jamesa, Josepha Conrada i Bernarda Shawa. Z twórczości popularnej opowiadania o Sherlocku Holmesie Conan Doyle’a. W dziedzinie poezji wyróżniali się Alfred Tennyson, Robert Browning, William Morris, Matthew Arnold i Algernon Charles Swinburne.

</doc>
<doc id="507773" url="https://pl.wikipedia.org/wiki?curid=507773" title="Marian Kajzerek">
Marian Kajzerek

Marian Kajzerek (ur. 27 sierpnia 1946 w Janowie) – polski hokeista, olimpijczyk.
Zawodnik grający najczęściej jako środkowy napastnik. Wychowanek Silesii Rybnik, a następnie zawodnik Unii Oświęcim i Naprzodu Janów oraz austriackich klubów ATSV Steyr i EHC Linz. Trzykrotny wicemistrz i czterokrotny brązowy medalista mistrzostw Polski.
W reprezentacji Polski wystąpił 25 razy (1969–1976) strzelając 6 bramek. Uczestniczył w turnieju o mistrzostwo świata w 1970 r. oraz w Igrzyskach Olimpijskich w Innsbrucku w 1976 r.

</doc>
<doc id="507774" url="https://pl.wikipedia.org/wiki?curid=507774" title="Wiek pary">
Wiek pary

Wiek pary (), określenie XIX wieku, nawiązujące do rewolucji przemysłowej, która miała wtedy miejsce, zwłaszcza w Wielkiej Brytanii i powszechnie stosowanej wtedy maszyny parowej jako źródła napędu.
Wiek pary nadał nazwę steampunkowi, kierunkowi w fantastyce.

</doc>
<doc id="507776" url="https://pl.wikipedia.org/wiki?curid=507776" title="Tadeusz Płużański">
Tadeusz Płużański

Tadeusz Ludwik Płużański ps. "Tadeusz Radwan" (ur. 15 sierpnia 1920 w Miechowie, zm. 16 sierpnia 2002 w Warszawie) – uczestnik kampanii wrześniowej, członek PLAN następnie TAP, uczestnik podziemia niepodległościowego i antykomunistycznego, więzień polityczny w okresie stalinizmu, historyk filozofii, pisarz, pedagog.
Życiorys.
Dzieciństwo i młodość.
Dzieciństwo spędził w Wilnie, gdzie m.in. wstąpił do harcerstwa. W maju 1939 roku ukończył liceum im. T. Czackiego w Warszawie. Po agresji III Rzeszy na Polskę zgłosił się na ochotnika do 77. Pułku Piechoty. 20 września 1939 został ciężko ranny w bitwie pod Janowem Lubelskim. Po zakończeniu działań wojennych od grudnia 1939 roku działał w konspiracji, najpierw w lewicowej organizacji – Polskiej Ludowej Akcji Niepodległościowej, następnie w Tajnej Armii Polskiej. Nie należał do Armii Krajowej, ponieważ został aresztowany przez Gestapo zanim powstała ta organizacja.
Obóz Stutthof.
11 listopada 1940 roku został aresztowany przez Gestapo, a następnie został skazany i trafił do obozu w Stutthof (więzień nr 10525). W czasie pobytu w obozie Niemcy kazali utopić Płużańskiego w korycie za kradzież grochu. Przed śmiercią uratował go bernardyn o. Sylwester Niewiadomy, który przeciągnął go na inny blok i dał kurtkę z nowym obozowym numerem. Wyszedł z obozu dopiero z chwilą zakończenia wojny, 9 maja 1945 roku. Był jednym z najdłużej przebywających w obozie.
Ojca Tadeusza Płużańskiego, Wacława (pracował jako nauczyciel), Niemcy zakatowali na Pawiaku.
Konspiracja.
Po uwolnieniu z obozu koncentracyjnego Stutthof przeniósł się z Wybrzeża do Warszawy, by rozpocząć studia. Był sfrustrowany „swoją nieobecnością” w czasie walki spowodowaną pobytem w kacecie (lata 1940–1945).
Wspólnym znajomym Pileckiego i Płużańskiego był Makary Sieradzki, w jego domu w 1946 roku odbyło się ich pierwsze spotkanie. Płużański podczas okupacji nigdy nie widział Witolda Pileckiego, choć podczas pracy w konspiracji TAP miał z nim pośredni kontakt organizacyjny. Płużański zniechęcony panującą sytuacją w kraju usiłował wyjechać za granicę.
Pilecki chciał mu to umożliwić w zamian za przekazanie pierwszego meldunku do centrali – do ppłk. Kijaka. Dostarczenie meldunku nie powiodło się, ponieważ w Pilźnie na amerykańskim punkcie kontrolnym przekazano go do Pragi. Płużański na posterunku policji zniszczył meldunek „Witolda”. Po ucieczce z obozu dla internowanych dotarł do II Korpusu. Po udowodnieniu, że zna Pileckiego został przyjęty jako podporucznik tej formacji.
Otrzymał polecenie powrotu do Polski z misją kurierską (przywiózł pieniądze – 4100 USD, klisze z pisemnym pełnomocnictwem podpisanym przez generała Andersa, tekst instrukcji rządu).
Po powrocie został jednym ze współpracowników Witolda Pileckiego.
Płużański we wrześniu 1946 roku wprowadził do „grupy Witolda Pileckiego” Leszka Kuchcińskiego, swojego znajomego z początkowego okresu konspiracji w TAP. Tadeusz Płużański podejrzewał, że Kuchciński przed aresztowaniem prowadził jego inwigilację.
Na parę dni przed zatrzymaniem Stefana Gussa skontaktował się z nim Tadeusz Płużański proponując mu kontynuowanie pracy konspiracyjnej. Dnia 27.09.1946 Guss został zatrzymany przez PUBP. Guss już podczas pierwszego przesłuchania w Tucholi załamał się i ujawnił informację o spotkaniu oraz prowadzoną korespondencję z Płużańskim, który bardzo mu ufał. Pod ps. „Jakub” wziął udział w rozpracowywaniu Witolda Pileckiego i Tadeusza Płużańskiego oraz ustalił poznański adres narzeczonej Płużańskiego studentki med. Stanisławy Skłodowskiej i przyczynił się do jej aresztowania. Po spotkaniu w Bydgoszczy z Pileckim i Płużańskim opracował raport z tej wizyty.
W 1947 Płużański nawiązał kontakt z Kazimierzem Rusinkiem znajomym z obozu Stutthof. Rusinek był w tamtym czasie prominentnym działaczem, sekretarzem ZZZ, a po wyborach ministrem pracy i opieki społecznej. Płużański chciał uregulować swoje sprawy w R.K.U. (Rejonowa Komenda Uzupełnień). Rusinek zaproponował Płużańskiemu, by napisał w tej sprawie do „bezpieki”. Jedynie co Rusinek załatwił Płużańskiemu to członkostwo w Związku Uczestników Walki Zbrojnej o Niepodległość i Demokrację. Po aresztowaniu Tadeusza Płużańskiego pisma, które pisał do Rusinka znalazły się w materiałach operacyjnych MBP.
Jego współpraca z Witoldem Pileckim polegała na: 
oraz działalności kurierskiej:
W konspiracji działał od stycznia 1946 roku do aresztowania dnia 6 maja 1947 roku.
Aresztowanie i śledztwo.
Został aresztowany 6 maja 1947 roku. W dniach 6, 7, 8 maja złożył obszerne zeznania o współpracy z „Witoldem”. Napisał o tym dr Adam Cyra: „Rotmistrz znalazł się w sytuacji bez wyjścia, ponieważ funkcjonariusze UB wiedzieli o nim bardzo dużo, w czym mogły im pomóc również obszerne zeznania Tadeusza Płużańskiego na temat Pileckiego przed jego zatrzymaniem, których protokoły są opatrzone datami 6, 7 i 8 maja 1947 r.
W zeznaniach tych Płużański podał: „W początkach lipca 1946 r. w mieszkaniu u Sieradzkich, ul. Pańska nr 85 m. 9, skontaktowałem się z »Witoldem«” (Akta procesowe Pileckiego, t. 1, k. 182). Podczas przesłuchań Płużański nie podał jednak prawdziwego nazwiska „Witolda”, wspomniał tylko, że przebywał on w KL Auschwitz pod nazwiskiem Tomasz Serafiński (Akta…, t. 1, k. 189). Nadto Płużański zeznał już podczas przesłuchania w dniu swojego zatrzymania przez funkcjonariuszy UB: „Z »Witoldem« ostatnio miałem spotkanie w dniu 6 maja 1947 r. w Warszawie na ul. Pańskiej 85 m. 9 u Sieradzkich. (…) Dojście do »Witolda« mam jedynie przez Sieradzkich, którzy znają go kilka lat i wyrażają się o nim jako o człowieku porządnym i uczciwym” (Akta… t. 1., k. 172 i 173).”. Płużański ujawnił również, że: 
3 czerwca 1947 roku agent w celi donosił, że Płużański zna prawdziwe nazwisko „Serafińskiego” oraz wie, że jest jednym z najzdolniejszych oficerów wywiadu Andersa.
Według słów Płużańskiego podczas śledztwa był bity, torturowany fizycznie i psychicznie przez Józefa Różańskiego (pomagali mu także Eugeniusz Chimczak i Adam Humer).
Wyrok w procesie pokazowym tzw. "grupy Witolda" (Witold Pilecki, Maria Szelągowska, Ryszard Jamontt-Krzywicki, Maksymilian Kaucki, Witold Różycki, Makary Sieradzki, Jerzy Nowakowski) zapadł 15 marca 1948 r. i brzmiał: podwójna kara śmierci.
W celi śmierci spędził dwa miesiące. Kara śmierci została zamieniona na dożywotnie więzienie. W więzieniu we Wronkach przebywał ponad osiem lat. Wolność odzyskał po amnestii 10 czerwca 1956 roku.
Życie w PRL-u i RP.
Po wyjściu ze stalinowskiego więzienia pracował przez rok jako ślusarz (zawód ten zdobył w obozie w Stutthofie). Eksternistycznie studiował ekonomię polityczną w Wyższej Szkole Handlowej w Poznaniu, a następnie od 1957 rozpoczął studia na Wydziale Filozofii Uniwersytetu Warszawskiego. Na swoje utrzymanie zarabiał, pracując jako dziennikarz w Agencji Robotniczej. Stopień magistra uzyskał w 1961 roku, w 1964 obronił pracę doktorską, a pięć lat później habilitował się. Tytuł profesora otrzymał w roku 1979. Pracował w Instytucie Filozofii i Socjologii PAN, w latach 80. wykładał gościnnie w Instytucie Religioznawstwa UJ, a od 1995 był kierownikiem katedry filozofii na Uczelni Łazarskiego d. Wyższa Szkoła Handlu i Prawa w Warszawie.
Jeszcze przed uzyskaniem profesury udało mu się doprowadzić do "zatarcia śladów skazania" przez Ministerstwo Sprawiedliwości PRL.
W 1990 roku minister sprawiedliwości Aleksander Bentkowski zwrócił się do Sądu Najwyższego o rozstrzygnięcie kwestii: czy ważne są przepisy szczegółowe i akty prawne z lat stalinowskich, które za zdradę stanu uznawały wybór innej opcji polityczno-ustrojowej. Ponieważ dekret PKWN (o szczególnej ochronie państwa wydany w październiku 1944 roku) był sprzeczny z normami prawa międzynarodowego, stąd oparte na nim wyroki były z istoty nieważne, więc podejmowanie procesów rehabilitacyjnych uznano za niezasadne.
Prokuratorzy z Naczelnej Prokuratury Wojskowej w 1990 roku podjęli rewizję procesu grupy rotmistrza Pileckiego. Unieważnienie wyroku w sprawie Witolda Pileckiego oraz pozostałych zasądzonych wraz z nim w 1948 roku oskarżonych nastąpiło dnia 1 października 1990 roku. Wojskowy Sąd Najwyższy uwolnił skazanych od stawianych im ongiś zarzutów, podkreślając niesprawiedliwy charakter wydanych wyroków, które zapadły z naruszeniem prawa. Sąd Najwyższy podkreślił patriotyczną postawę niesłusznie skazanych.
10 listopada 1994 został odznaczony Krzyżem Oficerskim Orderu Odrodzenia Polski za "wybitne zasługi na rzecz niepodległości i suwerenności Polski oraz działalność społeczną w organizacjach kombatanckich".
Został pochowany na cmentarzu Powązkowskim w Warszawie (kwatera 299b-1-10).
Ojciec Tadeusza M. Płużańskiego, dziennikarza i historyka.

</doc>
<doc id="507779" url="https://pl.wikipedia.org/wiki?curid=507779" title="Krąp">
Krąp

Krąp ("Blicca bjoerkna") – gatunek słodkowodnej ryby z rodziny karpiowatych (Cyprinidae), jedyny przedstawiciel rodzaju "Blicca".
Występowanie.
Europa, na północ od Alp, Pirenejów i południowych Bałkanów. Na wschodzie sięga po dorzecze rzeki Peczory. Na północy sięga do południowo-wschodniej Anglii i południowej Skandynawii. Żyje w dolnym biegu rzek oraz w stawach, jeziorach, zbiornikach zaporowych, starorzeczach i rozlewiskach.
Opis.
Dorasta przeciętnie do 30 cm (maks. 36 cm) i 0,5 kg masy ciała (maks. 1 kg). Ciało wygrzbiecone i bocznie spłaszczone, zawsze lekko zaokrąglone. Łuski duże, mocno osadzone, wzdłuż linii bocznej jest ich 50 lub więcej. W płetwie odbytowej mniej niż 23 promienie. W płetwie grzbietowej 8 miękkich promieni. Grzbiet szarawo-niebieski lub szarawozielony, u starszych ryb często bardzo ciemny. Boki srebrzyste, błyszczące. Brzuch białawy często z różowawym odcieniem. Płetwy szare, z czerwonawym lub pomarańczowym odcieniem.
Odżywianie.
Młode osobniki żywią się głównie planktonem oraz glonami, dorosłe fauną denną (zwłaszcza larwami ochotki) oraz roślinnością wodną.
Rozród.
Dojrzałość płciową osiąga w 3. roku życia. Tarło odbywa się stadnie od IV do VI. Ikra składana jest kilkukrotnie. Wylęg następuje po 10–14 dniach. Krąp krzyżuje się czasem z innymi gatunkami ryb karpiowatych. Rośnie bardzo wolno, w wieku 10 lat osiąga 20 cm długości. Samce rosną nieco szybciej niż samice.

</doc>
<doc id="507782" url="https://pl.wikipedia.org/wiki?curid=507782" title="VoipBuster">
VoipBuster

VoipBuster – komunikator do telefonowania przez Internet (VoIP) niemieckiego operatora Betamax. 
Za jego pomocą realizować można "czaty" oraz połączenia głosowe z innymi użytkownikami całej rodziny komunikatorów Betamax, a także dzwonić na numery telefoniczne w wielu krajach. Cechą charakterystyczną komunikatorów firmy Betamax jest możliwość darmowego rozmawiania z abonentami telefonicznymi w wielu krajach świata (liczba około 50 krajów zależna od komunikatora). Usługa dostępna także dla urządzeń obsługujących protokół SIP.
Obecnie (1 czerwca 2006) rozmowa z linią stacjonarną w Polsce kosztuje 1 eurocent za minutę + VAT, z telefonem komórkowym 19 eurocentów + VAT. Operator nie udostępniał darmowych minut w rozmowach na polskie numery telefoniczne.

</doc>
<doc id="507784" url="https://pl.wikipedia.org/wiki?curid=507784" title="Józef Matuszewski">
Józef Matuszewski

Józef Matuszewski (ur. 23 marca 1911 w Twardowie, zm. w 2003) – polski mediewista, historyk prawa.
Ukończył prawo i ekonomię w Uniwersytecie Poznańskim. Doktorat nauk prawnych uzyskał w roku 1936 na podstawie pracy pt. "Immunitet ekonomiczny w dobrach Kościoła w Polsce do r. 1381". W latach 1936–1939 stypendysta w "École des Chartes". Po wojnie pracownik naukowy Uniwersytetu Adama Mickiewicza: habilitacja w 1949 (na podstawie pracy o prawie rugijskim), w 1954 profesor nadzwyczajny, w 1959 profesor zwyczajny. Od 1961 profesor na Wydziale Prawa Uniwersytetu Łódzkiego, do 1981 r. – kierownik Katedry Powszechnej Historii Państwa i Prawa. Od 1971 należał do PZPR. Od 1981 na emeryturze. Odznaczony m.in. Krzyżem Komandorskim Orderu Odrodzenia Polski (2001), a w czasach PRL – Krzyżem Kawalerskim i Oficerskim Orderu Odrodzenia Polski oraz Odznaką Zasłużony Nauczyciel PRL.
Autor około 230 pozycji, w tym ok. 20 monografii z zakresu historii państwa i prawa:
W 1959 wydał zabytek prawa średniowiecznego zwany Księgą Elbląską.
W 2001 roku Uniwersytet Łódzki przyznał mu tytuł doktora "honoris causa".

</doc>
<doc id="507789" url="https://pl.wikipedia.org/wiki?curid=507789" title="Hotel Filmar w Toruniu">
Hotel Filmar w Toruniu

Hotel Filmar w Toruniu – hotel mieszczący się w dawnej Fabryce Obwodów Drukowanych „Toral” w Toruniu, położony w południowej części dzielnicy Mokre, przy ul. Grudziądzkiej 39-43, w sąsiedztwie Wyższej Szkoły Bankowej.
Historia.
Hotel mieści się w dawnym obiekcie fabrycznym przedsiębiorstwa „Toral” wybudowanym na początku lat 70. XX wieku przy istniejącym już od 1958 roku zakładzie, w którym dziś mieści się siedziba Prokuratury Rejonowej. Przedsiębiorstwo, działające do 1991 roku, produkowało m.in. obwody drukowane oraz rezystory na potrzeby polskiego przemysłu elektronicznego. Na początku lat 80. XX wieku pracowało w nim 1500 osób.
W latach 70. i 80. XX wieku przedsiębiorstwo wchodziło w skład Zjednoczenia Przemysłu Elektronicznego UNITRA.
W październiku 1996 roku w przebudowanym i zmodernizowanym obiekcie pofabrycznym otwarto pierwsze w Toruniu centrum handlowe „Filmar”, to zaś zaadaptowano na hotel o tej samej nazwie, który otwarto we wrześniu 2004 roku. Pierwotnie hotel posiadał trzy gwiazdki, a od 2010 roku ma ich już cztery.
Hotel w latach 2008–2014 był gospodarzem forum gospodarczego Welconomy Forum in Toruń.

</doc>
<doc id="507792" url="https://pl.wikipedia.org/wiki?curid=507792" title="Coast Salish">
Coast Salish



</doc>
<doc id="507794" url="https://pl.wikipedia.org/wiki?curid=507794" title="Fabryka Ferdynanda Goldnera">
Fabryka Ferdynanda Goldnera

Fabryka Ferdynanda Goldnera przy ul. Rewolucji 1905 r. 52 w Łodzi – powstała w latach 1883–1896, należała do Ferdynanda Goldnera.
Początkowo funkcjonowała tylko przędzalnia, w 1896 przy fabryce wybudowano tkalnię mechaniczną i farbiarnię.
Po II wojnie światowej w fabryce istniały Zakłady Uszczelnień i Wyrobów Azbestowych „Polonit”.
Po likwidacji zakładów budynek służy Akademii Humanistyczno-Ekonomicznej w Łodzi (do 19 marca 2009 funkcjonującej pod nazwą Wyższej Szkoły Humanistyczno-Ekonomicznej).

</doc>
<doc id="507803" url="https://pl.wikipedia.org/wiki?curid=507803" title="TIS">
TIS

TIS, Toruński Informator Solidarności – niezależne pismo informacyjne wydawane przez Zarząd Regionu Toruńskiego NSZZ „Solidarności” w okresie delegalizacji związku. W sumie wyszło 170 numerów TIS-u, co czyni pismo najważniejszym organem toruńskiej opozycji demokratycznej w latach 1982-1989. W okresie podziemnym pismem kierował m.in. Ryszard Musielak.
Oprócz TIS-u wychodziły w Toruniu inne pisma opozycyjne, m.in. "TAS. Toruńska Agencja Solidarności" (42 numery), i "Kontra" (33 numery).
Obecnie toruńska Solidarność wznowiła pismo. Jest ono miesięcznikiem i informuje o najważniejszych wydarzeniach w związku.

</doc>
<doc id="507804" url="https://pl.wikipedia.org/wiki?curid=507804" title="Skaterometria atmosfery">
Skaterometria atmosfery

Skaterometria atmosfery (ang. scatterometry) to technika teledetekcyjna używana do oceny prędkości i kierunku wiatru na podstawie odbicia promieni mikrofalowych od powierzchni oceanu. Skaterometry mikrofalowe działają na zasadzie aktywnego radaru, wysyłają w kierunku oceanu fale mikrofalowe i odbierają ich odbicie od powierzchni oceanu. Analizując odbicie fal dla różnych kątów padania promieniowania mikrofalowego oblicza się wysokość fali na wodzie, oraz kierunek fal.
Rozpraszanie na falach kapilarnych.
Zjawisko rozpraszania mikrofal na morskich falach kapilarnych odgrywa pierwszoplanową rolę w ocenie prędkości i kierunku wiatru przy powierzchni oceanu na podstawie pomiarów z przestrzeni kosmicznej. Wykorzystuje się do tego własności fal na wodzie, dla których odchylenie od poziomu zależy od prędkości wiatru i ma dobrze zdefiniowany rozkład odchyleń jako funkcja prędkości i kierunku wiatru. Pomiary tego typu wykonano pierwszy raz używając zdjęć fotograficznych refleksów światła słonecznego na falach na oceanu.

</doc>
<doc id="507807" url="https://pl.wikipedia.org/wiki?curid=507807" title="Karel Kryl">
Karel Kryl

Karel Kryl (ur. 12 kwietnia 1944 w Kromieryżu, zm. 3 marca 1994 w Monachium) − czeski pieśniarz, poeta, grafik, główny przedstawiciel nurtu publicystycznego w poezji lat 60. XX wieku.
Życiorys.
Urodził się w rodzinie drukarzy, której majątek został skonfiskowany przez państwo czechosłowackie w 1948. Bard Praskiej Wiosny, od 1969 na emigracji politycznej w Niemczech. Współpracownik Radia Wolna Europa. Do Czech wrócił w 1989, w czasie aksamitnej rewolucji, ale nie zamieszkał tam na stałe, krytycznie wyrażając się o porewolucyjnych porządkach.
Zmarł na zawał serca w monachijskiej klinice.
Nagrody i upamiętnienie.
Prezydent Václav Havel nagrodził go w 1995 pośmiertnie Medalem Za Zasługi II stopnia. Także pośmiertnie Uniwersytet Karola w Pradze nagrodził go pamiątkowym Srebrnym Medalem za „wkład w rozwój duchowy i moralne wspieranie narodu”. Imię Karela Kryla noszą ulice w Pradze-Stodůlkách, Nowym Jiczynie, Varnsdorfie i Zieleńcu.
Twórczość.
Za najbardziej znaną płytę Kryla uznaje się "Rakovinę", wydaną w Niemczech w 1969 r., w Czechosłowacji przed emigracją wydano płytę "Bratříčku, zavírej vrátka" (Panton 1969), zawierającą utwory wyrażające protest przeciw agresji państw Układu Warszawskiego, a także opisujące żywot pod komunistycznym reżimem. Płyta bardzo szybko została zakazana i wycofana z półek.
Niektóre znane piosenki Kryla to: „Lásko”, „Veličenstvo kat”, „Rakovina”, „Bratříčku, zavírej vrátka”, „Král a klaun”, „Salome”, „Jeřabiny”, „Děkuji”, „Karavana mraků”.
Związki z Polską.
Karel Kryl kilkakrotnie występował w Polsce – mówił i śpiewał po polsku, przyjaźnił się z polskimi poetami, m.in. Jackiem Kaczmarskim i Antoniną Krzysztoń.
Głośny był jego koncert w listopadzie 1989 na Przeglądzie Czechosłowackiej Kultury Niezależnej we Wrocławiu. Na koncert, mimo przeszkód ze strony czeskich pograniczników, przyjechało ok. 5 tysięcy Czechów i Słowaków, którzy w swoim kraju nie mogli słuchać Kryla legalnie. Cześć osób dotarła wtedy do Polski przez NRD. W Polsce wydano potem płytę "Karel Kryl. Śpiewa we Wrocławiu".
W 1995 Antonina Krzysztoń nagrała płytę "Czas bez skarg", zawierającą polskie tłumaczenia pieśni Kryla, tłumaczami utworów byli Maryna Miklaszewska i Jan Krzysztof Kelus. Dużą popularnością cieszyła się w Polsce piosenka Kryla pt. "Przewielmożny Kat" przetłumaczona na język polski przez Michała Tarkowskiego i spopularyzowana przez kabaret Salon Niezależnych, a później wykonywana między innymi przez Rafała Chojnackiego. W zbiorze płyt Jacka Kaczmarskiego "Arka Noego" na płycie „Archiwum Radia Wolna Europa – dodatki” znajduje się piosenka Kryla – "Lásko". Śpiewane epitafium pt. "Umarł Karel Kryl" poświęcił poecie Andrzej Kołakowski (na kasecie "Kontrrewolucja").
Krwawo zdławionemu protestowi robotników Wybrzeża w grudniu 1970 r. Kryl poświęcił utwór "Varhany v Olivě pozbyly zvuku" ("Organy w Oliwie zamarły w pół dźwięku").
Dyskografia.
Pośmiertnie:

</doc>
<doc id="507810" url="https://pl.wikipedia.org/wiki?curid=507810" title="Kościół św. Antoniego Padewskiego w Łodzi">
Kościół św. Antoniego Padewskiego w Łodzi

Kościół św. Antoniego Padewskiego – barokowy kościół franciszkański zbudowany w latach 1701–1723, pełniący również rolę kościoła parafialnego pw. św. Antoniego Padewskiego, znajdujący się w Łodzi na osiedlu Łagiewniki. Kościół wraz z przylegającym do niego klasztorem w 1946 r. został wpisany do rejestru zabytków; podwójne Sanktuarium: św. Antoniego z Padwy i bł. Rafała Chylińskiego.
Historia świątyni.
Fundacja i pierwsze budowle.
Powstanie kościoła (i klasztoru) franciszkanów na tym miejscu wiąże się z opowiadaniem o ukazaniu się św. Antoniego ubogiemu cieśli Jerzemu, pracującemu dla właściciela Łagiewnik Samuela Żeleskiego. Powołane do zbadania okoliczności tego wydarzenia komisje kościelne przesłuchały zaprzysiężonych świadków, a sporządzone dokumenty nuncjusz papieski Palavicini dostarczył do Rzymu. 22 listopada 1680 r. kongregacja rzymska wydała pismo uznające prawdziwość objawień i zezwalające na zatwierdzenie fundacji Samuela Żeleskiego.
Franciszkanie, uznani za prawnych opiekunów wspomnianego miejsca, mogli przystąpić do rozpoczęcia budowy. Na wzgórku "Wyglądnica" (zwanym tak od miejsca skąd "wyglądano" bydła powracającego z pola) stanęła najpierw drewniana kaplica, dedykowana św. Antoniemu. Po pewnym czasie przeniesiono ją w inne miejsce – nad łagiewnicki staw – gdzie znajduje się do dzisiaj, obok zbudowanej w późniejszym czasie (ok. 1730 r.) kapliczki św. Rocha i św. Sebastiana.
Na miejscu kaplicy zbudowano drewniany kościół o 3 wieżach i klasztor. Nie jest do końca pewna data ukończenia budowy. Wiadomo tylko, że w październiku 1682 r., przy udziale 15 tysięcy wiernych, uroczyście wprowadzono obraz św. Antoniego do nowej świątyni. Niecały rok później, w sierpniu 1683 r., odbyła się uroczystość konsekracji świątyni.
Powstanie świątyni murowanej.
Liczba wiernych, przybywających do antoniańskiego sanktuarium systematycznie rosła, co spowodowało, że po upływie kilkunastu lat drewniany kościół nie był już w stanie wszystkich pomieścić. Decyzja o wzniesieniu murowanego, większego kościoła okazała się koniecznością. Dotychczasowy kościół drewniany rozebrano więc, a budulec wykorzystano do postawienia w pobliżu 4 kaplic: Matki Bożej Anielskiej, Przemienienia Pańskiego, św. Walentego oraz św. Rocha. Tylko ostatnia z nich przetrwała do naszych czasów.
W czerwcu 1701 r. położono kamień węgielny pod budowę murowanego kościoła pw. św. Antoniego. Była to świątynia jednonawowa, na planie krzyża łacińskiego, z półkoliście zamkniętym prezbiterium. Pierwotnie posiadała ona dwie zakrystie (ok. 1824 r. północna zakrystia została przebudowana na kaplicę o. Rafała Chylińskiego). Cała budowa – w trudnych czasach saskich – trwała aż 23 lata. Konsekracji świątyni w dniu 16 maja 1726 r. dokonał arcybiskup gnieźnieński, prymas Teodor Potocki, któremu na pamiątkę wydarzenia na pilastrze południowego transeptu wystawiono portret z okolicznościowym napisem.
W transepcie kościoła, oprócz ołtarzy bocznych, znajdowały się też wejścia do podziemnych krypt. Wejście (dziś zamknięte) od strony północnej prowadziło do miejsc pochówku zarówno zmarłych w Łagiewnikach zakonników, jak też znakomitszych dobrodziejów klasztoru (m.in. ofiarodawcy terenu pod klasztor i kościół – Samuela Żeleskiego z małżonką). Wejście od strony południowej (otwarte) prowadzi do krypty, w której znajdowała się trumna z doczesnymi szczątkami o. Rafała Chylińskiego (po jego beatyfikacji w 1991 r. trumnę przeniesiono do kaplicy jego imienia).
Dwukondygnacyjna fasada główna kościoła zwrócona jest w kierunku zachodnim. W niższej kondygnacji frontonu umieszczono duże okno, oświetlające chór kościelny, oraz wystający balkon. Niegdyś z tego miejsca podczas większych uroczystości grywała miejscowa kapela. W wyższej kondygnacji fasady znajduje się wnęka, a w niej – polichromowana rzeźba patrona kościoła św. Antoniego z Dzieciątkiem Jezus na ręku oraz z lilią.
Czasy upadku Rzeczypospolitej.
Przez następne dziesięciolecia franciszkański kościół pełnił rolę ważnego ośrodka kultu dla okolicznych wiernych. W tym miejscu działał – dziś już błogosławiony – o. Rafał Chyliński, tutaj pielgrzymi mieli zapewnioną obsługę duszpasterską (spowiedź, Msza św. przed ołtarzem św. Antoniego, kazania, a nawet możliwość zakwaterowania dla przybywających z daleka). Wprawdzie po rozbiorach Polski ruch pielgrzymkowy znacznie się zmniejszył, jednak nie ustał (do świątyni nadal przybywali okoliczni mieszkańcy).
W 1843 r., dzięki staraniom ówczesnego gwardiana o. Anastazego Stępińskiego, obok kościoła postawiono murowaną, dwukondygnacjową dzwonnicę, zbudowaną na planie kwadratu. Dzwonnica ta przetrwała do dziś, kryjąc w swym wnętrzu trzecią już generację dzwonów (poprzednie nie przetrwały wojen). Wykorzystywano je często, zgodnie z łacińską sentencją "vivos voco, mortuos plango, fulgura frango" (żywych przywołuję, zmarłych opłakuję, gromy kruszę). Obecne dzwony: "Antoni" (1450 kg, ton es’), "Franciszek" (800 kg, ton fis’) i "Rafał" (450 kg, ton b’) zostały wykonane w firmie Felczyńskich z Gliwic i zamontowane w 1983 r.
Najtrudniejszym okresem dla sanktuarium był czas po upadku powstania styczniowego. Za pomoc udzielaną powstańcom klasztor franciszkanów skasowano (w listopadzie 1864 r.), a jego mieszkańców wywieziono, do obsługi kościoła zostawiając tylko jednego księdza. W późniejszych latach obsługę duszpasterską kościoła w Łagiewnikach sprawowali księża diecezjalni z pobliskiego Zgierza.
Jednym z nielicznych radosnych wydarzeń w tych czasach było utworzenie przy łagiewnickim kościele parafii pw. św. Antoniego Padewskiego i św. Jana Chrzciciela, która rozpoczęła działalność 1 stycznia 1902 r. Stało się tak w następstwie starań i licznych pisemnych próśb okolicznej ludności.
Dzieje najnowsze.
Obie wojny światowe spowodowały znaczne zniszczenia. Podczas kapitalnych remontów, przeprowadzonych w latach 50. XX w., naprawiono m.in. dach kościoła, wyremontowano wiele elementów ołtarzy, założono nową instalację elektryczną i radiofoniczną, odnowiono kryptę o. Rafała Chylińskiego, otynkowano kościół na zewnątrz i pomalowano wewnątrz. Dzięki pracom renowacyjnym – przeprowadzanym również w późniejszych latach – udało się zachować jego dawny, XVIII-wieczny styl. W 1946 r. kościół, przylegający do niego klasztor, dzwonnicę oraz dwie ocalałe kaplice św. Antoniego oraz św. Rocha wpisano do rejestru zabytków.
W 2002 r., z okazji 100-lecia istnienia parafii, pracownicy z Wawelu dokonali konserwacji obydwu obrazów św. Antoniego (cudownego i zasłony) z ołtarza głównego. Jednocześnie na ołtarzu letnim przed kościołem została odsłonięta płaskorzeźba z Chrystusem i św. Antonim, której autorem jest rzeźbiarz Wojciech Gryniewicz.
Odnowiony kościół franciszkański cieszy się dużą popularnością jako jeden z najstarszych, zachowanych barokowych zabytków Łodzi. Oprócz pełnienia funkcji kościoła parafialnego jest on miejscem święceń kapłańskich franciszkanów z pobliskiego seminarium duchownego. W okresie letnim organizowane są w nim koncerty muzyczne, a wiele młodych par decyduje się tam zawrzeć związek małżeński.
Architektura wnętrza.
Kościół św. Antoniego charakteryzuje się barokowym, bogato zdobionym wystrojem wnętrza. Składają się na niego polichromowane ołtarze, liczne obrazy i rzeźby ze złoceniami, konfesjonały, epitafia, ambona i organy. Pochodzą one najczęściej z XVII lub XVIII w.
Ołtarz główny św. Antoniego.
Główny, polichromowany ołtarz św. Antoniego został ufundowany w 1723 r. przez ówczesnego gwardiana klasztoru – o. Antoniego Trevaniego. W centralnej części ołtarza znajdują się dwa obrazy Świętego z Padwy. Pierwszy (wewnętrzny) pochodzi z XVII w. i jest przykryty srebrną, złoconą sukienką w stylu regencji – przejściowym między barokiem a rokokiem. Drugi obraz (będący zasłoną pierwszego) pochodzi z XVIII w. Św. Antoni przedstawiony jest w bardzo popularny sposób: ubrany w pozłacany habit, w prawej ręce trzyma lilię (symbol niewinności), a lewym ramieniem przytula do siebie Dzieciątko Jezus.
Powyżej – w drugiej kondygnacji – mieści się figura Matki Bożej Niepokalanej w owalnej ramie. Towarzyszą jej – po bokach – aniołowie w ruchliwych pozach. W zwieńczeniu ołtarza, w ramie w formie serca, znajduje się rzeźba Jezusa Ukrzyżowanego. Stojący po obu stronach krzyża aniołowie trzymają w rękach atrybuty Męki Pańskiej.
Kaplica boczna bł. Rafała.
Kaplica bł. Rafała Chylińskiego znajduje się w północnej części kościoła, w miejscu dawnej zakrystii. Około 1824 r. została ona przebudowana dzięki staraniom ówczesnego gwardiana, o. Karola Chełstowskiego. Działania te miały na celu przygotowanie godnego miejsca, w którym zostałyby złożone relikwie sługi Bożego o. Rafała Chylińskiego po jego ewentualnej beatyfikacji w przyszłości. Beatyfikacja ta odbyła się dopiero w 1991 r.
Na pocz. XIX w. w ołtarzu w kaplicy znajdował się obraz Przemienienia Pańskiego, a w późniejszym czasie – krzyż. Obecnie to miejsce zajmuje obraz bł. Rafała Chylińskiego, autorstwa współczesnego malarza. U stóp ołtarza ustawiona jest trumna z relikwiami tego błogosławionego, osłonięta metalową kratą.
Transept północny.
W północnym transepcie kościoła zlokalizowane są dwa barokowe, polichromowane ołtarze ze złoceniami: Matki Bożej Szkaplerznej oraz św. Maksymiliana Kolbego. Ołtarz Matki Bożej Szkaplerznej, zwanej również Matka Bożą Pocieszenia, został wybudowany dzięki staraniom o. Andrzeja Karaszkiewicza, jednego z przełożonych klasztoru, i sfinansowany ze składek wiernych. W środkowej części ołtarza znajduje się XVII-wieczny obraz olejny Matki Bożej z Dzieciątkiem w srebrnej sukience z poł. XVIII w. Górna kondygnacja ołtarza prezentuje rzeźby przedstawiające scenę Zwiastowania. Na szczycie ołtarza umieszczono figurę Chrystusa z kulą w ręku.
Pochodzący z XVII w. ołtarz św. Maksymiliana Kolbego wykonany jest z drewna lipowego. Mieści się po prawej stronie ołtarza Matki Bożej Szkaplerznej, tam gdzie niegdyś był ołtarz św. Józefa. W jego centralnej części widnieje obraz św. Maksymiliana, pędzla łódzkiego artysty-malarza Gintowna-Dziewałtowskiego. W kondygnacji powyżej umieszczony jest obraz bł. Salomei, a po bokach – towarzyszące postaciom świętych figurki małych aniołków.
Chór i 24-głosowe organy.
Chór muzyczny kościoła, wsparty na dwóch, masywnych filarach, znajduje się powyżej sklepionej krzyżowo kruchty. Organy na chórze, osadzone w modrzewiowym, rokokowym prospekcie pochodzącym z XVIII w., były początkowo jedenastogłosowe. Kilkakrotnie poddawano je gruntowym naprawom.
W latach osiemdziesiątych XX w. podjęto decyzję o przeprowadzeniu kolejnego kapitalnego remontu, zwiększając jednocześnie liczbę głosów do 24. Wynajęta firma zbudowała nowe organy w 1987 r., zaś w następnym roku zamontowała je na kościelnym chórze. Organy mają dwa manuały i pedał, łącznie 24 głosy, oraz klapowo-zasuwowe wiatrownice. Służą dziś zarówno do celów liturgicznych (Mszy św. i nabożeństw w kościele), jak też do organizowania koncertów (np. wakacyjnego festiwalu muzycznego).
Transept południowy.
Południowy transept kościoła zwrócony jest w kierunku przylegającego do niego klasztoru. W transepcie znajdują się dwa ołtarze: św. Franciszka oraz Miłosierdzia Bożego. Polichromowany, barokowy ołtarz św. Franciszka zbudowany został w XVII w. W jego głównym polu umieszczony jest obraz olejny stygmatyzacji św. Franciszka. Powyżej, w zwieńczeniu ołtarza, umieszczono obraz drugiego patrona świątyni – św. Jana Chrzciciela, w otoczeniu grających na trąbach aniołów.
Na lewo od ołtarza św. Franciszka zlokalizowany jest ołtarz Miłosierdzia Bożego. Dawniej w tym miejscu znajdował się ołtarz bł. Salomei, księżny halickiej, późniejszej klaryski. W centralnej części obecnego ołtarza widnieje obraz Chrystusa Miłosiernego z podpisem: "Jezu, ufam Tobie". Natomiast w górnej kondygnacji ołtarza znajduje się obraz św. Stanisława Kostki, w otoczeniu rzeźbionych aniołów.

</doc>
<doc id="507814" url="https://pl.wikipedia.org/wiki?curid=507814" title="ZU-23-2M Wróbel">
ZU-23-2M Wróbel

ZU-23-2M Wróbel – podwójnie sprzężona uniwersalna armata morska kalibru 23 mm, opracowana w Polsce w latach 70. XX wieku, używana na polskich okrętach od połowy lat 80. XX wieku. Ulepszoną wersją rozwojową jest zestaw rakietowo-artyleryjski ZU-23-2MR Wróbel II.
Historia.
Armata morska ZU-23-2M powstała w celu zastąpienia przestarzałej armaty 2M-3M kalibru 25 mm konstrukcji radzieckiej, używanej na lżejszych okrętach polskiej Marynarki Wojennej jako broń przeciwlotnicza. Przewidziano ją do montowania na okrętach, na których nie mieściła się armata automatyczna AK-230, wymagająca dla instalacji odpowiedniej ilości miejsca pod pokładem, a przy tym droższa i importowana z ZSRR. 
Nowa armata została oparta o produkowaną w Polsce na licencji radzieckiej w Zakładach Mechanicznych „Tarnów” lądową holowaną armatę przeciwlotniczą ZU-23-2. Prace nad opracowaniem jej adaptacji do wersji morskiej rozpoczęto w 1970 roku na Wojskowej Akademii Technicznej. Projekt otrzymał początkowo kryptonim "Sekretarz" (od gatunku ptaka), zmieniony następnie na "Wróbel". Po zatwierdzeniu wymagań taktyczno-technicznych armaty, w 1972 roku powstał projekt wstępny, po czym dalsze prace podjęto w Ośrodku Badawczo-Rozwojowym Sprzętu Mechanicznego w Tarnowie. W 1975 roku powstały trzy prototypy, z których dwa przetestowano na morzu od lutego do września 1976 roku na pokładzie trałowca ORP „Czajka” proj. 206F. Próby wykazały wady, jak wibracje, wadliwe rozwiązanie napędów i przypadki samoodpaleń przy przeładowaniu. W 1979 roku wykonano dalsze zmodyfikowane sześć prototypów. Po skróconych próbach w sierpniu na ORP „Czajka” i próbach od października do grudnia tego roku na lądzie, armatę skierowano do produkcji pod nazwą ZU-23-2M Wróbel („M” zapewne od „morska”). Spotyka się także nazwy dla armaty ZU-23-2M: PAM-23 (Przeciwlotnicza Armata Morska) lub 23-2PAM, a także Wróbel I (w celu odróżnienia od Wróbel II).
Na skutek skrócenia testów z uwagi na opóźnienie projektu, w toku eksploatacji pierwszych serii ujawniły się niedomagania, m.in. mechanizmów przeładowania oraz napędów hydraulicznych. Były one sukcesywnie usuwane, na skutek czego produkowane w kolejnych seriach armaty różniły się od siebie. W 1983 roku wprowadzono nowy mechanizm przeładowania. Ogółem w latach 80. ZM Tarnów i OB-R SM Tarnów wykonały około 50 armat ZU-23-2M, które zamontowano na polskich okrętach. Produkcję zakończono w 1990 roku. Opracowano następnie udoskonaloną wersję armaty - zestaw rakietowo-artyleryjski ZU-23-2MR Wróbel II.
Zestawy prototypowe były eksploatowane próbnie w pierwszej połowie lat 80. na trałowcu ORP „Czajka”, lecz zostały następnie zamienione z powrotem na zestawy 2M-3M. Zestawy seryjne zastępowały 2M-3M na niektórych okrętach począwszy od połowy lat 80. – jednymi z pierwszych były oba okręty szkolne typu "Wodnik" w 1985 roku. Pierwszym nowym okrętem, który wszedł do służby z armatą ZU-23-2M, był trałowiec ORP „Bukowo” (23 czerwca 1985). 
Zastosowanie.
Armaty ZU-23-2M były lub są zamontowane na okrętach polskiej Marynarki Wojennej (podana liczba zestawów na jeden okręt):
Inne państwa:
W muzeach.
Muzeum Obrony Wybrzeża w Świnoujściu (Fort Gerharda) - pierwsza seria produkcyjna (wyprodukowano tylko 51 sztuk, pierwszy w kolekcji muzealnej). Przekazana przez Marynarkę Wojenną RP. 
Udostępnione.
Wieża bez automatów na kutrze zwalczania okrętów podwodnych projektu 918M nr 172 wożącym turystów w Kołobrzegu.

</doc>
<doc id="507817" url="https://pl.wikipedia.org/wiki?curid=507817" title="Azory (ujednoznacznienie)">
Azory (ujednoznacznienie)



</doc>
<doc id="507820" url="https://pl.wikipedia.org/wiki?curid=507820" title="Jaakko Hintikka">
Jaakko Hintikka

Jaakko Hintikka (ur. 12 stycznia 1929 w Vantaa, zm. 12 sierpnia 2015 w Porvoo) – fiński logik i filozof, profesor Uniwersytetu w Bostonie. Jeden z twórców interrogacyjnego modelu nauki oraz semantyki możliwoświatowej. Jako autor lub współautor 30 książek i 300 artykułów naukowych wniósł wkład do takich dziedzin, jak logika matematyczna, logika filozoficzna, filozofia matematyki, epistemologia, filozofia języka i filozofia nauki.
Uznaje się go za wynalazcę logiki epistemicznej i semantyki teoriogrowej dla logiki. W ostatnich latach pracował głównie nad semantyką teoriogrową i IF-logic (: logika przyjazna wobec niezależności), z charakterystycznymi kwantyfikatorami rozgałęzionymi które, jak wierzy, lepiej oddają naszą intuicję językową związaną z kwantyfikatorami, niż klasyczna logika pierwszego rzędu.
Zmarł 12 sierpnia 2015 w szpitalu w Porvoo po krótkiej chorobie.

</doc>
<doc id="507828" url="https://pl.wikipedia.org/wiki?curid=507828" title="Wysokość geopotencjału">
Wysokość geopotencjału

Wysokość geopotencjału – wielkość określająca wysokość nad poziomem morza określoną przez energię potrzebną do podniesienia ciała na daną wysokość. W meteorologii zwykle mówi się o geopotencjalnej wysokości pewnego ciśnienia, która odpowiada wysokości geopotencjału niezbędnej dla danego ciśnienia.
Wysokość geopotencjału jest równa energii, jaką należy dostarczyć, podnosząc ciało o masie 1 kg na wybraną wysokość podzieloną przez średnie przyspieszenie ziemskie. Wartość ta odpowiada wysokości policzonej z wagą będącą lokalną wartością przyspieszenia ziemskiego policzoną od poziomu przyjętego za zerowy do wybranego miejsca, podzielonego przez średnie przyspieszenie ziemskie, co określa wzór:
gdzie:
Gdyby Ziemia była idealną jednorodną kulą i nie obracałaby się, to wysokość geopotencjału odpowiadałaby wysokości punktu nad poziomem morza.
Mapa konturowa wysokości geopotencjału dla tej samej wartości ciśnienia (w przybliżeniu wysokość, na której występuje dane ciśnienie) lepiej przedstawia sytuację pogodową niż mapa ciśnienia na wybranej wysokości i dlatego jest używana w meteorologii do prognozy pogody w górnych warstwach atmosfery; pokazuje wyże i niże atmosferyczne.
Gradient stałej wysokości geopotencjału wskazuje na wiatr geostroficzny, natomiast odstęp pomiędzy wysokością geopotencjału dla dwóch różnych wartości ciśnienia określa (pośrednio z zależności gęstości powietrza od temperatury) średnią temperaturę warstwy pomiędzy tymi dwoma ciśnieniami.

</doc>
<doc id="507834" url="https://pl.wikipedia.org/wiki?curid=507834" title="Juliusz Patrycjusz">
Juliusz Patrycjusz

Juliusz Patrycjusz, Partrycjusz, Patrycy ("Iulius Patricius") (V w.), cezar za panowania cesarza bizantyjskiego Leona I. 
Był synem dowódcy wojskowego pochodzenia alańskiego, Aspara, mającego przemożny wpływ w cesarstwie bizantyjskim za panowania Marcjana i Leona I. 
W 459 r. został konsulem. Około 466, wraz z ojcem i braćmi, odsunięty od wpływów. Po osłabieniu pozycji Leona I spowodowanym nieudaną wyprawą przeciwko Wandalom (468) i buntami w Tracji, cesarz zmuszony był przywrócić do łask mającego duży posłuch w wojsku, zwłaszcza w oddziałach germańskich, Aspara i jego dwóch synów, Ardabura i Patrycjusza. Patrycjusz otrzymał rękę cesarskiej córki Leoncji i tytuł cezara (470). Już w następnym roku Leon rozprawił się ostatecznie z Asparem. Goszcząc go i jego synów w pałacu, nakazał ich zabić pod pretekstem spisku. Aspar i Ardabur zginęli, Patrycjuszowi, mimo ciężkich ran, udało się uciec. Został później pozbawiony urzędów, pozostawiono go jednak przy życiu.

</doc>
<doc id="507841" url="https://pl.wikipedia.org/wiki?curid=507841" title="Govan">
Govan

Govan (gael. "Baile a' Ghobhainn") – przedmieście Glasgow, miasta w Szkocji, będące praktycznie jego dzielnicą. Położone na zachód od centrum, po południowej stronie rzeki Clyde. Govan jest dzielnicą przemysłową – mieści się tam między innymi stocznia. Przez Govan przebiega autostrada M8, znajduje się tam stacja kolei podziemnej. Govan jest połączone z przeciwną stroną rzeki Clyde tunelem drogowym biegnącym pod rzeką. Pętla autobusowa Govan jest punktem docelowym linii autobusowych 89 i 90 okrążających całe Glasgow.

</doc>
<doc id="507848" url="https://pl.wikipedia.org/wiki?curid=507848" title="Bubble Dizzy">
Bubble Dizzy

Bubble Dizzy to gra polegająca na wydostaniu się na powierzchnię wody poprzez skakanie z bąbelka na bąbelek.
Przeszkadzają w tym: limit tlenu, pękanie baniek i różne ryby,
które niszczą bąbelki. 

</doc>
<doc id="507853" url="https://pl.wikipedia.org/wiki?curid=507853" title="Fret noise">
Fret noise

Fret noise (dosłownie: hałas progowy) - zazwyczaj niepożądany efekt dźwiękowy uzyskiwany na progowych instrumentach strunowych wywołany "brzęczeniem" strun stykających się z progiem. 
Może być wywołany zbyt słabym dociśnięciem struny do gryfu, rzadziej dociśnięciem struny w złym miejscu w stosunku do ułożenia progów, zbyt energicznym szarpaniem strun lub nieprawidłowym ich tłumieniem.
Przykładem celowego wykorzystania efektu fret noise'u jest gra basisty zespołu Korn.

</doc>
<doc id="507867" url="https://pl.wikipedia.org/wiki?curid=507867" title="Trejaż">
Trejaż

Trejaż, także: "treliaż" – budowla ogrodowa, składająca się z szeregu słupków, połączonych u góry poziomą belką (konstrukcyjnie można porównać ją do jednostronnego bardzo luźnego płotu z daleko rozstawionymi szczeblami lub pozbawionego szczebli). Na belce osadzone są zwykle symetryczne elementy poprzeczne w postaci krótkich grubych poprzeczek (nie jest to jednak element "obowiązkowy" i niektóre rodzaje trejaży ich nie zawierają). Konstrukcja ta służy do podtrzymywania roślin, najczęściej pnących. Ma zwykle lekką konstrukcję drewnianą. Można spotkać także trejaże wykonane z metalu lub bambusa.
Konstrukcja i rozmiar budowli różni się w zależności od umiejscowienia i rodzaju roślin, które ma za zadanie podtrzymywać (np. groszek, winorośl, bluszcz).
Chociaż trejaże wykonane z metalu są zwykle bardzo ozdobne, jednak nie zawsze jest to najlepszy wybór, np. dla winorośli. Słońce może bardzo mocno nagrzewać metal, co hamuje wzrost wielu odmian. Dla wrażliwych roślin, takich jak słodki pachnący groszek, fasola lub powój, lepszym wyborem jest drewno lub elementy wspomagające wykonane ze sznurka.
Trejażem czasem określa się także budowlę (zwykle zbudowaną z drewna) przylegającą do dachu lub ścian zewnętrznych domu (zobacz: pergola).
Trejaż a pergola.
Trejaż różni się od pergoli tym, że jest to budowla raczej płaska (w formie płotu) i w przeciwieństwie do pergoli nie posiada swojego wnętrza. Dwa trejaże po obu stronach alejki z przerzuconą nad nimi kratą lub gęsto użebrowanymi belkami tworzą pergolę, zwykle także od góry obrośniętą roślinami i zacienioną.

</doc>
<doc id="507868" url="https://pl.wikipedia.org/wiki?curid=507868" title="Port lotniczy Owda">
Port lotniczy Owda

Międzynarodowy port lotniczy Owda (hebr. נמל התעופה עובדה, "Namal HaTe’ufa Owda", w skrócie "Owda") (IATA: VDA, ICAO: LLOV) – międzynarodowy port lotniczy położony na południu Izraela. Znajduje się w południowej części pustyni Negew, w odległości około 60 km na północ od miasta Ejlat.
Leży w rozległej dolinie Nahal Karots na wysokości 445 m n.p.m., w otoczeniu kibuców Ne’ot Semadar, Newe Charif, Ketura, Gerofit, Jotwata i Samar, oraz wioski Szacharut. Na południowy zachód od lotniska znajduje się baza wojskowa Sił Obronnych Izraela "Sayarim" oraz rozległy poligon wojsk pancernych, na zachód są tajne podziemne instalacje wojskowe, na północy znajduje się wojskowa szkoła inżynieryjna oraz kolejna baza wojskowa.
Historia.
Port lotniczy Owda został wybudowany w 1981 jako wojskowa baza taktyczna Sił Powietrznych Izraela, znana jako baza lotnicza Owda.
Po podpisaniu traktatu pokojowego z Egiptem rozpoczęto w 1982 wykorzystywać lotnisko do celów cywilnych. Wcześniej wszystkie loty czarterowe z Europy lądowały na lotnisku Etzion AB, jednakże na mocy zawartego porozumienia pokojowego, Izrael wycofał się z półwyspu Synaj i oddał wszystkie trzy tam położone bazy lotnicze. Z tego powodu podjęto decyzję o wybudowaniu cywilnego terminalu przy bazie lotniczej Owda. Obszar cywilny wyznaczono przy krótszym pasie startowym, którego długość umożliwia lądowanie dużych samolotów pasażerskich Boeing 747. W ten sposób w 1988 otworzono Międzynarodowy Port Lotniczy Owda. Od tego momentu duże samoloty pasażerskie z turystami przyjeżdżającymi do Ejlatu, lądowały na Owda zamiast w porcie lotniczym Ejlat.
W 2017 roku port lotniczy obsłużył 1631 międzynarodowych lotów z 209 515 pasażerami.
31 marca 2019 roku loty cywilne z lotniska Owda zostały przeniesione na nowy port lotniczy Ramon, który jest oddalony 18 km od centrum Ejlatu.
Terminal.
Terminal pasażerski Owda jest parterowym budynkiem przeznaczonym wyłącznie do obsługi turystów przybywających do Ejlatu.
Hala przylotów posiada standardowe wyposażenie do obsługi ruchu pasażerskiego. Są to urządzenia do kontroli bezpieczeństwa bagaży, przenośniki taśmowe, stanowiska kontroli paszportowej, toalety, punkt wymiany walut oraz automaty telefoniczne. Przystanek transportu publicznego jest umiejscowiony na zewnątrz terminalu.
Hala obsługi pasażerów posiada dodatkowo sklep wolnocłowy, sklep z pamiątkami, bar szybkiej obsługi, sklep z biżuterią, kawiarnię i punkt wymiany walut.
Nie ma bankomatów.
Dane statystyczne.
Wielkość ruchu pasażerskiego:
Liczba samolotów:
Linie lotnicze i połączenia.
Międzynarodowy Port Lotniczy Owda obsługuje krajowych i zagranicznych przewoźników, których samoloty latają do Europy.
Komunikacja.
Z terminalu wyjeżdża się w kierunku północno-zachodnim i lokalną drogą dojeżdża się do drogi ekspresowej nr 12 (Ne’ot Semadar-Ejlat).

</doc>
<doc id="507869" url="https://pl.wikipedia.org/wiki?curid=507869" title="Język rapanui">
Język rapanui

Język rapanui, także rapanuański ("Vananga Rapa nui") – język ze wschodniej gałęzi rodziny polinezyjskiej języków austronezyjskich, używany przez rdzennych mieszkańców należącej do Chile Wyspy Wielkanocnej na południowo-wschodnim Pacyfiku. Morfologicznie najbardziej zbliżony do języka markiskiego, fonologicznie – do maoryskiego. W ostatnich dekadach, w związku z migracjami ludności, język ten rozprzestrzenił się także na kontynentalną część Chile oraz inne wyspy Pacyfiku (zwłaszcza na Tahiti). Posługuje się nim w sumie blisko 5 tysięcy ludzi.
Zagrożony wymarciem, znajduje się pod presją języka hiszpańskiego, który jest powszechnie używany. Wykazuje silnie zaznaczone wpływy hiszpańskiego i tahitańskiego. Jako jedyny spośród języków Oceanii posiadał formę pisaną jeszcze przed przybyciem chrześcijańskich misjonarzy w XIX wieku. Zapisywany był pismem rongorongo, rytym w drewnie. Pismo to pozostaje nieodczytane, ponieważ w XIX wieku peruwiańscy handlarze niewolników uprowadzili większą część ludności wyspy, a pozostała na wyspie ludność nie umiała czytać.
Badaczka Katherine Routledge przypadkiem trafiła na umierającego Tomenika, który najprawdopodobniej potrafił odczytać pismo rongorongo. Działo się to w 1914 roku. Badaczka odwiedziła go w domu dla trędowatych, starając się kilkakrotnie nawiązać kontakt z umierającym. Tubylec jednak nie chciał wyjawić tajemnicy pisma obcej osobie. Istnieje teoria, że na wyspie pozostawił swoich uczniów (umiejętność czytania i pisania była przekazywana z pokolenia na pokolenie).
Badania mające na celu odczytanie pisma trwają nadal.

</doc>
<doc id="507870" url="https://pl.wikipedia.org/wiki?curid=507870" title="Mário Zagallo">
Mário Zagallo

Mário Zagallo, właśc. Mário Jorge Lobo Zagallo (ur. 9 sierpnia 1931) – brazylijski piłkarz i trener piłkarski. Był podstawowym zawodnikiem reprezentacji Brazylii, która dwukrotnie – w 1958 i 1962 roku – zdobyła mistrzostwo świata. Osiem lat po tym ostatnim zwycięstwie na mundialu 1970 pełnił obowiązki selekcjonera "canarinhos". Doprowadził ich wówczas do trzeciego w historii triumfu na światowym czempionacie. Od 1994 do 1998 roku po raz drugi prowadził drużynę narodową. W tym czasie Brazylijczycy zdobyli mistrzostwo Ameryki Południowej i dotarli do finału mundialu 1998, w którym przegrali z Francją.
Kariera piłkarska.
Jest wychowankiem klubu America Rio de Janeiro. Później grał we CR Flamengo i Botafogo FR.
W 1958 roku w miejsce kontuzjowanego Pepego został powołany do reprezentacji Brazylii na finały mistrzostw świata. W turnieju wystąpił we wszystkich sześciu meczach. Skuteczna współpraca w drugiej linii m.in. z Garrinchą, Pelém i Vavą przyczyniła się do zdobycia przez "canarinhos" złotego medalu. W finale, w którym podopieczni Vicente Feoli pokonali 5:2 Szwecję, Zagallo zdobył jedną bramkę.
Cztery lata później także był podstawowym zawodnikiem drużyny narodowej i zagrał we wszystkich spotkaniach. Brazylijczycy, tym razem dowodzeni przez Aimoré Moreirę, ponownie okazali się najlepsi na światowym czempionacie. Zagallo w turnieju strzelił jednego gola, w pierwszym meczu z Meksykiem.
Sukcesy piłkarskie.
W reprezentacji Brazylii od 1958 do 1964 roku rozegrał 33 mecze (z nieoficjalnymi – 43) i strzelił 6 goli. Dwa razy zdobył mistrzostwo świata 1958 i 1962.
Charakterystyka zawodnika.
Grał na pozycji lewoskrzydłowego. Nie czarował kibiców, jak Garrincha, Vavá lub Pelé, bajecznym wyszkoleniem technicznym, był piłkarzem od tzw. „czarnej roboty”. W reprezentacji występował najczęściej tuż za napastnikami, selekcjoner Vicente Feola nazywał go „fałszywym skrzydłowym”, czyli takim, który gra bliżej środkowej strefy boiska, a jednocześnie wspomaga zarówno defensywę, jak i atak.
Kariera szkoleniowa.
Po zakończeniu kariery sportowej, w połowie lat 60. szkolił grupy młodzieżowe, a następnie seniorów w Botafogo FR.
Wiosną 1970 roku na kilka tygodni przed mundialem zaufanie władz piłkarskiej federacji stracił selekcjoner João Saldanha. Żaden ze znanych szkoleniowców nie chciał przejąć po nim obowiązków i wybór władz związku ostatecznie padł na Zagallo. Drużyna, uważana przez wielu specjalistów za najlepszą w historii, z lewoskrzydłowym Tostão, prawoskrzydłowym Jairzinho, napastnikiem Pelé, pomocnikami Rivelino, Gérsonem i Clodoaldo i kapitanem Carlosem Alberto, wygrała wszystkie mecze i Brazylia po raz trzeci zdobyła mistrzostwo świata. Zagallo był pierwszym człowiekiem, który dokonał tego zarówno jako piłkarz, jak i trener.
W 1974 roku "canarinhos" przegrali w decydującym meczu drugiej rundy z Holandią i zamiast grą w finale musieli zadowolić się meczem o trzecie miejsce. Tu po bramce Grzegorza Laty ulegli 0:1 Polsce. Lokatę poza podium przyjęto w Brazylii bardzo krytycznie i Zagallo po czterech latach pracy selekcjonerskiej został zdymisjonowany.
Wyjechał z ojczyzny nad Zatokę Perską, gdzie objął reprezentację Kuwejtu. Potem prowadził drużynę narodową Arabii Saudyjskiej, saudyjski klub Al-Hilal i w Brazylii – CR Vasco da Gama, CR Flamengo i Fluminense FC. Z reprezentacją Zjednoczonych Emiratów Arabskich awansował na mundial 1990, ale na początku 1990 roku otrzymał wymówienie z pracy. Zastąpił go Polak Bernard Blaut, którego już po kilku tygodniach zmienił inny Brazylijczyk Carlos Alberto Parreira. Zagallo współpracował z nim w czasie mundialu w 1970 roku.
W 1991 selekcjonerem "canarinhos" mianowano Parreirę. Wkrótce Zagallo został jego pierwszym asystentem. Duet szkoleniowców doprowadził reprezentację Brazylii do triumfu w mundialu 1994.
Po turnieju Parreira podał się do dymisji, a jego następcą, po raz drugi w karierze, został 63-letni Zagallo. W czasie mundialu 1998 Brazylijczycy, wśród których wyróżniali się Ronaldo, Cafu, Roberto Carlos, Leonardo, kapitan Dunga i Bebeto, mimo porażki w grupie z Norwegią, dotarli do finału imprezy. W meczu o złoty medal ulegli 0:3 Francuzom, a niepowodzenie spowodowane było głównie tajemniczą niedyspozycją napastnika Ronaldo. Po turnieju Zagallo stracił posadę selekcjonera.
Od 2002 do 2006 roku ponownie pomagał Carlosowi Alberto Parreirze w prowadzeniu reprezentacji, która na mundialu 2006 dotarła do ćwierćfinału.

</doc>
<doc id="507871" url="https://pl.wikipedia.org/wiki?curid=507871" title="Farrah Fawcett">
Farrah Fawcett

Mary Farrah Leni Fawcett, znana jako Farrah Fawcett, a w latach 1973–1978 także jako Farrah Fawcett-Majors (ur. 2 lutego 1947 w Corpus Christi w stanie Teksas, zm. 25 czerwca 2009 w Santa Monica w stanie Kalifornia) – amerykańska aktorka, modelka i producentka telewizyjna. 
Stała się symbolem małego ekranu lat 70. XX w., była ulubienicą Ameryki w pierwszym sezonie serialu ABC "Aniołki Charliego". Była czterokrotnie nominowana do nagrody Emmy (1985, 1990, 2003, 2009) i sześciokrotnie do Złotego Globu (1977, 1985, dwie nominacje w 1987, 1988, 1990). Została uhonorowana trzema brązowymi statuetkami Bravo Otto dla najlepszej gwiazdy telewizyjnej (1979, 1980) i najlepszej aktorki (1981), przyznawanymi przez niemiecki dwutygodnik dla młodzieży „Bravo”. W 1996 program telewizyjny „TV Guide” umieścił ją na 26. miejscu listy w rankingu 50. Największych Gwiazd TV w dziejach.
Była na okładkach magazynów takich jak „Cosmopolitan”, „Ekran”, „Elle”, „Film”, „Harper’s Bazaar”, „People”, „Playboy”, „Time”, „TV Guide”, „Vanity Fair” i „Vogue”. 
W 1995 otrzymała własną gwiazdę w Alei Gwiazd w Los Angeles znajdującą się przy 7051 Hollywood Boulevard.
Życiorys.
Wczesne lata.
Urodziła się w zamożnej rodzinie rzymskokatolickiej jako córka Pauline Alice Fawcett (z domu Evans) i Jamesa Williama – pracującego na polu naftowym. Jej rodzina miała pochodzenie angielskie, walijskie i szkockie. Miała siostrę Diane Walls (ur. 1939, zm. 16 października 2001 na raka płuc) – z zawodu artystkę graficzkę. W szkole średniej W.B. Ra High School w Corpus Christi (1965) okazała się wyjątkowo utalentowaną plastycznie. W latach 1965–1968 studiowała na University of Texas w Austin, uzyskując dyplom z mikrobiologii. Tam została uwieczniona na fotografii uczelnianych piękności, gazeta „Ten Most Beautiful Coeds” ze zdjęciem trafiła do rąk przedstawiciela agencji fotomodelek z Los Angeles i niedługo potem, po namowie publicysty Davida Mirischa, w 1967 znalazła się w okolicach Hollywoodu.
Początki kariery.
Brała udział w dziesiątkach reklam, w tym reklamowała pastę do zębów Ultra-Brite, szampon Wella Balsam, Mercury Cougar i krem do golenia Noxema. Przez prawie dwa lata reklamowała szampon firmy Fabérgé, którego sprzedaż w tym czasie znacznie wzrosła. Wystąpiła gościnnie w pojedynczych odcinkach seriali: "The Flying Nun" (1969–1970), "The Dating Game" (1969), "I Dream of Jeannie" (1969) z Barbarą Eden, "The Partidge Family" (1970) czy operze mydlanej NBC "Dni naszego życia" ("Days of Our Lives", 1970).
Jej kinowym debiutem była epizodyczna rola Patricii we włoskim komediodramacie Claude’a Lelouche’a "Mężczyzna, który mi się podoba" ("Un homme qui me plaît", 1969) z Jeanem-Paulem Belmondo i Annie Girardot. Rok później dostała się do obsady filmowej adaptacji bestsellerowej powieści Gore Vidala u boku Mae West w komedii "Myra Breckinridge" (1970). Wcielała się w różne postacie w serialu kryminalnym "Harry O" (1975-1976) z Davidem Janssenem i w przygodowym serialu sensacyjno-naukowym "Człowiek za sześć milionów dolarów" ("The Six Million Dollar Man", 1974–1976), gdzie głównego bohatera grał jej ówczesny mąż Lee Majors. 
W 1975 była nominowana do nagrody Złotego Jabłka jako „Nowa gwiazda roku”. Wkrótce zdobyła drugoplanową rolę Holly 13 w filmie fantastycznonaukowym Michaela Andersona "Ucieczka Logana" ("Logan’s Run", 1976) na podstawie powieści Williama F. Nolana i George’a Claytona Johnsona z Michaelem Yorkiem i Jenny Agutter. Wzięła udział w dokumentalnym telefilmie sportowym "Batalistyczna sieć gwiazd" ("Battle of the Network Stars", 1976) i komediowym programie muzycznym CBS "Sonny i Cher" ("The Sonny and Cher Show", 1977). Plakat z jej wizerunkiem w czerwonym stroju kąpielowym rozszedł się w nakładzie 6 mln egzemplarzy w ciągu jednego roku. Ubiegała się o rolę księżniczki Lei w "" (1977), ale ostatecznie nie znalazła się w obsadzie.
Aniołki Charliego.
Grywała na korcie tenisowym z producentem telewizyjnym Aaronem Spellingiem, który wspólnie z Leonardem Goldbergiem poszukiwał aktorek do swojego najnowszego serialu i zwrócił się, „po znajomości” do Fawcett. Zaangażowali ją do filmu telewizyjnego "Aniołki Charliego" ("Charlie’s Angels", 1976), który był pilotem serialu ABC.
Grała tam postać Jill Munroe, absolwentkę Akademii Policyjnej w Los Angeles, o olśniewającym uśmiechu i z burzą blond włosów, która wraz z Kelly Garrett (Jaclyn Smith) i Sabriną Duncan (Kate Jackson) rozwiązywała zagadki kryminalne (1976–1977, 1979, 1980). Serial ten wyniósł ją na szczyt popularności i przyniósł w 1977 pierwszą nominację do nagrody Złotego Globu, otrzymała także People’s Choice Award jako „Ulubiona wykonawczyni w nowym serialu telewizyjnym”. Odegrała ogromną rolę w uczynieniu serialu hitem. Jednak jej pensja nie odzwierciedlała tego. Jackson otrzymała 10 tys. dolarów za odcinek, podczas gdy Smith i Fawcett otrzymały po 5 tys. dolarów. Jej twarz pomogła sprzedać lalki, karty z gumą do żucia i grę planszową opartą na serialu, ale otrzymywała tylko 2 proc. ze sprzedaży. Pod koniec pierwszego sezonu istniały plany podwojenia pensji Fawcett – 75 tys. dolarów za odcinek. 
"Aniołki Charliego" stały się popkulturowym fenomenem, ale Fawcett już po pierwszym sezonie poinformowała, że zamierza odejść. Mogła dostać dowolną kwotę, ale według jej menedżera, Jaya Bernsteina, nie chodziło o pieniądze. Bała się, że zostanie zaszufladkowana jako aktorka i może stracić swoją szansę – a znajdowała się właśnie u szczytu popularności. Serial skupiał się głównie na pokazywaniu trzech pięknych kobiet jako seksownych obiektów pożądania, a Fawcett chciała zagrać rolę z wieloma emocjami. Nawet kiedy zaproponowano jej znaczną podwyżkę, stanowczo odmówiła i wycofała się z serialu. 
Jej miejsce na ekranie ostatecznie objęła Cheryl Ladd jako Kris Munroe, młodsza siostra Jill. Zaoferowano jej rolę w komedii kryminalnej "Nieczyste zagranie" ("Foul Play", 1978), ale ze względu na toczącą się sprawę w sądzie z "Aniołkami Charliego" ostatecznie przyjęła ją Goldie Hawn. W 1978 na 50. ceremonii wręczenia Oscarów wraz z Marcello Mastroiannim zapowiedziała zwycięzcę za najlepszy montaż "". Fawcett, bojąc się milionowej kary, poszła na ugodę i zgodziła się występować gościnnie w ciągu kolejnych lat. Pojawiła się w sześciu odcinkach: "Angel Come Home" (1978) ze Stephenem Collinsem, brytyjskim kierowcą Formuły 1 Jackie Stewartem i Horstem Buchholzem, "Mother Angel" (1978) z Garym Collinsem i Robertem Davi, "Angel in a Box" (1979) z Perrym Lopezem, "Fallen Angel" (1979) z Timothy Daltonem, "The Prince and the Angel" (1979) z Leonardem Mannem oraz "An Angel’s Trail" (1980) z L.Q. Jonesem, Tracey Walterem i Johnem Luptonem. Jednak bez Fawcett serial szybko utracił na popularności i zakończył swój żywot w 1981.
Role dramatyczne.
Próbowała bez większego powodzenia zaistnieć na dużym ekranie. Zebrała fatalne recenzje za główną rolę Jenny Moore w komedii kryminalnej "Ktoś zabił jej męża" ("Somebody Killed Her Husband", 1978) z Jeffem Bridgesem. Rola modelki Ellie Morgan w komedii kryminalnej "Opalenizna" ("Sunburn", 1979) porównywana była do postaci z "Aniołków Charliego". Pojawiła się w komedii romantycznej Michaela Ritchie "Romans niemal doskonały" ("An Almost Perfect Affair", 1979) z Keithem Carradine i Monicą Vitti.
W 1980 na deskach Burt Reynolds Dinner Theatre w Jupiter na Florydzie zagrała z powodzeniem rolę Jill Tanner w spektaklu Leonarda Gershe’a "Motyle są wolne" z Dennisem Christopherem.
Kolejna kinowa produkcja z jej udziałem, dreszczowiec fantastycznonaukowy "Saturn 3" (1980) z Kirkiem Douglasem i Harveyem Keitelem, okazała się komercyjną klapą i była wyświetlana przy pustych salach kinowych. Jej rola Alex – mieszkanki pozaziemskiej stacji doświadczalnej ‘Tytan’ w pobliżu Saturna 3 była nominowana do Złotej Maliny w kategorii „Najgorsza aktorka roku” (Złotą Malinę przyznano Brooke Shields za występ w "Błękitnej lagunie"). Krytycy z przekąsem wyrażali się o jej grze aktorskiej i otwarcie pisali o brakach talentu. Sam Douglas oceniając bardzo wysoko urodę Fawcett, o jej aktorstwie nie wyraził się nawet ciepło. Podobnie było z postacią drugoplanową Pameli w komedii "Wyścig armatniej kuli" ("The Cannonball Run", 1981) z Burtem Reynoldsem, za którą otrzymała nominację do Złotej Maliny w kategorii „Najgorsza aktorka drugoplanowa” (Złotą Malinę dostała Diana Scarwid za rolę w biograficznym dramacie "Najdroższa mamusia" ("Mommie Dearest")). Wyczyny kaskaderskie dublerki Fawcett, Heidi Von Beltz, nie powiodły się i spowodowały u niej sparaliżowanie. 
Powróciła udanie na szklany ekran w dramacie NBC "Morderstwo w Teksasie" ("Murder in Texas", 1981) u boku Katharine Ross, Sama Elliotta i Andy’ego Griffitha. Film oparty na prawdziwej historii śmierci Joan Robinson Hill, córki bogatego członka społeczności Houston, którą zagrała Fawcett, był nominowany do Złotego Globu za najlepszy miniserial lub film telewizyjny.
W 1982 na off-Broadwayu zastąpiła Susan Sarandon w sztuce "Skrajności" ("Extremities") i odniosła sukces w roli ofiary gwałtu, która odwraca sytuację od napastnika i przejmuje kontrolę. Za rolę Francine Hughes, maltretowanej przez męża w dramacie kryminalnym "Płonące łóżko" ("The Burning Bed", 1984), opartym na prawdziwej historii, krytycy przyznali jej najlepsze recenzje, jakie kiedykolwiek otrzymała za swój występ; była nominowana do Emmy i Złotego Globu oraz dwie nominacje do Television Critics Association Awards, a także zaangażowała się w pomoc organizacjom na rzecz maltretowanych kobiet. Próbowała kontynuować swój rozmach sceniczny, grając główną rolę w filmowej wersji "Skrajności" ("Extremities", 1986) w reż. Roberta M. Younga i choć zdobyła nominację do Złotego Globu, sam film nie był przebojem. W dramacie ABC "Dwie kobiety" ("Between Two Women", 1986) wystąpiła w roli nauczycielki, która ma problemy w relacjach z mężem – egocentrycznym artystą (Michael Nouri) i teściową (Colleen Dewhurst) – dominującą, obłudną i ekstrawagancką gwiazdą opery.
W 1987 otrzymała nominację do Złotego Globu dla najlepszej aktorki w filmie dramatycznym za rolę Beate Klarsfeld w dramacie telewizyjnym ABC "Opowieść o Beate Klarsfeld" ("Nazi Hunter: The Beate Klarsfeld Story", 1986). Za postać jednej z najbogatszych kobiet świata Barbary Hutton w biograficznym miniserialu NBC "Biedna mała bogata dziewczynka" ("Poor Little Rich Girl: The Barbara Hutton Story", 1987) zdobyła ponownie nominację do Złotego Globu.
W 1990 Fawcett została uhonorowana nagrodą Cable ACE za najlepszą rolę pierwszoplanową za kreację Margaret Bourke-White, tytułowej legendarnej fotografki "Margaret Bourke-White" ("The Margaret Bourke-White Story", 1989). Jako autentyczna postać Diane Downs, która z miłości do mężczyzny zabija swoje dzieci we wstrząsającym telewizyjnym dramacie kryminalnym ABC "Małe ofiary" ("Small Sacrifices", 1989), opartym na autentycznych wydarzeniach, z Ryanem O’Nealem była nominowana do Złotego Globu i Emmy.
Na ekran kina powróciła w 1989 w drugoplanowej roli rozstającej się ze swoim mężem (Jeff Bridges) fotomodelki Jo Livingstone w melodramacie Alana J. Pakuli "Zobaczyć ciebie w ten ranek" ("See You in the Morning"). W 1991 znalazła się w obsadzie sitcomu CBS "Dobre sporty" ("Good Sports"). Rola Jessie Dewey, niewiernej żony kaznodziei w kinowym filmie "Apostoł" ("The Apostle", 1997) Roberta Duvalla zapewniła jej nominację do nagrody Independent Spirit Awards. Zagrała rolę Kate Travis, żony ginekologa popadającej w obłęd określany jako "kompleks Hestii" w melodramacie komediowym Roberta Altmana "Dr T i kobiety" ("Dr T and the Women", 2000) z Richardem Gere.
9 listopada 2003 zadebiutowała na scenie Broadwayu tytułową rolą w sztuce komediowej Nancy Hasty "Bobbi Boland".
Życie prywatne.
W latach 1967–1969, 1979, 1999–2000 spotykała się z biznesmenem Gregiem Lottem, sympatią z lat studenckich. W 1969 spotkała aktora Lee Majorsa. Pobrali się 28 lipca 1973. W roku 1978 zaczęła romansować – z aktorem Jeffem Bridgesem, tenisistą Vince Van Pattenem, futbolistą Donem Pastorinim (1979). W sierpniu 1979 doszło do separacji z mężem, a 16 lutego 1982 – do rozwodu. W 1979 związała się z Ryanem O’Nealem, z którym mieszkała przez 17 lat do lutego 1997. Jego córka, aktorka Tatum O’Neal, nie godziła się na związek jej ojca z Fawcett. Z tego związku urodził się syn Redmond James (ur. 30 stycznia 1985 w Los Angeles).
W latach 1997–1998 jej partnerem był scenarzysta, reżyser i producent filmowy James Orr, u którego zagrała w komedii "Pan domu" ("Man of the House", 1995) obok Chevy’ego Chase’a. 28 stycznia 1998 James Orr został aresztowany, gdy pobił Farrah Fawcett do nieprzytomności (sąd w Los Angeles uznał go za winnego i skazał go na 100 godzin prac społecznych i 500 dolarów grzywny). W 1998 spotykała się z tenisistą Martinem Barbą (ur. 1967). Romansowała także ze swoim agentem Markiem Burgiem (1999–2000) i Rickiem Thurmanem (2000–2001). W latach 2001–2005, 2006–2009 związana była ponownie z Ryanem O’Nealem.
Była zaangażowana w działalność przeciwko przemocy w rodzinie i w pracę na rzecz organizacji pomagających maltretowanym kobietom.
W 2006 została rozpoznana u niej choroba raka odbytu. Farrah wzięła udział w nagraniu filmu dokumentującego jej 3-letnią walkę z chorobą. Dokument został wyemitowany przez NBC 15 maja 2009. Oglądało go 8,9 mln widzów.
Zmarła 25 czerwca 2009 w Santa Monica w stanie Kalifornia na raka odbytu.
Przy jej łóżku w szpitalu Św. Jana w Santa Monica byli obecni: wieloletni partner i ojciec jej dziecka Ryan O’Neal oraz przyjaciółka Alana Stewart, jej syn Redmond przebywał wówczas w więzieniu. Pochowana została na Westwood Village Memorial Park Cemetery w Westwood (Los Angeles).

</doc>
<doc id="507873" url="https://pl.wikipedia.org/wiki?curid=507873" title="Blicca">
Blicca



</doc>
<doc id="507874" url="https://pl.wikipedia.org/wiki?curid=507874" title="Ochmatów">
Ochmatów

Ochmatów (ukr. Охматів, "Ochmatiw") – wieś na Ukrainie, w obwodzie czerkaskim, w rejonie humańskim. W 2001 roku liczyła 877 mieszkańców.
Prywatne miasto szlacheckie, położone w województwie bracławskim, w 1739 roku należało do klucza Tetyjów Lubomirskich.
Miejsce bitew:

</doc>
<doc id="507876" url="https://pl.wikipedia.org/wiki?curid=507876" title="Asperula odorata">
Asperula odorata



</doc>
<doc id="507877" url="https://pl.wikipedia.org/wiki?curid=507877" title="Język markiski">
Język markiski

Język markiski ("ʻEo ʻenana" / "ʻEo ʻenata") – język z grupy języków polinezyjskich z wielkiej rodziny austronezyjskiej, używany przez około 8 tys. rdzennych mieszkańców Wysp Markizów na Oceanie Spokojnym. Tworzy kontinuum dialektów, zwykle dzielone na dwie grupy: "dialekty północnomarkiskie" (używane na wyspach Ua Pu i Nuku Hiva) i "południowomarkiskie" (wyspy Hiva Oa, Tahuata i Fatu Hiva). Dialekt z wyspy Ua Huka ma charakter przejściowy (wykazuje cechy obu grup).
Większość użytkowników tego języka posługuje się także językiem francuskim.

</doc>
<doc id="507878" url="https://pl.wikipedia.org/wiki?curid=507878" title="Marszałkowska Dzielnica Mieszkaniowa">
Marszałkowska Dzielnica Mieszkaniowa

Marszałkowska Dzielnica Mieszkaniowa (MDM) – socrealistyczny wielki zespół mieszkaniowy w śródmieściu Warszawy, wzniesiony w latach 1950–1952 według projektu zespołu architektów pod kierunkiem Józefa Sigalina (1950–1951) i Stanisława Jankowskiego (1951–1952). W 2015 wpisany do rejestru zabytków.
Historia.
Gdy w roku 1949 sukcesem zakończyła się budowa warszawskiej trasy W-Z, władze zamierzały stworzyć w stolicy sztandarową inwestycję w rodzaju moskiewskiej ulicy Gorkiego lub wschodnioberlińskiej Stalinallee. Zdecydowano się poszerzyć ulicę Marszałkowską przez wyburzenie zabudowy po stronie zachodniej na odcinku od ulicy Królewskiej do Koszykowej. Dalszego poszerzania na odcinku między placami Konstytucji i Unii Lubelskiej zaniechano, zachowując przedwojenną szerokość ulicy ze względu na wartość ukształtowania placu Zbawiciela oraz stosunkowo licznie zachowanych kamienic. Twórcy MDM utrzymali tym samym niekorzystną sytuację przestrzenną kościoła Najświętszego Zbawiciela, odsuniętego na prawo od osi ulicy Marszałkowskiej; w jednym z projektów Jan Knothe postulował rozebranie wież świątyni.
Zaniechanie poszerzenia Marszałkowskiej w kierunku południowym zostało zrekompensowane budową nowej ulicy – Waryńskiego. Także na odcinku wąskiej Marszałkowskiej powstały budynki w tym samym stylu aż do ul. Emila Zoli – wśród zachowanych kamienic. Wtedy też wyznaczono przebieg przyszłej Trasy Łazienkowskiej (proj. Józef Sigalin) zachowując rezerwę nazwaną później al. Armii Ludowej.
W rejonie ulic Koszykowej i Pięknej miał powstać plac stanowiący miejsce zakończenia pochodów pierwszomajowych. Ponieważ budowa licznych budynków dla ministerstw i centralnych zarządów spotykała się z niechęcią warszawiaków, nowej inwestycji nadano nazwę Marszałkowskiej Dzielnicy Mieszkaniowej, by podkreślić jej przeznaczenie. Teren objęty projektem rozciągał się wzdłuż ulicy Marszałkowskiej od ulicy Wilczej do placu Unii Lubelskiej. Projektowanie powierzono doświadczonemu zespołowi projektantów trasy W-Z. Inwestycji nadano rozgłos pod hasłem „lud wejdzie do Śródmieścia”.
Budowa MDM rozpoczęła się 1 sierpnia 1950. Oddano ją do użytku 22 lipca 1952. Pierwsi lokatorzy wprowadzili się do mieszkań w budynku 6B znacznie wcześniej, 21 lipca 1951, tj. po 9 miesiącach budowy.
Do MDM zalicza się też MDM III, czyli osiedle Latawiec wybudowane w latach 1953–1955 projektu Eleonory Sekreckiej.
Zespół projektowy.
Autorzy – laureaci Państwowych Nagród Artystycznych I stopnia 1950 i 1952 r.:
Współpracownicy: Janusz Błażejowski, Irena Brygiewicz, Tadeusz Brygiewicz, Józef Bubicz, Lucyna Burdyńska, Leon Dębnicki, Jan Gosk, Jan Laube, Arnold Majorek, Aleksander Markiewicz, Lech Rogowski, Eleonora Sekrecka, Jerzy Stanisławski, Janina Szulecka, Tadeusz Szulecki, Pinkus Teitelbaum, Kazimierz Tor, Lech Załęski.
Koncepcja urbanistyczna.
W miejscu, w którym miał powstać plac nazwany w roku 1952 placem Konstytucji, zbiegało się wiele ulic przecinających się pod różnymi kątami. Zamiast stworzyć węzeł komunikacyjny, zdecydowano się poukrywać ulice, i tak ulicę Śniadeckich i wschodni odcinek Koszykowej wpuszczono na plac pod prześwitami, zachodni odcinek Koszykowej połączono ze wschodnim odcinkiem Pięknej, a zachodni odcinek Pięknej utknął ślepo w podwórku.
W widoku w stronę północną plac zachowywał zwierciadlaną symetrię, w widoku w stronę południową wlot ul. Waryńskiego psuł symetrię i dlatego wzniesiono trzy kandelabry, które miały porządkować układ placu.
W skład Marszałkowskiej Dzielnicy Mieszkaniowej wszedł też plac Zbawiciela. Miał zostać przebudowany na regularny zespół o jednolitej klasycystycznej architekturze. Przedsięwzięcie zrealizowano tylko we fragmentach.
Koncepcja architektoniczna.
Obowiązujący w architekturze od roku 1949 realizm socjalistyczny wymagał monumentalnej skali budowli i ich obfitego wystroju. W parterach budynków zaprojektowano szerokie podcienia oraz lokale usługowe o często nadmiernej wysokości. Rozmieszczono dziesiątki rzeźb i płaskorzeźb przedstawiających przedstawicieli przodującej klasy robotniczej. Ściany obłożono płytami piaskowca i polerowanego granitu. Budynki zwieńczono potężnymi gzymsami i attykami.
Projektanci dość swobodnie potraktowali wystrój architektoniczny budynków. Nie zastosowali form architektury klasycystycznej, lecz ich daleko idące transpozycje. Mimo pośpiechu budowy i prymitywnych warunków uzyskali dobrą jakość robót wykończeniowych.
Projektując budynki MDM przy placu Konstytucji ich twórcy nawiązali do architektury kamienicy Krasińskich (Heurichowskiej) na placu Małachowskiego.
Wpis do rejestru zabytków.
W latach 2015–2017 Marszałkowska Dzielnica Mieszkaniowa była trzykrotnie wpisywana do rejestru zabytków.

</doc>
<doc id="507879" url="https://pl.wikipedia.org/wiki?curid=507879" title="Krata ogrodowa">
Krata ogrodowa

Krata ogrodowa, zwana także potocznie "kratownicą (ogrodową)" – jedna z najprostszych budowli ogrodowych składająca się z ramy i wypełniających je skratowanych podłużnych elementów. Krata ogrodowa może być konstrukcją samonośną, stanowić element pergoli, trejażu, kwietnika, być elementem konstrukcji albo przylegać do ściany domu lub altany.
Konstrukcja ta służy do podtrzymywania roślin, najczęściej pnących. Budowla ma zwykle lekką konstrukcję drewnianą lub metalową.

</doc>
<doc id="507885" url="https://pl.wikipedia.org/wiki?curid=507885" title="Polskie Towarzystwo Hugenockie">
Polskie Towarzystwo Hugenockie

Polskie Towarzystwo Hugenockie – powstała w 2000 roku w Warszawie organizacja zrzeszająca dwie grupy członków:
Członkostwo nie jest uzależnione od przynależności do Kościoła Ewangelicko-Reformowanego i PTHug zrzesza przedstawicieli różnych wyznań.
Organizacja ma swoją siedzibę przy Parafii Ewangelicko-Reformowanej w Warszawie, gdzie odbywają się doroczne posiedzenia towarzystwa. Spotkania te połączone są z dwoma odczytami, z których jeden dotyczy historii Polski, a drugi śladów hugenockich w historii powszechnej.

</doc>
<doc id="507886" url="https://pl.wikipedia.org/wiki?curid=507886" title="Język lao">
Język lao



</doc>
<doc id="507890" url="https://pl.wikipedia.org/wiki?curid=507890" title="Treliaż">
Treliaż



</doc>
<doc id="507891" url="https://pl.wikipedia.org/wiki?curid=507891" title="Mario Zagallo">
Mario Zagallo



</doc>
<doc id="507893" url="https://pl.wikipedia.org/wiki?curid=507893" title="5-10-15">
5-10-15

5-10-15 – program dla dzieci i młodzieży emitowany od 18 grudnia 1982 do 26 maja 2007 na TVP2 oraz na antenie TVP1.
Pierwotnie nadawany był w soboty, na antenie TVP2 w godzinach okołopołudniowych. Później został przeniesiony na antenę TVP1, zastępując program "Drops", nadawany w sobotnie poranki o godzinie 9:00.
Prezenterami programu byli, m.in.: Mateusz Ptaszyński, Karolina Poznakowska, Sandra Walter, Marcin Tyszka, Piotr Kraśko, Małgorzata Halber, Karolina Szostak, Marcin Chochlew, Justyna Pochanke, Krzysztof Ibisz, Marcin Kołodyński, Maria Niklińska, Barbara Nowacka i Ivo Widlak, a program powstawał pod redakcją Bożeny Walter. W latach 80. jako „Głos” występował Wojciech Mann. Od września 2006 program był podzielony na wejścia na żywo nazwane „Studio 5-10-15”. Pierwsze studio około 8:15.
W programie poruszane były najważniejsze sprawy dotyczące wszystkich tych, którzy mają 5, 10 i 15 lat. W 1989 widzowie programu wyłonili reprezentantkę na 32° festiwal Zecchino d’Oro. Muzykę z czołówki programu stanowił fragment utworu „Bez ograniczeń” zespołu Kombi. Ostatnim utworem w czołówce był utwór formacji Wet Fingers „Nu limit”, będący DJ-skim remiksem starej czołówki.
Magazyn od początku był podzielony na bloki dla 5-, 10- i 15-latków. Młodsze dzieci mogły oglądać treści 5-latków w godzinach wczesnoporannych, a 15-latki w godzinach późniejszych. Całość kończyła się ok. 11:00. Nowa formuła programu wprowadziła również elementy muzyczne. Co tydzień w programie piosenki wykonywali prezenterzy 5-10-15.
Na przełomie lipca i sierpnia 2007 Małgorzata Raczyńska, dyrektor TVP1, zdecydowała o niekontynuowaniu serii. Swą decyzję tłumaczyła niską oglądalnością programu. W 2006 „Studio 5-10-15” oglądało 1 mln 240 tys. widzów, a w 2007 – 780 tys. widzów.

</doc>
<doc id="507894" url="https://pl.wikipedia.org/wiki?curid=507894" title="Telê Santana da Silva">
Telê Santana da Silva



</doc>
<doc id="507895" url="https://pl.wikipedia.org/wiki?curid=507895" title="Kazimira">
Kazimira



</doc>
<doc id="507898" url="https://pl.wikipedia.org/wiki?curid=507898" title="Osiedle Wysoka Łódzka (Piotrków Trybunalski)">
Osiedle Wysoka Łódzka (Piotrków Trybunalski)

Osiedle "Łódzka-Wysoka-Sadowa" – osiedle i jednostka pomocnicza Piotrkowa Trybunalskiego.
Położenie.
Obszar działania jednostki pomocniczej Miasta Osiedle "Łódzka-Wysoka-Sadowa" znajduje się na terenie miasta Piotrkowa Trybunalskiego i obejmuje teren ograniczony następującymi ulicami:
- od północy: granice miasta od torów kolejowych do ul. Łódzkiej,
- od południa: ul. Wojska Polskiego (północna strona) na odcinku od torów kolejowych do ul. Sadowej,
- od wschodu: tory kolejowe na odcinku od ul. Wojska Polskiego do ul. Trybunalskiej,
- od zachodu: ul. Sadowa (wschodnia strona), ul. Łódzka (wschodnia strona) na odcinku od ul. Sadowej do granic miasta.
Budynki.
Osiedle zabudowane w technologii wielkiej płyty w latach 70.

</doc>
<doc id="507899" url="https://pl.wikipedia.org/wiki?curid=507899" title="Polska czerwona księga zwierząt. Bezkręgowce">
Polska czerwona księga zwierząt. Bezkręgowce

Polska czerwona księga zwierząt. Bezkręgowce – drugi tom "Polskiej czerwonej księgi zwierząt". Zawiera listę ginących gatunków zwierząt bezkręgowych występujących w Polsce, z dokładnym ich opisem i mapami rozmieszczenia. Określa także stopień zagrożenia poszczególnych gatunków, rzadkość ich występowania oraz stosowane i proponowane sposoby ochrony. 
Przy tworzeniu księgi pracowało kilkudziesięciu naukowców z różnych ośrodków w Polsce. Całość prac prowadzili i koordynowali Zbigniew Głowaciński, z Instytutu Ochrony Przyrody Polskiej Akademii Nauk w Krakowie, i Janusz Nowacki, z Akademii Rolniczej im. A. Cieszkowskiego w Poznaniu. Publikacja ukazała się w 2004 roku.

</doc>
<doc id="507905" url="https://pl.wikipedia.org/wiki?curid=507905" title="Pole (rolnictwo)">
Pole (rolnictwo)

Pole – obszar ziemi przeznaczony pod uprawę roślin, najczęściej obsiany lub obsadzony jedną rośliną, np. żytem, kukurydzą, ziemniakami. Pole jest sztucznym agroekosystemem kształtującym krajobraz rolniczy. Pole w płodozmianie przeznaczone pod jakąkolwiek roślinę nazywa się stanowiskiem.
W gospodarce wielkoobszarowej (np. b. Związku Radzieckim, Czechosłowacji) małe pola były komasowane. W wyniku tego pozbywano się miedz, zakrzaczeń i oczek wodnych, co doprowadziło do wywiewania drobnych (najwartościowszych) cząstek gleby. Przeważająca liczba gospodarstw indywidualnych w Polsce zapobiegła tym niekorzystnym zjawiskom.
W terenie górzystym dla zmniejszenia erozji długie boki pola powinny być wyznaczane wzdłuż warstwic, prostopadle do spadku terenu (tzw. pola wstęgowe).
W terenie nizinnym pola powinny mieć niezbyt duży areał i być oddzielone miedzami lub zadrzewieniami śródpolnymi. Zapobiega to erozji wietrznej i wzbogaca bioróżnorodność.

</doc>
<doc id="507906" url="https://pl.wikipedia.org/wiki?curid=507906" title="Franz Schwechten">
Franz Schwechten

Franz Schwechten (ur. 12 sierpnia 1841 w Kolonii, zm. 11 sierpnia 1924 w Berlinie) – niemiecki architekt tworzący w stylu neoromańskim.
Życiorys.
W latach 1861–1869 studiował na berlińskiej Bauakademie ucząc się od takich profesorów jak Julius Raschdorff i Karl Bötticher. Po powrocie z rocznej podróży do Włoch rozpoczął własną praktykę. W latach 1871–1882 pracował jako architekt dla niemieckich kolei projektując kilka dworców kolejowych, w tym Anhalter Bahnhof (1875–1880). Zaprojektował również kilka mostów kolejowych, takich jak most na Renie w Moguncji (1880–1885) czy Hohenzollernbrücke (1907–1911) i Südbrücke (1907–1910) w Kolonii. Schwechten współpracował również z firmą AEG, projektując dla niej fabrykę przy Ackerstraße w Berlinie (1888–1890) oraz portal w kompleksie przy Brunnenstrasse (1897), także w Berlinie.
Jego osiągnięcia sprawiły, że został członkiem pruskiej Akademii Sztuk Pięknych i Akademii Budownictwa, zaś w 1902 otworzył własne atelier przy Technische Hochschule w Charlottenburgu.
Najbardziej znaną częścią twórczości Schwechtena są jednak jego projekty finansowane przez rząd. W 1890 jego projekt wygrał w konkursie na Kościół Pamięci w Berlinie (1891–1895, częściowo zniszczony w 1945), który stał się wzorem dla wielu późniejszych kościołów w Niemczech. Jest on również twórcą projektu Wieży Quistorpa w Szczecinie (1900–1904), Zamku Cesarskiego w Poznaniu wraz z Ziemstwem Kredytowym (1905–1910) oraz Grunewaldturm (1897–1898) w Teltow i kaplicy książąt Anhalt w Dessau-Roßlau (1898). Swój udział miał też w projekcie kaplicy grobowej rodziny baronów von Hohenfelds Heinzlów (1899–1903) na Starym Cmentarzu w Łodzi oraz kościoła św. Mateusza.

</doc>
<doc id="507908" url="https://pl.wikipedia.org/wiki?curid=507908" title="Prawo celne">
Prawo celne

Prawo celne – dziedzina prawa regulująca zasady i tryb przywozu towarów na dany obszar celny oraz wywozu towarów z obszaru celnego oraz związane z tym prawa i obowiązki osób oraz uprawnienia i obowiązki organów celnych.
Polskie prawo celne uległo bardzo znaczącym zmianom w chwili wstąpienia Polski do Unii Europejskiej 1 maja 2004 r., co związane jest z przystąpieniem Polski do Unii Celnej tworzonej przez państwa członkowskie UE. Obowiązujący do tej pory kodeks celny oraz wszystkie rozporządzenia wykonawcze wydane na jego podstawie przestały obowiązywać.
Z dniem wejścia Polski do UE zaczęło w Polsce obowiązywać prawo wspólnotowe, regulujące zagadnienia celne. Podstawowymi aktami prawnymi z zakresu prawa celnego są Wspólnotowy Kodeks Celny oraz Przepisy Wykonawcze do Wspólnotowego Kodeksu Celnego. Oba akty mają rangę rozporządzeń wspólnotowych.
Na poziomie krajowym przepisy wspólnotowe uzupełniane są przez regulacje zawarte w ustawie z 19 marca 2004 r. Prawo celne.
Ustawa Prawo celne.
Ustawa jest uzupełnieniem celnego prawa wspólnotowego w Polsce.
Nowelizacje.
Ustawę znowelizowano wielokrotnie. Ostatnia zmiana weszła w życie w 2022 roku.

</doc>
<doc id="507909" url="https://pl.wikipedia.org/wiki?curid=507909" title="Sterowność (żegluga)">
Sterowność (żegluga)

Sterowność - zdolność jednostki pływającej do celowej zmiany kursu. Sterowność może mieć miejsce jedynie w przypadku przemieszczenia statku względem wody (płynięcie) nie wolniej niż z najmniejszą możliwą prędkością manewrową określoną dla danego statku/jachtu. Na jednostce poruszającej się z prędkością mniejszą niż najmniejsza prędkość manewrowa, wychylenie płetwy steru nie powoduje istotnej zmiany kursu.

</doc>
<doc id="507910" url="https://pl.wikipedia.org/wiki?curid=507910" title="IMGW">
IMGW



</doc>
<doc id="507917" url="https://pl.wikipedia.org/wiki?curid=507917" title="Abramis">
Abramis

Abramis – rodzaj słodkowodnych ryb karpiokształtnych z rodziny karpiowatych (Cyprinidae).
Klasyfikacja.
Gatunek zaliczany do tego rodzaju:

</doc>
<doc id="507919" url="https://pl.wikipedia.org/wiki?curid=507919" title="Abramis brama">
Abramis brama



</doc>
<doc id="507922" url="https://pl.wikipedia.org/wiki?curid=507922" title="Brasiliana">
Brasiliana

Brasiliana – system gry w piłkę nożną, w którym w linii obrony gra czterech zawodników, pomocy – dwóch, a ataku – czterech, czyli 4-2-4. Mimo iż narodził się na początku lat 50. w Paragwaju, najpełniejsze zastosowanie znalazł w wykonaniu reprezentacji Brazylii podczas mundialu 1958, na którym „Canarinhos” zdobyli tytuł mistrza świata.
Początki.
Do początku lat 50. większość zespołów europejskich i północnoamerykańskich grało wymyślonym przed wojną przez menedżera Arsenalu Londyn Herberta Chapmana systemem WM. O różnicach między WM a brasilianą pisał prof. Jerzy Talaga:
Za twórcę brasiliany uważa się Paragwajczyka Manuela Fleitasa Solicha, który z drużyną narodową swojego kraju zdobył w roku 1953 mistrzostwo Ameryki Południowej. Inne opracowania podają, że pierwsza systemem 4-2-4 zaczęła grać, prowadzona przez Gusztáva Sebesa, reprezentacja Węgier.
W 1956 roku do Europy na towarzyski mecz z Anglią przyjechała Brazylia. Mimo iż na Wembley przegrała 2:4, to od tej pory zaczęła występować w ustawieniu 4-2-4. Dwa lata później na mundialu 1958 selekcjoner „Canarinhos” Vicente Feola, wielki orędownik nowego systemu gry, poprowadził Brazylijczyków do zwycięstwa w turnieju, a 4-2-4 nazwane zostało brasilianą.
Reprezentacja Brazylii na mundialu 1958.
Ryszard Koncewicz pisał o grze „Canarinhos” w czasie mundialu 1958:
Centralną postacią w drużynie był trzydziestoletni rozgrywający Didi, który słynął z dalekich podań i skutecznego wykonywania rzutów wolnych. Od niego rozpoczynało się większość akcji ofensywnych zespołu.
Dwaj dawni łącznicy – siedemnastoletni Pelé i siedem lat starszy Vavá – w nowym systemie stali się środkowymi napastnikami. Wspólnie na mistrzostwach strzelili jedenaście goli (Pelé – sześć, Vavá – pięć). Szwedzki mundial był pierwszym turniejem, na którym pokazał się młody Pelé, jednak początkowo był tylko rezerwowym, podobnie jak i inna indywidualność z tamtej drużyny Garrincha. W pierwszych dwóch meczach na ich pozycjach grali Joel i José Altafini. Po bezbramkowym remisie z Anglią selekcjoner Feola dokonał odważnej roszady, co – jak się okazało – stało się kluczem do złota. Pelé w ćwierćfinałowym spotkaniu z Walią strzelił zwycięskiego gola (1:0), w półfinale skompletował hat trick (5:2 z Francją), a w finale trafił dwa razy (5:2 ze Szwecją). Do tej pory jest najmłodszym piłkarzem, który zdobył tytuł mistrza świata.
Lewoskrzydłowy Mário Zagallo (25 lat) był specjalistą od tzw. „czarnej roboty”; jego zadaniem było ciągłe przemieszczanie się między liniami defensywy i napadu, i wspomaganie, w przypadku kontry przeciwnika, obrońców, w przypadku ataku na bramkę rywala, napastników. Na prawej stronie występował Garrincha (23), jeden z największych piłkarzy w historii futbolu. Krzysztof Guzowski pisał o nim:
Liderami defensywy byli boczni obrońcy – Djalma Santos (29) i najstarszy w drużynie Nílton Santos (31), jeden z najlepszych lewych defensorów, jacy kiedykolwiek występowali w reprezentacji „Canarinhos”. W zespole wyróżniał się także, co dla Brazylii nigdy nie było typowe, bramkarz Gilmar; przez 368 minut gry nie przepuścił gola.
Cztery lata później, na mundialu 1962, system gry Brazylii został zmodyfikowany na 4-3-3, z Zagallo przesuniętym do drugiej linii. Powód zmiany był jednak prozaiczny. W 1962 roku lewy obrońca Nílton Santos miał już trzydzieści pięć lat (był najstarszym uczestnikiem tego turnieju) i młodszy o sześć lat Zagallo musiał się cofać, by pomagać wolniejszemu i mniej sprawnemu koledze.

</doc>
<doc id="507923" url="https://pl.wikipedia.org/wiki?curid=507923" title="Zagallo">
Zagallo



</doc>
<doc id="507924" url="https://pl.wikipedia.org/wiki?curid=507924" title="Alburnoides">
Alburnoides

Alburnoides – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Alburnus maculatus" ("Alburnoides bipunctatus").

</doc>
<doc id="507925" url="https://pl.wikipedia.org/wiki?curid=507925" title="Micmac">
Micmac



</doc>
<doc id="507926" url="https://pl.wikipedia.org/wiki?curid=507926" title="Biruang malajski">
Biruang malajski

Biruang malajski, niedźwiedź malajski ("Helarctos malayanus") – gatunek drapieżnego ssaka lądowego z rodziny niedźwiedziowatych (Ursidae), najmniejszego i jednego z najrzadziej występujących gatunków niedźwiedzi, a zarazem jeden z najsłabiej poznanych. Po raz pierwszy został opisany naukowo pod nazwą "Ursus malayanus", następnie zaklasyfikowany do rodzaju biruang ("Helarctos") jako jedyny żyjący współcześnie jego przedstawiciel.
Zasięg występowania.
Występuje w lasach deszczowych Azji – od wschodnich Himalajów, Mjanmy i Tajlandii po prowincję Syczuan w Chinach i – na południe – Malezję, Sumatrę i Borneo. Dokładne granice zasięgu jego występowania nie są znane. W Singapurze wyginął.
Charakterystyka.
Dorosłe osobniki nie są większe od dużych psów. Osiągają masę ciała od 30 do 80 kilogramów, przy ok. 70 cm wysokości w kłębie i 1,2–1,5 m długości ciała. Długość ogona wynosi 3–7 cm. Samce są o 10–20% większe od samic. Charakterystyczną cechą niedźwiedzi malajskich jest żółtopomarańczowa plama na piersi przyjmująca zwykle kształt litery U. Mają krótką, lśniącą sierść, która idealnie pasuje do gorącego klimatu lasów deszczowych.
Niedźwiedzie malajskie są świetnymi wspinaczami. Wchodzenie na drzewa ułatwiają im długie, zakrzywione pazury i nieowłosione stopy zapewniające lepszy chwyt. Podczas wspinaczki potrafią objąć nawet bardzo gruby pień drzewa. Nie zapadają w sen zimowy. Są aktywne nocą. Na drzewach spędzają nie tylko większość dnia, lecz budują także gniazda noclegowe. Śpią na wysokości 2–7 m. Żywią się głównie owadami, miodem dzikich pszczół oraz nektarem kwiatowym, który zlizują długim jęzorem.
Biologia rozrodu w warunkach naturalnych została słabo poznana. Ciąża trwa ok. 95 dni, ale istnieją dowody na występowanie ciąży przedłużonej u tego gatunku. W miocie rodzi się zwykle 1–2, rzadziej 3 młodych. Noworodki nie widzą, nie słyszą i są w pełni zależne od opieki matki, z którą pozostają do czasu osiągnięcia dojrzałości płciowej – ok. 3 lat. Odnotowana w niewoli długość życia niedźwiedzia malajskiego wynosiła ponad 24 lata.
Podgatunki.
Wyróżniono dwa podgatunki niedźwiedzia malajskiego, m.in. na podstawie różnic w wielkości:
Kwestia odrębności między podgatunkami była kwestionowana i uznawano gatunek za monotypowy. Jednak podgatunek z Borneo ("H. m. euryspilus") na tyle różni się od podgatunku występującego na kontynencie azjatyckim i Sumatrze ("H. m. malayanus") co gwarantuje rozróżnienie obu taksonów
Zagrożenia i ochrona.
W klasyfikacji IUCN zaliczony został do kategorii gatunków narażonych na wyginięcie – VU (vulnerable). Analizy przeprowadzone przez zespół IUCN SSC Bear Specialist Group wykazały, że liczebność populacji niedźwiedzia malajskiego wykazuje trend spadkowy, ale brak jest wystarczających danych dla oceny rzeczywistego jej stanu. W edycji 2007 Czerwonej Księgi IUCN gatunek został zaliczony do kategorii DD (brak wystarczających danych).
Za dwa podstawowe zagrożenia uważa się utratę siedlisk i komercyjne polowania. Na wielu obszarach w zasięgu występowania niedźwiedzia malajskiego, szczególnie na Sumatrze i Borneo, prowadzona jest rabunkowa deforestacja. Nielegalne polowania prowadzone są w celach handlowych. Niektóre części ciała niedźwiedzia (pęcherzyk żółciowy, pazury) są stosowane w chińskiej medycynie ludowej. Zwierzęta te są też często zabijane jako szkodniki upraw lub dla sportu. Pomimo zakazu handlu oraz oficjalnego objęcia ochroną w większości krajów, brak jest konkretnych programów ochrony, niedźwiedzie są nadal zabijane, a kłusownictwo jest poza kontrolą prawa.

</doc>
<doc id="507927" url="https://pl.wikipedia.org/wiki?curid=507927" title="Alburnus">
Alburnus

Alburnus – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus alburnus" ("A. alburnus").
Zaliczane dawniej do tego rodzaju ukleja czarnogórska ("Alburnus scoranzoides") i ukleja kaukaska ("Alburnus charusini") są obecnie klasyfikowane jako podgatunki "Alburnus alburnus".

</doc>
<doc id="507928" url="https://pl.wikipedia.org/wiki?curid=507928" title="Alburnus alburnus">
Alburnus alburnus



</doc>
<doc id="507933" url="https://pl.wikipedia.org/wiki?curid=507933" title="Jam &amp; Spoon">
Jam &amp; Spoon

Jam &amp; Spoon – niemiecki duet muzyczny, który istniał w latach 1991-2006. Tworzył muzykę elektroniczną, dance, techno. W jego skład wchodzili: Mark Spoon i Jam El Mar.

</doc>
<doc id="507934" url="https://pl.wikipedia.org/wiki?curid=507934" title="Hypophthalmichthys">
Hypophthalmichthys

Hypophthalmichthys – rodzaj ryb z rodziny karpiowatych (Cyprinidae).
Zasięg występowania.
W warunkach naturalnych występują w rzekach Azji. Tołpyga biała i tołpyga pstra zostały introdukowane w wielu krajach całego świata, również w Polsce.
Klasyfikacja.
Gatunki zaliczane do tego rodzaju:
Gatunkiem typowym jest "Leuciscus molitrix" ("H. molitrix").

</doc>
<doc id="507935" url="https://pl.wikipedia.org/wiki?curid=507935" title="Aristichthys">
Aristichthys



</doc>
<doc id="507937" url="https://pl.wikipedia.org/wiki?curid=507937" title="Murphy Jensen">
Murphy Jensen

Murphy Jensen (ur. 30 października 1968 w Ludington) – amerykański tenisista, zwycięzca French Open 1993 w grze podwójnej.
Kariera tenisowa.
Razem ze starszym bratem Lukiem tworzył znaną parę deblową. Bracia Jensenowie cieszyli się popularnością nie tylko dzięki sukcesom na korcie, ale i swojemu charakterystycznemu wizerunkowi długowłosych rockmenów. Często uczestniczyli w specjalnych imprezach dla młodzieży towarzyszących turniejom ATP World Tour (tzw. "Kids Days"). Jensen jest zawodnikiem leworęcznym, a jego brat nominalnie praworęcznym, ale potrafi także grać lewą ręką.
Murphy Jensen był 10–krotnie mistrzem USA juniorów w deblu w parze z Alem Parkerem i z tym samym partnerem dwukrotnie triumfował w nieoficjalnych mistrzostwach świata juniorów Orange Bowl na Florydzie (1985 w kategorii 16–latków, 1987 18–latków). Później bronił barw University of Southern California i "University of Georgia" w amerykańskich rozgrywkach akademickich.
W 1991 roku rozpoczął karierę zawodową, również specjalizując się w deblu. W 1992 roku był po raz pierwszy w półfinale turnieju z cyklu ATP World Tour, w Tel Awiwie. Wiosną roku 1993 razem ze swoim bratem zatriumfował w paryskim French Open. Jensenowie w finale pokonali Goellnera i Prinosila 6:4, 6:7, 6:4. Również w 1993 roku byli razem w 3 innych finałach i w klasyfikacji par deblowych zajęli 5. miejsce, co dało im prawo startu w deblowym Tennis Masters Cup. Murphy Jensen w październiku 1993 roku zajmował – najwyższe – 17. miejsce w indywidualnym rankingu gry podwójnej.
W kolejnych latach Jensenowie wygrali razem jeszcze 3 turnieje, po raz ostatni w 1997 roku.
Łącznie na kortach zarobił 681 817 dolarów amerykańskich.

</doc>
<doc id="507939" url="https://pl.wikipedia.org/wiki?curid=507939" title="Joseph Stübben">
Joseph Stübben

Hermann Joseph Stübben (ur. 10 lutego 1845 w Hülchrath, zm. 8 grudnia 1936 we Frankfurcie nad Menem) – niemiecki urbanista i architekt.
Życiorys.
W latach 1864–1866, a następnie 1868–1870 studiował w Bauakademie w Berlinie. W latach 1876–1881 pełnił funkcję miejskiego architekta w Akwizgranie, a od 1881 do 1891 w Kolonii. W latach 1898–1904 projektował drobne obiekty na prywatne zlecenia. W 1904 został doradcą technicznym w Ministerstwie Finansów i sprawował tę funkcję do 1920. Jednocześnie został kierownikiem Królewskiej Komisji Rozbudowy Urbanistycznej Miasta Poznania tworząc zachowany do dziś układ urbanistyczny Dzielnicy Cesarskiej. W 1921 roku został nadradcą budowlanym w Münster. Jeszcze za jego życia, w 1930 jego rodzinne Hülchrath postawiło mu pomnik. Jako architekt projektował niewiele: kilka kościołów, port w Kolonii oraz most nad Wezerą w pobliżu Fürstenbergu. Sławę przyniosły mu natomiast prace urbanistyczne w wielu miastach Europy.

</doc>
<doc id="507940" url="https://pl.wikipedia.org/wiki?curid=507940" title="Josef Stübben">
Josef Stübben



</doc>
<doc id="507941" url="https://pl.wikipedia.org/wiki?curid=507941" title="V.22">
V.22

V.22 to standard transmisji danych rekomendowany przez ITU-T, charakteryzujący się pełną transmisją dwukierunkową pomiędzy dwoma modemami wdzwanianymi. W modulacji użyte jest kluczowanie PSK przy prędkość transmisji 600 Bod przy czym przepustowość łącza może wynosić 1200 lub 600 b/s.

</doc>
<doc id="507943" url="https://pl.wikipedia.org/wiki?curid=507943" title="Aspius">
Aspius



</doc>
<doc id="507944" url="https://pl.wikipedia.org/wiki?curid=507944" title="Aspius aspius">
Aspius aspius



</doc>
<doc id="507946" url="https://pl.wikipedia.org/wiki?curid=507946" title="Jam El Mar">
Jam El Mar

Jam El Mar, właśc. Rolf Ellmer (ur. 3 grudnia 1960) – niemiecki muzyk. Jeden z najbardziej znanych w tym kraju producentów muzyki house i trance.
Były członek zespołu Jam &amp; Spoon. Znany także pod pseudonimem "Trancy Spacer". Posiada klasyczne wykształcenie muzyczne (gitara).

</doc>
<doc id="507947" url="https://pl.wikipedia.org/wiki?curid=507947" title="Osłona przeciwsłoneczna">
Osłona przeciwsłoneczna



</doc>
<doc id="507949" url="https://pl.wikipedia.org/wiki?curid=507949" title="V.22bis">
V.22bis

V.22bis to standard transmisji danych rekomendowany przez ITU-T, rozszerzający standard V.22 o nowe przepustowości, charakteryzujący się pełną transmisją dwukierunkową pomiędzy dwoma modemami wdzwanianymi (połączenie wdzwaniane, ang. "dial-up"). W modulacji użyte jest kluczowanie QAM przy prędkość transmisji 600 baud przy czym przepustowość łącza może wynosić 2400 lub 1200 bit/s. Tryb 1200 bit/s jest kompatybilny z rekomendacją V.22.

</doc>
<doc id="507950" url="https://pl.wikipedia.org/wiki?curid=507950" title="Esqarial">
Esqarial

Esqarial – polska grupa muzyczna wykonująca technical death metal. Powstała 1991 roku w Legnicy. W rok po powstaniu zespół zarejestrował pierwsze nagrania demo pt. "Refuse". Kolejne nagrania zarejestrowano we wrocławskim Digital Studio, drugie demo zatytułowane "A Conspiracy of Silence" ukazało się nakładem "Baron Records". Wydawnictwo było promowane podczas koncertów wraz z grupami Acid Drinkers, Betrayer, Dragon czy Magnus.
Pod koniec maja 1997 roku we wrocławskim studio Fonoplastykon nagrany został debiutancki album grupy zatytułowany "Amorphous", wydany w 1998 przez Pagan Records na płycie CD i kasecie magnetofonowej. Płyta cieszyła się uznaniem zarówno w kraju jak i zagranicą, ze szczególnym podkreśleniem wirtuozerskich partii solowych.
Kolejny album zrealizowano dopiero w 2000 roku. "Discoveries" bo taki tytuł nosił drugi studyjny album ponownie zrealizowano we wrocławskim studio Fonoplastykon. W czerwcu 2001 muzycy podpisali kontrakt płytowy z Empire Records na mocy którego wydany został album "Discoveries". W Polsce płyta ukazała się 25 października, miesiąc później w Europie na licencji dzięki Plastic Head, a na początku 2002 roku w USA i Kanadzie dzięki Crash Music. Wydawnictwo było promowane podczas koncertów w Polsce wraz z grupami Vader i Krisiun.
W 2002 roku grupa wydała kolejny album zatytułowany "Inheritance" wydany ponownie dzięki Empire Records. W rok później muzycy do współpracy zaprosili cenionego polskiego wokalistę Grzegorza Kupczyka z którym w składzie zrealizowali nawiązujący do muzyki poważnej album zatytułowany "Klassika". Promowany podczas koncertów z Kupczykiem w składzie. Album ukazał się w 2004 roku, a jego premiera odbyła się podczas koncertu grupy na festiwalu Metalmania na którym zespół wystąpił m.in. wraz z Morbid Angel, Soulfly czy Moonspell. Niedługo potem z grupy odszedł Bartosz Woźniak którego zastąpił znany z występów w grupie Sammath Naur perkusista Piotr "Lestath" Leszczyński. W 2006 roku Leszczyński opuścił formację, a zastąpił go Michał "Bandaż" Bednarz.
W 2008 roku ukazał się piąty album studyjny formacji pt. "Burned Ground Strategy". Płytę wydała firma Propaganda Promotion. Wydawnictwo został wyróżnione 6. miejscem w podsumowaniu roku 2009 portalu Musicarena.pl.

</doc>
<doc id="507951" url="https://pl.wikipedia.org/wiki?curid=507951" title="Pik">
Pik

Pik (fr. "pique" – grot, pika) – jeden z czterech kolorów w kartach typu francuskiego, oznaczony czarnym pojedynczym listkiem .
Odpowiednikiem pików w talii niemieckiej są wina, w talii szwajcarskiej - tarcze, a w talii włosko-hiszpańskiej miecze.
Pełna talia kart do gry w brydża zawiera 13 kart tego koloru czyli: jednego asa, dziewięć blotek (znaczone od 2 do 10), oraz trzy figury
Pełna talia kart do gry w taroka zawiera 14 kart tego koloru czyli: dziesięć blotek (znaczone od 1 do 10), oraz cztery figury
W Polsce piki nazywane są także winami, liśćmi lub grinami (niem. Grün, szczególnie na Śląsku). W języku angielskim piki oznacza się jako Spades, w skróconym zapisie jako S.
W oficjalnych turniejowych taliach kart do gry w skata piki są koloru zielonego . 
Jest to spowodowane turniejową unifikacją dwóch rodzajów talii - typu francuskiego i polskiego, gdyż odpowiednik pików w tym drugim typie - wino - jest oznaczany zielonym listkiem.

</doc>
<doc id="507954" url="https://pl.wikipedia.org/wiki?curid=507954" title="V.23">
V.23

V.23 – standard transmisji danych rekomendowany przez ITU-T, charakteryzujący się naprzemienną transmisją dwukierunkową pomiędzy dwoma analogowymi modemami wdzwanianymi (połączenie wdzwaniane, ang. "dial-up"). W modulacji użyte jest kluczowanie FSK przy prędkość transmisji do 600 lub 1200 baud przy czym przepustowość łącza może wynosić odpowiednio do 600 lub 1200 bit/s. Opcjonalny kanał transmisji zwrotnej ma przepustowość 75 bit/s.

</doc>
<doc id="507957" url="https://pl.wikipedia.org/wiki?curid=507957" title="Barbus">
Barbus

Barbus – rodzaj słodkowodnych ryb karpiokształtnych z rodziny karpiowatych (Cyprinidae). Gatunki zaliczane do tego rodzaju często określane są w języku polskim nazwą brzana lub brzanka, choć terminy te – znane i stosowane w akwarystyce – obejmują również ryby z rodzajów "Puntius" i innych.
Występowanie.
Zasiedlają słodkie wody południowej Azji, Afryki i Europy. Większość gatunków występuje w Azji Południowo-Wschodniej.
Cechy charakterystyczne.
Ryby zaliczane do tego rodzaju mają wydłużone ciało, zęby gardłowe ustawione w trzech szeregach.
Taksonomia.
W rodzaju "Barbus" sklasyfikowano liczne gatunki. Pozycja systematyczna wielu z nich jest nadal niejasna. Gatunkiem typowym rodzaju jest "Cyprinus barbus" ("Barbus barbus"). Prowadzone badania molekularne wykazują konieczność przeprowadzenia gruntownej rewizji rodzaju. Odkrywane są nowe gatunki, a wśród już poznanych proponowane są istotne zmiany. Wśród populacji jednego z gatunków ("B. petenyi") Kotlik i inni wykazali istnienie trzech odrębnych ("B. petenyi", "B. carpathicus" i "B. balcanicus"). Występująca w Polsce brzana karpacka podnoszona jest do rangi nowego gatunku.
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus barbus" ("B. barbus").

</doc>
<doc id="507959" url="https://pl.wikipedia.org/wiki?curid=507959" title="Kier">
Kier

Kier (fr. "cœur" - „serce”) – jeden z czterech kolorów w kartach typu francuskiego oznaczony czerwonym sercem .
Odpowiednikiem kierów w talii niemieckiej są serca, w talii szwajcarskiej - kwiaty, zaś w talii włosko-hiszpańskiej puchary.
Pełna talia kart do gry w brydża zawiera 13 kart tego koloru czyli: jednego asa, dziewięć blotek (znaczone od 2 do 10), oraz trzy figury
Pełna talia kart do gry w taroka zawiera 14 kart tego koloru czyli: dziesięć blotek (znaczone od 1 do 10), oraz cztery figury
W Polsce kiery nazywane są także sercami albo czerwieniami oraz hercami (od niem. "Herz", szczególnie na Śląsku)
Serce w kartach niemieckich.
Czerwień (niem. Herz) – jeden z czterech kolorów w kartach wzoru niemieckiego . 
Pełna talia do gry w skata zawiera 8 kart tego koloru czyli: cztery blotki (znaczone od 7 do 10) i cztery figury

</doc>
<doc id="507960" url="https://pl.wikipedia.org/wiki?curid=507960" title="Jerzy Bafia">
Jerzy Bafia

Jerzy Mieczysław Bafia (ur. 5 maja 1926 w Płocicznie, zm. 4 lipca 1991 w Warszawie) – polski prawnik, polityk, profesor nauk prawnych, szef Kancelarii Sejmu (1969–1972), pierwszy prezes Sądu Najwyższego (1972–1976), minister sprawiedliwości (1976–1981), poseł na Sejm PRL VI i VII kadencji.
Życiorys.
Kariera prawnicza.
W 1950 ukończył studia prawnicze na Wydziale Prawa Uniwersytetu Warszawskiego, po czym do 1953 był asystentem na tej uczelni, a następnie do 1954 adiunktem w Wyższej Szkole Prawniczej im. Teodora Duracza. Po 1950 został sędzią Sądu Powiatowego w Krakowie, później awansował do tamtejszego Sądu Wojewódzkiego, następnie został prezesem Sądu Wojewódzkiego w Warszawie. Oficjalnie w 1954 delegowany do Sądu Najwyższego, w rzeczywistości już rok wcześniej orzekał w tajnej sekcji Sądu Najwyższego wydającej m.in. wyroki śmierci wobec przeciwników politycznych władzy komunistycznej. W 1955 został skierowany do pracy w Ministerstwie Sprawiedliwości, gdzie od 1958 do 1969 pełnił funkcję dyrektora departamentu prawno-organizacyjnego. Ponadto w latach 1955–1966 był adiunktem i docentem na Wydziale Prawa UW, następnie pracował na Uniwersytecie Śląskim w Katowicach (do 1969 jako kierownik Zakładu Prawa Karnego, potem do 1970 jako dziekan Wydziału Prawa). W 1963 został sekretarzem generalnym Zrzeszenia Prawników Polskich, zasiadał w Międzynarodowym Stowarzyszeniu Prawa Karnego, w 1970 wiceprezydentem Międzynarodowego Zrzeszenia Prawników Demokratów. Od 1970 był także profesorem prawa na Uniwersytecie Warszawskim, w 1971 został kierownikiem tamtejszego Zakładu Kryminalistyki. W latach 1972–1976 był pierwszym prezesem Sądu Najwyższego.
Autor komentarza do "Kodeksu karnego" z 1969 oraz innych publikacji, publikowanych m.in. w Wydawnictwie Prawniczym.
Działalność polityczna.
W kwietniu 1945 przystąpił do Organizacji Młodzieży Towarzystwa Uniwersytetu Robotniczego, z którą w lipcu 1948 wszedł w skład Związku Młodzieży Polskiej (działał w nim do 1953). Od maja 1954 pełnił przez rok funkcję I sekretarza Podstawowej Organizacji Partyjnej Polskiej Zjednoczonej Partii Robotniczej w Sądzie Najwyższym. 
W latach 1969–1972 szef Kancelarii Sejmu, a następnie (w latach 1972–1980) poseł na Sejm PRL VI i VII kadencji. Od 1975 do 1981 zasiadał w Centralnej Komisji Kontroli Partyjnej PZPR. Był delegatem na VII i VIII Zjazd partii. Od marca 1976 do czerwca 1981 minister sprawiedliwości w rządach Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego.
Rodzina i pochówek.
Syn Franciszka i Marii, jego bratem był Lech Bafia.
Został pochowany na Cmentarzu Wojskowym na Powązkach w Warszawie (kwatera 39C-10-6).

</doc>
<doc id="507964" url="https://pl.wikipedia.org/wiki?curid=507964" title="Karo">
Karo

Karo ( – kwadracik, poduszka, czworokąt) – jeden z czterech kolorów w kartach typu francuskiego, oznaczony czerwonym rombem .
Odpowiednikiem kar w talii niemieckiej i szwajcarskiej są dzwonki, zaś w talii włosko-hiszpańskiej monety.
Pełna talia kart do gry w brydża zawiera 13 kart tego koloru czyli: jednego asa, dziewięć blotek (znaczone od 2 do 10), oraz trzy figury
Pełna talia kart do gry w taroka zawiera 14 kart tego koloru czyli: dziesięć blotek (znaczone od 1 do 10), oraz cztery figury
W Polsce kara nazywane są także dzwonkami, szalkami, poduszkami lub szelami (niem. Schellen, szczególnie na Śląsku). W języku angielskim kara oznacza się jako Diamonds, w skróconym zapisie jako D.
W oficjalnych turniejowych taliach kart do gry w skata kara są koloru pomarańczowego . 
Jest to spowodowane turniejową unifikacją dwóch rodzajów talii - typu francuskiego i polskiego, gdyż odpowiednik kar w tym drugim typie - dzwonek - jest oznaczany kolorowym (głównie pomarańczowym) dzwonkiem.

</doc>
<doc id="507965" url="https://pl.wikipedia.org/wiki?curid=507965" title="Arboretum w Bolestraszycach">
Arboretum w Bolestraszycach

Arboretum i Zakład Fizjografii w Bolestraszycach – położone w odległości 7 km na północny wschód od Przemyśla.
Historia.
Należy do cennych zabytków przyrody i kultury Polski, spełniającym różnorodne zadania jako: obiekt przyrodniczy, kulturowy, dydaktyczny i naukowy. Pierwotnie utworzone na terenie historycznego założenia dworsko-ogrodowego, w którym w połowie XIX wieku mieszkał i tworzył malarz Piotr Michałowski.
Arboretum powstało w 1975 roku. Organizatorem i konsekwentnym wykonawcą w latach 1975–2002 był dr hab. Jerzy Piórecki. W pierwszym okresie powierzchnia Arboretum wynosiła 9,23 ha, obecnie 308,13 ha; w tym w oddziale w Cisowej – 283,13 ha i Fort GW XIII „San Rideau” – 2,8 ha. W Bolestraszycach zrujnowane budynki dworskie z końca XVIII wieku wyremontowano i zaadaptowano na pracownie, sale muzealne, pomieszczenia socjalne i gospodarcze. Przed nowymi nasadzeniami wykonano szczegółową inwentaryzację układu przestrzennego w oparciu o pomiar sytuacyjno-wysokościowy, inwentaryzację dendrologiczną oraz dokumentację architektoniczną dotyczącą rekonstrukcji i renowacji historycznych budowli.
Kolekcja.
W Arboretum w Bolestraszycach zgromadzono kilka tysięcy gatunków, odmian, form roślin w kolekcjach m.in. dendrologicznej, pomologicznej, roślin wodnych, bagiennych, rzadkich, zagrożonych, ginących i chronionych we florze polskiej, roślin z rodziny wrzosowatych oraz szklarniowych, użytkowych i biblijnych.
W kolekcji dendrologicznej zgromadzono m.in. cisy ("Taxus"), magnolie ("Magnolia"), różaneczniki ("Rhododendron") oraz liczne nasadzenia cypryśnika błotnego ("Taxodium distichum"), metasekwoi chińskiej ("Metasequoia glyptostroboides"), kłokoczki południowej ("Staphylea pinnata") i miłorzębu dwuklapowego ("Ginkgo biloba").
Kolekcja rzadkich, zagrożonych, ginących i chronionych gatunków flory polskiej zawiera ponad 130 taksonów pochodzących głównie z Pogórza Przemyskiego, Bieszczadów, Kotliny Sandomierskiej, Wołynia Zachodniego. Od wielu lat są prowadzone badania dotyczące gatunków rzadkich, m.in. marsylii czterolistnej, kotewki orzecha wodnego, szachownicy kostkowatej, wisienki stepowej.
W Arboretum w grupach ekologicznych zgromadzono kolekcje roślin wodnych i bagiennych. Na niewielkich areałach utworzono ogródki skalne. W kolekcji roślin szklarniowych gromadzone są gatunki pochodzące z różnych stref klimatycznych, w tym najliczniej z obszaru Morza Śródziemnego. W małopolskiej historycznej kolekcji jabłoni w Bolestraszycach, jak i w Cisowej zgromadzono historyczne odmiany, formy jabłoni ("Malus domestica"). Charakteryzują się one długowiecznością i podwyższoną odpornością na niskie temperatury i choroby. W kolekcji pomologicznej zgromadzono także licznie derenie jadalne ("Cornus mas", pierwsza kolekcja derenia w Polsce), czereśnię ptasią ("Prunus avium") i gruszę pospolitą ("Pyrus communis").
W herbarium Arboretum zebrano 24 tys. arkuszy roślin naczyniowych i porostów zgromadzonych z terenu Polski południowo-wschodniej. Prowadzona jest również dokumentacja i archiwum dotyczące założeń ogrodowych oraz pomnikowych i doborowych drzew krajowych i obcych z terenu Podkarpacia. Zgromadzono kserokopie i przerysy map katastralnych dla ponad 400 ogrodów oraz bogate archiwum fotograficzne. Wydano drukiem w trzech zwartych tytułach – "Ogrody i parki Podkarpacia".
Przestrzennie największą powierzchnią Arboretum Bolestraszyce jest Oddział w Cisowej (283 ha, 380–460 m n.p.m.) położony na Pogórzu Przemyskim. Jest to rozległa polana porolna w otoczeniu lasów bukowo-jodłowych. Prowadzone są tu badania nad wtórną sukcesją leśną oraz nad ochroną różnorodności biologicznej. Zakładane są zwarte wielkopowierzchniowe nasadzenia drzew i prowadzone zajęcia edukacyjne.
Działalność edukacyjna, muzealna i wydawnicza.
Corocznie Arboretum odwiedza ok. 100 tys. osób, w większości młodzież szkolna. W Arboretum działa Centrum Edukacji Dziedzictwa Kulturowo-Przyrodniczego, które prowadzi różne formy zajęć edukacyjnych (lekcje, odczyty, prelekcje, seminaria, wykłady, konkursy, praktyki, plenery, warsztaty, szkolenia) dla dzieci i młodzieży szkolnej, studentów, nauczycieli i innych osób zainteresowanych. Corocznie organizowany jest "Międzynarodowy Plener Artystyczny Wiklina" w Arboretum. Prowadzona jest "Galeria u Piotra", w której są prezentowane wystawy malarskie, fotograficzne i in. W Muzeum Przyrodniczym, gromadzone są i przechowywane zbiory, zwłaszcza dendrologiczne i paleontologiczne. Prezentowana jest stała wystawa ornitologiczna polskich gatunków ptaków. Wystawa fotograficzna autorstwa Jerzego Pióreckiego „Drzewa, zabytkowe ogrody i dwory” przedstawia unikalne zdjęcia dawnych ogrodów dworskich, majestatyczne drzewa oraz inne rośliny. Wystawa fotograficzna pt. „XXX lat Arboretum Bolestraszyce” przedstawia fotografie roślin z kolekcji własnych. Stałym wydawnictwem są zeszyty naukowe – "Arboretum Bolestraszyce", "Index Seminum". Regularnie wydawane są materiały edukacyjne jak przewodniki, pocztówki i foldery.

</doc>
<doc id="507966" url="https://pl.wikipedia.org/wiki?curid=507966" title="Chondrostoma">
Chondrostoma

Chondrostoma – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus nasus" ("Ch. nasus").

</doc>
<doc id="507969" url="https://pl.wikipedia.org/wiki?curid=507969" title="Wynik finansowy">
Wynik finansowy

Wynik finansowy – różnica pomiędzy przychodami a kosztami ich uzyskania obliczona dla określonego przedsiębiorstwa (podmiotu rachunkowości) w wybranym okresie sprawozdawczym. Dodatni wynik finansowy jest nazywany zyskiem, zaś ujemny stratą. Wynik finansowy podzielony przez wartość przychodu, aktywów lub zaangażowanego kapitału jest nazywany rentownością.
Wynik finansowy brutto przedsiębiorstwa ustalony w rachunku zysków i strat tworzonym zgodnie z ustawą o rachunkowości stanowi podstawę naliczenia podatku dochodowego (brutto) oraz w przypadku spółek kapitałowych podstawę określenia wysokości dywidendy.
Wielkość podatku dochodowego obliczona od zysku brutto jest z reguły inna niż ustalone na podstawie przepisów podatkowych zobowiązanie z tytułu podatku dochodowego od osób prawnych. Zysk brutto nie jest równy podstawie opodatkowania. Jest to spowodowane występowaniem przejściowych i stałych różnic między wykazywaną w księgach rachunkowych wartością aktywów i pasywów a ich wartością podatkową. Na przykład nie są kosztem podatkowym odpisy amortyzacyjne w części ustalonej od wartości samochodu przewyższającej 20 000 euro.
Wynik finansowy brutto pomniejszony o podatek dochodowy i inne obowiązkowe obciążenia to wynik finansowy netto.
Poziomy wyniku finansowego.
Wynik finansowy przedsiębiorstwa jest obliczany w rachunku zysków i strat w następujących krokach:
Przedsiębiorstwa mogą podawać dodatkowe poziomy: 
Cechy wyniku finansowego.
Wynik finansowy:

</doc>
<doc id="507970" url="https://pl.wikipedia.org/wiki?curid=507970" title="Włodzimierz Berutowicz">
Włodzimierz Berutowicz

Włodzimierz Berutowicz vel Józef Garyga (ur. 3 października 1914 w Przedmościu, zm. 11 grudnia 2004 w Warszawie) – polski prawnik i polityk socjalistyczny. Pierwszy prezes Sądu Najwyższego w latach 1976–1987, od 1971 do 1976 minister sprawiedliwości, poseł na Sejm PRL VIII kadencji.
Życiorys.
Syn Józefa i Katarzyny. Od 1934 do 1935 pracował jako nauczyciel. Następnie przystąpił do służby wojskowej – do 1938 w Szkole Podchorążych Piechoty w Ostrowi Mazowieckiej-Komorowie, a następnie jako podporucznik dowodził plutonem w 61 Pułku Piechoty w Bydgoszczy.
Podczas II wojny światowej od 1940 do 1944 był sprzedawcą w warszawskim sklepie z farbami, a w latach 1944–1945 przebywał na robotach przymusowych we Wrocławiu. Po wojnie krótko służył w Milicji Obywatelskiej (od 1945 do 1947 kierował komisariatem Komendy Miejskiej we Wrocławiu). Absolwent Wydziału Prawa Uniwersytetu Wrocławskiego (1950). 
Od 1948 pracował w prokuraturze, a następnie w sądownictwie. W latach 1959–1960 prezes Sądu Wojewódzkiego w Poznaniu, w latach 1960–1967 prezes Sądu Wojewódzkiego we Wrocławiu. Jednocześnie od 1950 był pracownikiem naukowym Uniwersytetu Wrocławskiego (tam w 1955 obronił pracę doktorską "Zasada dyspozycyjności w postępowaniu cywilnym Polski Ludowej" napisaną pod kierunkiem Kamila Stefki). Od 1968 profesor nadzwyczajny, w 1975 mianowany przez Radę Państwa profesorem zwyczajnym nauk prawnych. W latach 1968–1971 rektor Uniwersytetu Wrocławskiego. 
Od października 1971 do marca 1976 minister sprawiedliwości w rządach Piotra Jaroszewicza. Od 1976 do 1987 pierwszy prezes Sądu Najwyższego. Równocześnie od lipca 1982 do maja 1987 był z urzędu przewodniczącym Trybunału Stanu. W okresie 1980–1985 poseł na Sejm PRL VIII kadencji. W latach 1975–1980 prof. Akademii Spraw Wewnętrznych. W latach 1980–1985 profesor Instytutu Państwa i Prawa Polskiej Akademii Nauk. Członek Komitetu Redakcyjnego „Zeszytów Naukowych Akademii Spraw Wewnętrznych”.
Od lutego 1947 był członkiem Polskiej Partii Socjalistycznej, z którą w grudniu 1948 przystąpił do Polskiej Zjednoczonej Partii Robotniczej. Na VI (1971), VII (1975) oraz VIII (1980) Zjeździe PZPR wybierany w skład Centralnej Komisji Kontroli Partyjnej.
Był m.in. autorem podręczników:

</doc>
<doc id="507971" url="https://pl.wikipedia.org/wiki?curid=507971" title="Amalgamat stomatologiczny">
Amalgamat stomatologiczny

Amalgamat stomatologiczny – amalgamat rtęci ze srebrem, cyną, miedzią, kadmem oraz niekiedy cynkiem, stosowany w stomatologii jako wypełnienie, głównie w ubytkach klasy I, II i V. Obecnie notuje się odchodzenie od stosowania amalgamatu w stomatologii z uwagi na względy estetyczne (metaliczny kolor wypełnienia kontrastuje z tkanką zęba), narażenie lekarzy i pacjentów na kontakt z toksyczną rtęcią oraz ze względów środowiskowych (emisja rtęci do atmosfery wskutek kremacji zwłok ludzkich).
Toksyczność.
Co pewien czas podnoszone są głosy o toksyczności amalgamatu jako wypełnienia stomatologicznego, które mają swoich zwolenników i przeciwników (tzw. "wojny amalgamatowe").
Najbardziej podatni na szkodliwe działanie niezwiązanej rtęci są stomatolodzy, gdyż mają oni najbliższy i najdłuższy kontakt z oparami tego pierwiastka (podczas rozrabiania i zakładania materiału rtęć występuje częściowo w postaci niezwiązanej z metalami). Aby ograniczyć możliwość negatywnych skutków dla pacjenta i stomatologa w czasie zakładania wypełnienia, obecnie stosuje się amalgamaty kapsułkowane, zmniejszając narażenie na kontakt z rtęcią.
Badania z 2008 roku wykazały, że MRI i używanie telefonów komórkowych prowadzi do zwiększenia stężenia rtęci w ślinie i moczu osób posiadających wypełnienia amalgamatowe o ok. 25% w stosunku do osób niepoddanych działaniu ww. czynników. Wyniki te opublikowane zostały w czasopiśmie "Pakistan Journal of Biological Sciences" spoza listy filadelfijskiej.
Amalgamat jest uznawany przez FDA i SCENIHR za bezpieczny dla dorosłych i dzieci powyżej szóstego roku życia.
W roku 2017 Parlament Europejski przyjął tzw. Konwencję z Minamaty o ograniczeniu stosowania rtęci, zgodnie z którą należy m.in. stopniowo wycofać stosowanie wypełnień amalgamatowych. Do 2030 roku mają one zostać całkowicie wycofane z użycia w dentystyce w Unii Europejskiej.

</doc>
<doc id="507974" url="https://pl.wikipedia.org/wiki?curid=507974" title="Bálint Balassi">
Bálint Balassi

Bálint Balassi lub "Bálint Balassa" (ur. 20 października 1554 w Zwoleniu, obecnie Słowacja, zm. 30 maja 1594 w Ostrzyhomiu) – węgierski poeta odrodzenia. Tworzył po węgiersku i słowacku. Jeden z pierwszych znaczących poetów piszących po węgiersku.
Życiorys.
Bálint Balassi pochodził z protestanckiej, magnackiej rodziny węgierskiej. Był synem barona Janosa Balassi, komendanta twierdzy w Zwoleniu. W młodości jego wychowawcą był Péter Bornemisza, który też wzbudził w nim zainteresowania literaturą. Od 1565 Balassi uczęszczał do szkół w Norymberdze, gdzie otrzymał staranne wykształcenie (m.in. znajomość ośmiu języków). W latach 1573-74 studiował w szkole wojennej w Egerze. Wykształcenie militarne pozwoliło mu wraz z ojcem uczestniczyć w walkach z Turkami i Siedmiogrodem (posiadłości rodzinne leżały w habsburskiej części Węgier). Podczas walk z Siedmiogrodem dostał się do niewoli księcia Istvána Báthorego, który po koronacji na króla Polski zabrał swego więźnia-poetę ze sobą do Polski. Dopiero w 1577 udało się Balassiemu wrócić na Węgry, gdzie roztrwonił majątek prowadząc liczne miłostki i procesy. W 1578 poznał Annę Losonczi, żonę Bana Chorwacji, dla której pisał wiersze miłosne.
W latach 1579–1582 służył w husarii w Egerze, gdzie ożenił się z powodów majątkowych z Krisztiną Dobó (córką Istvána Dobó), małżeństwo to zostało jednak unieważnione. Balassi konwertował na katolicyzm i rozpoczął twórczość religijną. W roku 1588 służył w wojsku w twierdzy Nowe Zamki. W tym czasie odrodziła się w nim miłość do (w międzyczasie owdowiałej) Anny Losonczi, co owocowało w licznych pięknych wierszach miłosnych.
W 1589 r. podróżował po Siedmiogrodzie, ale z końcem tego roku powrócił do Polski. Przebywał głównie w Krakowie i w Braniewie na Warmii, ale przez pewien czas gościł u Bonerów w zamku Kamieniec. Jesienią 1591 r. wrócił na Węgry, gdzie handlował m.in. winem.
W 1593 r. Balassi wstąpił ponownie do wojska cesarskiego, w którym u boku Mikołaja II Pálffy'ego wojował przeciw Turkom. Podczas oblężenia Esztergomu został ciężko ranny od pocisku artyleryjskiego, w wyniku czego zmarł 30 maja 1594.
Twórczość.
Bálint Balassi był jednym z pierwszych znaczących poetów, którzy tworzyli po węgiersku. W swej twórczości nawiązywał do łacińskojęzycznych poetów odrodzenia jak: Marullus, Angerianus i Janus Secundus, tłumacząc ich utwory na węgierski. Wiele jego utworów było pomyślanych jako pieśni i ubranych w muzykę. Balassi zebrał swe wiersze w 1589 (jako manuskrypty) w tomiku, wydanym po jego śmierci. W swych wierszach poruszał tematykę miłosną, religijną i militarną. Był też autorem pierwszego dramatu w języku węgierskim pt. "Piękna węgierska komedia".
Liryka poety jest ujęta w kunsztowną formę wersyfikacyjną. Balassi wynalazł strofę 6a 6a 7b, 6c 6c 7b, 6d 6d 7b, nazywaną po dzień dzisiejszy jego imieniem. Poeta stosował też akrostychy.

</doc>
<doc id="507976" url="https://pl.wikipedia.org/wiki?curid=507976" title="Nomos Kawala">
Nomos Kawala

Prefektura Kawala (po grecku Νομός Καβάλας) – istniejąca do 2010 roku prefektura położona w północno-wschodniej Grecji, w regionie administracyjnym Macedonia Wschodnia i Tracja, u północnych wybrzeży Morza Egejskiego. Stolica: miasto Kawala. W skład prefektury wchodziła również wyspa Tasos. Kawala graniczyła z prefekturami: Drama, Ksanti (region Wschodnia Macedonia i Tracja) oraz prefekturą Seres (region Macedonia Środkowa). Liczba mieszkańców wynosiła blisko 150 tys. (stan z roku 2005). Prefektura zajmowała powierzchnię 2111 km².
Podział prefektury w 2010 roku.
W ramach reformy podziału administracyjnego Grecji prefektura została podzielona, w wyniku czego z początkiem 2011 roku powstały: 
Warunki naturalne.
Wzdłuż wschodniej granicy prefektury przebiegała rzeka Nestos. Najwyższy szczyt to Pangajon (1957 m n.p.m.). 
Na zachodzie znajdowały się wzgórza Pangajon, na południu wzgórza Ipsarion na Tasos. Północne granice prefektury były słabo zaludnione. Ziemie uprawne znajdowały się wzdłuż linii brzegowej, na północy, na wschodzie i na Tasos. 
Klimat jest śródziemnomorski, kontynentalny, z zimnymi zimami na dużych wysokościach.
Gminy i miejscowości.
Gminy i miejscowości wchodzące w skład prefektury :

</doc>
<doc id="507977" url="https://pl.wikipedia.org/wiki?curid=507977" title="8. Dywizja Piechoty">
8. Dywizja Piechoty



</doc>
<doc id="507978" url="https://pl.wikipedia.org/wiki?curid=507978" title="Héctor Cúper">
Héctor Cúper

Héctor Raúl Cúper (ur. 16 listopada 1955 w Chabás, nieopodal Santa Fe) – argentyński trener piłkarski i piłkarz występujący na pozycji obrońcy.
Jako zawodnik grał w klubach z Buenos Aires - Ferro Carril (1978–1989) i Huracánie (1989–1992), ale bez większych sukcesów. W czasie selekcjonerskiej kadencji Carlosa Bilardo osiem razy wystąpił w reprezentacji Argentyny.
Na początku lat 90. rozpoczął karierę szkoleniową. Od początku pracował w małych klubach, niezaliczających się do faworytów ligi, z którymi następnie udawało mu się osiągać dobre wyniki; tak było na początku jego przygody trenerskiej, kiedy z Huracánem i Club Atlético Lanús zdobył wicemistrzostwo Argentyny (z tym drugim również Copa CONMEBOL), jak również później w lidze hiszpańskiej. Najpierw z Realem Mallorca dotarł do finału Pucharu Zdobywców Pucharów, a następnie dwukrotnie do tego samego szczebla rozgrywek - tyle że Ligi Mistrzów - doprowadził Valencię. Mniej owocna okazała się praca w Interze Mediolan. Wówczas też zaczęto szkoleniowcowi zarzucać nadmierne przywiązanie do schematów i preferowanie defensywnego stylu gry.
Pod koniec czerwca 2007 roku Cúper po ponad rocznej przerwie powrócił do wykonywania zawodu, tym razem w innym klubie spoza czołówki - Realu Betis. Jednak został zwolniony już po czternastu kolejkach nowego sezonu; kiedy odchodził, Betis zajmował przedostatnie miejsce w tabeli. Równie krótkie i nieefektywne okazały się przygody z AC Parma (dziewięć meczów i spadek z Serie A) i reprezentacją Gruzji (brak zwycięstwa w eliminacjach do Mundialu 2010).
Kariera szkoleniowa.
Z niezaliczającymi się do faworytów ligi argentyńskiej Huracanem i Lanúsem zdobył wicemistrzostwo kraju. Z tym drugim klubem wywalczył w 1996 roku Copa CONMEBOL.
W 1997 roku przeszedł do beniaminka hiszpańskiej Primera División Realu Mallorca. Drużynę, w której grali wówczas m.in. Dani, Iván Campo, Juan Carlos Valerón, Lauren i sprowadzony z Lanúsu bramkarz Carlos Roa, doprowadził do piątego miejsca i finału Pucharu Króla, przegranego po rzutach karnych z FC Barceloną. W następnym sezonie klub zajął trzecią (najwyższą w swojej historii) lokatę w lidze oraz - jako debiutant w europejskich rozgrywkach - dotarł do finału ostatniej edycji Pucharu Zdobywców Pucharów. W Birmingham podopieczni Cúpera ulegli 1:2 SS Lazio.
Po tym meczu trener przyjął propozycję z Valencii. W inauguracyjnym sezonie jego pracy, mimo słabego początku (cztery porażki w pierwszych pięciu ligowych spotkaniach), zespół, po zwycięstwach nad m.in. Lazio 5:2 i Barceloną 4:1, doszedł do finału Ligi Mistrzów, w którym przegrał 0:3 z Realem Madryt. W drużynie występowali rodacy szkoleniowca Kily González i Mauricio Pellegrino, Hiszpanie Gerard i Santiago Cañizares oraz przeżywający drugą młodość obrońcy Jocelyn Angloma i Amedeo Carboni. W następnym sezonie, już z Didierem Deschamps'em, Johnem Carew, Vicentem i Rubenem Barają w składzie, Valencia ponownie dotarła do finału Pucharu Mistrzów. I tak jak rok wcześniej przegrała, tym razem po rzutach karnych z Bayernem Monachium. Kibice coraz częściej zarzucali Cúperowi hołdowanie defensywnemu stylowi gry. Po zajęciu tylko piątego miejsca w lidze, trener podał się do dymisji.
Kolejne dwa lata spędził w Interze Mediolan, z którym zdołał jedynie zdobyć wicemistrzostwo Włoch. Niemal przez cały ten czas był krytykowany za apodyktyczność, brak sukcesów na arenie międzynarodowej i zbytnie przywiązanie do gry obronnej. Po konflikcie z nim z klubu odszedł Ronaldo. Po sześciu kolejkach sezonu 2003–2004 Argentyńczyk został zwolniony.
Przez kilkanaście miesięcy odpoczywał w swoim domu w Santa Fe. Pod koniec roku ponownie przyjął propozycję z Mallorki, którą zdołał uratować przed spadkiem z Primera División. Na początku 2006 roku szkoleniowcowi podziękowano za współpracę.
Półtora roku później powrócił do Hiszpanii jako szkoleniowiec Realu Betis. Został zwolniony w grudniu tego samego roku; kiedy odchodził, klub zajmował przedostatnie miejsce w tabeli. Równie krótka (dziewięć kolejek) i nieefektywna (spadek z Serie A) okazała się przygoda z AC Parma.
W sierpniu 2008 roku zastąpił Niemca Klausa Toppmöllera na stanowisku selekcjonera reprezentacji Gruzji. Pod jego kierownictwem Gruzini nie wygrali w eliminacjach do Mundialu 2010 żadnego meczu i ostatecznie zajęli w tabeli ostatnie miejsce, za Bułgarią, Cyprem i Czarnogórą. W listopadzie 2009 roku Cuper został zastąpiony przez Temura Kecbaię.
Kilka dni później ogłoszono, że obejmie stanowisko trenera Arisu Saloniki. 19 stycznia 2011 roku zrezygnował z posady trenera Aris FC. Od 29 czerwca do 29 listopada 2011 był trenerem Racingu Santander. 19 grudnia 2011 podpisał kontrakt z tureckim Ordusporem.
2 marca 2015 został ogłoszony selekcjonerem reprezentacji Egiptu, z którą uczestniczył w Pucharze Narodów Afryki 2017 i Mistrzostwach Świata 2018.

</doc>
<doc id="507979" url="https://pl.wikipedia.org/wiki?curid=507979" title="Saldent">
Saldent

Saldent – międzynarodowe targi dentystyczne odbywające się co roku na Międzynarodowych Targach Poznańskich
Na targach odbywają się konferencje, wykłady i szkolenia dla pacjentów i stomatologów.

</doc>
<doc id="507983" url="https://pl.wikipedia.org/wiki?curid=507983" title="Hector Raul Cuper">
Hector Raul Cuper



</doc>
<doc id="507986" url="https://pl.wikipedia.org/wiki?curid=507986" title="Hector Cuper">
Hector Cuper



</doc>
<doc id="507988" url="https://pl.wikipedia.org/wiki?curid=507988" title="Grunwald (organizacja konspiracyjna)">
Grunwald (organizacja konspiracyjna)

Grunwald – polska cywilno-wojskowa organizacja konspiracyjna stworzona na bazie dywersji pozafrontowej, działająca od listopada 1939 roku do początku 1941 roku na terenie Pomorza oraz w Warszawie, gdzie mieściła się komenda eksterytorialna. Dokładna liczba członków organizacji jest nieznana. Szacuje się, że Grunwald liczył od 350 do 500 członków.
Organizacja prowadziła działalność cywilno-administracyjną, informacyjno-propagandową, w ramach której wydawano pismo pt. "Wolna Polska" w nakładzie 50-70 egzemplarzy, rozpoznanie dyslokacji wojsk niemieckich na Pomorzu, ruchu na węzłach kolejowych, przemysłu zbrojeniowego, udzielała pomocy ukrywającym się i aresztowanym, gromadziła broń i prowadziła szkolenie wojskowe swoich członków. Oprócz tego przeprowadzała akcje sabotażowo-dywersyjne, m.in. w fabryce kotłów i maszyn oraz warsztatach kolejowych w Toruniu. Zgodnie ze swoim założeniem, członkowie Grunwaldu mieli rozpocząć walkę zbrojną dopiero w momencie wybuchu antyniemieckiego powstania.
Powstanie organizacji.
Organizację zaczęto tworzyć na początku października 1939 roku, po powrocie z Torunia grupy oficerów, związanych z dywersją pozafrontową. Grunwald powstał na bazie siatki dywersji pozafrontowej Grunwald, powstałej wiosną 1939 roku. Główną rolę w powstaniu Grunwaldu miał mjr rez. Merceli Cerklewicz, ps. „Bończa”, „Paszota”.
Pierwsza narada kierownictwa organizacji miała miejsce 5 listopada 1939 roku w mieszkaniu kolejarza Maksymiliana Kranicha przy ul. Batorego 11 w Toruniu. Ustalono, że Grunwald nie będzie wyłącznie siecią wywiadowczo-dywersyjną, tylko organizacją powstańczą (wojskowo-polityczną), opartą na dwóch pionach: cywilnym i wojskowym. Najważniejszym zadaniem Grunwaldu miało być przygotowanie antyniemieckiego powstania, które miało rozpocząć się w momencie wystąpienia przejawów klęski wojskowej III Rzeszy, po rozpoczęciu działań wojennych na Zachodzie. Powstańcy Grunwaldu mieli odpowiadać za porządek i bezpieczeństwo podczas działań powstańczych oraz ułatwić przejęcie władzy przez administrację polską. Organizacja miała być oparciem ekspozytur Polskiego Rządu na Uchodźstwie.
Struktura.
Kierownictwo Grunwaldu ukształtowało się pod koniec października 1939 roku. Grunwald dzielił się na trzy piony:
Obszar działalności.
Grunwald tworzono w oparciu o system trójkowy. Pomorze podzielono na inspektoraty obejmujące trzy lub cztery powiaty. Posiadał strukturę batalionową; dowódcą 1. batalionu był chor. Tomasz Marcinkowski ps. „Abel”, 2. batalionu – chor. Sylwester Brzeziński ps. „Kain”, st. ogn. Franciszek Malinowski ps. „Chwatki”, a 3. batalionu – st. ogn. Marian Król ps. „Kowalski”. Jednostki miały być gotowe do boju do lata 1940 roku. Ze względu na niekorzystne warunki występujące na Pomorzu, w niektórych powiatach nie założono komórek organizacji lub nie wyodrębniano pionu wojskowego i cywilnego. Na początku 1940 roku komórki Grunwaldu istniały w: Bydgoszczy, Chełmnie, Chojnicach, Grudziądzu oraz w Toruniu. Z czasem pojawiły się również komórki w: Brodnicy, Kartuzach, Sępólnie, Świeciu, Tczewie, Tucholi, Wąbrzeźnie i Wyrzysku.
Grunwald w Toruniu.
Najwięcej komórek powołano w Toruniu, gdzie mieściło się również kierownictwo organizacji. Komendantowi Torunia por. Walerianowi Mańkowskiemu ps. „Groźny” podlegało siedem kompanii bojowych, które liczył po kilkudziesięciu członków. Kompaniom wyznaczono orientacyjne tereny działania oraz zorganizowano broń, schowaną w zakonspirowanych magazynach. Kompanie nie prowadziły bieżących akcji bojowych. Miały rozpocząć walkę dopiero podczas powstania. W celach doraźnych por. Mańkowski powołał specjalną grupę dywersyjno-bojową, dowodzoną przez (nieznanego z imienia) Czerwińskiemu. W Toruniu przy ul. Łaziennej 30 w mieszkaniu Romana i Marii Dalkowskich mieściło się miejsce spotkań Tajnej Organizacji Konspiracyjnej „Grunwald”, gdzie po wybuchu II wojny światowej zorganizowano punkt, gdzie dokonywano przerzutów do Generalnego Gubernatorstwa, a następnie do Rumunii. W kamienicy mieściła się również jedna z kwater konspiracyjnych Komendanta Okręgu Pomorskiego Związku Walki Zbrojnej (ZWZ) mjr Józefa Ratajczaka.
Rozpad Grunwaldu.
W wyniku niekorzystnych warunków prawdopodobnie na przełomie 1939 i 1940 roku doszło do rozłamu w organizacji. Część struktur znalazło się w ramach Komendy Obrońców Polski (KOP), inne weszły w skład Służby Zwycięstwu Polski. W wyniku trudnych warunków działalności i licznych aresztowań, w grudniu 1939 roku mjr Cerklewicz przeniósł się z Torunia do Warszawy. Wraz z mjr Cerklewiczem Toruń opuściło kilku jego współpracowników (m.in. ppłk Julian Królikowski, Tycner, dr Leon Wasilewski). Od tego momentu komenda organizacji mieściła się w Warszawie, co negatywnie wpłynęło na pracę i łączność z pozostałymi komórkami Grunwaldu. Po aresztowaniach niektórych członków kierownictwa Grunwanldu, mjr Cerklewicz nawiązał kontakt z KOP. W Komendzie Głównej KOP mjr Cerklewicz został szefem wydziału wojskowego. W 1941 roku został aresztowany przez Gestapo i wywieziony do obozu koncentracyjnego Auschwitz-Birkenau, gdzie zmarł jeszcze w tym samym roku.
W grudniu 1939 roku Toruń opuścił również poszukiwany przez Gestapo członek kierownictwa Grunwaldu chor. Edward Scheinder ps. „Czaszka”. W Warszawie nawiązał kontakt z szefem II Oddziału Dowództwa Głównego SZP mjr Wacławem Berką. Według historyka Andrzeja Gąsiorowskiego podczas spotkania chor. Schneidera z mjr Berką doszło do nawiązania kontaktu Grunwaldu z ZWZ.
W kwietniu 1940 w kierownictwie Grunwaldu doszło do rozłamu w związku z oskarżeniami SZP i ZWZ o sanacyjność. W rezultacie część członków przeszła do KOP, większość zasiliła ZWZ, a pozostali samodzielni. Ostateczne rozbicie organizacji nastąpiło podczas masowych aresztowań trwających od 18 listopada 1940 do początku 1941 roku. Niemcy aresztowali kadry Grunwaldu, KOP i ZWZ w Warszawie, Toruniu i Brodnicy (ok. 40 ujętych) oraz innych miastach pomorskich (m.in. w Bydgoszczy, Chełmnie, Świeciu i Tczewie).

</doc>
<doc id="507991" url="https://pl.wikipedia.org/wiki?curid=507991" title="Rozmaitość różniczkowalna">
Rozmaitość różniczkowalna

Przestrzeń topologiczną formula_1 nazywamy rozmaitością formula_2 wymiarową, jeśli dla każdego punktu formula_3 istnieje otwarte i spójne otoczenie formula_4 formula_5 oraz homeomorfizm formula_6 tego otoczenia formula_7 na otwarty zbiór formula_8 przestrzeni wektorowej n-wymiarowej formula_9 nad ciałem formula_10 liczb rzeczywistych. Homeomorfizm taki nazywamy mapą rozmaitości formula_11 Rodzina formula_12 map nazywa się atlasem rozmaitości formula_13 gdy dziedziny formula_14 homeomorfizmów formula_15 pokrywają rozmaitość formula_16
Zbiór wszystkich map rozmaitości formula_17 nazywamy "atlasem zupełnym " formula_18 rozmaitości formula_11
Zawsze będziemy zakładali, że dla formula_20 również formula_21 tak więc każdy atlas można uważać za podzbiór atlasu formula_22 natomiast wskaźniki służą jedynie do rozróżniania map.
Dopuszczenie przypadku formula_23 jest celowe. Każda dyskretna przestrzeń topologiczna jest rozmaitością zerowymiarową.
Niech formula_24 formula_25 będzie bazą formula_26 którą używamy jako ustaloną raz na zawsze. Każdy wektor formula_27 można utożsamić z uporządkowanym formula_28-elementowym ciągiem formula_29 jego współrzędnych względem bazy formula_30 Dla mapy formula_31 otrzymujemy w tej bazie następujący opis:
który każdemu punktowi formula_32 przyporządkowuje uporządkowany ciąg formula_28 liczb rzeczywistych formula_34 czyli tzw. "współrzędnych punktu formula_35 względem mapy" formula_36
Rozważmy dwie mapy formula_37 formula_38 rozmaitości formula_13 dla których przekrój formula_40 Wtedy punktowi formula_41 odpowiadają współrzędne formula_42 w mapie formula_15 oraz formula_44 w mapie formula_45 Oba te układy współrzędnych na przekroju formula_46 wzajemnie wiąże "przekształcenie współrzędnych":
Samo formula_47 jako złożenie homeomorfizmów jest również homeomorfizmem zbiorów otwartych przestrzeni formula_48
Przechodząc do współrzędnych formula_9 w bazie formula_50 zapisujemy formula_47 za pomocą układu formula_28 funkcji rzeczywistych formula_28 zmiennych
Każdemu atlasowi odpowiada zbiór przekształceń współrzędnych formula_54 dla którego zachodzi
Niech formula_55 będzie funkcją o wartościach rzeczywistych, określoną dla rozmaitości formula_11 Każdej mapie formula_15 jest przyporządkowane odpowiednie "przedstawienie formula_58 funkcji" formula_59 w tej mapie
Dla formula_60 mamy dwa przedstawienia formula_61 formula_62 funkcji formula_59 w mapach formula_37 formula_65 które wiąże wzajemnie reguła transformacyjna
Zatem każdej funkcji rzeczywistej formula_59 odpowiada rodzina formula_67 jej przedstawień w mapach; odwrotnie, gdy dana jest rodzina formula_67 funkcji rzeczywistych formula_28 zmiennych rzeczywistych formula_70 dla której zachodzi , wtedy przyjmując formula_71 otrzymamy poprawnie określoną funkcję rzeczywistą na rozmaitości formula_11 Niech formula_73 wtedy na mocy , będzie
tak, że definicja funkcji formula_74 nie zależy od wyboru mapy formula_15 formula_76
Zauważmy od razu formula_59 "jest ciągła na formula_17 wtedy i tylko wtedy, gdy wszystkie jej przedstawienia formula_58 w mapach są funkcjami ciągłymi."
Analogicznie będziemy także badać różniczkowalność funkcji formula_59 na formula_17 za pomocą jej przedstawień w mapach niech formula_82 można powiedzieć, że formula_59 jest różniczkowalna w punkcie formula_84 gdy formula_58 jest różniczkowalna w punkcie formula_86
Dla formula_87 nie wynika na ogół z różniczkowalność formula_88 w punkcie formula_89 bo wprawdzie przekształcenia współrzędnych formula_90 są homeomorfizmami, lecz wcale nie muszą być różniczkowalne. Jeśli pojęcie różniczkowalności ma mieć sens niezależny od mapy, czyli od wyboru układu współrzędnych, trzeba zawęzić pojęcie rozmaitości i zażądać, aby wszystkie przekształcenia współrzędnych formula_90 były dostatecznie wiele razy różniczkowalne w sposób ciągły. Wtedy różniczkowalność formula_88 będzie wynikała z różniczkowalności formula_58 oraz formula_90 na mocy i reguły łańcuchowej dla pochodnych funkcji złożonych.

</doc>
<doc id="507995" url="https://pl.wikipedia.org/wiki?curid=507995" title="Konica Minolta Dynax 5D">
Konica Minolta Dynax 5D

Konica Minolta Dynax 5D (W USA Konica Minolta Maxxum 5D, w Japonii α Sweet Digital) – lustrzanka cyfrowa produkowana przez Konica Minolta sprzedawana z kitowym obiektywem o ogniskowej 18-70 mm.
Jest mniejszą i nieznacznie uproszczoną wersją lustrzanki Dynax 7D, posiadającą wbudowaną w korpus stabilizację obrazu "(Anti-Shake)" współpracującą z wszystkimi obiektywami z bagnetem A, a po zastosowaniu adaptera z różnymi obiektywami manualnymi.
Obiektywy M42 montowane są za pośrednictwem prostego, metalowego adaptera nie tracąc na jakości. Manualne obiektywy Minolty wymagają znacznie droższego adaptera z soczewką korygującą wprowadzającą dodatkowe zniekształcenia.
Używa kart pamięci CompactFlash (Typu I i II), Microdrive o pojemności do 8 GB.
Modelem wzorowanym bezpośrednio na "5D" jest lustrzanka cyfrowa α100 "(DSLR-A100)" produkowana przez Sony.

</doc>
<doc id="508000" url="https://pl.wikipedia.org/wiki?curid=508000" title="Gobio">
Gobio

Gobio – rodzaj ryb karpiokształtnych z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus gobio" ("G. gobio").

</doc>
<doc id="508002" url="https://pl.wikipedia.org/wiki?curid=508002" title="Lustrzanka cyfrowa">
Lustrzanka cyfrowa

Lustrzanka cyfrowa (DSLR, ) – rodzaj lustrzanki jednoobiektywowej, w której rolę materiału światłoczułego spełnia matryca światłoczuła; w zależności od rozwiązania jest to matryca CCD lub matryca CMOS. Aparaty tego typu początkowo przeznaczone były głównie do zastosowań profesjonalnych, ale w miarę upływu czasu i obniżenia kosztów produkcji stały się popularnym narzędziem wśród fotografów-amatorów.
Podział lustrzanek cyfrowych.
Ze względu na przeznaczenie, lustrzanki cyfrowe można podzielić na:
Ze względu na rozmiar matrycy światłoczułej:
Budowa.
Lustrzanka cyfrowa wyposażona jest w jeden obiektyw (1) i wbudowane w korpus lustro (2, na rysunku w pozycji dolnej), które kieruje światło padające przez obiektyw na matówkę (5), gdzie tworzy się obraz fotografowanego obiektu, i dalej, przez soczewkę Fresnela (6) i pryzmat pentagonalny (7) do wizjera (8). Są również modele, zwłaszcza starszych aparatów średnioformatowych, w których obraz na matówce obserwuje się bezpośrednio z góry, bez pryzmatu i wizjera.
Wyjątek stanowią aparaty z nieruchomym lustrem półprzepuszczalnym (SLT, ; np. Sony α55 i α33), gdzie część światła odbija się od lustra i trafia do układu AF, a część od początku pada na migawkę (3), zaś po jej otwarciu – na matrycę (4).
Taka konstrukcja znacząco zmniejsza opóźnienie między wciśnięciem spustu a otwarciem migawki aparatu. Eliminuje także drgania pochodzące od podnoszącego się lustra, w momencie wykonywania zdjęcia, co ma duże znaczenie przy średnich czasach naświetlania (od ok. 1/60 s do ok. 1 s). Podobny efekt uzyskuje się, stosując mechanizm blokady podniesionego lustra (MLU, ang. "Mirror Lock-Up") przed zrobieniem zdjęcia. Taka konstrukcja nie jest jednak pozbawiona wad, do których należy m.in. ograniczenie (o około 1/3 EV) ilości światła docierającego do matrycy światłoczułej.
Aby umożliwić swobodną obserwację obrazu przez obiektyw przy różnych wartościach liczby przysłony, w lustrzankach stosuje się układ automatycznej przysłony, która przez większość czasu pozostaje całkowicie otwarta, a przymyka się do nastawionej wartości samoczynnie po podniesieniu lustra, tuż przed wyzwoleniem migawki.

</doc>
<doc id="508004" url="https://pl.wikipedia.org/wiki?curid=508004" title="Rain in the Face">
Rain in the Face



</doc>
<doc id="508006" url="https://pl.wikipedia.org/wiki?curid=508006" title="Oleg Gusiew">
Oleg Gusiew



</doc>
<doc id="508009" url="https://pl.wikipedia.org/wiki?curid=508009" title="Kompakty praskie">
Kompakty praskie



</doc>
<doc id="508010" url="https://pl.wikipedia.org/wiki?curid=508010" title="Leucaspius">
Leucaspius



</doc>
<doc id="508011" url="https://pl.wikipedia.org/wiki?curid=508011" title="Leucaspius delineatus">
Leucaspius delineatus



</doc>
<doc id="508012" url="https://pl.wikipedia.org/wiki?curid=508012" title="Kicking Bear">
Kicking Bear



</doc>
<doc id="508017" url="https://pl.wikipedia.org/wiki?curid=508017" title="Specjalna grupa euklidesowa">
Specjalna grupa euklidesowa



</doc>
<doc id="508025" url="https://pl.wikipedia.org/wiki?curid=508025" title="Leuciscus">
Leuciscus

Leuciscus – rodzaj ryb z rodziny karpiowatych (Cyprinidae).
W pierwszej połowie XIX w. w polskiej literaturze naukowej przedstawicieli tego rodzaju w ówczesnym ujęciu określano nazwą białoryb.
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus leuciscus" ("L. leuciscus").

</doc>
<doc id="508026" url="https://pl.wikipedia.org/wiki?curid=508026" title="Leuciscus leuciscus">
Leuciscus leuciscus



</doc>
<doc id="508027" url="https://pl.wikipedia.org/wiki?curid=508027" title="Eugeniusz Chimczak">
Eugeniusz Chimczak

Eugeniusz Chimczak (ur. 6 listopada 1921 w Steniatynie, zm. 6 października 2012) – zbrodniarz i oprawca okresu stalinizmu, oficer UB, śledczy.
Życiorys.
Początkowo, od 21 grudnia 1944 (jako wywiadowca, potem porucznik), pracował w Tomaszowie Lubelskim, później awansował do stopnia majora i został przeniesiony do Warszawy. Źródła i relacje przesłuchiwanych w procesach stalinowskich wskazują, że był jednym z najokrutniejszych śledczych. Przesłuchiwał m.in. Tadeusza Płużańskiego w śledztwie związanym z "grupą Witolda", a także samego „ochotnika z Auschwitz” – rotmistrza Witolda Pileckiego.
W 1946 odznaczony Srebrnym Krzyżem Zasługi. Służbę w aparacie bezpieczeństwa PRL zakończył w stopniu pułkownika 15 czerwca 1984 roku.
W 1996 roku został skazany w procesie Adama Humera na 7,5 roku więzienia, nie odbył ani dnia kary ze względu na zły stan zdrowia.
Pochowany został na komunalnym cmentarzu Północnym w Warszawie.

</doc>
<doc id="508031" url="https://pl.wikipedia.org/wiki?curid=508031" title="Rezerwat przyrody Skulski Las">
Rezerwat przyrody Skulski Las

Rezerwat przyrody Skulski Las – leśny rezerwat przyrody znajdujący się w gminie Żabia Wola, w powiecie grodziskim, w województwie mazowieckim. Leży na terenie Nadleśnictwa Grójec (leśnictwo Skuły).
Na terenie rezerwatu rośnie dużo dorodnych dębów liczących około 200 lat. Z rzadszych gatunków roślin występują tu: bluszcz pospolity, pierwiosnka wyniosła, porzeczka czarna, przylaszczka pospolita, konwalia majowa, kopytnik pospolity, rokitnik pospolity.
Rezerwat nie posiada obowiązującego planu ochrony ani zadań ochronnych.
Przez rezerwat przebiega szlak turystyczny:

</doc>
<doc id="508033" url="https://pl.wikipedia.org/wiki?curid=508033" title="Aspalat prosty">
Aspalat prosty

Aspalat prosty, czerwonokrzew ("Aspalathus linearis" (Burman f.) R. Dahlgren) – gatunek krzewu należący do rodziny bobowatych. W stanie dzikim występuje w Afryce południowej.
Zastosowanie.
Liście od dawna stosowane do przyrządzania napoju o nazwie rotbush lub rooibos.

</doc>
<doc id="508034" url="https://pl.wikipedia.org/wiki?curid=508034" title="Brazyliana">
Brazyliana



</doc>
<doc id="508037" url="https://pl.wikipedia.org/wiki?curid=508037" title="Drupal">
Drupal

Drupal – system zarządzania treścią i framework (ang. "CMF content management framework") napisany w języku PHP, używany jest przez ponad milion stron internetowych, czyli około 2% wszystkich stron internetowych na świecie i ponad 5% stron posiadających system CMS, są to zarówno blogi, portale informacyjne, aplikacje edukacyjne, strony korporacyjne oraz rządowe.
Wyposażony jest w funkcje, które oferują między innymi obsługę blogów, środowiska przeznaczone do wspólnej pracy nad projektem, fora, biuletyny, galerie grafik/zdjęć, możliwość wysyłania i pobierania plików, a także rozbudowane API umożliwiające tworzenie zaawansowanych rozwiązań. Wersja 8 została zbudowana od podstaw przy użyciu komponentów frameworka Symfony wraz z implementacją serwisów i wzorca "Dependency Injection".
Cechami wyróżniającymi Drupala jest system encji wspólny dla segmentów (ang. "node"), taksonomii, użytkowników, od wersji 8 także bloków i linków menu. Taksonomia to rozbudowany moduł służący głównie do porządkowania treści wedle kategorii. Jego zastosowania są jednak znacznie szersze. Dzięki wsparciu dla zaawansowanych rozwiązań optymalizacyjnych, takich jak Big pipe, Varnish, APC, Memcache i replikacji baz danych nadaje się do stron posiadających duże obciążenie.
Drupal automatycznie tworzy kanały informacyjne RSS zarówno dla całej strony, jak i dla kategorii zamieszczanych na niej artykułów oraz forów. Umożliwia także proste ustalanie aliasów sprawiając, że adresy stron są łatwiejsze do zapamiętania przez odwiedzających. Wyposażony jest również w system tzw. „skórek” "PHPTemplate", ułatwiający zmianę wyglądu strony, od wersji 8 do zarządzania markupem wykorzystywany jest Twig.
Drupal jest oprogramowaniem o otwartym kodzie źródłowym, udostępnianym na zasadach licencji GPL. Można go wzbogacać o nowe funkcje za pomocą tzw. modułów, z których to również zbudowany jest system. Niektóre z nich (tzw. moduły Core’owe) są dostępne od razu po instalacji, a inne trzeba dodatkowo pobrać.
Od wersji 7 oprogramowania z jądrem systemu zintegrowano moduły CCK oraz ImageCache, które w poprzednich wersjach były modułami zewnętrznymi. Najczęściej instalowanym modułem zewnętrznym jest moduł Views, który pozwala na budowę zapytań SQL poprzez interface użytkownika.
System wykorzystuje język PHP, współpracuje z bazami danych takimi jak: MySQL, PostgreSQL, SQLite, MariaDB, MongoDB czy Microsoft SQL Server za pośrednictwem biblioteki PDO oraz serwerami, na których można uruchomić PHP: Apache, IIS, Lighttpd, Hiawatha, Cherokee lub Nginx.
W oparciu o Drupal powstają też inne niezależne, niszowe rozwiązania, np. system do zarządzania projektami Open Atrium.
Historia.
Początkowo stworzony przez Dries Buytaert jako forum dyskusyjne, Drupal stał się projektem open source w styczniu 2001 roku. Nazwa "Drupal" pochodzi od holenderskiego słowa "druppel", które oznacza kroplę wody (po angielsku "drop"). Wybór nazwy wynikał z niedziałającej już strony Drop.org. Buytaert tworząc stronę chciał ją nazwać "dorp" (po holendersku "wioska") ze względu na jej społeczny aspekt, ale pomylił się sprawdzając dostępność domeny i uznał, że błędna ("drop") brzmi lepiej.
Zainteresowanie Drupalem znacząco wzrosło w 2003 roku, kiedy na jego bazie zbudowano "DeanSpace" dla Howarda Deana, jednego z kandydatów z ramienia Partii Demokratycznej w wyborach prezydenta USA w 2004 roku. DeanSpace wykorzystał Drupala do stworzenia zdecentralizowanej sieci około 50 nieoficjalnych stron wpierających kandydata, które pomagały użytkownikom komunikować się bezpośrednio oraz z centralą kampanii. Po zakończeniu kampanii członkowie zespołu odpowiedzialnego za strony kontynuowali rozwój platformy, która mogła wspierać aktywizm polityczny. W lipcu 2004 roku założyli CivicSpace, pierwszą firmę z pełnoetatowymi pracownikami, która tworzyła i rozpowszechniała Drupala.
Obecnie Drupal jest rozwijany przez społeczność i używa go ponad milion stron internetowych. Oficjalna strona Drupal.org wymienia ponad 1100 firm świadczących usługi związane z Drupalem.

</doc>
<doc id="508038" url="https://pl.wikipedia.org/wiki?curid=508038" title="Rezerwat przyrody Uroczysko Stephana">
Rezerwat przyrody Uroczysko Stephana

Rezerwat przyrody Uroczysko Stephana – leśny rezerwat przyrody znajdujący się na terenie gminy Piaseczno w województwie mazowieckim. Został utworzony w 1989 roku na powierzchni 59,15 ha. Rezerwat leży w obrębie Chojnowskiego Parku Krajobrazowego.
Celem ochrony jest zachowanie dobrze wykształconych drzewostanów pochodzenia naturalnego i swoistych cech krajobrazu.
W rezerwacie występuje starodrzew z przewagą sosny, udziałem dębu szypułkowego i domieszką modrzewia. Dolne piętro drzewostanu jest utworzone przez ok. 30-letni dąb szypułkowy, a także grab, lipę, wiąz, brzozę. W runie występują m.in. lilia złotogłów, przylaszczka pospolita, zawilec gajowy, dzwonek brzoskwiniolistny.
Nazwa rezerwatu pochodzi od nazwiska leśnika pochodzenia węgierskiego, Wiktora Stephana, który opiekował się lasami chojnowskimi i kabackimi na przełomie XIX i XX wieku.

</doc>
<doc id="508040" url="https://pl.wikipedia.org/wiki?curid=508040" title="Władysław Żeleński (prawnik)">
Władysław Żeleński (prawnik)

Władysław Żeleński (ur. 11 lipca 1903 w Parchaczu, zm. 25 czerwca 2006 w Paryżu) – polski prawnik, historyk i publicysta, mieszkający we Francji od zakończenia II wojny światowej.
Życiorys.
Syn Stanisława Gabriela Żeleńskiego (brata Tadeusza Boya-Żeleńskiego) i Izabelli z Madeyskich. Wnuk kompozytora Władysława Żeleńskiego. Początkowo mieszkał w Krakowie, potem studiował na Wydziale Prawa Uniwersytetu Warszawskiego w Warszawie. Przed II wojną światową był prokuratorem w warszawskim Sądzie Okręgowym. 
W grudniu 1933 roku kierował rewizją w Szpitalu Starozakonnych w Warszawie w wyniku której aresztowano 56 osób w tym ośmiu lekarzy. Podejrzewano zatrzymanych o sympatie komunistyczne. 
W 1935 r. był współoskarżycielem w procesie o zabójstwo ministra spraw wewnętrznych II Rzeczypospolitej płk. Bronisława Pierackiego.
Od września 1939 r. podchorąży w Armii Polskiej we Francji. W 1940 r. walczył w Lotaryngii i Wogezach. Awansował do stopnia porucznika, internowany w Szwajcarii. Po zakończeniu wojny zamieszkał w Paryżu.
Działał społecznie, wraz z żoną, Marią Adelą Żeleńską z d. Bohomolec (1897–1997, m.in. tłumaczką literatury polskiej na j. francuski) w Towarzystwie Opieki nad Polskimi Zabytkami i Grobami Historycznymi we Francji, dzięki niemu odrestaurowano wiele grobów na różnych cmentarzach francuskich (zwłaszcza na cmentarzu Les Champeaux w Montmorency). Był także działaczem Stowarzyszenia polskich Kombatantów.
Wieloletni współpracownik paryskiej „Kultury” i wydawanych przez Jerzego Giedroycia "Zeszytów Historycznych". Jego archiwum znajduje się obecnie w Archiwum Emigracji Biblioteki UMK w Toruniu, Archiwum Akt Nowych w Warszawie i Instytucie im. J. Piłsudskiego w Londynie, a część swojej biblioteki przekazał Bibliotece Uniwersyteckiej w Poznaniu, (1200 egz. książek i czasopism, gł. poloników wydawców emigracyjnych).
Był bratankiem Tadeusza Boya-Żeleńskiego. Jego wypowiedzi o Boyu emitowane były m.in. w filmie dokumentalnym pt. "Biografie – Tadeusz Boy-Żeleński" (Polska 1993; Scenariusz: Tomasz Kamiński). To on właśnie po wybuchu II wojny światowej zaproponował Boyowi wyjazd na wschód, mimo woli przyczyniając się w ten sposób, jak sam uważał, do śmierci pisarza, jednego z profesorów polskich wyższych uczelni i ich rodzin, zabitych przez Niemców we Lwowie w lipcu 1941 r. W latach 70. opublikował w londyńskich „Wiadomościach” szereg artykułów na temat tej zbrodni. W niemieckim piśmie „Die Welt” sprostował informację, jakoby mord dokonany na profesorach (w tym na Boyu) był na tle rasowym, (tj. że zamordowani mieliby być Żydami). W latach 90. złożył w Archiwum Akt Nowych nieznane dotychczas dokumenty procesowe niemieckich organów ścigania i wymiaru sprawiedliwości, dotyczące zabójstwa, dzięki czemu 25 lutego 2003 w oddziale IPN w Rzeszowie podjęto ponownie, umorzone wcześniej (w 1969 r.) śledztwo w tej sprawie.
Został pochowany 30 czerwca 2006 r. na cmentarzu w Montmorency (Francja).
Twórczość (wybór).
Ponadto: liczne teksty w pismach: „Kultura” i „Zeszyty Historyczne” (Paryż).

</doc>
<doc id="508042" url="https://pl.wikipedia.org/wiki?curid=508042" title="Michael Judge">
Michael Judge

Michael Judge (ur. 15 stycznia 1975 roku) – snookerzysta irlandzki.
W gronie profesjonalistów 1992–2011 i od 2021 roku.
Największym osiągnięciem gracza w turniejach rankingowych było dojście do półfinałów podczas Grand Prix w 2004 roku. W tym samym roku osiągnął też swojego najwyższego breaka (144 punkty) podczas European Open. Jako snookerzysta zarobił około 350 tysięcy funtów. W 2017 wziął udział w World Games.

</doc>
<doc id="508044" url="https://pl.wikipedia.org/wiki?curid=508044" title="Nelson (rzeka)">
Nelson (rzeka)

Nelson (, ) – rzeka w południowej Kanadzie, w prowincji Manitoba. Jej długość wynosi 644 km, a powierzchnia dorzecza 970 tys. km². Rzeka bierze swój początek w jeziorze Winnipeg. Przepływa przez wiele jezior i wodospadów (m.in. Stephens Lake, Split Lake, Sipiwesk Lake). Uchodzi do Zatoki Hudsona koło Port Nelson. Głównym dopływem jest Burntwood River.
Większe miasta nad rzeką Nelson: Kelsey, Cross Lake, Gillam, York Factory, Norway House.
Historia.
Rzeka została odkryta w 1612 przez angielskiego podróżnika Sir Thomasa Buttona i nazwana od szkutnika, który nad nią zmarł.
Wykorzystanie.
Wody Nelson River zasilają wiele elektrowni wodnych, spośród których największe to:
Wzdłuż rzeki biegnie linia kolejowa należąca do Hudson Bay Railway.

</doc>
<doc id="508054" url="https://pl.wikipedia.org/wiki?curid=508054" title="Volkswagen Touareg">
Volkswagen Touareg

Volkswagen Touareg − samochód osobowy typu SUV klasy wyższej produkowany pod niemiecką marką Volkswagen od 2002 roku. Od 2018 roku produkowana jest trzecia generacja pojazdu.
Pierwsza generacja.
Volkswagen Touareg I został po raz pierwszy oficjalnie zaprezentowany podczas targów motoryzacyjnych w Paryżu w 2002 roku.
Nazwa Touareg wywodzi się od nazwy ludu berberyjskiego - Tuaregowie, który zamieszkuje obszary Sahary.
Samochód zbudowany został we współpracy z należącą do Volkswagen AG marką Porsche, która produkuje bliźniaczy model Cayenne na wspólnej płycie podłogowej PL71. Pojazd zbudowano na samonośnym nadwoziu wyposażonym w niezależne zawieszenie wielowahaczowe, oparte na solidnych ramach pomocniczych. Standardowo pojazd wyposażony został w napęd na cztery koła (4Motion) realizowany przez skrzynię rozdzielczo-redukcyjną z mechanizmem różnicowym sterowanym płytkową blokadą, która dawała możliwość zablokowania go na stałe.
W 2006 roku auto przeszło face lifting. Zmieniony został m.in. pas przedni pojazdu w którym zastosowane zostały m.in. nowe reflektory z charakterystyczną łezką, zderzaki oraz tylne lampy. Przy okazji liftingu, do gamy jednostek napędowych pojazdu wprowadzono benzynowy silnik V8 o pojemności 4.2 l i mocy 350 KM.
W tym samym roku 40 mil od Londynu odbyła się akcja nazwana Touareg holuje Boeinga 747. Auto wyposażone w silnik V10 TDI przez 150 m holowało 155-tonowy samolot odrzutowy. W samochodzie zwiększono masę auta do 7030 kg.
11 października 2007 roku podczas targów motoryzacyjnych w Sydney zaprezentowana została sportowa wersja pojazdu - R50, wyposażona w 5 l silnik wysokoprężny TDI w układzie V10 o mocy 350 KM. Auto wyróżnia się specjalnym pakietem stylistycznym oraz 21-calowymi alufelgami.
Wyposażenie.
Standardowe wyposażenie pojazdu obejmuje m.in. system ABS i ESP, BAS, EDS, ASR i MSR, HAC oraz HDC, 6 poduszek powietrznych, elektryczne sterowanie szyb, elektryczne sterowanie lusterek, wielofunkcyjną, podgrzewaną i skórzaną kierownicę, elektrycznie sterowane fotele, komputer pokładowy, tempomat, czujniki deszczu, podgrzewane dysze spryskiwaczy, system audio Delta z 9-głośnikami oraz dwustrefową klimatyzację automatyczną.
Opcjonalnie pojazd wyposażyć można było m.in. w zawieszenie pneumatyczne, system nawigacji satelitarnej oraz drewniane wstawki deski rozdzielczej, a także chromowane dodatki, 19 lub 20-calowe alufelgi, skórzaną tapicerkę, aktywny tempomat, system monitorowania martwego pola oraz czterostrefową klimatyzację automatyczną, system monitorowania ciśnienia w oponach, reflektory biksenonowe, elektrycznie sterowane fotele z funkcją pamięci i czujniki zmierzchu oraz 11-głośnikowy system audio Sound.
Druga generacja.
Volkswagen Touareg II został po raz pierwszy oficjalnie zaprezentowany 10 lutego 2010 roku w Monachium.
Samochód został zbudowany na bazie wspólnej płyty podłogowej dzielonej z modelem Porsche Cayenne II. W stosunku do pierwszej generacji pojazdu, auto jest jego nowocześniejszą wersją. Zmieniony został m.in. pas przedni pojazdu, gdzie zastosowane zostały nowe reflektory, zderzak, atrapa chłodnicy oraz pokrywa silnika. W tylnej części pojazdu zmieniona została pokrywa bagażnika oraz lampy. Auto jest dłuższe i niższe od swojego poprzednika oraz ma większy rozstaw osi.
W połowie 2014 roku auto przeszło face lifting. Zmieniony został m.in. pas przedni pojazdu, w którym umieszczone zostały powiększone klosze reflektorów, przemodelowana atrapa chłodnicy oraz wloty powietrza umieszczone w dolnej części zderzaka. Do standardowego wyposażenia pojazdu dodano reflektory biksenonowe, które opcjonalnie doposażyć można w system Dynamic Light Assist, który na bazie odczytów z kamery steruje przysłonami świateł, tak aby nie oślepić innych użytkowników dróg jednocześnie oferując jak największy zasięg świateł w danej chwili.
Wersje wyposażeniowe.
Standardowe wyposażenie pojazdu obejmuje m.in. skórzaną kierownicę, dwustrefową klimatyzację automatyczną, czujniki deszczu, 17-calowe alufelgi oraz system Start&amp;Stop.
W zależności od wybranej wersji silnikowej oraz wyposażeniowej, pojazd doposażony może być także m.in. w chromowane dodatki nadwozia, drewniane wykończenie wnętrza, elektrycznie sterowane fotele z regulacją w 12-kierunkach oraz ogrzewaniem, czterostrefową klimatyzację automatyczną, elektrycznie otwierana i zamykaną pokrywę bagażnika, system bezkluczykowy oraz 18-calowe alufelgi, a także zawieszenie pneumatyczne, reflektory biksenonowe z funkcją doświetlania zakrętów i światłami do jazdy dziennej wykonanymi w technologii LED oraz system nawigacji satelitarnej i odbiornik TV oraz panoramiczny dach.
Silniki.
Benzynowe:
Wysokoprężne:
Hybrydowy:
Trzecia generacja.
Volkswagen Touareg III oficjalnie zadebiutował pod koniec marca 2018 roku na salonie samochodowym w Szanghaju, w Polsce samochód pojawił się w drugiej połowie 2018 roku.
Całkowicie nowy Touareg został zbudowany na płycie podłogowej MLB wspólnej m.in. z Porsche Cayenne III czy Audi Q8. Pod względem rozmiarów Touareg III jest nieco dłuższy i szerszy od II generacji modelu oraz nieco niższy. Istotną nowością jest fakt, że 48 proc. konstrukcji samochodu wykonane jest z aluminium. Touareg III generacji to pierwszy model Volkswagena, w którym wykorzystano ten materiał na tak szeroką skalę.
Volkswagen w III generacji Touarega zastosował wiele zaawansowanych rozwiązań dostępnych wcześniej jedynie w samochodach marek premium - skrętną tylną oś, system Night Vision, czy aktywną stabilizację przechyłów (znaną z Audi SQ7). Znaczącą nowością jest również rozbudowany system multimedialny Discover Premium z 15-calowym ekranem dotykowym.
To pierwszy Touareg, który nie jest oferowany w USA - tam rolę sztandarowego SUV-a przejął model Atlas.

</doc>
<doc id="508058" url="https://pl.wikipedia.org/wiki?curid=508058" title="Światowy ranking snookerowy 2006/2007">
Światowy ranking snookerowy 2006/2007

Poniższa tabela przedstawia pierwsze 93 miejsca snookerowego rankingu światowego na sezon 2006/2007. W trakcie sezonu lista ta nie ulegała zmianom (zmieniał się tylko nieoficjalny ranking prowizoryczny). Pomimo miejsca 6., ówczesny Mistrz Świata – Graeme Dott – rozstawiany był w turniejach rankingowych jako drugi i jako pierwszy podczas Mistrzostw świata w 2007 roku. Pozostali zawodnicy byli rozstawiani według miejsc w rankingu.

</doc>
<doc id="508061" url="https://pl.wikipedia.org/wiki?curid=508061" title="Jack Crawford (tenisista)">
Jack Crawford (tenisista)

Jack Crawford, właśc. John Herbert Crawford (ur. 22 marca 1908 w Albury, Nowa Południowa Walia, zm. 10 września 1991 w Sydney) – australijski tenisista, zwycięzca sześciu turniejów wielkoszlemowych w grze pojedynczej oraz jedenastu w grze podwójnej i mieszanej, reprezentant w Pucharze Davisa.
Kariera tenisowa.
Praworęczny Crawford słynął z eleganckiego stylu gry, przede wszystkim klasycznych, precyzyjnych uderzeń z głębi kortu. W 1933 był pierwszym graczem, który stanął przed szansą wygrania Wielkiego Szlema. W finale mistrzostw Australii pokonał Keitha Gledhilla 2:6, 7:5, 6:3, 6:2, następnie w mistrzostwach Francji Henri Cocheta 8:6, 6:1, 6:3. Finał wimbledoński 1933 przeszedł do historii jako jeden z najciekawszych (m.in. w opinii Ala Laneya). Crawford pokonał w półfinale Japończyka Jirō Satō i zmierzył się w finale z Ellsworthem Vinesem. Dla wyniku meczu kluczowe okazały się dwa momenty – drugi set, w którym Crawford dwukrotnie wygrywał swoje gemy serwisowe ze stanu 0:40, by ostatecznie jedyny raz przełamać rywala i wygrać 11:9 oraz końcówka piątego seta, kiedy przy stanie 4:4 Australijczyk niespodziewanie zmienił taktykę i zagrał kilka punktów stylem „serwis-wolej”, czym kompletnie zaskoczył Vinesa. Ostatecznie Crawford triumfował 4:6, 11:9, 6:2, 2:6, 6:4, tym samym do mistrzostw USA przystępował z trzema wygranymi wielkoszlemowymi. Do skompletowania Wielkiego Szlema zabrakło mu jednego seta – w półfinale pokonał Franka Shieldsa, a w finale prowadził z Fredem Perrym 2:1 w setach. Do finałowej porażki Crawforda przyczyniły się problemy zdrowotne (chorował na astmę), co dobitnie pokazuje wynik ostatnich dwóch setów finału mistrzostw USA 1933 – 3:6, 13:11, 6:4, 0:6, 1:6. Tym samym nie padł pierwszy w historii tenisowy Wielki Szlem – pięć lat później stało się to udziałem Amerykanina Dona Budge’a.
Crawford cieszył się dużą popularnością wśród widzów. W czołowej dziesiątce rankingu światowego, prowadzonego przez pismo „Daily Telegraph”, znajdował się nieprzerwanie w latach 1932–1937, w tym jako lider w 1933 (poza turniejami wielkoszlemowymi wygrał wówczas trzynaście mniejszych imprez). W międzynarodowych mistrzostwach Australii w grze pojedynczej triumfował łącznie cztery razy, również cztery razy wygrywał ten turniej w deblu, a trzy w mikście, razem z żoną Marjorie. Ponadto trzy razy przegrywał w finale singla mistrzostw Australii, ostatni raz w 1940, kiedy w półfinale wyeliminował obrońcę tytułu Johna Bromwicha, a w decydującym meczu uległ Adrianowi Quistowi. Odnosił zwycięstwa we wszystkich konkurencjach także na Wimbledonie i w mistrzostwach Francji, nigdy nie wygrał natomiast – w żadnej konkurencji – mistrzostw USA. W zwycięskim deblu na Wimbledonie partnerował w 1935 Quistowi, w mikście w 1930 Elizabeth Ryan. W 1931, kiedy Crawford wygrywał po raz pierwszy mistrzostwa Australii (w finale z Harrym Hopmanem), jego żona przegrała finał tego turnieju z Coral McInnes Buttsworth.
Występował w reprezentacji Australii w Pucharze Davisa w latach 1928, 1930 i 1932-1937. W 1936 przyczynił się do pierwszego od 13 lat awansu zespołu australijskiego do finału, zdobywając kluczowe punkty w meczu z Amerykanami (pokonał Wilmera Allisona) i Niemcami. W finale z broniącymi trofeum Brytyjczykami zdobył jednak punkt jedynie w deblu (z Quistem), a w singlu przegrał zarówno z Perrym, jak i Austinem. Był również w składzie zwycięskiej ekipy w 1939, ale w żadnym meczu nie wystąpił. Łączny bilans jego występów w Pucharze Davisa to 36 zwycięstw i 21 porażek, z czego w singlu 23 zwycięstwa i 16 porażek.
Wymieniony przez Jacka Kramera w gronie 21 najlepszych zawodników w historii, w 1979 został uhonorowany miejscem w Międzynarodowej Tenisowej Galerii Sławy.

</doc>
<doc id="508063" url="https://pl.wikipedia.org/wiki?curid=508063" title="John H. Crawford">
John H. Crawford



</doc>
<doc id="508064" url="https://pl.wikipedia.org/wiki?curid=508064" title="MCY7880">
MCY7880

MCY7880 – polska wersja 8-bitowego mikroprocesora Intel 8080 produkowana w latach 70. i 80. XX w. przez istniejące wtedy Naukowo Produkcyjne Centrum Półprzewodników CEMI w Warszawie.
Historia.
Był to jedyny mikroprocesor produkowany w latach 80. w Polsce. Jego cena detaliczna wynosiła w 1986 roku 2650 złotych. W połowie lat 80. CEMI na podstawie tego procesora przygotowywało produkcję mikrokomputerów jednoukładowych MCY 7848 oraz MCY 7835, które były odpowiednikami 8-bitowych komputerów 8048 i 8035 produkowanych na zachodzie przez firmy Intel oraz Zilog.
MCA 5880.
Istnieje wersja specjalna produkowana przez ITE, oznaczona MCA 5880, charakteryzuje się ona szerszym dopuszczalnym zakresem temperatury pracy (od -55 do 125 °C).
Dane podstawowe.
Mikroprocesor miał dane techniczne zgodne z danymi mikroprocesora Intel 8080:

</doc>
<doc id="508072" url="https://pl.wikipedia.org/wiki?curid=508072" title="Anne Shirley">
Anne Shirley



</doc>
<doc id="508074" url="https://pl.wikipedia.org/wiki?curid=508074" title="Herb Dębicy">
Herb Dębicy

Herb Dębicy – jeden z symboli miasta Dębica w postaci herbu.
Wygląd i symbolika.
Herb przedstawia wspiętego gryfa, zwróconego w lewą stronę, w kolorze białym (srebrnym) ze złotym dziobem, językiem, szponami i pazurami w polu czerwonym.
Historia.
28 kwietnia 2006 r. po konsultacji ze specjalistami z Uniwersytetu Jagiellońskiego w Krakowie określono nowy wizerunek herbowy uchwałę nr XXXVII/491/06 Rady Miejskiej w Dębicy w sprawie ustanowienia herbu, sztandaru, chorągwi (flagi z herbem) i pieczęci miasta Dębicy. Zmieniono tarczę herbową na hiszpańską, usunięto koronę znad tarczy herbowej, gryf jest zwrócony w prawą stronę heraldyczną w postawie na tylnych łapach.

</doc>
<doc id="508078" url="https://pl.wikipedia.org/wiki?curid=508078" title="Ania na Uniwersytecie">
Ania na Uniwersytecie

Ania na uniwersytecie (ang. "Anne of the Island") – powieść L.M. Montgomery, po raz pierwszy wydana w 1915 r. Jest trzecią pozycją w serii książek o losach Ani Shirley.
Tytuł.
Angielski tytuł oznacza dosłownie "Ania z Wyspy" i odnosi się do Wyspy Księcia Edwarda, którą główna bohaterka – po przeprowadzce do Nowej Szkocji – uważa za swoją małą ojczyznę.
L.M. Montgomery nadała książce tytuł "Anne of Redmond" (pol. "Ania z Redmondu"), ale został on zmieniony przez wydawcę na "Anne of the Island".
Pierwsze polskie tłumaczenia używały tytułu "Ania z Wyspy" (1930, przekład Andrzeja Magórskiego) oraz "Ania na Uniwersytecie" (1931, przekład Janiny Zawiszy-Krasuckiej). Wydanie z 2022 r. (przekład Anny Bańkowskiej) nosi tytuł "Anne z Redmondu" i stanowi nawiązanie do najbardziej pierwotnej nazwy.
Fabuła.
Ania Shirley spełnia swoje marzenie z dzieciństwa i rozpoczyna studia na uniwersytecie Redmond (ang. "Redmond College") w Kingsport. Jest zasmucona koniecznością rozstania z Zielonym Wzgórzem i Avonlea, ale i podekscytowana czekającymi ją wyzwaniami.
Na łamach książki Ania doświadcza studenckiego życia, poznaje uroki życia na własną rękę (wynajmując dom, znany jako Ustronie Patty, wspólnie z przyjaciółkami z seminarium nauczycielskiego), próbuje swoich sił jako pisarka, nawiązuje nowe przyjaźnie (przede wszystkim z Izabelą Gordon) i otrzymuje kilka propozycji oświadczyn.
O książce.
Inspiracją dla Redmond College był Dalhousie University w Halifax, gdzie w latach 1895–1896 L.M. Montgomery studiowała literaturę. Fikcyjne miasto Kingsport również było zainspirowane Halifaksem.
Adaptacje.
"Ania na uniwersytecie" była jedną z książek, na podstawie której powstał film "" z 1987 r.

</doc>
<doc id="508080" url="https://pl.wikipedia.org/wiki?curid=508080" title="Izabela Płaneta-Małecka">
Izabela Płaneta-Małecka

Izabela Wiktoria Płaneta-Małecka (ur. 8 grudnia 1930 we Lwowie, zm. 17 grudnia 2016 w Łodzi) – polska lekarka, pediatra i polityk, minister zdrowia i opieki społecznej (1988–1989).
Życiorys.
Córka Jana i Zofii. W 1954 ukończyła studia na Akademii Medycznej w Łodzi. Od 1979 profesor nauk medycznych, a od 1985 profesor Wojskowej Akademii Medycznej. Autorka wielu prac w dziedzinie pediatrii. W 1983 została członkiem Rady Krajowej Patriotycznego Ruchu Odrodzenia Narodowego. Od 14 października 1988 do 1 sierpnia 1989 była ministrem zdrowia i opieki społecznej w rządzie Mieczysława Rakowskiego. Pracowała w Instytucie „Centrum Zdrowia Matki Polki” w Łodzi jako konsultant w Klinice Gastroenterologii i członek Rady Naukowej Instytutu.
Życie prywatne.
Jej córką jest prof. Ewa Małecka-Panas. Jej mężem był Ignacy Małecki. 
Śmierć i pogrzeb.
Zmarła 17 grudnia 2016 w Łodzi. Pochowana 22 grudnia 2016 na cmentarzu św. Rocha na łódzkim Radogoszczu.

</doc>
<doc id="508086" url="https://pl.wikipedia.org/wiki?curid=508086" title="Strata (rachunkowość)">
Strata (rachunkowość)

Strata – w rachunkowości jest to ujemny wynik przedsiębiorstwa. Strata może być prezentowana na różnych poziomach rachunku zysków i strat, jako: strata brutto ze sprzedaży, strata ze sprzedaży, strata z działalności operacyjnej, strata z działalności gospodarczej, strata brutto z działalności, strata netto z działalności. Strata powstaje generalnie wtedy, gdy osiągnięte przychody są niższe od poniesionych kosztów.
Ustawa o rachunkowości definiuje straty tak samo jak koszty, tzn. jako uprawdopodobnione zmniejszenia w okresie sprawozdawczym korzyści ekonomicznych, o wiarygodnie określonej wartości, w formie zmniejszenia wartości aktywów, albo zwiększenia wartości zobowiązań i rezerw, które doprowadzą do zmniejszenia kapitału własnego (lub zwiększenia jego niedoboru), w inny sposób niż wycofanie środków przez udziałowców lub właścicieli (art. 3 ust.1 pkt 31 UoR). Z definicji tej wynika, że straty, tak jak koszty zmniejszają kapitał własny lub zwiększają jego niedobór. Powodują one jednocześnie albo zmniejszenie aktywów, albo zwiększenie zobowiązań i rezerw. 
Ponieważ straty w prawie bilansowym ze swej definicji nie różnią się od kosztów, to szereg strat „per saldo” wykazuje się w rachunku zysków i strat w grupie kosztów, np.: w grupie „pozostałe koszty operacyjne” ujawniana jest strata ze zbycia niefinansowych aktywów trwałych. Tego rodzaju strata jednakże ma zwykle charakter jednorazowy w odróżnieniu od takich kosztów, jak np. koszty amortyzacji, wynagrodzeń itp. 
Strata to niecelowe i nieekwiwalentne zmniejszenie stanu lub wartości składników majątkowych. Straty mogą występować w związku z normalną działalnością, jako konsekwencja niewłaściwych decyzji czy nieprzewidzianych zmian w otoczeniu przedsiębiorstwa (np. wytworzenie niemodnych wyrobów spowoduje konieczność obniżenia ich ceny lub zniszczenia). Takie straty są ujmowane w pozostałych kosztach operacyjnych. Straty mogą mieć także charakter niepowtarzalny i niezależny od decyzji kierownictwa przedsiębiorstwa. Takie straty określane są jako nadzwyczajne.
Strata netto – w rachunkowości jest to ujemny wynik finansowy przedsiębiorstwa po uwzględnieniu obowiązkowych zmniejszeń zysku lub zwiększeń straty. Strata netto ustalana jest w rachunku zysków i strat, w bilansie prezentowana jest w pozycji „kapitał własny”.

</doc>
<doc id="508090" url="https://pl.wikipedia.org/wiki?curid=508090" title="Zenon">
Zenon

Zobacz także 

</doc>
<doc id="508092" url="https://pl.wikipedia.org/wiki?curid=508092" title="Walter Brom">
Walter Brom

Walter Henryk Brom (ur. 14 lutego 1921 w Bismarckhütte, zm. 18 czerwca 1968 w Chorzowie) – polski piłkarz grający na pozycji bramkarza, zawodnik Ruchu Chorzów, uczestnik MŚ 1938.
Do tej pory (wtedy 17-letni) Brom jest na czele listy najmłodszych powołanych bramkarzy na mundial.
W czasie II wojny światowej był żołnierzem Wehrmachtu, ale szczęśliwie nie trafił na front. Zwolniono go ze służby z powodu choroby uszu.

</doc>
<doc id="508094" url="https://pl.wikipedia.org/wiki?curid=508094" title="Ania z Szumiących Topoli">
Ania z Szumiących Topoli

Ania z Szumiących Topoli, również: Ania z Szumiących Wierzb (ang. "Anne of Windy Poplars") – powieść autorstwa Lucy Maud Montgomery, wydana po raz pierwszy w 1936 roku. Chronologicznie czwarta część z serii o "Ani z Zielonego Wzgórza", napisana i wydana została jako siódma.
Fabuła.
Ania Shirley, magister nauk humanistycznych, dostaje posadę kierowniczki wyższej szkoły w Summerside. Jest zaręczona z Gilbertem Blythe’em, który studiuje medycynę na Uniwersytecie Redmondskim w Kingsporcie. Powieść składa się w części z korespondencji listownej pomiędzy Anią a jej narzeczonym, Gilbertem.
Ania zdobywa w Summerside wielu przyjaciół. W powieści opisane są perypetie jej uczniów, a także częste przyjazdy na Zielone Wzgórze. Tam zawsze czekają na nią Maryla, pani Linde, Tadzio i Tola (bliźnięta przygarnięte przez Marylę) oraz Diana – wierna przyjaciółka z dzieciństwa Ani. Ma ona po ślubie coraz mniej czasu dla Ani. Rodzi synka i jej zakresem obowiązków staje się tylko dom, dziecko i mąż Alfred.
Pierwszy rok.
Ania zamieszkuje w Szumiących Topolach wraz z Rebeką Dew, ciocią Kasią i Misią (właścicielki domu) oraz kotem Marcinem.
Miasto zdominowane jest przez członków rodziny Pringle. Klan ten jest wrogo nastawiony do Ani, bo objęła ona posadę, na którą liczył jeden z Pringle’ów. Pringle’owie w sposób bardzo przykry i nieprzyjemny uprzykrzają życie młodej nauczycielce, mimo jej wielu prób zdobycia ich przyjaźni i akceptacji.
Ania zaprzyjaźnia się z mieszkającą w sąsiedztwie Szumiących Topoli dziewczynką – Elżbietą Grayson. Mała, porzucona wcześnie przez ojca, jest wychowywana przez babcię – panią Campbell z domu Pringle – która jej nie kocha. Elżbieta jest zbyt poważna jak na swój wiek. Obdarzona jest także niepospolitą wyobraźnią.
Przez przypadek w ręce Ani trafia stary dziennik, z którego wynika m.in., że jeden przodków klanu Pringle dopuścił się kanibalizmu. Dziewczyna oddaje ten przedmiot najstarszym kobietom z rodu. Starsze panie źle odczytują intencje Ani. Przerażone możliwością rozpowiedzenia przez nią historii o ich przodku-kanibalu, odwiedzają Anię i ogłaszają „kapitulację”.
W gronie nauczycielskim Ania ma także wroga – Juliannę Booke. Ona także starała się o posadę kierowniczki szkoły. Julianna jest nieszczęśliwa, zgorzkniała, odpycha i zniechęca do siebie ludzi. Uczniowie się jej boją. Julianna zazdrości Ani jej szczęścia. Ania mimo wszystko zabiega o jej przyjaźń.
Drugi rok.
Ania reorganizuje w swojej szkole Klub Dramatyczny. W czasie kwesty ten cel, jeden ze jej uczniów, Lewis Allen, odnajduje swojego wujka.
Ania zaprasza Juliannę na Święta Bożego Narodzenia do Avonlea. Ta niechętnie, ale przyjmuje propozycję. Tam pod wpływem niezwykłej atmosfery Zielonego Wzgórza, odcięcia się od szarej codzienności, dziewczyna zwierza się Ani ze swoich przeżyć i otwiera przed nią serce. Zostają przyjaciółkami. W Juliannie następuje wielka zmiana dzięki Ani (oraz dzięki faktowi, że właśnie skończyła spłacać swój „dług”).
Czas wakacji to okres, gdy Gilbert wyjeżdża na zachód do pracy na budowie nowej linii kolejowej. Ania zabiera Elżbietę do Avonlea na dwa tygodnie. Potem odwiedza ją Julianna, która porzuciła posadę w szkole.
Trzeci rok.
Ostatni rok mija Ani bardzo szybko. W tym czasie jak zwykle pomaga innym rozwiązywać problemy, spotyka się z uprzejmością wielu osób, a także znajduje się w nietypowych i dziwnych sytuacjach.
Ania doprowadza do powrotu ojca Elżbiety, który zabiera córkę do siebie. Wraca na Zielone Wzgórze pełna nadziei i perspektyw na wspólną przyszłość z Gilbertem, którego niebawem ma poślubić.

</doc>
<doc id="508095" url="https://pl.wikipedia.org/wiki?curid=508095" title="By-pass">
By-pass



</doc>
<doc id="508097" url="https://pl.wikipedia.org/wiki?curid=508097" title="Sham 69">
Sham 69

Sham 69 – grupa założona w miasteczku Hersham, koło Londynu w roku 1976. Pierwszy skład tworzyli: Jimmy Pursey (wokal), Dave Parsons (gitara), Dave Tregenna (gitara basowa), Mark Cain (perkusja). Wokalista Jimmy Pursey uważał się za orędownika mas, twierdził, że zespół, który założył, gra „czysty, szczery, pełen energii rock'n'roll bezrobotnych”. Śpiewając o codziennych problemach wzywał do pojednania i zjednoczenia się załóg punków, skinheadów i modsów. Zespołowi zawsze towarzyszyła wierna grupa fanów, która przybrała nazwę „Sham Army”. Zespół uważany początkowo za bezkompromisowy i głęboko zaangażowany, z czasem stracił siłę wyrazu i pozycję „sumienia” sceny street punk.
Zespół debiutował w 1977 roku singlem „Ulster”/„Red London”/„I Don't Wanna”, wyprodukowanym w firmie płytowej Step Forward. W następnym roku wydali singel „Borstal Breakout” przechodząc ze Step Forward do Polydoru. W latach 1980–1987 działalność zespołu była zawieszona. Członkowie zespołu zagrali w tym czasie w filmie „Rough Cut and Ready Dubbed”. W czasie zawieszenia działalności Jimmy Pursey nagrał solo 4 płyty, zaś pozostali członkowie zespołu grywali w innych kapelach (m.in.: The Lords of the New Church, Wanderers).
Zespół reaktywował się po siedmioletniej przerwie w składzie: Jimmy Pursey (wokal), Dave Parsons (gitara), Andy Price (gitara basowa), Tony Bic (klawisze) i Ian Whitewood (perkusja).
Dyskografia.
Albumy
Single
Składanki i albumy koncertowe

</doc>
<doc id="508100" url="https://pl.wikipedia.org/wiki?curid=508100" title="Marceli Cerklewicz">
Marceli Cerklewicz

Marceli Cerklewicz (ur. 8 maja 1889 w Barze na Podolu, zm. 1941 w KL Auschwitz) – major piechoty Wojska Polskiego, działacz niepodległościowy, kawaler Orderu Virtuti Militari, komendant pomorskiej organizacji konspiracyjnej „Grunwald” (1939–1941).
Życiorys.
Urodził się 8 maja 1889 w Barze, w ówczesnym powiecie mohylowskim guberni podolskiej, w rodzinie Franciszka, powstańca styczniowego, i Antoniny z Radziejowskich. Uczęszczał do szkoły realnej w Płoskirowie, którą ukończył w 1907. Dwa lata później ukończył Czugujewską Szkołę Wojskową w Czuhujiwie, lecz nie został promowany na oficera i wysłany jako szeregowiec do jednego z rosyjskich pułków. 1 lutego 1934 napisał, że powodem był „zatarg z kolegami na tle politycznym”. W 1910 został zwolniony z wojska, a w następnym roku rozpoczął studia na Wydziale Mechanicznym Kijowskiego Instytutu Politechnicznego. Do wybuchu I wojny światowej ukończył siedem semestrów. W 1914 został zmobilizowany do oddziału lotnictwa jako pilot. Już 28 września 1914 został ranny podczas walki powietrznej z Niemcami nad Krasnostowcami. Został urlopowany na sześć miesięcy.
Od października 1915 służył w polskim Legionie Puławskim. Po przejściu kursu oficerskiego, przeszedł w stopniu chorążego do I Brygady formowanej w rejonie Bobrujska. Następnie od lutego 1916 był dowódcą kompanii w Polskiej Organizacji Wojskowej w Kijowie. Na początku listopada 1918 brał udział w akcji rozbrajania Niemców w Warszawie.
Następnie wstąpił do odrodzonego Wojska Polskiego, obejmując funkcję dowódcy kompanii w 21 pułku piechoty „Dzieci Warszawy”. Od marca 1919 uczestniczył w powstaniu wielkopolskim jako dowódca I batalionu w 5 pułku Strzelców Wielkopolskich (17 stycznia 1920 przemianowany na 59 pułk piechoty wielkopolskiej). Od 7 sierpnia do 26 września 1920, w przełomowym momencie wojny z bolszewikami dowodził swoim pułkiem. Za udział w walkach pod Warszawą 16–18 sierpnia otrzymał Order Virtuti Militari. 22 sierpnia został udekorowany przez dowódcę 15 Dywizji Piechoty generała Władysława Junga. 15 listopada 1920 został bezpodstawnie zawieszony w czynnościach i sądzony. 8 sierpnia 1921 Wojskowy Sąd Okręgowy w Poznaniu uniewinnił go i przywrócił do służby wojskowej.
Po zakończeniu wojny zweryfikowany został w stopniu kapitana ze starszeństwem z dniem 1 lipca 1919 (w 1924 zajmował 20, a w 1928 – 27 lokatę w korpusie oficerów zawodowych piechoty). Sprawował różne stanowiska dowódcze kolejno w 59 pp, 67 pułku piechoty wielkopolskiej (1924), 7 batalionie granicznym KOP i 66 pułku piechoty w Chełmnie. 27 stycznia 1930 awansowany został na majora ze starszeństwem z dniem 1 stycznia 1930 i 99. lokatą w korpusie oficerów piechoty. W marcu tego roku został przeniesiony do 5 pułku strzelców podhalańskich w Przemyślu na stanowisko obwodowego komendanta Przysposobienia Wojskowego, a w czerwcu 1933 przeniesiony na takie samo stanowisko do 67 pp. Latem 1934 został oddelegowany na stanowisko komendanta zgrupowania obozów letnich w Cetniewie. Z dniem 31 sierpnia 1935 przeniesiony został w stan spoczynku.
Początkowo zamieszkał w Brodnicy, a od 1938 w Toruniu. Tam jako działacz Konfederacji Związków Obrońców Ojczyzny został zaangażowany w tworzenie pomorskiej siatki dywersji pozafrontowej o kryptonimie „Grunwald”. Prawdopodobnie został inspektorem obszarowym Tajnej Organizacji Wojskowej „Grunwald” na teren Pomorza z ramienia dowództwa Dowództwa Okręgu Korpusu nr VII.
. 5 listopada 1939 na tajnym spotkaniu utworzył na bazie dywersji pozafrontowej, którą wcześniej organizował, organizację konspiracyjną „Grunwald”. Następnie wyjechał do Warszawy, gdzie założył struktury swojej organizacji, m.in. komórkę legalizacji. przystąpił do ogólnokrajowej Komendy Obrońców Polski; został szefem wydziału wojskowego i kierownikiem grup szturmowych Komendy Głównej KOP. W 1941 został aresztowany w Warszawie przez Gestapo, a następnie zesłany do niemieckiego obozu koncentracyjnego Auschwitz, gdzie zginął prawdopodobnie w 1941.
Był żonaty, miał pięcioro dzieci: Stanisława (ur. 25 października 1918), Bolesława (ur. 7 lipca 1921), Zbigniewa (ur. 31 marca 1923), Krystynę (ur. 29 grudnia 1928) i Wacława (ur. 17 sierpnia 1931).

</doc>
<doc id="508102" url="https://pl.wikipedia.org/wiki?curid=508102" title="Ania ze Złotego Brzegu">
Ania ze Złotego Brzegu

Ania ze Złotego Brzegu (ang. "Anne of Ingleside") – powieść autorstwa Lucy Maud Montgomery wydana w 1939 roku. Według chronologii wydarzeń w całej serii o Ani z Zielonego Wzgórza stanowi jej szóstą część, choć wydana została jako ostatnia.
Fabuła.
Ania Blythe wraz ze swoim mężem Gilbertem Blythe’em i synem Jakubem „Jimem” Mateuszem przeprowadzają się do domu Morganów, któremu nadają nazwę „Złoty Brzeg”. Rodzi się tu piątka dzieci Blythe'ów: Walter – o nieograniczonej wyobraźni, ulubieniec Ani, bliźniaczki Anna „Nan” i Diana „Di” – ulubienica ojca (co wynikało z jej podobieństwa do matki), Shirley oraz Berta Marilla „Rilla”. Rodzinną sielankę w Złotym Brzegu zakłóca przybycie ciotki Gilberta – Marii Marianny (Mary Marii) Blythe. 
Na pierwszy plan akcji wychodzą dzieci Ani i Gilberta ze swoimi problemami, ale i Ania przeżywa swoje wzloty i upadki. We wszystkich kłopotach kulinarnych pomaga Ani wierna Zuzanna, która jest nie tylko służącą – Blythe’owie traktują ją jak członka rodziny.
Mary Maria Blythe.
Mary Maria (Maria Marianna) Blythe urodziła się w 1844 roku. Jest ciotką Gilberta – jego ojciec był jej kuzynem.
W części cyklu zatytułowanej "Ania ze Złotego Brzegu", Mary Maria Blythe sprowadza się z dłuższą wizytą do domu Ani i Gilberta. Jest bardzo uciążliwym gościem. Wciąż jest z czegoś niezadowolona.
Nieustannie krytykuje, strofuje i ucisza dzieci ze Złotego Brzegu. Raz uderza Nan za powiedzenie do niej „pani Matuzalemowo”.
Jest niezadowolona z faktu, że Zuzanna Baker nie jest traktowana jak zwykła służąca, ale jak członek rodziny. Uważa, że Blythe’owie na zbyt dużo pozwalają Zuzannie. Do Ani zwraca się per „Andziu”, czego Ania nie znosi.
Ma bardzo duże wymagania co do podawanych jej potraw, a mianowicie życzy sobie, aby nie dodawano do nich cebuli (którą wszyscy mieszkańcy Złotego Brzegu bardzo lubią) – nie jest w stanie znieść nawet jej zapachu. Nie znosi „zagotowanej” esencji herbacianej.
Swoją obecnością „zatruwa” życie rodziny ze Złotego Brzegu. Jej długie „odwiedziny”, których końca nie widać, odbijają się źle nawet na Ani, która stara się być dla ciotki wyrozumiała i cierpliwa.
Mary Maria jest bardzo przeczulona na punkcie swojego wieku. Przez przypadek staje się to pośrednią przyczyną tego, że w końcu opuszcza ona Złoty Brzeg.

</doc>
<doc id="508107" url="https://pl.wikipedia.org/wiki?curid=508107" title="Dolina Tęczy">
Dolina Tęczy

Dolina Tęczy (oryg. "Rainbow Valley") – powieść autorstwa Lucy Maud Montgomery, siódma część z serii o Ani z Zielonego Wzgórza.
Fabuła.
Minęło piętnaście lat od ślubu Ani Shirley i Gilberta Blythe’a (tzn. powieść zaczyna się ok. 1906 roku). Ania dalej zajmuje się domem i wychowaniem szóstki dzieci. Tymczasem na plebanii, znajdującej się niedaleko domu Blythe’ów, zamieszkuje owdowiały pastor, John Knox Meredith, z czwórką dzieci: Jerrym, Karolem, Florą i Uną, które są przyczyną wielu nieporozumień w Glen St. Mary. Innym ważnym wydarzeniem w wiosce jest adoptowanie przez panią Kornelię sieroty, Marii Vance, która zostaje przyjaciółką dzieci Blythe’ów i Meredithów. Toczy się tu również historia miłosna pana Mereditha i Rozalii (Rosemary) West.

</doc>
<doc id="508112" url="https://pl.wikipedia.org/wiki?curid=508112" title="Ewald Dytko">
Ewald Dytko

Edward Jan Dytko (ur. 18 października 1914 w Załężu jako Ewald Jan Dyttko, zm. 12 czerwca 1993 w Katowicach) – polski piłkarz, zawodnik Dębu Katowice i 1. FC Katowice, uczestnik igrzysk olimpijskich w Berlinie (1936) oraz mistrzostw świata w 1938. Zapis nazwiska zmienił w 1923, imienia zaś w 1952.
Życiorys.
Kariera międzywojenna.
Urodził się 18 października 1914 w Załężu. Jego rodzicami byli Jan i Wiktoria Guzek. W latach 1928–1930 i 1933–1939 był pracownikiem Huty Baildon, a w latach 1930–1933 KWK Eminencja. Karierę sportową rozpoczął w KS 06 Załęże. W latach 1930–1939 grał w Dębie Katowice, którego był wychowankiem, i z którym w 1936 roku awansował do I ligi. W latach 1935–1939 był reprezentantem Polski w piłce nożnej. Zadebiutował w meczu z Jugosławią 18 sierpnia 1935 w Katowicach. W reprezentacji rozegrał 22 spotkania. Na MŚ 1938 zagrał jeden pełny mecz, z Brazylią (5:6 dla Brazylii), lecz nie zdobył gola. Ostatnie spotkanie w reprezentacji rozegrał 27 sierpnia 1939 w Warszawie w zwycięskim meczu z Węgrami (4:2).
Okres wojenny.
W czasie II wojny światowej Dytko został wciągnięty na volkslistę i grał najpierw w niemieckim klubie 1. FC Kattowitz. W 1942 r. został żołnierzem Wehrmachtu, ale przez jeden sezon mógł grać dla TuS Neuendorf. W latach 1942–1943 stacjonował w Koblencji. W 1944 został przerzucony na teren Grecji. W kwietniu 1945 zdezerterował i trafił do niewoli amerykańskiej.
Okres powojenny.
W czerwcu 1945 powrócił do Polski i zamieszkał w Katowicach. Do 1950 kontynuował karierę w klubie Baildon.
Po aktywnej karierze piłkarskiej był trenerem kilku klubów na Górnym Śląsku. Szkolił piłkarzy: Ruchu Radzionków, Walcowni Czechowice, RKS Bielsko, Sośnicy Gliwice, CKS Czeladź, Naprzodu Łaziska Górne, Dębu Katowice i GKS Katowice. Z zawodu był hutnikiem. Pracował w Hucie Baildon w Katowicach, Hucie Łaziska w Łaziskach Górnych oraz krótko w kopalni Eminencja w Katowicach.
Zmarł 13 czerwca 1993 w Katowicach i został pochowany na cmentarzu parafii św. Jana i Pawła Męczenników w Katowicach (sek.10, rz.04, kw.32).

</doc>
<doc id="508126" url="https://pl.wikipedia.org/wiki?curid=508126" title="Pogodno (Poznań)">
Pogodno (Poznań)

Pogodno – niewielka część Poznania a zarazem jednostka obszarowa w Systemie Informacji Miejskiej położona na osiedlu samorządowym Grunwald Południe.
Obszar.
Według Systemu Informacji Miejskiej granice Pogodna przebiegają od wschodu: ulicą Grochowską i Arciszewskiego, od południa i zachodu: ulicą Palacza, od północy: ulicą Grunwaldzką.

</doc>
<doc id="508128" url="https://pl.wikipedia.org/wiki?curid=508128" title="Lidia Korsakówna">
Lidia Korsakówna

Lidia Korsakówna (ur. 17 stycznia 1934 w Baranowiczach, zm. 6 sierpnia 2013 w Konstancinie-Jeziornie) – polska aktorka teatralna i filmowa.
Życiorys.
Urodziła się na terytorium obecnej Białorusi. Po II wojnie światowej zamieszkała wraz z rodzicami w Wałbrzychu. W latach 50. XX w. występowała w Państwowym Zespole Pieśni i Tańca „Mazowsze” (m.in. z Ireną Santor). W latach 1953–1954 występowała w Teatrze Satyryków w Katowicach, od 1955 była związana z zespołem Teatru Syrena w Warszawie. W 1960 zdała aktorski egzamin eksternistyczny. W 1987 przeszła na emeryturę.
16 czerwca 2011 Rada m.st. Warszawy nadała aktorce godność Honorowego Obywatela Warszawy.
Jej mężem od 1963 był aktor Kazimierz Brusikiewicz (1926–1989), ich córką jest aktorka Lucyna Brusikiewicz.
Lidia Korsakówna zmarła w Domu Artystów Weteranów Scen Polskich w Skolimowie, gdzie mieszkała przez ostatnie dwa lata życia. 12 sierpnia 2013 aktorka została pochowana w rodzinnym grobowcu na Wojskowych Powązkach (kwatera K-2-55).

</doc>
<doc id="508134" url="https://pl.wikipedia.org/wiki?curid=508134" title="Chociwel (stacja kolejowa)">
Chociwel (stacja kolejowa)

Chociwel – stacja kolejowa w Chociwlu, w województwie zachodniopomorskim, w Polsce. Na przystanku stają pociągi osobowe oraz pospieszne relacji Runowo Pomorskie – Stargard. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.

</doc>
<doc id="508136" url="https://pl.wikipedia.org/wiki?curid=508136" title="Blok (siatkówka)">
Blok (siatkówka)



</doc>
<doc id="508138" url="https://pl.wikipedia.org/wiki?curid=508138" title="Aleksandra Zawieruszanka">
Aleksandra Zawieruszanka

Aleksandra Zawieruszanka (ur. 3 kwietnia 1937 w Bielsku) – polska aktorka filmowa, telewizyjna i teatralna. Szczególnie rozpoznawalna z roli Edyty Lausch w serialu "Stawka większa niż życie" oraz porucznik Krystyny Gromowicz w filmie "Rzeczpospolita babska".
Życiorys.
Wczesne lata.
Aleksandra Zawieruszanka urodziła się 3 kwietnia 1937 roku w Bielsku. Jej ojciec był działaczem miejscowej PPS, a gdy miała trzy lata trafił do obozu koncentracyjnego w Dachau. Matka z kolei była kurierką Armii Krajowej. Szczęśliwie całej rodzinie Zawieruchów udało się przetrwać burzliwy okres drugiej wojny światowej.
Od dziecka interesowała się teatrem regularnie biorąc udział w szkolnych przedstawieniach i konkursach recytatorskich, a nawet zdobywając nagrody. Marzenia o karierze aktorskiej traktowała jednak bez dużych oczekiwań, obawiając się, że na przeszkodzie w ich realizacji stanąć może, jak twierdziła, jej przeciętna uroda. Zdecydowała się studiować filologię polską na Uniwersytecie Jagiellońskim w Krakowie.
Wątpliwości i kompleksy Aleksandry Zawieruszanki zostały rozwiane dzięki znajomości z aktorką Marią Bogdą, która wraz z mężem Adamem Brodziszem – decyzją ówczesnych władz – wprowadziła się do pokoju w kwaterze Zawieruchów. Młoda Aleksandra w ostatniej chwili zdecydowała się na zgłoszenie do warszawskiej PWST.
Ponieważ komisja na egzaminach nie miała wątpliwości co do umiejętności aktorskich Zawieruszanki, porzuciła ona studia polonistyczne. Naukę na Wydziale Aktorskim zakończyła w 1959 roku, mając już na koncie występ w przedstawieniu dyplomowym na podstawie sztuki "Wesele" Stanisława Wyspiańskiego. Jerzy Waldorff w tym samym roku pisał w recenzjach dyplomowych: „Zapamiętajcie te nazwiska: Kępińska, Koczeska, Rylska, Stankówna i Zawieruszanka”.
Kariera teatralna i filmowa.
Niedługo po zakończeniu studiów, w 1960 roku, otrzymała angaż w Teatrze Narodowym, gdzie wypatrzył ją Stanisław Bareja. Otrzymała wtedy propozycję zagrania w komedii "Mąż swojej żony", w której wcieliła się w postać lekkoatletki Jadwigi Fołtasiówny-Karcz i rozpoczęła karierę filmową. Choć na planie otaczali ją bardziej doświadczeni aktorzy, gra Zawieruszanki została odebrana pozytywnie przez krytykę.
Aktorka poświęcała się jednak grze w teatrze, rzadko pojawiając się na ekranie. W 1962 roku pojawiła się w filmie Józefa Wyszomirskiego "Rodzina Milcarków", a w 1965 roku zagrała w "Walkowerze" – filmie Jerzego Skolimowskiego. W 1967 roku wystąpiła kolejno u boku Tadeusza Łomnickiego w filmie "Zabijaka" oraz w "Upiorze" Stanisława Lenartowicza, a rok później dała się poznać szerszej publiczności jako Edyta Lausch w czternastym odcinku serialu "Stawka większa niż życie", partnerując na ekranie Stanisławowi Mikulskiemu. Dużą popularność przyniosła Zawieruszance rola porucznik Krystyny Gromowicz w komedii "Rzeczpospolita babska" z 1969 roku. Nie chciała jednak wykorzystać szansy na sławę, która się przed nią pojawiła. Zdecydowanie odrzucała kolejne role.
Jako aktorka Teatru Narodowego, w którym występowała ponad trzy dekady, wcieliła się m.in. w Katarzynę w "Widoku z mostu" Arthura Millera (1960, reż. Józef Wyszomirski), Żanetę w "Wilkach w nocy" Tadeusza Rittnera (1962, reż. Henryk Szletyński), Helenę w "Grubych rybach" Michała Bałuckiego (1964, reż. Marian Wyrzykowski), Wiolettę w "Kordianie" Juliusza Słowackiego (1965, reż. Kazimierz Dejmek), Helenę w "Śnie nocy letniej" Szekspira (1968, reż. Wanda Laskowska), Matkę w "Beniowskim" Juliusza Słowackiego (1971, reż. Adam Hanuszkiewicz), Markizę di Mildi w "Opętanych" Witolda Gombrowicza (1982, reż. Tadeusz Minc), Blanche w "Tramwaju zwanym pożądaniem" Tennessee Williamsa (1986, reż. Waldemar Matuszewski) oraz Ducha w "Dziadach" Adama Mickiewicza (1987, reż. Krystyna Skuszanka). W 1990 przestała występować na deskach Teatru Narodowego.
W stołecznym Teatrze na Woli publiczność mogła oglądać występy aktorki w 1991 roku, m.in. w spektaklach "Nosorożec" Eugene'a Ionesco i "Magic Box" Krzysztofa Gradowskiego.
W 1992 roku Aleksandra Zawieruszanka przestała występować w teatrach. Powróciła na krótką chwilę w 2000 roku, grając w "Łożu z baldachimem" w Teatrze Scena Prezentacje w Warszawie.
W 2005 roku zagrała epizod w jednym z odcinków serialu telewizyjnego "Na dobre i na złe", występując u boku wieloletniego kolegi z planu Stanisława Mikulskiego. Zagrali starszą, zakochaną parę, która spotyka się w Leśnej Górze po latach rozłąki.
Życie prywatne.
Jest zamężna z prawnikiem Zdzisławem Paprockim, z którym mieszka na warszawskiej Woli. Mają syna. 
Jak przyznała w jednym z wywiadów oboje są bibliofilami i kolekcjonerami. Posiadają księgozbiór liczący ponad 10 tys. woluminów.
W 2009 roku Zawieruszanka pojawiła się na otwarciu Muzeum Hansa Klossa w Katowicach.

</doc>
<doc id="508141" url="https://pl.wikipedia.org/wiki?curid=508141" title="Będzin (stacja kolejowa)">
Będzin (stacja kolejowa)

Będzin – stacja kolejowa w Będzinie, w województwie śląskim, w Polsce. Jest to przelotowa stacja, położona pomiędzy Dąbrową Górniczą a Sosnowcem Głównym.
W roku 2017 stacja obsługiwała 100–149 pasażerów na dobę.
Stacja obecnie posiada 6 torów głównych, z których tylko 3 (główne zasadnicze i jeden dodatkowy) są zelektryfikowane. Obecnie zatrzymują się na niej tylko pociągi osobowe, zaś przyspieszone - na sąsiednim przystanku Będzin Miasto. Ze stacji odchodzi spora liczba bocznic, m.in. do Centrostalu czy Elektrociepłowni. Część z nich (jak np. do Enionu) jest rozebrana. Tor dochodzący od strony Sosnowca, równoległy do torów szlakowych, oznaczony niegdyś jako łącznica 659, służy do obsługi bocznic, odgałęziających się wzdłuż torów szlakowych. Tor ten dochodzi aż do Sosnowca i tam również posiada semafor wjazdowy. Ruch pociągów na stacji prowadzony jest przez nastawnię "B", która posiada urządzenia przekaźnikowe z sygnalizacją świetlną. Od strony Sosnowca znajduje się nastawnia "B1", która pełni funkcję strażnicy przejazdowej.

</doc>
<doc id="508142" url="https://pl.wikipedia.org/wiki?curid=508142" title="Horst Wessel Lied">
Horst Wessel Lied



</doc>
<doc id="508151" url="https://pl.wikipedia.org/wiki?curid=508151" title="Halina Kossobudzka">
Halina Kossobudzka

Halina Kossobudzka (ur. 29 sierpnia 1920 w Grudziądzu, zm. 26 lipca 1994 w Warszawie) – polska aktorka teatralna i filmowa.
Życiorys.
Członkini Rady Krajowej PRON w 1983 roku. W 1965 odznaczona Krzyżem Kawalerskim Orderu Odrodzenia Polski, zaś w 1984 – Krzyżem Oficerskim.
W 1945 zawarła związek małżeński z aktorem Jackiem Woszczerowiczem. Mieli syna Dyzmę, który zginął w 1964 w Tatrach.
Pochowana na cmentarzu Powązki Wojskowe w Warszawie (kwatera C2-10-8).

</doc>
<doc id="508156" url="https://pl.wikipedia.org/wiki?curid=508156" title="Seweryna Szmaglewska">
Seweryna Szmaglewska

Seweryna Szmaglewska-Wiśniewska (ur. 11 lutego 1916 w Przygłowie koło Piotrkowa Trybunalskiego, zm. 7 lipca 1992 w Warszawie) – polska pisarka, prozaik i autorka powieści dla młodzieży "Czarne Stopy".
Życiorys.
Córka Antoniego Szmaglewskiego, sekretarza gminy i Pelagii z Bystrońskich. Po ukończeniu żeńskiego Seminarium Nauczycielskiego im. Królowej Jadwigi w Piotrkowie Trybunalskim wyjechała do Warszawy, gdzie uczęszczała do Studium Społeczno-Oświatowego Wolnej Wszechnicy Polskiej. Następnie studiowała na Uniwersytecie Jagiellońskim w Krakowie oraz w Łodzi. W latach 1942–1945 była więziona w niemieckim obozie koncentracyjnym Auschwitz-Birkenau. 18 stycznia 1945 pod Wodzisławiem Śląskim podjęła udaną próbę ucieczki z marszu śmierci. Następnie skierowała się w kierunku północno-wschodnim, a z czasem udała się jeszcze dalej od trasy marszu. Ostatecznie ukryła się w gospodarstwie Dolników w Boryni (dziś część Jastrzębia Zdroju).
Po II wojnie światowej zamieszkała w Łodzi, w 1946 poślubiła architekta Witolda Wiśniewskiego i przeprowadziła się do Warszawy. Zeznawała podczas procesów norymberskich. Wieloletnia wiceprezes Rady Naczelnej ZBoWiD oraz członkini Rady Ochrony Pomników Walki i Męczeństwa. 
W 1986, na podstawie jej książki o tematyce harcerskiej przygody pt. "Czarne Stopy", powstał film fabularny pod tym samym tytułem, w reżyserii Waldemara Podgórskiego.
Pochowana na cmentarzu Bródnowskim w Warszawie (kw. 18 E, rząd 3, grób 17).
Patronat.
Seweryna Szmaglewska jest patronką Szkoły Podstawowej w Woźnikach.

</doc>
<doc id="508160" url="https://pl.wikipedia.org/wiki?curid=508160" title="Lucapa">
Lucapa

Lucapa – miasto w północno-wschodniej Angoli, w prowincji Lunda Północna. Liczy 31 tys. mieszkańców. 

</doc>
<doc id="508163" url="https://pl.wikipedia.org/wiki?curid=508163" title="Teresa Marczewska">
Teresa Marczewska

Teresa Marczewska, z d. Kamińska (ur. 6 stycznia 1948 w Jarosławiu) – polska aktorka, laureatka wyróżnienia honorowego za rolę w filmie "Dreszcze" na Festiwalu Polskich Filmów Fabularnych w Gdańsku (1981).
Życiorys.
Absolwentka PWST w Krakowie (1969).
Żona reżysera Wojciecha Marczewskiego, matka aktora Macieja Marczewskiego i reżysera Filipa Marczewskiego.

</doc>
<doc id="508164" url="https://pl.wikipedia.org/wiki?curid=508164" title="Warstwa transportowa">
Warstwa transportowa



</doc>
<doc id="508166" url="https://pl.wikipedia.org/wiki?curid=508166" title="Teatr średniowieczny">
Teatr średniowieczny

Teatr średniowieczny – widowiska religijne (misteria i mirakle), a także świeckie moralitety i farsy wystawiane w średniowieczu w formie nabożeństw (religijne), jak i dla rozweselenia ludu (świeckie).
Teatr średniowieczny wywodzi się od teatru antycznego. Jego elementy zachowały się i przeniknęły do średniowiecza, w uroczystościach dworskich i kościelnych, oraz turniejach rycerskich, a także – przede wszystkim – w ludowej tradycji podtrzymywanej przez wędrownych sztukmistrzów, rybałtów czy minstreli. Ich twórczość dała początek formie intermediów.
Teatr średniowieczny przybliżał wydarzenia biblijne i prawdy wiary ludziom, którzy nie potrafili czytać. Najważniejszą formą teatru średniowiecznego było "misterium".
Misteria były wystawiane na Wielkanoc i dotyczyły męki oraz zmartwychwstania Jezusa Chrystusa. Postacie kobiece grali mężczyźni. Początkowo posługiwano się wyłącznie tekstem z Pisma Świętego, później zaczęto dodawać inne teksty. Z czasem wykształciły się również jasełka i przedstawienia związane z innymi ważnymi świętami chrześcijańskimi. Zaczęto do nich dodawać również sceny zabawne, tak powstały moralitety, czyli poważno-komediowe przedstawienia mające na celu ukazać ludzkie grzechy i błędy, oraz zmotywować człowieka do poprawy. Często wykorzystywano motyw everymana, czyli człowieka przedstawiającego typowe cechy danej grupy społecznej.

</doc>
<doc id="508169" url="https://pl.wikipedia.org/wiki?curid=508169" title="Barbara Burska">
Barbara Burska

Barbara Burska (ur. 6 maja 1947 w Warszawie) – polska aktorka filmowa i teatralna.
Życiorys.
W 1971 ukończyła studia na PWST w Warszawie.
Związana z teatrami warszawskimi: Ludowym (1971–1974), Narodowym (1974–1975), Na Woli (1975–1987), Kwadrat (1987–1989).

</doc>
<doc id="508170" url="https://pl.wikipedia.org/wiki?curid=508170" title="Degradacja (wojsko)">
Degradacja (wojsko)

Degradacja () – w wojsku odebranie dotychczasowego stopnia wojskowego i nadanie stopnia szeregowego. Nie należy mylić ze znacznie łagodniejszym środkiem karnym obniżenia stopnia wojskowego (w k.k. art. 325 – obecnie uchylony) .
Ceremonia degradacyjna znana w paru krajach jako "cashiering" polega w swym rytuale na złamaniu długiej białej broni przybocznej, zerwaniu guzików i epoletów, strąceniu czapki z głowy degradowanego (po uprzednim zerwaniu z niej emblematów), odznaczeń i innych następczych karach. Niekiedy (zwłaszcza w warunkach wojennych) publiczna ceremonia degradacji poprzedzała wykonanie wyroku śmierci.
W Polsce.
Degradacja to środek karny stosowany wobec żołnierzy, wymieniony w art. 324 § 1 pkt 3 części wojskowej Kodeksu karnego.
Zgodnie z treścią art. 327 § 1 kk degradacja obejmuje utratę posiadanego stopnia wojskowego i powrót do stopnia szeregowego. Paragraf 2 cytowanego artykułu stanowi, że sąd może orzec degradację w razie skazania za przestępstwo umyślne, jeżeli rodzaj czynu, sposób i okoliczności jego popełnienia pozwalają przyjąć, że sprawca utracił właściwości wymagane do posiadania stopnia wojskowego, a zwłaszcza w wypadku działania w celu osiągnięcia korzyści majątkowej. Artykuł 328 kk zawęża krąg podmiotowy. Zgodnie z brzmieniem tego artykułu sąd może orzec degradację tylko wobec osoby, która w chwili popełnienia czynu zabronionego była żołnierzem, chociażby przestała nim być w chwili orzekania.
W razie orzeczenia za zbiegające się przestępstwa pozbawienia praw publicznych i degradacji lub wydalenia z zawodowej służby wojskowej sąd orzeka tylko pozbawienie praw publicznych (art. 332 § 1 kk).
W razie orzeczenia za zbiegające się przestępstwa degradacji oraz wydalenia z zawodowej służby wojskowej sąd orzeka tylko degradację (art. 322 § 2 kk).

</doc>
<doc id="508171" url="https://pl.wikipedia.org/wiki?curid=508171" title="Akt supremacji">
Akt supremacji

Akt supremacji () – ustawa uchwalona przez parlament angielski w roku 1534 (przywrócona później w 1559), która przyznała władcy Anglii tytuł głowy Kościoła anglikańskiego oraz uniezależniła angielskie duchowieństwo od papiestwa.
Pierwszy akt supremacji z 1534.
W 1527 król Anglii Henryk VIII wystąpił do papieża Klemensa VII z prośbą o unieważnienie jego małżeństwa z Katarzyną Aragońską. Główną przyczyną takiej decyzji była miłość do Anny Boleyn, dwórki Katarzyny. Papież nie zgodził się przez wzgląd na pokrewieństwo królowej z Karolem V, cesarzem i królem Hiszpanii. Papieska odmowa stała się pretekstem do wystąpienia Królestwa Anglii przeciwko Stolicy Apostolskiej. W latach 1532-1534 uchwalono szereg aktów prawnych, mających na celu uniezależnienie angielskiego duchowieństwa od papiestwa; dokumenty te m.in. zakazywały uiszczania annat i świętopietrza ("Act of Conditional Restraint of Annates"), uchylały moc papieskich interdyktów wobec Anglii, a także znosiły prawo papieża do mianowania w Anglii biskupów i arcybiskupów.
Zwieńczeniem dążeń Henryka był uchwalony przez parlament w 1534 roku "akt supremacji", ogłaszający go głową Kościoła anglikańskiego. Poza odrzuceniem władzy papieża, ustawa ta nie ingerowała w zakres dogmatów i ceremonii kościelnych. Uchwalona niedługo później "ustawa o zdradzie" (ang. "Treasons Act") orzekała, iż negowanie postanowień aktu supremacji ma być traktowane na równi ze zdradą stanu.
Pierwszy akt supremacji został uchylony przez najstarszą córkę Henryka VIII, katolicką królową Marię I.
Drugi akt supremacji z 1559.
Po śmierci Marii pozycja katolicyzmu w kraju znacznie się pogorszyła. Na tron wstąpiła córka Henryka i Anny Boleyn, Elżbieta I Tudor, która postanowiła kontynuować reformację Kościoła w duchu schizmy zapoczątkowanej przez swojego ojca. W 1558 królowa zwołała parlament, który w 1559 uchwalił Akt uniformizacji ustanawiający wspólny modlitewnik anglikański oraz ponownie wprowadził w życie "Akt supremacji". Elżbieta ogłosiła się Najwyższym Zwierzchnikiem Kościoła Anglii, narzucając "przysięgę supremacji" osobom ubiegającym się o stanowiska publiczne bądź kościelne, z czasem też kandydatom na wyższe uczelnie. Każdy, kto odmówił złożenia przysięgi, mógł stracić cały swój majątek, a nawet zostać posądzony o zdradę stanu i stracony. Elżbieta jednakże nie tępiła bezwzględnie pomniejszych wykroczeń przeciwko Kościołowi, dopóki nie godziły one w żaden sposób w rację stanu lub interes władcy.

</doc>
<doc id="508184" url="https://pl.wikipedia.org/wiki?curid=508184" title="Barbara Horawianka">
Barbara Horawianka

Barbara Horawianka, właściwie Barbara Teresa Horawa (ur. 14 maja 1930 w Katowicach) – polska aktorka teatralna i filmowa.
Życiorys.
Pracę aktorską rozpoczęła 8 grudnia 1951 w Teatrze Rapsodycznym w Krakowie, ukończyła Studio Dramatyczne Teatru, będąc m.in. uczennicą prof. Józefa Gaczyńskiego. Występowała w krakowskim Starym Teatrze (1954–1955) i w Teatrze im. Juliusza Słowackiego (1955–1957), następnie w zespole Kazimierza Dejmka w Teatrze Nowym w Łodzi (1957–1963 i 1974–1976). W 1957 zdała aktorski egzamin eksternistyczny.
Od 1963 występowała na deskach teatrów warszawskich: Teatru Narodowego (1963–1966), Teatru Dramatycznego (1966–1974 i 1976–1979), Teatru na Woli (1979–1985), Teatru na Targówku (1985–1988) i Teatru Polskiego (1988–1990).
Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Jej mężem był aktor Mieczysław Voit.

</doc>
<doc id="508186" url="https://pl.wikipedia.org/wiki?curid=508186" title="Pawtucket">
Pawtucket

Pawtucket – miasto w Stanach Zjednoczonych, w stanie Rhode Island, w zespole miejskim Providence-Pawtucket-Fall River, położone nad rzeką Blackstone.
Miastem partnerskim Pawtucket jest angielska miejscowość Belper.
Od 1970 gra tutaj drużyna Minor League Baseball - Pawtucket Red Sox
W mieście rozwinął się przemysł włókienniczy, maszynowy, elektrotechniczny, elektroniczny oraz szklarski.
Demografia.
5,0% mieszkańców deklaruje pochodzenie polskie.

</doc>
<doc id="508189" url="https://pl.wikipedia.org/wiki?curid=508189" title="Newport (Rhode Island)">
Newport (Rhode Island)

Newport – miasto w Stanach Zjednoczonych, w stanie Rhode Island, w hrabstwie Newport, położone na wyspie Rhode Island w zatoce Narragansett (Ocean Atlantycki). Port morski, założony w 1639 roku. W 2010 roku miasto liczyło 24 672 mieszkańców.
Miasto znane jest ze słynnych festiwali muzycznych: Newport Jazz Festival i Newport Folk Festival.
Historyczna siedziba amerykańskiego centrum rozwoju i produkcji torped w Naval Torpedo Station, odpowiedzialnego za opracowanie i produkcję wszystkich amerykańskich torped użytych podczas II wojny światowej.
W 1778 roku w okolicach Newport zatopiono statek „Lord Sandwich” (dawniej HMB „Endeavour”), uczestniczący w pierwszej wyprawie Jamesa Cooka. W 1794 roku u brzegów Newport rozbił się statek „Resolution”, biorący udział w drugiej i trzeciej wyprawie Jamesa Cooka.
W mieście rozwinął się przemysł elektrotechniczny oraz elektroniczny.

</doc>
<doc id="508191" url="https://pl.wikipedia.org/wiki?curid=508191" title="Bitwa na Dagorlad">
Bitwa na Dagorlad

Bitwy ze stworzonej przez J.R.R. Tolkiena mitologii Śródziemia:

</doc>
<doc id="508193" url="https://pl.wikipedia.org/wiki?curid=508193" title="Jan Nycek">
Jan Nycek

 
Jan Piotr Nycek (ur. 1964) – prezes Polskiej Federacji Combat Kalaki, Prezes Polskiego Stowarzyszenia Taekwon-do ITF
Absolwent Akademii Wychowania Fizycznego (2005) oraz podyplomowych studiów w zakresie Zarządzania w Sporcie (2006). Ponadto ukończył korespondencyjny kurs poświęcony kulturze Filipin na Uniwersytecie Filipińskim (Unibersidad ng Pilipinas) w Manili (2004-2005) i Letnie Studium Pedagogiczne na Odeskim Uniwersytecje Państwowym (Одеський національний університет) w Odessie (2006).
Posiadacz stopni mistrzowskich w wielu systemach dalekowschodnich sztuk walki: VIII Dan Combat Kalaki, V Dan Doce Pares, IV Dan Aiki-Jitsu, VIII Dan Taekwondo oraz IV Dan Yun Jung Do.
Członek wielu stowarzyszeń i federacji promujących dalekowschodnie sztuki walki m.in. Polska Federacja Combat Kalaki, World Eskrima Kali Arnis Federation, International Eskrima Federation, Cacoy’s Canete Doce Pares Federation, International Taekwondo Federation, Spirit Combat International, International Martial Arts League, International Kali Arnis Eskrima Federation, International Martial Arts and Boxing Academy, Millenium School of Martial Arts itd.
Redaktor książki "Combat Kalaki. Alternatywna sztuka walki wywodząca się z tradycji dawnych wojowników filipińskich" (Oleśnica 2002).
Współautor Programu treningowego "Kaibigan" dla osób z dysfunkcją kończyn dolnych.
W uznaniu zasług w propagowaniu filipińskich sztuk walki na kontynencie europejskim, czasopismo Eskrima Magazine Today uhonorowało Jana Nycka tytułem Instruktora roku 2007.
Za wieloletnią pracę pedagogiczną i zasługi na polu wychowawczym odznaczony przyznanym przez Ministra Edukacji Narodowej Katarzynę Hall Medalem Komisji Edukacji Narodowej. W 2020 odznaczony Srebrnym Krzyżem Zasługi.

</doc>
<doc id="508194" url="https://pl.wikipedia.org/wiki?curid=508194" title="New Bedford (Massachusetts)">
New Bedford (Massachusetts)

New Bedford – miasto w Stanach Zjednoczonych, w stanie Massachusetts, nad zatoką Buzzards (Ocean Atlantycki). Od początku do połowy XIX wieku miasto było znanym centrum wielorybnictwa. Ze względu na bogactwo pozyskiwanego w nim tranu było nazywane „najbogatszym miastem świata”.
Geografia.
New Bedford położone jest w stanie Massachusetts, około 60 km na południe od Bostonu. Od zachodu graniczy z miastem Dartmouth, od północy z Freetown, od wschodu z Acushnet i Fairhaven. Od tego ostatniego oddziela je estuarium rzeki Acushnet, noszące nazwę New Bedford Harbor. Rzeka uchodzi do zatoki Buzzards, która ogranicza New Bedford od południa.
Do miasta należą również trzy wyspy leżące w New Bedford Harbor: Fish Island, Popes Island i Palmer Island.
Powierzchnia miasta wynosi 62,5 km², z czego 51,8 km² stanowi ląd.
Historia.
Teren dzisiejszego New Bedford został zasiedlony przez kolonistów z Plymouth w 1640 roku. Początkowo osada była częścią Dartmouth. Wybudowany w niej w 1767 roku statek "Dartmouth" był jednym z trzech którego ładunek zniszczono podczas herbatki bostońskiej w 1773. Podczas amerykańskiej wojny o niepodległość Bedford było wykorzystywane jako przystań amerykańskich kaperów. Z tego powodu w 1778 Brytyjczycy zaatakowali i zniszczyli osadę. Po odbudowie, w 1787 roku, miejscowość została wydzielona z Dartmouth i otrzymała prawa miejskie jako New Bedford.
W kolejnych latach New Bedford stało się centrum wielorybnictwa, którego szczyt osiągnięto w latach 50. XIX wieku. W tym okresie 60% amerykańskich statków wielorybniczych (których w sumie było około 900) było zarejestrowanych w New Bedford.
Po upadku wielorybnictwa w mieście rozwinął się przemysł tekstylny. Pierwsza przędzalnia powstała w 1846 roku. W latach 20. XX wieku kryzys dotknął również tej branży. W 1928 roku w mieście miały miejsce masowe strajki, w których wzięło udział ponad 2500 robotników z 27 przędzalni, w których obniżono płace o 10%.
Gospodarka.
W mieście rozwinął się przemysł odzieżowy, chemiczny, elektrotechniczny, maszynowy oraz metalowy.
Rybołówstwo.
New Bedford jest również ważnym ośrodkiem rybołówstwa. W latach 1999–2019 zajmowało nieprzerwanie pierwszą pozycję wśród portów w Stanach Zjednoczonych pod względem wartości połowu (451 milionów dolarów w 2019 roku). Dzieje się tak mimo stosunkowo niskiej łącznej masy połowu (58 tys. ton, 14. miejsce w 2019), głównie za sprawą istotnego udziału połowu małż (84% w 2019), które mają większą wartość niż ryby.
Demografia.
Według spisu powszechnego z 2010 roku New Bedford zamieszkane było przez 95 072 osoby. Spis powszechny w kwietniu 2020 wskazał 101 079 mieszkańców.
30 390 mieszkańców New Bedford (31,97%) deklaruje się jako pochodzenia portugalskiego, 10 291 (10,1%) z Republiki Zielonego Przylądka, 7 680 (8,06%) irlandzkiego, 7 332 (7,7%) włoskiego. 1 962 osoby są pochodzenia polskiego (2%).
Poziom ubóstwa w New Bedford wynosi 20,2% na tle 9,4% w Massachusetts. Poziom bezrobocia to 42% (35,2% w całym stanie).
Religia.
W New Bedford znajdowały się trzy rzymskokatolickie parafie polonijne, z których obecnie istnieje tylko jedna:
Miasta partnerskie.
New Bedford posiada umowy partnerskie z następującymi miastami:

</doc>
<doc id="508196" url="https://pl.wikipedia.org/wiki?curid=508196" title="Fall River (Massachusetts)">
Fall River (Massachusetts)

Fall River – miasto w południowo-wschodniej części stanu Massachusetts w Stanach Zjednoczonych, port przy ujściu rzeki Taunton do zatoki Mount Hope (Oceanu Atlantyckiego).
W Fall River mieści się Battleship Cove, miejsce największego na świecie zbioru okrętów wojennych z czasów II wojny światowej.
W mieście rozwinął się przemysł odzieżowy, bawełniany oraz chemiczny.
Demografia.
3,4 proc. mieszkańców deklaruje pochodzenia polskie.

</doc>
<doc id="508197" url="https://pl.wikipedia.org/wiki?curid=508197" title="Barbara Rachwalska">
Barbara Rachwalska

Barbara Rachwalska-Pawlicka (ur. 13 kwietnia 1922 w Warszawie, zm. 23 grudnia 1993 tamże) – polska aktorka teatralna, filmowa i telewizyjna.
Życiorys.
W 1944 ukończyła konspiracyjną uczelnię PIST w Warszawie, a w 1945 zdała egzamin eksternistyczny w Łodzi.
W latach 1944–1949 należała do zespołu Teatru Wojska Polskiego w Łodzi. Współzałożycielka Teatru Nowego w Łodzi, gdzie występowała w latach 1949–1963 i 1977–1979. W latach 1963–1976 występowała w Teatrze Narodowym (1963–1969) i w Teatrze Ateneum (1969–1976). W 1979 przeszła na emeryturę, ale nadal występowała gościnnie w teatrach warszawskich, m.in. w Teatrze Ateneum (1979), Teatrze na Woli (1979-82), Teatrze Rozmaitości (1982–1984) i Teatrze Polskim (1984–1992).
Życie prywatne.
Córka restauratora Ignacego Rachwalskiego oraz Heleny z domu Staszewskiej. Jej bratem był scenograf – Józef Rachwalski.
Matka operatora Tadeusza Pawlickiego oraz producenta filmowego Macieja Pawlickiego, babka aktora Antoniego Pawlickiego.

</doc>
<doc id="508199" url="https://pl.wikipedia.org/wiki?curid=508199" title="Brockton (Massachusetts)">
Brockton (Massachusetts)

Brockton - miasto w hrabstwie Plymouth, Massachusetts, Stany Zjednoczone; populacja wynosi 95 708 w 2019 r. Wraz z Plymouth jest to jedna z dwóch siedzib hrabstwa Plymouth. Jest to siódme co do wielkości miasto w Massachusetts i jest czasami określane jako „Miasto Mistrzów”, ze względu na sukces rodzimych bokserów Rocky'ego Marciano i Marvina Haglera, a także udane programy sportowe Brockton High School. Dwie wioski w jego obrębie to Montello i Campello, z których obie mają stacje kolei podmiejskiej MBTA i urzędy pocztowe. Campello to najmniejsza dzielnica, ale też najbardziej zaludniona. Brockton jest gospodarzem drużyny baseballowej Brockton Rox. Jest to drugie najbardziej wietrzne miasto w Stanach Zjednoczonych, ze średnią prędkością wiatru 14,3 mil na godzinę.
Historia.
W 1649 roku Ousamequin (Massasoit) sprzedał okoliczną ziemię, znaną wówczas jako Saughtucket, Mylesowi Standishowi jako dodatek do Duxbury. Brockton było częścią tego obszaru, który Anglicy przemianowali na Bridgewater, aż do 1821 roku, kiedy to stało się miastem North Bridgewater. Jego nazwa zmieniła się w 1874 roku, po kontrowersyjnym procesie ostatecznie zdecydował się na nazwanie go imieniem Isaaca Brocka (pierwszego brytyjskiego dowódcy generała w Queenston Heights, gdzie najeżdżające wojska amerykańskie poniosły klęskę w 1812 roku), po tym, jak lokalny kupiec dowiedział się o Brockville w Ontario, na wycieczkę do wodospadu Niagara. Brockton stało się miastem 9 kwietnia 1881 r. Podczas wojny secesyjnej Brockton był największym producentem obuwia w Ameryce, a do drugiej połowy XX wieku Brockton miał duży przemysł obuwniczy i wyrobów skórzanych.
Gospodarka.
Od założenia firmy w 1898 r. Brockton jest główną siedzibą sprzedawcy artykułów biurowych W.B. Firma Mason została założona w celu zapewnienia dostaw dla miejskiego przemysłu obuwniczego. Ponadto w mieście rozwinął się przemysł odzieżowy, elektroniczny oraz poligraficzny.
Geografia.
Według United States Census Bureau, łączna powierzchnia miasta wynosi 56 kilometrów kwadratowych, z czego 56 kilometrów kwadratowych to ląd, a 0,26 kilometrów kwadratowych (0,56%) to woda. Brockton jest 162. co do wielkości miastem we Commonwealth i dwunastym co do wielkości z dwudziestu siedmiu miast w hrabstwie Plymouth. Brockton graniczy z Stoughton na północnym zachodzie, Avon na północy, Holbrook na północnym wschodzie, Abington na północnym wschodzie, Whitman i East Bridgewater na południowym wschodzie, West Bridgewater na południu i Easton na zachodzie. Brockton jest około 40 kilometrów na południe od Bostonu i 48 kilometrów na północny wschód od Providence, Rhode Island.
Brockton to głównie miasto, leżące wzdłuż rzeki Salisbury Plain, która niegdyś zasilała wiele fabryk obuwia w mieście. Na północnym wschodzie leży Beaver Brook Conservation Land, dołączony do południowego krańca Parku Stanowego Ames Nowell w Abington. W całym mieście jest kilka parków, ale największy to D.W. Field Park, park inspirowany Olmstedem, który obejmuje stawy, jezioro Waldo i zbiornik Brockton w Avon, a także pole golfowe.
Kultura.
Muzyka.
Brockton jest domem dla Brockton Symphony Orchestra, lokalnej orkiestry założonej w 1948 roku. Orkiestra wykonuje pięć lub sześć koncertów w sezonie w lokalnych miejscach, takich jak West Middle School Auditorium w Brockton i Oliver Ames Auditorium w sąsiednim mieście Easton. Orkiestra składa się z 65 muzyków z aglomeracji Brockton, a jej dyrektorem muzycznym od 2007 roku jest James Orent, dyrygent gościnny Bostońska Orkiestra Symfoniczna i Boston Pops.
Sport.
Brockton Rox z siedzibą na stadionie Campanelli gra w Futures Collegiate Baseball League (FCBL). Od 2003 do 2011 roku zespół był członkiem niezależnej profesjonalnej ligi Can-Am League, ale w 2012 roku zdecydował się dołączyć do amatorskiego FCBL. Gracze kolegialni w zespołach FCBL, którzy szukają większego doświadczenia i ekspozycji na skauting, mają możliwość bezpłatnego grania.

</doc>
<doc id="508204" url="https://pl.wikipedia.org/wiki?curid=508204" title="Anatolij Demjanenko">
Anatolij Demjanenko

Anatolij Wasylowycz Demjanenko, ukr. Анатолiй Васильович Дем'яненко, ros. Анатолий Васильевич Демьяненко, "Anatolij Wasiljewicz Diemjanienko" (ur. 19 lutego 1959 w Dniepropetrowsku) – ukraiński piłkarz, grający na pozycji obrońcy, były reprezentant Związku Radzieckiego, trener piłkarski.
Kariera piłkarska.
Kariera klubowa.
Karierę piłkarską rozpoczął w drużynie Dnipro Dniepropietrowsk w 1975 r. Na początku 1979 roku został zawodnikiem Dynama Kijów. Od początku stał się filarem defensywy kijowian. Z Dynamem sięgnął po najwyższe nagrody. W 1986 roku Dynamo zagrało w finale Pucharu Zdobywców Pucharów. Kapitanem drużyny z Kijowa był właśnie Demjanenko. Ostatecznie ekipa Walerego Łobanowskiego pokonała Atlético Madryt 3:0 (bramki zdobyli: Zawarow, Błochin i Jewtuszenko). W lidze ZSRR rozegrał 322 mecze i strzelił 28 goli.
W 1991 roku wyjechał do Niemiec i został zawodnikiem 1. FC Magdeburg, ale jak większość radzieckich zawodników wyjeżdżających z ZSRR po pieriestrojce nie sprawdził się na zachodzie (w drużynie tej rozegrał zaledwie trzy spotkania). W sezonie 1991/92 występował w Widzewie Łódź. W lidze polskiej zagrał trzynaście razy. Latem 1992 roku powrócił do Dynama Kijów, w którym w rundzie jesiennej zagrał 14 razy i strzelił 1 gola. Po jesieni sezonu 1992/93 zakończył karierę piłkarską.
Kariera reprezentacyjna.
W reprezentacji ZSRR rozegrał 80 meczów, strzelił 6 goli; grał na Mistrzostwach Świata w Meksyku w 1986 roku, był także wicemistrzem Europy z RFN (1988); na obu imprezach pełnił funkcję kapitana drużyny prowadzonej przez Walerego Łobanowskiego.
Kariera trenerska.
Karierę trenera rozpoczął w 1993 roku, kiedy to na krótko został trenerem CSK ZSU Kijów/CSKA-Borysfen Kijów. Później trafił do Dynama, gdzie w sztabie szkoleniowym jest nieprzerwanie od 1993 roku, będąc asystentem kolejnych trenerów: Jożefa Sabo, Walerego Łobanowskiego, Ołeksija Mychajłyczenki i Leonida Burjaka. Pierwszym trenerem Dynama jest od 8 grudnia 2005 roku. Do tej pory zdobył Puchar Ukrainy (2006), wicemistrzostwo Ukrainy (2006) oraz Superpuchar Ukrainy (2006). W tym samym roku wywalczył (po dwumeczu z Fenerbahçe SK) także awans do Ligi Mistrzów. W 2008 do 23 sierpnia trenował azerski Neftçi PFK. 9 sierpnia 2010 objął stanowisko głównego trenera uzbeckiego klubu Nasaf Karszy. 8 stycznia 2012 zmienił klub na Wołyń Łuck. 26 kwietnia 2013 roku za obopólną zgodą kontrakt został anulowany. 6 stycznia 2020 roku stał na czele FC Nitra.

</doc>
<doc id="508210" url="https://pl.wikipedia.org/wiki?curid=508210" title="Zabawy z bronią">
Zabawy z bronią

Zabawy z bronią (ang. "Bowling for Columbine") – amerykański film dokumentalny z 2002 roku w reżyserii Michaela Moore’a.
Wielokrotnie nagradzany, zdobył m.in. Oscara dla najlepszego filmu dokumentalnego oraz Cezara dla najlepszego filmu zagranicznego.
Film zajmuje się problemem rozpowszechnienia w amerykańskim społeczeństwie posiadania broni palnej, mającym mieć związek z falą zabójstw z jej użyciem. Punktem wyjścia dla filmu Moore’a była masakra w Columbine High School, która miała miejsce 20 kwietnia 1999 r. w miasteczku Littleton w stanie Kolorado. Od kul dwóch nastolatków zginęło w niej dwunastu uczniów i nauczyciel.
Moore próbuje dociec przyczyn tak wielu zabójstw z użyciem broni palnej w USA. W swoim filmie stara się udowodnić, że przyczyną jest dostępność broni palnej oraz zakorzenione i utrzymywane przez media poczucie strachu i zagrożenia.
W filmie Michael Moore przeprowadza wywiady z wieloma osobami, między innymi z Mattem Stone'em, współtwórcą serialu animowanego "Miasteczko South Park", Charltonem Hestonem – znanym aktorem (i przewodniczącym National Rifle Association) oraz muzykiem Marilynem Mansonem.

</doc>
<doc id="508212" url="https://pl.wikipedia.org/wiki?curid=508212" title="Eksploatacja">
Eksploatacja

Eksploatacja – pojęcie interdyscyplinarne, które może być różnie pojmowane, np. w inżynierii to użytkowanie (wraz z naprawami, konserwacją itp.) maszyn, urządzeń lub różnych innych systemów technicznych, w ekonomii – to wykorzystywanie złóż mineralnych, np. węgla, lub sposób gospodarowania środkami trwałymi w przedsiębiorstwie, w polityce – to wykorzystywanie siły roboczej i wyzysk klasowy
Słowo najczęściej dotyczy obiektów i systemów technicznych jednak zjawisko jest powszechne i każdy proces eksploatacji jest częścią eksploatacji środowiska. W szczególności do eksploatacji są przyjmowane obiekty naturalne (rzeki, złoża itp.), która kończy się wraz z zaniechaniem tego.
Opis.
Najważniejszym wskaźnikiem jakości eksploatacji jest ekonomia eksploatacji, która wynika z jej jakości, czyli poziomu wykorzystywania potencjału eksploatacyjnego zawartego w obiekcie i systemie – zaprojektowanego przez jego konstruktorów. Potencjał ten wykorzystywany jest w trakcie użytkowania, gdzie ważne jest obsługiwanie operatorskie (przestrzeganie instrukcji obsługi itp.). Ważne są tu więc działania organizacyjne, techniczne, ekonomiczne i społeczne. Mogą one być podejmowane intuicyjnie, i wtedy zależą od przypadkowej wiedzy eksploatatora oraz profesjonalne, zgodne z nauką o eksploatacji.
Aby utrzymywać potencjał eksploatacyjny przez okres życia obiektu/systemu oraz zapewnić jego bezpieczne i ekonomiczne użytkowanie konieczne jest obsługiwanie pozoperacyjne (techniczne, utrzymaniowe), potocznie nazywane utrzymaniem. Utrzymywanie obiektu w stanie odpowiedniości, albo przynajmniej zdatności jest celem obsługiwania operatorskiego (przestrzeganie instrukcji) oraz pozaoperacyjnego (wykonywanie zalecanych obsług okresowych lub wypadających na podstawie oceny stanu).
Zjawiska eksploatacyjne są elementem każdego działania, a każde działanie jest elementem eksploatacji środowiska. Brak wiedzy eksploatacyjnej, powoduje negatywne skutki gospodarcze. Mimo to z powodu braku kompetencji eksploatacyjnych temat ten nie jest przedmiotem szczególnego zainteresowania działaczy gospodarczych, którzy nie poszukują świadomie ludzi o dużych kompetencjach eksploatacyjnych.
Sprawna eksploatacja urządzeń wymaga od użytkowników stosowania się do pewnych zasad, które mają najczęściej przeznaczenie: dyrektywne, postulatywne i kryterialne. Zasadami i zjawiskami eksploatacyjnymi zajmuje się nauka o eksploatacji zwana eksploatyką oraz towarzystwa eksploatacyjne (obsługiwania). Inżynieria eksploatacji jest jednym z najtrudniejszych działów, gdyż wymaga wiedzy z bardzo szerokiego spektrum. Kompetencje eksploatacyjne są szczególnie ważne w procesie koncypowania i konstruowania obiektów, gdy tworzy się ich własności eksploatacyjne na całe życie, które tylko częściowo można poprawić w procesach innowacyjnych.
W obcych językach nie ma prostego odpowiednika polskiego słowa eksploatacja. Używa się słów takich jak "maintenance" (fr. "main"=ręka; "tenance"=trzymanie), "Instandhaltug" (niem. "In"=w; "Stand"=stan; "Haltung"=trzymanie) odnoszących się do obsługiwania, które jest postrzegane jako najważniejsze w procesach eksploatowania. Używane jest także słowo "terotechnology" [terotechnika], które oznacza na ogół „technikę prawidłowej eksploatacji”. Słowo "maintenance" jest tłumaczone jako obsługiwanie (np. polskie normy) oraz utrzymanie (np. przepisy kolejowe). Polskie znaczenie słowa eksploatacja, które obejmuje całość zjawisk pozwala na odpowiednie opisywanie ich i właściwe organizowanie procesów. Stąd też dążenie do unifikacji systemów wiedzy eksploatacyjnej.
Najczęściej popełniane błędy (wynikające ze złych tłumaczeń z języków, gdzie nie ma prostych odpowiedniości):
W procesie eksploatacji wyodrębnia się 4 podstawowe rodzaje działań:

</doc>
<doc id="508214" url="https://pl.wikipedia.org/wiki?curid=508214" title="Not Gonna Get Us">
Not Gonna Get Us

Not Gonna Get Us – trzeci z singli duetu t.A.T.u. promujących album "200 km/h in the Wrong Lane". Jest anglojęzyczną wersją singla „Nas nie dogoniat”. Jego pierwsze, oficjalne, niebędące wersją zremiksowaną lub promocyjną wydanie trafiło do sprzedaży 1 kwietnia 2003 roku na obszarze Australazji nakładem Interscope Records i Universal Music Group. Łącznie, na całym świecie w latach 2002-2003 singel ukazał się w trzydziestu sześciu wersjach, głównie na CD, ponadto w Europie i Stanach Zjednoczonych wydano go na płycie winylowej, zaś w Wielkiej Brytanii pojawiła się także wersja na kasecie. Singel został również wydany w edycji wideo, obecnej w sprzedaży na terenie Wielkiej Brytanii i Francji na VHS.
Teledysk.
Teledysk do utworu „Not Gonna Get Us” miał premierę 5 maja 2003 roku w Stanach Zjednoczonych i jest wierną kopią materiału jaki stworzono do piosenki „Nas nie dogoniat” – partie śpiewane zostały zsynchronizowane tak, żeby ruch ust zgadzał się z tekstem po angielsku, lub "przykryte" wizualnym efektem stłuczonego szkła. 
Lista utworów.
Poniżej zostały przedstawione wybrane wersje singla. Opracowano na podstawie materiału źródłowego.
Twórcy.
Na przykładzie wydania z 1 kwietnia 2003 roku. Opracowano na podstawie materiału źródłowego.

</doc>
<doc id="508217" url="https://pl.wikipedia.org/wiki?curid=508217" title="MacBook">
MacBook

MacBook – seria laptopów z rodziny Macintosh wyprodukowanych i wydawanych przez firmę Apple Inc. Rodzina komputerów MacBook jest następcą serii iBook. Pierwsza seria została wprowadzona na rynek 16 maja 2006. MacBook bazuje na procesorze Intel Core 2 Duo i dostępny jest w dwóch konfiguracjach zegara: 2.1 GHz oraz 2,4 GHz. W przeciwieństwie do poprzednika, który dostępny był jedynie w kolorze białym, MacBook dostępny był w kolorach czarnym lub białym, lecz produkcję czarnych wstrzymano po wprowadzeniu modelu Unibody. MacBook towarzyszy linii profesjonalnych laptopów MacBook Pro. 20 lipca 2011 roku Apple zakończyło produkcje MacBooków. W roku 2015 Apple wznowiło serię MacBook i uzupełniono ją o wersję 12" w czterech kolorach: srebrnym, szarym, złotym i rose gold. Nowy MacBook pozbawiony został wentylatorów, na co pozwoliła implementacja procesora Intel Core M.
Specyfikacja.
Seria laptopów MacBook to trzy różne modele: 2,1 GHz i 2,4 GHz Core 2 Duo ($1099 i $1299 odpowiednio – model biały) oraz 2,4 GHz Core 2 Duo edycja "premium" ($1499).
Najsłabszy model wyposażono w 60-gigabajtowy dysk twardy (5400 obr./min. i interfejs Serial ATA), środkowy model to 160 gigabajtów przestrzeni dyskowej, natomiast edycja premium wyposażona jest w 250 GB dysk (również 5400 obr./min. i interfejs SATA). Mocniejsze modele wyposażone są w nagrywarkę DVD SuperDrive (DVD±RW, CD-RW)(uchodząc za bardzo awaryjny), a słabszy model jedynie w napęd combo (DVD-ROM, CD-RW). Modele za $1299 oraz $1499 wyposażono w 2GB pamięci RAM (najtańszy w 1GB). We wszystkich modelach istnieje możliwość opcjonalnego dołożenia większej ilości pamięci RAM (maksymalnie do 4GB w dwóch kościach po 2GB) bądź wymiany dysku twardego na większy.
Wszystkie MacBooki są wyposażone w kamerę internetową iSight, złącze mini-DVI do podłączania zewnętrznego ekranu komputerowego, magnetyczną wtyczkę zasilania MagSafe, wbudowaną kartę sieciową 10/100/1000 BASE-T Gigabit Ethernet, AirPort Extreme, Bluetooth, Sudden Motion Sensor (system antywstrząsowy), Scrolling TrackPad (touchpad firmy Apple) oraz bezzatrzaskową magnetyczną obudowę. Procesor graficzny ATI Radeon 9550 używany w iBookach został zastąpiony przez zintegrowany układ graficzny Intel X3100 mogący wykorzystać do 144 MB z pamięci DDR2 SDRAM. MacBook ma zainstalowane od razu, wraz z systemem operacyjnym Mac OS X (obecnie wersja 10.7 Lion), programy z pakietu iLife oraz program Front Row. Ekran MacBooka to 13,3-calowy ekran LCD (1280x800), który jest o 79% jaśniejszy od ekranu w iBooku. MacBook waży 2,27 kg.
W listopadzie 2006 roku procesory Core Duo zostały zastąpione przez Core 2 Duo.
MacBook Unibody (Aluminium).
14 października 2008 roku Apple zaprezentowało nową, aluminiową serię, zachowując stare, polikarbonowe MacBooki, które tego dnia zostały zaktualizowane. Aluminiowy model został wycofany ze sprzedaży 8 czerwca 2009. Zastąpił go 13.3" MacBook Pro.

</doc>
<doc id="508222" url="https://pl.wikipedia.org/wiki?curid=508222" title="Prezydenci Białorusi">
Prezydenci Białorusi



</doc>
<doc id="508236" url="https://pl.wikipedia.org/wiki?curid=508236" title="Marcos Cafu">
Marcos Cafu



</doc>
<doc id="508242" url="https://pl.wikipedia.org/wiki?curid=508242" title="All the Things She Said">
All the Things She Said

All the Things She Said – pierwszy z singli duetu t.A.T.u. promujących album "200 km/h in the Wrong Lane". Jest anglojęzyczną wersją singla „Ja soszła s uma”. Po raz pierwszy został wydany 10 września 2002 roku w Stanach Zjednoczonych nakładem Interscope Records. Łącznie, na całym świecie w latach 2002-2003 singel ukazał się w czterdziestu dziewięciu wersjach, głównie na CD, ponadto w Europie pojawiło się wydanie na kasecie, zaś w Stanach Zjednoczonych, Rosji, Wielkiej Brytanii, Francji i Włoszech do sprzedaży trafiła także wersja na płycie winylowej. Singel doczekał się również wydania wideo - było ono dostępne w Stanach Zjednoczonych (na DVD-Video) oraz we Francji i Hiszpanii (na VHS). 
Teledysk.
Teledysk do utworu „All the Things She Said” miał premierę 18 sierpnia 2002 roku w Stanach Zjednoczonych i jest wierną kopią materiału jaki stworzono do piosenki „Ja soszła s uma” – partie śpiewane zostały zsynchronizowane tak, żeby ruch ust zgadzał się z tekstem po angielsku.
Odbiór.
W Wielkiej Brytanii singel przez cztery tygodnie znajdował się na 1. miejscu listy najpopularniejszych singli, na którą trafił jeszcze przed rozpoczęciem jego oficjalnej sprzedaży w tym kraju (importowano go z innych państw). Za jego sprawą t.A.T.u. stał się pierwszym wykonawcą pochodzącym z Rosji, który trafił na najwyższe miejsce tej listy. Na świecie sprzedano około 6 milionów egzemplarzy singla. Zdobył on status złotej i platynowej płyty w wielu państwach oraz zajął 452. miejsce na liście najlepszych piosenek wszech czasów według amerykańskiego czasopisma „Blender”.
„All the Things She Said” został jednym z najpopularniejszych europejskich singli 2003 roku na świecie – w podsumowaniu rocznym amerykańskiego czasopisma „Billboard” wyżej od niego znalazły się tylko dwa utwory: „Lose Yourself” Eminema i „Where Is the Love?” zespołu The Black Eyed Peas.
Lista utworów.
Poniżej zostały przedstawione wybrane wersje singla. Opracowano na podstawie materiału źródłowego.
Twórcy.
Na przykładzie wydania amerykańskiego z 10 września 2002 roku. Opracowano na podstawie materiału źródłowego.

</doc>
<doc id="508252" url="https://pl.wikipedia.org/wiki?curid=508252" title="Iganie">
Iganie

Miejscowości w Polsce:
Inne:

</doc>
<doc id="508257" url="https://pl.wikipedia.org/wiki?curid=508257" title="Pełcznica (Świebodzice)">
Pełcznica (Świebodzice)

Pełcznica (niem. "Polsnitz") – część miasta Świebodzice.
Włączona w granice miasta w 1957 roku, wcześniej samodzielna wieś. W latach 1945–1954 siedziba gminy Pełcznica.
Nazwa.
Według niemieckiego geografa oraz językoznawcy Heinricha Adamy’ego pierwotna nazwa miejscowości jest patronimiczną nazwą pochodzącą od imienia męskiego "Paweł", którego posiadacz był zasadźcą, właścicielem lub patronem miejscowości. W swoim dziele o nazwach miejscowych na Śląsku wydanym w 1888 roku we Wrocławiu wymienia on nazwę miejscowości w staropolskim brzmieniu "Polsnica" podając jej znaczenie "„Dorf des St. Paulus”", czyli po polsku "„Wieś św. Pawła”".
Miejscowość została wymieniona w staropolskiej, zlatynizowanej formie "Polsnice" w łacińskim dokumencie wydanym 12 sierpnia 1201 roku przez kancelarię papieża Innocentego III wydanym w Segni. Nazwa została później przez Niemców zgermanizowana na "Polsnitz".
Po II wojnie światowej polska administracja wprowadziła nazwę "Pełcznica", która nie ma związku z pierwszym znaczeniem.
Położenie.
Dzielnica położona jest w malowniczej kotlinie i wciska się pomiędzy garby Pogórza Świebodzickiego. Otoczona licznymi zalesionymi wzgórzami leży na wysokości około 330 m n.p.m. Stanowi doskonałą bazę wypadową do Książa i do zamku Cisy. Nieopodal ulicy Moniuszki rośnie najstarszy cis w Sudetach – cis Bolko.
Przez Pełcznicę przepływa rzeka o tej samej nazwie, wywołująca częste powodzie, z których największe miały miejsce w roku 1997 i 2002.
Dzielnica jest silnie uprzemysłowiona; znajduje się tutaj szereg zakładów, m.in. Termet, GEA Klimator.
Osiedla.
W skład Pełcznicy wchodzą osiedla: Wilcza Góra, Osiedle WSK, Osiedle Zamkowa oraz Zimny Dwór. Z wyżej położonych części dzielnicy widać Zamek Książ.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="508258" url="https://pl.wikipedia.org/wiki?curid=508258" title="Jakub Molęda">
Jakub Molęda

Jakub Molęda, występujący także jako Kuba Molęda (ur. 3 kwietnia 1984 w Olkuszu) – polski piosenkarz popowy, kompozytor, aktor dubbingowy i musicalowy związany z Teatrem Muzycznym Roma oraz Teatrem Rampa.
Kariera.
Skończył wokalistykę na Wydziale Kompozycji, Interpretacji, Edukacji i Jazzu Akademii Muzycznej w Katowicach, studiował także edukację muzyczną na Akademii Świętokrzyskiej w Kielcach.
W wieku siedmiu lat zadebiutował w programie emitowanym przez TVP "5-10-15". Śpiewał na wielu festiwalach dziecięcych w Polsce zajmując czołowe miejsca. W 1997 roku wygrał największy z nich w Koninie i otrzymał nagrodę "Złoty Aplauz".
Był wokalistą zespołu pop-rockowego L.O.27, z którym nagrał swój pierwszy album studyjny, zatytułowany "Mogę wszystko" (1997). Wydawnictwo zostało sprzedane w ponad 80 tys. egzemplarzach i otrzymało status złotej płyty. W 1998 wystąpił z zespołem na festiwalu w Opolu, a w 1999 roku wydał drugi album, zatytułowany "Przyjaciele". Utwory z tej płyty zostały wykorzystane w ścieżce dźwiękowej do filmu "Odlotowe wakacje".
Był prowadzącym młodzieżowego programu TVP2 "Mogę wszystko". Dubbingował postaci z filmów animowanych wytwórni Walta Disneya. W 2006 wcielał się w rolę Alfreda w musicalu Romana Polańskiego "Taniec wampirów". W 2015 zagrał główną rolę Erwina, młodego muzyka rockowego w spektaklu "Rapsodia z Demonem", w którym wykonywał utwory z repertuaru zespołu Queen.
Wraz z bratem Maciejem tworzył zespół Mollęda. 3 lutego 2007 duet wystąpił z piosenką „No Second Chance” w koncercie "Piosenka dla Europy 2007", będącym krajowymi eliminacjami do 52. Konkursu Piosenki Eurowizji. 26 lutego wydali wspólny album, zatytułowany "2xM".
Jesienią 2014 uczestniczył w drugiej edycji programu "Twoja twarz brzmi znajomo", emitowanego w telewizji Polsat. Zajął siódme miejsce. 18 sierpnia 2017 zaśpiewał podczas "TOP of the TOP Festival" w Sopocie.

</doc>
<doc id="508275" url="https://pl.wikipedia.org/wiki?curid=508275" title="Język rotokas">
Język rotokas

Język rotokas – język z postulowanej grupy wschodniopapuaskiej, używany przez blisko 12 tys. ludzi (2000) na wyspie Bougainville. Należy do rodziny języków północnej Bougainville.
Jego cechą charakterystyczną jest skrajnie uproszczony system fonetyczny, zawierający łącznie:
Nie wiadomo także, jaką rolę odgrywa akcent. Język ten odznacza się dużą częstością połączeń samogłosek oraz obfitością alofonów.
W wielu wsiach pozostaje preferowanym środkiem codziennej komunikacji. W powszechnym użyciu jest także tok pisin. Większość języków północnego Bougainville jest słabo opisanych, ale językowi rotokas poświęcono pewną grupę publikacji. Jest zapisywany alfabetem łacińskim.

</doc>
<doc id="508287" url="https://pl.wikipedia.org/wiki?curid=508287" title="Engelbert Dollfuss">
Engelbert Dollfuss



</doc>
<doc id="508295" url="https://pl.wikipedia.org/wiki?curid=508295" title="Mikalojus Konstantinas Ciurlionis">
Mikalojus Konstantinas Ciurlionis



</doc>
<doc id="508298" url="https://pl.wikipedia.org/wiki?curid=508298" title="Port lotniczy Beer Szewa">
Port lotniczy Beer Szewa

Port lotniczy Beer Szewa (hebr. שדה תימן) (IATA: BEV, ICAO: LLBS) – port lotniczy znajdujący się w północnej części pustyni Negew, w Izraelu. Jest on położony w odległości 10 km na północny zachód od miasta Beer Szewa. Jest często nazywane Lotniskiem Teyman.
Lotnisko służy do krajowych lotów izraelskich linii lotniczych, nauki latania, szybowcom i prywatnym samolotom.
Komunikacja.
Przy lotnisku przebiega droga ekspresowa nr 25 (Nachal Oz-Beer Szewa-Arawa).

</doc>
<doc id="508306" url="https://pl.wikipedia.org/wiki?curid=508306" title="Języki tasmańskie">
Języki tasmańskie

Języki tasmańskie – grupa kilku słabo poznanych języków bądź dialektów tubylczej ludności Tasmanii, którymi przed przybyciem Anglików mówiło około 5 tys. ludzi. Przez Josepha Greenberga zostały zaliczone do indopacyficznej nadrodziny językowej.
Języki te wygasły ostatecznie w roku 1905 wraz ze śmiercią Fanny Cochrane Smith, ostatniej osoby, dla której tasmański był językiem ojczystym. Na uwagę zasługuje postulowany brak pokrewieństwa z językami australijskimi.

</doc>
<doc id="508314" url="https://pl.wikipedia.org/wiki?curid=508314" title="Stefania Sandrelli">
Stefania Sandrelli

Stefania Sandrelli (ur. 5 czerwca 1946 w Viareggio) – włoska aktorka filmowa i telewizyjna.
W 1960 w wieku czternastu lat wygrała lokalny konkurs piękności będący przepustką do kariery filmowej. Niedługo później zdobyła sławę dzięki roli uwodzicielki Angeli w głośnej komedii Pietro Germiego "Rozwód po włosku" (1961), w której na ekranie partnerował jej Marcello Mastroianni. Grała potem m.in. u takich reżyserów jak: Bernardo Bertolucci, Ettore Scola, Marco Ferreri, Mario Monicelli, Dino Risi, Luciano Salce, Gabriele Muccino i Tinto Brass.
Jest matką aktorki Amandy Sandrelli.

</doc>
<doc id="508319" url="https://pl.wikipedia.org/wiki?curid=508319" title="Emil Nolde">
Emil Nolde

Emil Nolde, właściwie Hans Emil Hansen (ur. 7 sierpnia 1867 w Nolde pod Tønder (Szlezwik Północny, Dania), zm. 13 kwietnia 1956 w Seebüll w Niemczech) – niemiecki malarz i grafik pochodzenia duńsko-fryzyjskiego, jeden z głównych przedstawicieli niemieckiego ekspresjonizmu.
Życie i działalność.
Kształcił się jako snycerz we Flensburgu. Później studiował w Karlsruhe, Monachium i Paryżu. Od 1892 uczył w szkole rzemiosła artystycznego w Sankt Gallen. W 1898 osiadł w Berlinie, gdzie przyjął pseudonim artystyczny (1902) od nazwy rodzinnej miejscowości. Rok później osiedlił się na wyspie Als, ale sporo podróżował, m.in. do Azji i Oceanii. Od lutego 1906 do 1907 r. był związany z grupą „Die Brücke”, którą opuścił, nie potrafiąc pracować w grupie.
Początkowo pod wpływem postimpresjonizmu, po 1908 tworzył ekspresjonistyczne kompozycje graficzne i malarskie, o tematyce religijnej i symbolicznej (np. motyw z maskami). Jego twórczość odznaczała się uproszczoną formą i żywą, ostrą, barwną plamą oraz dążeniem do groteski i deformacji.
Z okazji 60. urodzin, jego prace w 1927 prezentowano w licznych miastach Niemiec. W zakupionym wówczas fryzyjskim majątku Seebüll artysta zaprojektował nawiązujący do stylistyki Bauhausu dom z atelier, gdzie odtąd tworzył i mieszkał.
W 1931 został członkiem Pruskiej Akademii Sztuk ("Preußische Akademie der Künste"). W pierwszych latach III Rzeszy głosił wyższość „sztuki germańskiej” i był zdeklarowanym antysemitą, czemu dał wyraz w książce "Jahre der Kämpfe" (1934). W 1933 został członkiem duńskiej sekcji NSDAP. Domagał się zakazu handlu dziełami sztuki francuskich impresjonistów, kubistów, surrealistów i prymitywistów.
Z zaskoczeniem przyjął zaliczenie go przez władze hitlerowskie w 1937 do grona twórców „sztuki zdegenerowanej”, składając odwołania do Josepha Goebbelsa. Podkreślał w nich swe zasługi w walce o „czystość niemieckiej sztuki” i członkostwo w NSDAP oraz usiłował przekonywać, że ekspresjonizm jest „rasowo czystą sztuką nordycką”. Mimo to, władze hitlerowskie skonfiskowały ponad tysiąc prac Noldego, niektóre przykładowo eksponując na monachijskiej wystawie „sztuki zdegenerowanej” w 1937. Przez Urząd ds. Sztuki III Rzeszy objęty też został restrykcyjnym nakazem zgłaszania każdej z nowych prac do cenzorskiej oceny. Skłoniło go to do ukrycia ok. 1300 akwarel z ostatniej fazy twórczości; w przyszłości stały się one podstawą dla kompozycji olejnych.
Był protestantem. Po wojnie przedstawiał się jako ofiara represji, a jego działalność z początków III Rzeszy mu zapomniano. W 1946 zmarła pierwsza żona Ada i w 1948 poślubił 26-letnią Jolantę Erdmann, córkę kompozytora Edwarda Erdmanna. Do roku 1951 stworzył jeszcze około stu obrazów olejnych.
W 2019 kanclerz Niemiec Angela Merkel zdecydowała o usunięciu jego prac z urzędu kanclerskiego ze względu na antysemityzm Noldego i jego poparcie wyrażone dla nazizmu. W odpowiedzi minister oświaty Szlezwiku-Holsztyna Karin Prien demonstracyjnie umieściła jego obraz w swym gabinecie.
Pamięć.
Dom-pracownia w Seebüll stał się po częściowej przebudowie siedzibą muzeum prowadzonego przez Fundację Ady i Emila Nolde ("Stiftung Seebüll Ada und Emil Nolde"), gdzie prezentowany jest wybór prac artysty oraz część oryginalnego wyposażenia.
Nolde był autorem autobiograficznych publikacji zatytułowanych "Das eigene Leben" (Życie własne, 1931) i "Jahre der Kämpfe" (Lata walki, 1934).

</doc>
<doc id="508324" url="https://pl.wikipedia.org/wiki?curid=508324" title="Fryderyk Scherfke">
Fryderyk Scherfke

Fryderyk Eugeniusz Scherfke (, ur. 7 września 1909 w Poznaniu, zm. 15 września 1983 w Bad Soden am Taunus) – polski piłkarz niemieckiego pochodzenia występujący na pozycji napastnika, reprezentant Polski w latach 1932–1938, olimpijczyk.
Życiorys.
Urodził się w niemieckiej rodzinie jako syn Gustawa Fryderyka i Albertyny z d. Krenz. Jego brat Günther był zawodnikiem Warty Poznań. Miał syna, Michała.
W okresie swej gry piłkarskiej wykazywał się bramkostrzelnością, przebojowością, siłą i szybkością. Wychowanek poznańskiej Warty, w której występował na pozycji środkowego napastnika oraz pomocnika. Mając 17 lat grał w pierwszej drużynie zielonych. Jako 20-letni zawodnik wywalczył w 1929 roku pierwsze w historii klubu mistrzostwo Polski oraz wicemistrzostwo w 1938 roku. Fryderyk Scherfke będąc zawodnikiem Warty, rozegrał 236 meczów ligowych, strzelając w nich 129 goli, dzięki czemu jest do dziś (lipiec 2012) najlepszym snajperem tego zespołu oraz zajmuje 11. miejsce na liście „Klub 100”.
W trakcie igrzysk olimpijskich w 1936 r. doznał poważnej kontuzji w meczu z Wielką Brytanią w postaci złamania żeber, w związku z czym nie wystąpił w półfinałowym meczu, który drużyna Polski przegrała. Jako możliwą przyczynę porażki wskazywano nieobecność w meczu Scherfkego. Wkrótce potem napisał podręcznik dla młodych piłkarzy.
Podczas Mistrzostw Świata 1938 rozgrywanych we Francji wystąpił w pierwszym meczu mundialowym reprezentacji Polski. Było to spotkanie z reprezentacją Brazylii, w którym strzelił pierwszego w historii gola dla Polski w turnieju finałowym mistrzostw świata. Strzał nastąpił z rzutu karnego, po faulu na Erneście Wilimowskim w 23. minucie spotkania. 25 września 1938 wystąpił po raz ostatni w karierze w reprezentacji Polski, w spotkaniu z Łotwą. Zagrał z opaską kapitana zespołu.
Od lutego 1940 roku grał w nowym klubie niemieckim 1. FC Posen, w którym występował do października tego samego roku, kiedy to klub przekształcił się w Luftwaffen SV Posen. Wiosną 1940 roku na kilka miesięcy został też kierownikiem zespołu 1. FC Posen i tymczasowym kierownikiem działu piłki nożnej w urzędzie ds. sportu. W okresie reprezentowania barw tego klubu był również kapitanem drużyny Kraju Warty w Pucharze Regionów Niemieckich (Reichsbundpokal). W 1940 roku strzelił bramkę w przegranym 1:2 meczu przeciwko Śląskowi. Latem 1941 r. wstąpił do nowo utworzonego Sportgemeinschaft SS Posen, choć jak większość zawodników nie był członkiem SS. Wraz z rozwiązaniem SG w lutym 1942 r. zakończył karierę piłkarską w wieku 32 lat.
W lutym 1940 roku został tymczasowym kierownikiem wydziału piłki nożnej w urzędzie ds. sportu nowej administracji niemieckiej. Według relacji jego kolegów z czasów gry w piłkę, wykorzystywał wszystkie swoje kontakty, aby chronić ich przed prześladowaniami nazistów. Udało mu się wyciągnąć z niewoli kolegów, z którymi grał w Warcie Poznań, Mariana Fontowicza, a także aresztowanego Bolesława Genderę. Scherfke pomagał głównie kolegom z drużyny i ich rodzinom, niektóre osoby udało mu się wykreślić z listy przeznaczonych do wywózki na roboty przymusowe, rodzinę mecenasa Bolesława Dembeckiego uchronił przed wysiedleniem do Generalnego Gubernatorstwa, a piłkarza i żołnierza podziemia Michała Fliegera dwukrotnie ostrzegł przed aresztowaniem. Z czasem stał się obiektem obserwacji Gestapo z powodu częstego interweniowania w sprawie zagrożonych Polaków.
W 1942 roku został wcielony do Wehrmachtu, służył na froncie wschodnim, a potem w Jugosławii. W maju 1945 roku dostał się do brytyjskiej niewoli, z której został zwolniony 25 lipca 1945. Po wojnie na stałe osiadł w Senftenbergu w południowej Brandenburgii, a później w Berlinie Zachodnim, gdzie założył sklep meblowy. Był aktywnym działaczem polonijnego towarzystwa "Strzecha Polska" w Senftenbergu. W latach 1980. sprzedał sklep i osiadł w rejonie Frankfurtu nad Menem.

</doc>
<doc id="508326" url="https://pl.wikipedia.org/wiki?curid=508326" title="Ernst Ludwig Kirchner">
Ernst Ludwig Kirchner

Ernst Ludwig Kirchner (ur. 6 maja 1880 w Aschaffenburgu, zm. 15 czerwca 1938 koło Davos) – niemiecki malarz ekspresjonista i grafik, jeden z założycieli grupy „Most” (niem. „Die Brücke”).
Rodzina i edukacja.
Kirchner był synem chemika i wykładowcy uniwersyteckiego Ernsta Kirchnera (1847–1921), specjalisty w zakresie przemysłu papierniczego, od 1892 roku profesora wyższej uczelni Technische Lehranstalt und Gewerbeakademie w Chemnitz. Jego matką była Maria Elise z domu Franke (1851–1928), urodzona w Aschaffenburgu. Ludwig Kirchner posiadał dwójkę młodszego rodzeństwa – Hansa i Ulricha.
Po ukończeniu gimnazjum w Chemnitz studiował architekturę na Uniwersytecie Technicznym w Dreźnie, którą ukończył w 1905 roku. Swoją pracę końcową zatytułował: „Projekt przestrzeni cmentarnej”. Podczas semestru zimowego 1903/1904 studiował na Uniwersytecie Technicznym w Monachium, ale nauka tam rozczarowała go. Natomiast wyniósł korzyści z nauki w monachijskiej Debschitz-Schule.
Po ukończeniu studiów Kirchner zdecydował, że nie będzie pracował w zawodzie architekta i rozpoczął nowe studia – malarstwo w Monachium. W tym okresie duże wrażenie wywarł na nim styl Art Nouveau i drzeworyty Dürera. W Monachium styl Kirchnera stał się wyrazisty, dzięki śmielszemu operowaniu barwą, przypominający Gauguina oraz odważnym pociągnięciom pędzla, jak u van Gogha. Tematyka jego prac z tego okresu przypomina natomiast drzeworyty Muncha i Dürera.
Praca artystyczna.
Kirchner zaczynał jako twórca drzeworytów. Podczas studiów w Dreźnie, wraz z trzema innymi studentami: Erichem Heckelem, Karlem Schmidtem-Rottluffem i Fritzem Bleylem, założył w 1905 roku grupę artystyczną „Die Brücke” („Most”). Nazwa miała oddawać niechęć do establishmentu i panującą w grupie „rewolucyjną” atmosferę. Artyści skupieni w „Die Brücke” czerpali inspirację z dzieł wielkich poprzedników – van Gogha, Gauguina, Muncha oraz twórczości prymitywnych malarzy afrykańskich oraz twórców z wysp Pacyfiku.
W 1911 roku przeprowadził się z Drezna do Berlina. Głównym powodem tej przeprowadzki był brak sukcesów artystycznych oraz środków do życia. Po zmianie miejsca zamieszkania jego sytuacja materialne uległa nieznacznemu polepszeniu. W grudniu 1911 roku założył razem z Maxem Pechsteinem szkołę malarstwa – MUIM-Institut (MUIM – Nowoczesne Lekcje Malarstwa; niem. Moderner Unterricht in Malerei), która nie cieszyła się wielkim zainteresowaniem. Przeprowadzka do Berlina dała mu jednak wiele impulsów twórczych. W 1912 roku poznał swoją długoletnią partnerkę życiową – Ernę Schilling (1884-1945). Po udziale w wystawie Związku Specjalnego (niem. "Sonderbund") w 1913 roku Kirchner spisał kronikę „Mostu”, w której podkreślał znaczenie własnej osoby i twórczości dla tej grupy artystycznej. W wyniku tego doszło do rozłamu w grupie, a artysta ostatecznie z niej wystąpił. Z tego okresu pochodzi m.in. obraz "Pejzaż z kasztanowcem".
W latach 1908 oraz 1912–1914 Kirchner spędzał letnie miesiące na wyspie Fehmarn. W tym czasie namalował liczne widoki wybrzeża, np. "Latarnia Staberhuk" z roku 1912. W czasie tych pobytów stworzył również setki szkiców, rysunków oraz rzeźb.
Po wybuchu I wojny światowej Kirchner zgłosił się na ochotnika do wojska. Służył jako kierowca. Na początku roku 1915 roku został przeniesiony do Halle, gdzie w wyniku dużego obciążenia fizycznego oraz dyscypliny załamał się nerwowo. W jednym ze swoich autoportretów przedstawił się wtedy bez ręki ("Autoportret jako żołnierz"). W listopadzie 1915 roku Kirchner ze względu na stan zdrowia został urlopowany z wojska. Był też uzależniony od leków (morfiny). Przeniesiono go wtedy do sanatorium Königstein im Taunus w pobliżu Frankfurtu. To tam w roku 1916 wykonał pięć słynnych fresków.
Stan zdrowia Kirchnera uległ jednak pogorszeniu w wyniku obrażeń odniesionych w wyniku potrącenia przez samochód i w 1917 roku przeprowadził się do Davos w Szwajcarii. Nadal cierpiał na depresję. Przez długi czas nie wierzył bowiem, iż osiągnie sukces w życiu artystycznym. Z tego powodu sprzedał część prac zgromadzonych w Berlinie. Od 1920 roku artysta zaczął jednak odnosić sukcesy artystyczne, a jego prace wystawiane były w muzeach Monachium, Hamburga i Nowego Jorku. Jego nazwisko było rozpoznawane w kręgu artystów.
W zdobyciu szacunku w towarzystwie pomogły mu krytyczne recenzje własnych prac, które pisał skrywając się pod pseudonimem Louis de Marsalle. Obok szczegółowych opisów własnych dzieł i promocji własnego nazwiska stworzył on sobie przestrzeń darmowego rozpowszechniania reprodukcji własnych prac. Aby jeszcze bardziej przedstawić swoją osobę i twórczość w pozytywnym świetle Kirchner stosował również inne techniki kreowania własnego wizerunku. Przemalował na przykład część swoich starszych prac, a następnie antydatował je, by zasugerować, iż wyprzedził nurt fowizmu; wszystko po to, by wyprzeć się czerpania inspiracji z tego kierunku i artystów z nim związanych.
Jeszcze innym zabiegiem stosowanym przez artystę było organizowanie wystaw swoich dzieł. Ich organizacja, a także sporządzanie umowy pomiędzy Kirchnerem a wystawcą nie należało do najłatwiejszych. Artysta notorycznie nie ufał ludziom i był pedantyczny w kwestii tekstów kontraktów, które najczęściej musiały być sporządzane po jego myśli, w taki sposób, aby on sam miał jak najwięcej swobody, a organizatorzy wystawy jak najwięcej obowiązków. Artysta potrafił jednak z klasą uzyskiwać korzystne dla siebie zapisy. W przypadku złamania umowy lub nawet najmniejszych ich naruszeń popadał szybko w gniew. 
Do 1925 roku dzięki takim zabiegom, ale i swojej pracy twórczej obudził w ludziach zafascynowanie własną osobą oraz twórczością, bowiem cechował go niepowtarzalny i charakterystyczny styl. Nie mógł się on jednak czuć się pewnie. Jego pozycja awangardzisty została z biegiem czasu zagrożona w wyniku powstania kubizmu, choć i on sam przez pewien czas malował w tej manierze. Najbardziej cenione dzieła Kirchnera powstały przed I wojną światową i w większości przedstawiają życie uliczne w Berlinie. W 1932 roku Kirchner miał ponownie uzależnić się od morfiny.
Jego twórczość w czasach narodowego socjalizmu (nazizmu) w oczach władz nie przedstawiała żadnej wartości. W lipcu 1937 roku został wykluczony bezapelacyjnie z Pruskiej Akademii Sztuki. W tym samym miesiącu 639 jego prac zostało usuniętych z niemieckich muzeów, a 32 z nich zaprezentowano na zorganizowanej przez nazistów wystawie zatytułowanej „Sztuka zdegenerowana” (niem. „Entartete Kunst”), mającej na celu zniesławienie artystów tworzących sztukę inną, niż akceptowana przez władze III Rzeszy. W niedługim czasie około 600 jego prac zostało zniszczonych, co spowodowało kolejne załamanie nerwowe artysty. Rok później Kirchner popełnił samobójstwo.
Dziedzictwo artystyczne.
Po 1945 roku jedynie nieliczne prace Kirchnera były prezentowane w muzeach. Dopiero w setną rocznicę urodzin artysty Stara Galeria Narodowa w Berlinie przygotowała wystawę pod tytułem „Retrospektywa – Ernst Kirchner 1880-1938”. Także Dom Sztuki w Monachium, Muzeum Ludwig w Kolonii oraz Dom Sztuki w Zurychu przygotowały podobne wydarzenia kulturalne. Ważnym miejscem rozpowszechniającym wiedzę o twórczości artysty było i jest muzeum jego imienia w Davos, które otwarto w 1992 roku. Posiada ono bogate zbiory dokumentów oraz dzieł z nim związanych. W Niemczech największą kolekcję prac artysty posiada frankfurckie muzeum Städel. Placówka ta w 2010 roku zorganizowała wystawę pt. „Ernst Ludwig Kirchner: Retrospektywa”.

</doc>
<doc id="508334" url="https://pl.wikipedia.org/wiki?curid=508334" title="Jednostka specjalna Grom">
Jednostka specjalna Grom



</doc>
<doc id="508336" url="https://pl.wikipedia.org/wiki?curid=508336" title="Polonia Świdnica">
Polonia Świdnica

MKS Polonia Świdnica – najstarszy klub sportowy w Świdnicy, który powstał 23 lipca 1945 roku. Początkowo posiadał on tylko jedną sekcję – piłkarską. W ciągu następnych lat powstały jednak kolejne sekcje – boks, koszykówka, akrobatyka, siatkówka, strzelectwo, tenis stołowy, szachy, piłka ręczna, kolarstwo, sporty motorowe, gimnastyka a także sekcja pływacka. 
Historia.
Największe sukcesy odnosili piłkarze, którzy w sezonie 1947/1948 zostali mistrzem A-Klasy, gr. 1 (ówczesnej III ligi) i przez dwa następne sezony występowali w II lidze, a w pierwszej połowie lat 90. byli blisko powtórzenia tego sukcesu, ponieważ przez kilka sezonów walczyli o awans. Sekcja piłkarska Polonii Świdnica zajmuje w rankingu wszech czasów II ligi 158. miejsce – w 36 meczach wywalczyli 24 pkt. (wtedy jeszcze za zwycięstwo otrzymywało się 2 pkt.), odnieśli 9 zwycięstw, 6 remisów i 21 porażek, strzelając 49 goli i tracąc 88. Drugą pod względem wielkości sekcją była siatkówka kobiet, która przez kilka sezonów grała w I lidze i wychowała kilkanaście siatkarek, które grały potem w najwyższych klasach rozgrywkowych i reprezentacji Polski. Największe sukcesy to dwukrotne zdobycie 3. miejsca w Mistrzostwach Polski.
Obecnie w strukturach klubu są dwie sekcje: boks i akrobatyka sportowa. Sekcje te odnoszą wiele sukcesów na szczeblu ogólnopolskim, co w ogólnym rankingu klubów w 2006 dało im 158. miejsce na 2908 sklasyfikowanych klubów w Polsce.
Sekcja piłkarska połączyła się z klubem Sparta Świdnica i powstał klub KP Polonia/Sparta Świdnica grający obecnie w III lidze dolnośląsko-lubuskiej, a w sezonie 2007/2008 zdobył mistrzostwo IV ligi dolnośląskiej. Klub powrócił do nazwy KS Polonia Świdnica.
Sekcja siatkówki kobiet odłączyła się od klubu i powstał Miejski Klub Sportowy Świdnica grający obecnie w II lidze.
Najbardziej znanymi świdniczankami są Dorota Świeniewicz – Mistrzyni Europy w siatkówce kobiet oraz Anna Werblińska – reprezentantka Polski, które zaczynały karierę w MKS Polonia Świdnica.
Od sezonu 2014 sekcja piłkarska zmieniła nazwę na Polonia-Stal Świdnica.

</doc>
<doc id="508339" url="https://pl.wikipedia.org/wiki?curid=508339" title="Ellsworth Vines">
Ellsworth Vines

Henry Ellsworth Vines Jr. (ur. 28 września 1911 w Los Angeles, zm. 17 marca 1994 w La Quinta) – amerykański tenisista, zwycięzca 3 turniejów wielkoszlemowych w grze pojedynczej, 2 w grze podwójnej i 1 w grze mieszanej, reprezentant w Pucharze Davisa.
Na początku lat 40. Vines zakończył grę w tenisa na rzecz golfa, gdzie startował z powodzeniem, wygrywając jeden turniej zawodowy oraz dochodząc do półfinału mistrzostw PGA ("Professional Golf Association Championship") w 1951 roku.
Kariera tenisowa.
Grę Vinesa charakteryzowała siła uderzeń forhendowych, które grał płasko, bez rotacji. Dysponował również mocnym serwisem, ale nie wykorzystywał go do ataków wolejowych, preferując kończące uderzenia z głębi kortu. Grał skutecznie smeczem. Wysoko umiejętności Vinesa cenił Jack Kramer. Zainteresował się on tenisem pod wpływem gry Vinesa i w książce "The Game, My 40 Years in Tennis" (1979) umieścił swojego idola wśród sześciu najlepszych graczy w historii dyscypliny, obok Williama Tildena, Dona Budge’a, Freda Perry’ego, Bobby’ego Riggsa i Ricardo Gonzáleza. Kramer styl gry Ellswortha Vinesa porównał z tenisem Lewa Hoada, zwracając uwagę, że obaj ci gracze mieli dobre warunki fizyczne, duże umiejętności, podobną siłę gry, ale także swobodny stosunek do sportu, co wyraziło się stosunkowo szybkim zakończeniem kariery tenisowej przez obydwu.
W wieku 17 lat zdobył deblowe mistrzostwo kraju juniorów w parze z Keithem Gledhillem (1929).
W 1931 roku wygrał mistrzostwa USA (obecnie US Open). Pokonał m.in. w półfinale Freda Perry’ego, a w finale George’a Lotta. Tytuł mistrzowski skutecznie obronił rok później, pokonując w finale Henriego Cocheta. Wygrał w tym samym roku także Wimbledon. W finale londyńskiego turnieju pokonał Bunny’ego Austina. W całym sezonie 1932 wygrał 4 turnieje, uzyskując bilans 46 zwycięstw i 5 porażek. Dzięki tym sukcesom klasyfikowany był na pozycji lidera zarówno rankingu amerykańskiego, jak i światowego.
W 1933 roku ponownie doszedł do finału na Wimbledonie, jednak poniósł porażkę w decydującym pojedynku z Jackiem Crawfordem.
W grze podwójnej Vines zdobył 2 wielkoszlemowe tytuły, w 1932 roku podczas mistrzostw USA i w 1933 roku w Australian Championships (obecnie Australian Open). W obu imprezach startował w parze z Keithem Gledhillem.
W grze mieszanej Vines zwyciężył w 1933 roku w mistrzostwach USA w parze z Elizabeth Ryan. Ponadto był uczestnikiem finału w rozgrywkach razem z Helen Jacobs w 1932 roku. W 1933 roku był także w finale Australian Championships wspólnie z Marjorie Gladman.
W 1934 roku rozpoczął karierę zawodową. Zadebiutował w nowojorskiej Madison Square Garden przeciwko Williamowi Tildenowi. Pierwszy pojedynek z Tildenem przegrał, ale ostatecznie w serii spotkań (tzw. tourze) okazał się lepszy od Tildena (47 zwycięstw Vinesa, 26 Tildena). W kolejnych latach Vines uznawany był za czołowego tenisistę zawodowego, wygrywając trzykrotnie turniej Wembley World Pro, w 1935 roku w finale z Tildenem, w 1936 i 1937 roku z Hansem Nüssleinem. W 1938 roku Vines wygrał tour z Perrym 49 meczów do 35, a rok później pokonał tego rywala w finale zawodowych międzynarodowych mistrzostw USA.
Jeszcze przed przejściem na zawodowstwo Vines występował w reprezentacji USA w Pucharze Davisa. W 1932 roku poprowadził Amerykanów do finału, pokonując w ramach tych rozgrywek takich rywali, jak Jack Crawford, Harry Hopman, Gottfried von Cramm, Daniel Prenn. Jedyny mecz przegrał w finale z Francuzem Jeanem Borotrą, co przy słabszej singlowej dyspozycji Wilmera Allisona (dwie porażki) przesądziło o zwycięstwie rywali. W edycji Pucharu Davisa w 1933 roku Amerykanie zakończyli udział na etapie finału międzystrefowego z Brytyjczykami, a Vines przegrał i z Austinem, i z Perrym. Łącznie rozegrał w Pucharze Davisa 16 spotkań (wyłącznie w singlu), z czego 13 wygrał.
W 1962 roku nazwisko Vinesa wpisano do Międzynarodowej Tenisowej Galerii Sławy.
W 1977 roku Amerykanin, jako dawny mistrz, uczestniczył w uroczystościach 100-lecia turnieju wimbledońskiego.

</doc>
<doc id="508342" url="https://pl.wikipedia.org/wiki?curid=508342" title="H. Ellsworth Vines">
H. Ellsworth Vines



</doc>
<doc id="508343" url="https://pl.wikipedia.org/wiki?curid=508343" title="H. Ellsworth Vines Jr.">
H. Ellsworth Vines Jr.



</doc>
<doc id="508348" url="https://pl.wikipedia.org/wiki?curid=508348" title="Produktywność ekosystemu">
Produktywność ekosystemu

Produktywność ekosystemu jest to ilość substancji jaka produkowana jest w jednostce czasu lub intensywności magazynowania energii w związkach organicznych.
Podział produktywności.
W przyrodzie czysta produkcja pierwotna stanowi 50 – 90% ogólnej produkcji pierwotnej. Wyprodukowane substancje roślinne są źródłem pokarmu dla heterotrofów.

</doc>
<doc id="508351" url="https://pl.wikipedia.org/wiki?curid=508351" title="Koracydium">
Koracydium

Koracydium, koracidium (łac. "coracidium") – pierwsze stadium larwalne niektórych tasiemców, zaliczanych do rzędu Pseudophyllidea, będące rodzajem onkosfery, urzęsioną larwą żyjącą w zewnętrznym środowisku wodnym.
Koracydium jest larwą tasiemców, odpowiadającą takim larwom innych Neodermata, jak onkomiracydium u przywr monogenicznych, miracydium w przypadku przywr digenicznych czy też kotylocydium w grupie Aspidogastrea. Wszystkie rzeczone larwy mają ciało pokryte orzęsionym nabłonkiem, który jednak nie zachowuje się przez całe życie zwierzęcia, ale jest tracony, kiedy larwa dostaje się do ciała żywiciela, gdzie będzie kontynuowała swój rozwój. O ile zazwyczaj jedyną larwą tasiemców żyjącą wolno poza organizmem żywiciela jest onkosfera, objęta jeszcze otoczkami jajowymi, a często i oderwanym od organizmu rodzica członem, u przedstawicieli rodziny Diphyllobothriidae koracydium w środowisku wodnym pozbywa się wspomnianych otoczek. W środowisku wodnym żyje krótko, nie potrafi przetrwać w nim powyżej kilku-kilkunastu godzin. Może zostać połknięte przez zwierzę, które stanie się przez to jego żywicielem. Jeśli jednak połknięte nie zostanie, umiera. Rozwój tasiemców cechuje się bardzo wysoką śmiertelnością, rekompensowaną przez wysoką płodność. Jako przystosowanie do połknięcia koracydium rozwinęły fototaksję dodatnią. W toni wodnej zmierzają więc do obszarów lepiej oświetlonych, a tym samym znajdujących się bliżej powierzchni. W miejscach tych mają większą szansę, że połknie je jakiś widłonóg, w ciele którego tasiemiec będzie kontynuował rozwój.

</doc>
<doc id="508362" url="https://pl.wikipedia.org/wiki?curid=508362" title="Stanisław Baran (piłkarz)">
Stanisław Baran (piłkarz)

Stanisław Franciszek Baran (ur. 26 kwietnia 1920 w Górze Ropczyckiej, zm. 12 maja 1993 w Łodzi) – polski piłkarz, uczestnik MŚ 1938.
Swoją karierę piłkarską rozpoczął w Resovii. Podczas MŚ 1938 był jedynie zawodnikiem rezerwowym i nie zagrał w żadnym spotkaniu. W polskiej reprezentacji zadebiutował dopiero 27 sierpnia 1939 r. w meczu z Węgrami (4:2), który odbył się w Warszawie. Był to ostatni mecz polskiej drużyny przed wybuchem II wojny światowej. Ostatni swój mecz w reprezentacji rozegrał również w Warszawie 4 czerwca 1950 podczas spotkania z Węgrami (2:5). W całej swojej karierze zagrał w 9 meczach reprezentacji Polski (zagrał 617 minut).
Po zakończeniu kariery zawodniczej, w latach 60. był szkoleniowcem Łódzkiego Klubu Sportowego.
Reprezentacja Polski.
Zestawienie zostało opracowane na podstawie źródła

</doc>
<doc id="508363" url="https://pl.wikipedia.org/wiki?curid=508363" title="Ito Hirobumi">
Ito Hirobumi



</doc>
<doc id="508365" url="https://pl.wikipedia.org/wiki?curid=508365" title="Victoria Azarenka">
Victoria Azarenka



</doc>
<doc id="508367" url="https://pl.wikipedia.org/wiki?curid=508367" title="Art III Aonfer">
Art III Aonfer

Art III Aonfer (“Samotnik”) lub Art III mac Cuinn – na wpół legendarny zwierzchni król Irlandii z dynastii Milezjan (linia Eremona) w latach 220-250, syn zwierzchniego króla Irlandii Conna Stu Bitew i jego pierwszej żony Eithne Thaebfoty, córki Brislinda Binna, króla Norwegów, eponim rodu O’h-Airt (O’Hart).
Art, według irlandzkiej legendy i historycznej tradycji, miał brata Connlę, który zakochując się w czarodziejce, poszedł z nią do Maga Mell. Od tej pory nigdy nie był widziany. Z tego wydarzenia Art zyskał swój przydomek (inne źródła mówią, że miał dwóch braci, Connlę Ruada („Czerwonego”) i Crionna, którzy byli zabici przez ich stryja Eochaida Finnfotharta). Be Chuma, która była wypędzona do Irlandii przez lud Tuatha Dé Danann za cudzołóstwo, poślubiła jego ojca Conna, będącego wdowcem. Ta jednak będąc mężatką, pożądała jego syna Arta. Kiedy druidowie skarżyli się, że jej bezeceństwo przyniosło przekleństwo na kraj. Be Chuma kazała, jako lekarstwo, skazać Arta na wygnanie. Kiedy Art powrócił z wygnania ze swą żoną Delbchaem, macocha była zmuszona do odejścia z Tary.
Art nastąpił po swym szwagrze Conaire II Caemie („Przystojnym”), który zginął z ręki Neimida, syna Sroibcinna (Sroibcenna). W dwudziestym pierwszym roku panowania doszło do bitwy pod Cennfebrat z synami króla Munsteru Oiliolla (Aililla) I Oluma i trzech synów Cairbre’a II (Cairbre Musc, Cairbre Riada i Cairbre Bascainn) przeciwko Druidowi Daderze. W bitwie padł Neimid, król Ernai z Munsteru, Dadera, druid Dáirine. Ten zginął z ręki Eogana Mora, syna Oiliolla. Neimid zaś został zabity przez Cairbre’a Riadę w zemście za śmierć swego ojca. Natomiast Lugaid MacConn został raniony w udo przez Cairbre’a Musca, następnie wygnany z Irlandii do Brytanii. Zawarł tam przymierze z królem Beinnem Britem.
Art, po trzydziestu latach panowania, został pokonany i zabity w bitwie pod Magh Mucruimhe, przez Lugaida MacConna i jego cudzoziemskich wojowników. W tej bitwie, wraz z Artem, polegli także jego siostrzeńcy, synowie siostry Sadb, mianowicie, siedmiu synów Oiliolla I Oluma, którzy przybyli z nim przeciwko MacConnowi, ich bratu przyrodniemu. Byli to Eogan Mor (właściwie syn Aine), Dubmerchon, Mugcorb, Lugaid, Eochaid, Diochorb i Tadg; Beinne Brit, król Brytów, był tym, który pokonał ich. Z tego powodu Lugaid Laga, w zemście za śmierć bratanków, zabił Beinne’a. Liogairne Lagnech („o Długich Policzkach”), syn Aengusa Balba, syna Eochaida Finnfotharta, był tym, który własnoręcznie zabił Arta, po tym, jak dołączył do wojsk MacConna.
Według legendy, Art był ugoszczony u Alchataiga (Olc Achy), miejscowego kowala, noc przed bitwą. Ten otrzymując proroctwo, że z jego rodu będzie pochodzić wielka godność, dał Artowi swą córkę Echtach (Etain, Achtan), by z nią spędził noc. Tej nocy został poczęty Cormac Ulfada, jedyny syn Arta. W niektórych wersjach legend żoną Arta była Medb Lethderg, z którą miał czterech synów: Artgena, Boindię, Bonnriga i Cormaca.

</doc>
<doc id="508371" url="https://pl.wikipedia.org/wiki?curid=508371" title="Michał I Rumuński">
Michał I Rumuński

Michał I (; ur. 25 października 1921 w Sinai, zm. 5 grudnia 2017 w Aubonne) – ostatni król Rumunii w latach 1927–1930 i 1940–1947. Syn księcia koronnego Karola (późniejszego króla Karola II) i księżniczki Heleny. Był następcą króla Ferdynanda I. W sierpniu 1944 roku miał udział w obaleniu dyktatury Iona Antonescu. W grudniu 1947 roku pod naciskiem ZSRR abdykował, a następnie w 1948 roku wyemigrował do Szwajcarii.
Życiorys.
Obejmowanie tronu.
Michał przyszedł na świat 25 października 1921 roku w zamku Foişor w Sinai jako syn księcia koronnego Karola z dynastii Hohenzollern-Sigmaringen i księżniczki Heleny z dynastii Glücksburgów. 20 lipca 1927 roku małoletni Michał I objął tron po śmierci króla Ferdynanda I – faktyczną władzę sprawowała jednak Rada Regencyjna. 8 czerwca 1930 roku, z inicjatywy grupy polityków niezadowolonych z regencji, do kraju powrócił ojciec Michała I i przejął władzę jako Karol II. Michał niedługo później rozpoczął edukację w szkole założonej w 1932 roku przez ojca.
W 1940 roku rządy w Rumunii objął formalnie jako premier, de facto zaś jako dyktator Ion Antonescu, który zdecydował o przystąpieniu kraju do sojuszu z nazistowskimi Niemcami w II wojnie światowej. Karol II został odsunięty od władzy, a Michał (wówczas 19-letni) ponownie został proklamowany królem. Po zwycięstwie Armii Czerwonej nad 4 Armią rumuńską, król Michał I próbował przekonać Antonescu do ogłoszenia zawieszenia broni.
Zamach stanu.
W związku z odmową dyktatora 23 sierpnia 1944 roku doszło do zamachu stanu zorganizowanego przez Blok Narodowo-Demokratyczny, paramilitarne skrzydło komunistów i część armii rumuńskiej, w wyniku którego aresztowano Iona Antonescu i członków jego rządu. Sformowany przez króla rząd wydał rozkaz przerwania walk z Armią Czerwoną, a Antonescu został wydany ZSRR. Król Michał I ogłosił zerwanie sojuszu z Niemcami i wypowiedział im wojnę, stając tym samym po stronie aliantów.
W ciągu kilku kolejnych dni po zamachu duża część Rumunii, łącznie z Bukaresztem, znalazła się pod okupacją Armii Czerwonej (cały kraj opanowany został do końca października). 13 września podpisany został oficjalny układ rozejmowy z ZSRR, który pozwalał Armii Czerwonej oficjalnie stacjonować w Rumunii i dawał jej faktyczną kontrolę nad krajem, a Rumunię zobowiązywał do zbrojnego udziału w wojnie przeciwko Niemcom. Postanowiono też o powrocie do granic z 1940 roku (o ponownym włączeniu do ZSRR Besarabii i północnej Bukowiny oraz o odzyskaniu przez Rumunię od Węgier północnej części Siedmiogrodu).
Przejęcie władzy przez komunistów i emigracja.
Po konferencji jałtańskiej w lutym 1945 roku wzrósł nacisk ZSRR na Rumunię. Wkrótce do Bukaresztu przyjechał wiceminister spraw zagranicznych ZSRR Andriej Wyszynski i wymusił na Michale I utworzenie rządu złożonego z komunistów, lewego skrzydła socjalistów, liberałów i Frontu Oraczy. Król uległ i 6 marca 1945 roku utworzony został rząd Petru Grozy. 6 lipca tego roku przywódca ZSRR Józef Stalin przyznał Michałowi Order „Zwycięstwo” za „mężny akt zdecydowanej zmiany polityki Rumunii w formie zerwania sojuszu z hitlerowskimi Niemcami i nawiązania przymierza ze zjednoczonymi narodami w chwili, kiedy pokonanie Niemiec jeszcze nie było pewne”. Od sierpnia 1945 do stycznia 1946 roku miał miejsce tzw. "strajk królewski" – Michał podjął bezskuteczną próbę przeciwstawienia się komunistycznemu rządowi Petru Grozy, odmawiając podpisywania dekretów.
W 1947 roku prezydent Stanów Zjednoczonych Harry Truman odznaczył Michała I Legią Zasługi najwyższego stopnia (Chief Commander) za „wyjątkowo pełną zasług i wybitną służbę”.
30 grudnia 1947 roku król Michał I został zmuszony do abdykacji (w razie odmowy komuniści zagrozili mu zabiciem kilkuset studentów o prokrólewskich sympatiach aresztowanych podczas protestów), a 3 stycznia 1948 roku do emigracji.
Na emigracji Michał żył w Wielkiej Brytanii i Szwajcarii, w tym czasie wygłaszał orędzia na antenie rumuńskiej sekcji Radia Wolna Europa.
Powrót do kraju.
Po 1989 roku Michał I próbował wrócić do kraju. Raz został zatrzymany na lotnisku, potem udało mu się wyjechać poza Bukareszt, ale po kilku kilometrach zatrzymała go policja i zmusiła do wyjazdu. W 1992 roku nowy rząd Rumunii zezwolił w końcu Michałowi I na przyjazd do Rumunii, jednak nie umożliwił mu wystąpić w żadnej z państwowych instytucji. Tymczasem przemówienia Michała I z hotelowego balkonu wysłuchało 100 tysięcy mieszkańców stolicy, a ponad milion Rumunów wyszło na ulice Bukaresztu, aby zobaczyć przejazd króla. Rząd, przestraszony entuzjastycznym przyjęciem Michała I, zabronił mu wjazdu do kraju na kolejne 5 lat. W 1997 roku nowym prezydentem Rumunii został Emil Constantinescu i powtórnie przyznał Michałowi I rumuńskie obywatelstwo. Michał I otrzymał również wszystkie uprawnienia byłej głowy państwa i był w kraju oficjalnie tytułowany królem. Przysługiwała mu m.in. ochrona i pensja byłej głowy państwa. Byłemu monarsze zwrócono również kilka rezydencji monarszych. Przywracając Michałowi obywatelstwo władze jednocześnie zwróciły się do niego z prośbą, by lobbował na europejskich dworach za przyjęciem Rumunii do NATO i UE, co były król sumiennie realizował.
W 2001 roku rząd nadał mu na mocy ustawy status byłej głowy państwa, przyznał jako rezydencję jeden z byłych pałaców królewskich, zaprosił do osiedlenia w kraju i zwrócił mu w ramach reprywatyzacji dwa pałace, które były prywatną własnością rodziny królewskiej. Michał i jego rodzina zaangażowali się aktywnie w życie społeczne i kulturalne Rumunii. W 2006 roku monarsze zwrócono pałac Peleş w Sinai, szesnaście lat wcześniej odremontowany i udostępniony do zwiedzania. W zamian za odpowiednie wynagrodzenie Michał I podtrzymał udostępnienie gmachu dla publiczności.
Król spędzał swój czas w Aubonne, małej szwajcarskiej wiosce nad jeziorem Genewskim, ale od kilku lat mieszkał też w swojej rezydencji w Săvârșin w zachodniej Rumunii, którą rodzina królewska nabyła w 1943 roku. Rodzina korzysta także z prywatności zapewnionej przez pałac Elisabeta, posiadłości w zielonym obszarze na północ od Bukaresztu, udostępnionym rodzinie królewskiej przez władze Rumunii. W pałacu tym, na pierwszym piętrze, król Michał I zmuszony został do abdykacji 30 grudnia 1947 roku.
30 grudnia 2007 roku Michał I ogłosił akt o nazwie „Fundamentalne prawa Rodziny Królewskiej Rumunii”, w którym uznał za spadkobierczynię praw do korony rumuńskiej swoją najstarszą córkę Małgorzatę. Dotychczasowe prawo sukcesyjne nie dopuszczało do dziedziczenia tronu przez kobiety, tym samym zaznaczył, że w razie restauracji monarchii należy znieść prawo salickie w zakresie dziedziczenia tronu. Zmiana zasad dziedziczenia ma prywatny charakter. Zgodnie z ostatnim prawem sukcesyjnym obowiązującym przed zniesieniem monarchii w Rumunii, następcą praw do tronu rumuńskiego jest Karol Fryderyk, książę Hohenzollern, głowa rodu Hohenzollern-Sigmarinen (ur. 20 kwietnia 1952).
25 października 2011 roku król wygłosił przed połączonymi izbami rumuńskiego parlamentu orędzie, w którym wezwał do uczciwości w życiu politycznym.
Życie prywatne.
Małżeństwo i potomstwo.
W listopadzie 1947 roku Michał I wyjechał do Londynu na ślub brytyjskiej księżniczki Elżbiety (późniejszej królowej Elżbiety II) z Filipem Mountbattenem i tam poznał księżniczkę Annę z dynastii Burbonów parmeńskich, swoją przyszłą żonę. Aby zawrzeć małżeństwo z nie-katolikiem (Michał był prawosławnym) Anna potrzebowała papieskiej dyspensy. Pius XII jej nie udzielił i dlatego para pobrała się w obrządku prawosławnym 10 czerwca 1948 roku w Atenach. Ślub ten nie został usankcjonowany przez Kościół katolicki, w związku z czym 9 listopada 1966 roku w Monako Michał i Anna wzięła drugi ślub, w obrządku katolickim. Małżonkom urodziło się pięć córek:
Śmierć i pogrzeb.
Michał I zmarł 5 grudnia 2017 roku w swojej posiadłości w szwajcarskim Aubonne w wieku 96 lat. W ostatnich latach życia były monarcha był leczony na białaczkę i innego rodzaju nowotwór złośliwy, o czym informowała w mediach jego rodzina.
13 grudnia 2017 roku trumna z ciałem Michała I została przywieziona do Rumunii specjalnie przeprojektowanym na tę okoliczność wojskowym samolotem, który o godzinie 11.00 wylądował na lotnisku Bukareszt-Otopeni. Na przylot samolotu, na którego pokładzie znajdowali się również członkowie rodziny królewskiej oraz przedstawiciele rumuńskiego rządu i Sił Zbrojnych, oczekiwali na płycie lotniska inni członkowie królewskiego rodu (m.in. najstarsza córka byłego króla, „Strażniczka Korony Rumuńskiej” Małgorzata) oraz przedstawiciele rumuńskich władz, parlamentarzyści, wojskowi i duchowni Kościoła Prawosławnego. Z lotniska trumnę przewieziono do pałacu Peleş w Sinai, gdzie po południu hołd zmarłemu monarsze złożyli prezydent Klaus Iohannis, premier Mihai Tudose i inni czołowi urzędnicy państwowi, zaś wieczorem została przetransportowana do pałacu Królewskiego w Bukareszcie.
Uroczystości pogrzebowe ostatniego króla Rumunii odbyły się 16 grudnia 2017 roku w Bukareszcie i miały charakter państwowy. W uroczystościach, których częścią było nabożeństwo pogrzebowe prowadzone przez patriarchę Rumuńskiego Kościoła Prawosławnego Daniela I, udział wzięło wielu europejskich monarchów, m.in. król Szwecji Karol XVI Gustaw i jego żona Sylwia, wielki książę Luksemburga Henryk, następca tronu Wielkiej Brytanii i książę Walii Karol, księżniczka Belgii Astryda i jej mąż Wawrzyniec, były król Hiszpanii Jan Karol I i jego żona Zofia oraz była królowa Grecji Anna Maria. Wcześniej dziesiątki tysięcy Rumunów zebrały się na placu Rewolucji, aby oddać hołd zmarłemu królowi, którego trumnę wystawiono przed pałacem Królewskim na specjalnym podium. Po nabożeństwie trumna została przewieziona koleją do Curtea de Argeș, gdzie pochowano ją w Cerkwi Zaśnięcia Matki Bożej obok grobu zmarłej rok wcześniej żony Michała I, Anny.
Upamiętnienie.
25 października 2012 roku, w 91. urodziny Michała I, w Bukareszcie otwarto nazwany imieniem byłego króla plac, utworzony w miejscu skrzyżowania bulwaru Kiseleffa i ulicy Iona Mincu. Na placu tym w 2012 roku zbudowano także pomnik monarchy, mający postać popiersia.
W 2017 roku, już po śmierci Michała I, imieniem władcy nazwano bukareszteński Park Herăstrău.
25 października 2021 roku, w 100. rocznicę urodzin monarchy, w jego rodzinnym mieście Sinai dokonano odsłonięcia jego pomnika w formie posągu. Projekt monumentu, autorstwa Bogdana Ioana, został wybrany w międzynarodowym konkursie.
W 2022 roku jedną z ulic w Timișoarze, bulwar Republiki (rum. "Bulevardul Republicii"), przemianowano na „bulwar Michała I” (rum. "Bulevardul Regele Mihai I").

</doc>
<doc id="508375" url="https://pl.wikipedia.org/wiki?curid=508375" title="Bedivere">
Bedivere

Bedivere lub "Bedwyr", "Bediwer" – jeden z Rycerzy Okrągłego Stołu.
W walijskiej mitologii był jednorękim wojownikiem, który wraz z przyjacielem – Sir Kayem pomógł Culhwchowi w wypełnieniu zadań postawionych przed nim przez olbrzyma Yspaddena w zamian za możliwość poślubienia jego córki Olwen. Obaj należeli do dworu króla Artura. Jego bratem był Sir Lucan, a kuzynem Sir Girflet. Miał syna Amrena i córkę Eneuawc.
Zgodnie z późniejszymi mitami jako jedyny pozostał przy śmiertelnie rannym królu Arturze i na jego życzenie wrzucił święty miecz – Excalibur do jeziora. Zwłoki króla zaniósł do łodzi, którą ciało miało dopłynąć do Avalonu (w innych opowieściach nie był to Bedivere, tylko Girflet).

</doc>
<doc id="508376" url="https://pl.wikipedia.org/wiki?curid=508376" title="Edmund Giemsa">
Edmund Giemsa

Edmund Giemsa (ur. 16 października 1912 w Rudzie, zm. 30 września 1994 w Chinnor, Anglia) – polski piłkarz, uczestnik MŚ 1938.
Giemsa był wychowankiem Naprzodu Ruda. 
W polskiej reprezentacji zadebiutował 4 czerwca 1933 r. w meczu z Belgią (0:1), który odbył się w Warszawie. Ostatni swój mecz w reprezentacji rozegrał 27 sierpnia 1939 r. z Węgrami (4:2), który odbył się również w Warszawie. Był to ostatni mecz polskiej drużyny przed wybuchem II wojny światowej. 
W okresie II wojny światowej jako Ślązak został przymusowo wcielony do Wehrmachtu, jednak zdezerterował i poprzez francuski ruch oporu przedostał się do 2 Korpusu Polskiego gen. Władysława Andersa we Włoszech. 
Po wojnie zamieszkał w Anglii i nigdy już nie odwiedził Polski.

</doc>
<doc id="508379" url="https://pl.wikipedia.org/wiki?curid=508379" title="Herb Turyngii">
Herb Turyngii

Herb Turyngii znany jest od XII wieku. Przedstawia na tarczy w polu błękitnym wspiętego srebrnego lwa w poziome czerwono-srebrne pasy,ze złotą koroną i szponami. Wokół lwa osiem srebrnych gwiazd.
Herb w obecnej wersji przyjęty został 30 stycznia 1991 roku. Potwierdzony został w konstytucji landu z 25 października 1993 roku.
Osiem gwiazd wokół lwa symbolizuje osiem historycznych terytoriów, które wchodzą w skład obecnej Turyngii. Są to: Sachsen-Weimar-Eisenach, Sachsen-Meiningen, Sachsen-Gotha, Sachsen-Altenburg, Republika Reuss (Księstwo Reuss (linii starszej) oraz Księstwo Reuss (linii młodszej)), Schwarzburg-Sondershausen i Schwarzburg-Rudolstadt oraz terytoria pruskie (Merseburg i Schmalkalden), które 1 maja 1920 roku wspólnie utworzyły ten kraj związkowy. 
W latach 1920-1933 herbem Turyngii była tarcza z siedmioma srebrnymi gwiazdami (w układzie 2,3,2) w polu czerwonym.
W okresie III Rzeszy paskowany lew trzymał w łapie swastykę. W początkowym okresie istnienia NRD Lew był złoty, a tło czerwone, w 1952 roku herb, jak i cała Turyngia jako jednostka administracyjna została zniesiona.

</doc>
<doc id="508383" url="https://pl.wikipedia.org/wiki?curid=508383" title="Parkitka">
Parkitka

Parkitka – wzgórze w Częstochowie o wysokości 293,1 m n.p.m oraz położone na nim osiedle wchodzące w skład dzielnicy Częstochówka-Parkitka. 
Najwyżej położony punkt wzniesienia znajduje się przy ulicy Krynickiej, pomiędzy ulicami Bialską a Mazowiecką. Rejestr TERYT wymienia Parkitkę jako część miasta Częstochowy (SIMC: 0931193). 
Historia.
Nazwa "Parkitka" (dawniej "pustkowie Parkitne") funkcjonuje od XIX wieku. Intensywna zabudowa tych terenów rozpoczęła się w latach 80. XX wieku. W latach 1982–2000 na Parkitce wybudowany został Wojewódzki Szpital Specjalistyczny im. NMP.

</doc>
<doc id="508384" url="https://pl.wikipedia.org/wiki?curid=508384" title="Antypapież Albert II">
Antypapież Albert II



</doc>
<doc id="508385" url="https://pl.wikipedia.org/wiki?curid=508385" title="Flaga Turyngii">
Flaga Turyngii

Flaga Turyngii - barwy flagi Turyngii pochodzą od barw herbu tego landu. Tylko wersja urzędowa posiada herb na płacie.
Uchwalona 10 stycznia 1991 roku. Proporcje 1:2.

</doc>
<doc id="508389" url="https://pl.wikipedia.org/wiki?curid=508389" title="Jerzy Bolesławski">
Jerzy Bolesławski

Jerzy Stanisław Bolesławski (ur. 25 lutego 1940 w Przemyślu) – polski działacz komunistyczny, w latach 1986–1990 prezydent miasta stołecznego Warszawy.
Życiorys.
Absolwent Politechniki Warszawskiej. W latach 1965-1971 mistrz i kierownik oddziału w Hucie Warszawa. Był działaczem organizacji młodzieżowych, m.in. Związku Młodzieży Socjalistycznej (1961-1971), a następnie od 1966 PZPR. Był zastępcą kierownika (1972-1974) oraz kierownikiem (1974-1975) Wydziału Propagandy Komitetu Warszawskiego PZPR, od 1975 wchodził w skład egzekutywy Komitetu Warszawskiego PZPR. Od roku 1975 do 1979 przewodniczył Radzie Warszawskiej Federacji Socjalistycznej Związku Młodzieży Polskiej i Zarządowi Wojewódzkiemu Związku Socjalistycznej Młodzieży Polskiej. W okresie 1979–1980 był pierwszym sekretarzem Komitetu Dzielnicowego PZPR Warszawa Śródmieście, a następnie sekretarzem Komitetu Warszawskiego PZPR. Od 1980 był przewodniczącym Zarządu Stołecznego,a w 1983 wszedł w skład Zarządu Głównego Towarzystwa Przyjaźni Polsko-Radzieckiej. Od 1980 był przewodniczącym Stołecznego Komitetu Ochotniczej Rezerwy Milicji Obywatelskiej. W latach 1976-1980 radny Rady Narodowej miasta stołecznego Warszawy.
Od 5 grudnia 1986 do 30 stycznia 1990 był prezydentem Warszawy. W latach 1986-1990 był członkiem Centralnej Komisji Kontrolno-Rewizyjnej PZPR.

</doc>
<doc id="508390" url="https://pl.wikipedia.org/wiki?curid=508390" title="Szef Obrony Cywilnej Kraju">
Szef Obrony Cywilnej Kraju

Szef Obrony Cywilnej Kraju – do 22 kwietnia 2022 r.: polski organ centralny właściwy w sprawach obrony cywilnej, powoływany na wniosek ministra właściwego dla spraw wewnętrznych przez prezesa Rady Ministrów.
Rys historyczny.
Zagadnienia obrony cywilnej uregulowano w Dziale IV ustawy z dnia 21 listopada 1967 r. o powszechnym obowiązku obrony Rzeczypospolitej Polskiej (, z późn. zm.).
Zakres działań Szefa Obrony Cywilnej Kraju zawarty był w akcie wykonawczym do tej ustawy - Rozporządzeniu Rady Ministrów z 2002. 
Od 5 grudnia 2019 Szefem Obrony Cywilnej Kraju był nadbryg. Andrzej Bartkowiak, Komendant Główny Państwowej Straży Pożarnej.
Z dniem 23 kwietnia 2022 r. ustawa o powszechnym obowiązku obrony Rzeczypospolitej Polskiej utraciła moc obowiązującą, i tym samym usunięto z porządku prawnego funkcję Szefa OC Kraju.

</doc>
<doc id="508392" url="https://pl.wikipedia.org/wiki?curid=508392" title="Herb Brandenburgii">
Herb Brandenburgii

Herb Brandenburgii – herb niemieckiego kraju związkowego Brandenburgia. Przedstawia na tarczy w polu srebrnym czerwonego orła ze złotym dziobem łapami i przepaską zakończoną trójliściem. W obecnej wersji przyjęty został 30 stycznia 1991 roku. Znany od 1330 roku (orzeł askański). Orzeł jest popularnym motywem w tym regionie. Jego barwa symbolizuje energię, lokalny patriotyzm i wzniosłe cele.
Jako że wiele jednostek terytorialnych współczesnej zachodniej Polski w średniowieczu należało do Brandenburgii, motyw czerwonego orła w białym polu znajduje się na wielu polskich herbach z obszaru Ziem Odzyskanych.

</doc>
<doc id="508398" url="https://pl.wikipedia.org/wiki?curid=508398" title="Pelecus">
Pelecus



</doc>
<doc id="508399" url="https://pl.wikipedia.org/wiki?curid=508399" title="Instalacja okrętowa">
Instalacja okrętowa

Instalacja okrętowa – zestaw urządzeń służących do przesyłania mediów zapewniających funkcjonowanie statku (okrętu). Na instalację składają się zwykle elementy liniowe odpowiednie do transportu danego medium takie jak rury czy przewody elektryczne, oraz dodatkowe elementy służące do kierowania przepływem medium, takie jak pompy, zawory, zbiorniki, bezpieczniki, filtry, przetworniki i inne.

</doc>
<doc id="508404" url="https://pl.wikipedia.org/wiki?curid=508404" title="Sylwester IV">
Sylwester IV

Sylwester IV – antypapież w okresie od 18 listopada 1105 do 12 kwietnia 1111.
Życiorys.
Maginulf, archiprezbiter kościoła San Angelo, wysunięty został na antypapieża w okresie sporu o inwestyturę. Wobec nieobecności Paschalisa II, zwolennicy antypapieża Klemensa, uznali papieża za heretyka. 18 listopada 1105 wybrano Sylwestra jako następcę uwięzionych: Teodoryka i Alberta. Jednak po powrocie Paschalisa, Sylwester nie utrzymał się w Rzymie i został wygnany kilka dni po elekcji. Osiadł wówczas na prowincji w Osimo. W 1111 zrezygnował z tytułu papieskiego i podporządkował się prawowitemu papieżowi.

</doc>
<doc id="508406" url="https://pl.wikipedia.org/wiki?curid=508406" title="Kotka na gorącym blaszanym dachu (film)">
Kotka na gorącym blaszanym dachu (film)

Kotka na gorącym blaszanym dachu (ang. "Cat on a Hot Tin Roof") – film fabularny produkcji amerykańskiej z 1958 w reżyserii Richarda Brooksa, oparty na motywach sztuki Tennessee Williamsa pod tym samym tytułem z 1955 roku.
Opis fabuły.
Zamożny właściciel ziemski Harvey Pollitt (Burl Ives) obchodzi urodziny. Z tej okazji odwiedzają go synowie – Brick (Paul Newman) i Gooper (Jack Carson) z rodzinami. Pollitt ma raka. Gooper i jego żona Mae (Madeleine Sherwood) czekają na śmierć ojca i spadek, Brick, były gwiazdor futbolu i alkoholik, jest żonaty z Maggie (Elizabeth Taylor). Małżeństwo to przechodzi ciężkie chwile. Jednak to Brick jest osobą, której nie zależy na fortunie ojca.
Obsada.
i inni

</doc>
<doc id="508409" url="https://pl.wikipedia.org/wiki?curid=508409" title="Monsun zimowy">
Monsun zimowy

Zimowy monsun występuje, gdy Słońce nagrzewa wodę, powietrze tam staje się lżejsze i unosi się do góry, a nad lądem staje się cięższe, ponieważ tam jest zimniej. I w ten sposób na lądzie powstaje wyż, a nad wodą niż. Występuje w Azji Południowej oraz w Azji Południowo-Wschodniej.
Powstawanie.
Różnica nagrzewania się lądu i wody następuje w cyklu rocznym, nie należy mylić z bryzą, gdzie nagrzewanie się lądu i wody następuje w cyklu dobowym.
Cyrkulacja monsunowa jest skutkiem różnic w pojemności cieplnej kontynentów i oceanów. W lecie wiatry te wieją zwykle znad oceanu, wywołując silne opady deszczu w głębi lądu. W zimie wiatry zmieniają kierunek i wieją znad lądu w stronę oceanu, co powoduje brak opadów. To zjawisko nie jest "większą skalą" bryzy dziennej i nocnej, ponieważ cyrkulacja powietrza nie zamyka się w tzw. komórkę cyrkulacji powietrza, jak to następuje w przypadku bryzy.
Chociaż termin "monsun" został po raz pierwszy sprecyzowany w odniesieniu do subkontynentu indyjskiego, cyrkulacja monsunowa występuje również w innych regionach świata: w Europie, Afryce, Australii oraz u zachodnich wybrzeży Chile i Stanów Zjednoczonych. W przybliżeniu 65% ludności świata żyje w regionach występowania monsunów. Najbardziej znana jest cyrkulacja monsunowa, która występuje w Indiach i w południowo-wschodniej Azji. Latem powietrze nad kontynentem jest cieplejsze niż powierzchnia wody, dlatego masy powietrza przemieszczają się znad oceanu w stronę lądu. Tu dochodzi do spotkania wilgotnych mas powietrza znad oceanu z powietrzem suchym znad lądu, co wywołuje opady deszczu. Napotykając na przeszkody orograficzne (wyżyny, góry), wilgotne powietrze podnosi się, co wywołuje obfite opady deszczu, w niektórych miejscach nawet ponad 10 000 mm. Podczas zimy cyrkulacja monsunowa zmienia kierunek, a przy powierzchni Ziemi przeważają wiatry wiejące znad lądu w stronę oceanu. Monsun letni trwa w Indiach zwykle od czerwca do września. W tym czasie duże obszary zachodnich i środkowych Indii otrzymują ponad 90% rocznej sumy opadów, podczas gdy południe i północno-zachodnia część kraju otrzymuje 50-75% rocznej sumy opadów. Miesięczne sumy opadów atmosferycznych sięgają przeciętnie 200 – 300 mm, a najwyższe wartości osiągają w połowie monsunu letniego – w lipcu i sierpniu. Deszcze występujące w południowo-wschodniej części Azji także są związane z oddziaływaniem monsunu. Największe sumy opadów odnotowuje się pomiędzy majem a wrześniem. W każdym z tych miesięcy wysokość średnich sum opadów wynosi zwykle 200 mm, a sumy opadów dla trzech miesięcy łącznie osiągają zwykle wysokość 1000 mm.
Geneza pojęcia.
Słowo "monsun" pochodzi od słowa arabskiego "mau-sim", czyli: sezon, pora roku. Starożytni kupcy, żeglujący po Oceanie Indyjskim i sąsiadującym z nim Morzu Arabskim, używali tego określenia, aby opisywać system kolejno zmieniających się wiatrów, wiejących podczas zimy z północnego wschodu, a z przeciwnego kierunku – południowego zachodu, podczas lata.

</doc>
<doc id="508410" url="https://pl.wikipedia.org/wiki?curid=508410" title="Flaga Brandenburgii">
Flaga Brandenburgii

Flaga Brandenburgii – flaga niemieckiego kraju związkowego Brandenburgia. Wzorowana jest na herbie tego kraju związkowego. Przeszła kilka zmian.
W obecnej formie uchwalona 30 stycznia 1991 roku. Proporcje 3:5.

</doc>
<doc id="508411" url="https://pl.wikipedia.org/wiki?curid=508411" title="Flash Gordon (album)">
Flash Gordon (album)

Flash Gordon – album zespołu Queen z 1980 roku ze ścieżką dźwiękową do filmu o tym samym tytule. Utwory z albumu są w większości instrumentalne, wokal Freddiego Mercury’ego pojawia się tylko w utworach „Flash” i „The Hero”. Niektóre utwory zawierają fragmenty dialogów z filmu.
8 lipca 2009 roku wydawnictwo uzyskało status platynowej płyty w Polsce.

</doc>
<doc id="508417" url="https://pl.wikipedia.org/wiki?curid=508417" title="Języki indopacyficzne">
Języki indopacyficzne

Języki indopacyficzne – fyla językowa („nadrodzina”), postulowana przez Josepha H. Greenberga w 1971 r., łącząca języki papuaskie Melanezji (wraz z timor-alor-pantar i językami Halmahery), języki andamańskie i języki tasmańskie. Nie znalazły się w niej natomiast języki australijskie. Propozycja ta nie spotkała się z szeroką akceptacją.
Kontrowersyjna hipoteza języków indopacyficznych nigdy nie zdobyła szerszego uznania. Przeciw niej przemawiają dwa poważne argumenty:
Zwolennicy hipotezy natomiast opierają się na badaniu bardzo wolno zmieniających się części mowy, np. zaimków, a także na charakterystycznych przesunięciach spółgłoskowych.
Greenberg wyróżnił 14 „podgrup” indopacyficznych, postulując wewnętrzną spójność każdej z nich, a w końcu ogólne ich pokrewieństwo. Propozycja Greenberga była oparta na wątpliwej analizie form leksykalnych i gramatycznych, bez rozpatrzenia ewentualnych przypadkowych zbieżności bądź podobieństw będących wynikiem zapożyczeń. Większość języków rozważanych w hipotezie to języki papuaskie. Wiele spośród nich okazało się rzeczywiście spokrewnionych, ale jako przedstawiciele mniej obszernej rodziny transnowogwinejskiej.
Języki tasmańskie nie zostały dobrze poznane, ale nie wyklucza się ich związku z australijskimi. Języki papuaskie (tj. nieaustronezyjskie języki rejonu Nowej Gwinei) nie są powszechnie uznawane za zespół genetyczny, choć Greenberg uważał, że wszystkie z nich są sobie pokrewne. Dla porównania William A. Foley wyróżnił kilkadziesiąt rodzin języków papuaskich, wraz z dużą grupą izolatów. Sam Greenberg miał duże wątpliwości co do statusu języków andamańskich. W propozycji indopacyficznej uwzględniono języki Wielkiego Andamanu, ale (jarawa i onge) okazały się na tyle odrębne, że Greenberg kwestionował ich pokrewieństwo z . Do propozycji indopacyficznej włączono także język kusunda z Nepalu.

</doc>
<doc id="508421" url="https://pl.wikipedia.org/wiki?curid=508421" title="Port lotniczy Ejlat">
Port lotniczy Ejlat

Port lotniczy Ejlat (hebr. נמל התעופה אילת, "Namal HaTe'ufa Ejlat") (IATA: ETH, ICAO: LLET) – port lotniczy położony w centrum miasta Ejlat na południowym krańcu pustyni Negew, w Izraelu. Jest nazywane Portem Lotniczym J. Hozmana.
Obsługiwał w większości krajowe loty do Tel Awiwu i Hajfy. Z lotów międzynarodowych lądowały tu tylko te samoloty, które mogły korzystać z krótkiego pasa startowego. Inne samoloty musiały korzystać z pobliskiego Międzynarodowego Portu Lotniczego Owda (zastąpionego w 2019 przez lotnisko Ramon).
Historia.
Lotnisko w Ejlacie zostało wybudowane w 1949 przez Siły Obronne Izraela. Od samego początku swojego istnienia, lotnisko dążyło do ustanowienia stałych połączeń krajowych z Tel Awiwem i Hajfą. Od grudnia 1950 z Ejlatu operował największy krajowy przewoźnik lotniczy Arkia Israeli Airlines.
W 1964 przeprowadzone prace budowlane przedłużając pas lotniska do 1500 m i wybudowano terminal pasażerski. W 1969 pas lotniska wydłużono do 1900 m.
W 1975 lotnisko po raz pierwszy przyciągnęło skandynawskie linie lotnicze Sterling Airlines, za którymi podążyły inne europejskie linie otwierając połączenia z Ejlatem. Jednakże ograniczona wielkość lotniska zmusiła operatorów do korzystania z pobliskiego Międzynarodowego Portu Lotniczego Owda. Największymi maszynami lądującymi w Ejlacie były samoloty Boeing 757.
W 2019 roku lotnisko zostało zamknięte i zastąpione przez nowy port lotniczy Ramon, który jest oddalony 18 km od centrum Ejlatu.
Linie lotnicze i połączenia.
W związku z zamknięciem lotniska dla ruchu pasażerskiego, od 2019 nie odbywają się loty rozkładowe.
Komunikacja.
Przy porcie lotniczym krzyżują się droga ekspresowa nr 90 (Taba-Metulla) z drogą ekspresową nr 12 (Ne’ot Semadar-Ejlat).

</doc>
<doc id="508430" url="https://pl.wikipedia.org/wiki?curid=508430" title="Łukasz Balcer">
Łukasz Balcer

Łukasz Wojciech Balcer (ur. 21 lipca 1935 w Sierakowie) – polski prawnik i polityk, działacz rad narodowych, poseł na Sejm PRL VIII kadencji, minister sprawiedliwości (1988–1989). 
Życiorys.
Syn Antoniego i Walentyny. Po ukończeniu studiów na Wydziale Prawa Uniwersytetu im. Adama Mickiewicza w Poznaniu w 1957 był aplikantem w Sądzie Wojewódzkim w Gdańsku (1957–1959), następnie zaś asesorem Sądu Powiatowego w Lęborku i adwokatem w Zespole Adwokackim w Pucku. Z początkiem sierpnia 1962 został członkiem Stronnictwa Demokratycznego, z ramienia którego sprawował funkcje w radach narodowych. Był kolejno wiceprzewodniczącym prezydium Miejskiej Rady Narodowej w Gdyni (1965–1969) oraz wiceprzewodniczącym prezydium Wojewódzkiej Rady Narodowej w Gdańsku (1969–1973). W łonie SD piastował funkcję wiceprzewodniczącego Miejskiego Komitetu w Gdyni, zasiadał w latach 1969–1981 w Centralnym Komitecie partii, pełnił też funkcje przewodniczącego (1971–1974) i sekretarza (1973–1981) Wojewódzkiego Komitetu w Gdańsku. Był też przewodniczącym Gdańskiego Towarzystwa Przyjaciół Sztuki. Został prezesem Ośrodka Zamiejscowego Naczelnego Sądu Administracyjnego w Gdańsku (1981–1982). Pełnił również obowiązki wicewojewody gdańskiego (od września 1982 do marca 1986). 
W latach 1980–1985 sprawował mandat posła na Sejm VIII kadencji. Od 1983 podsekretarz stanu w Urzędzie Ochrony Środowiska i Gospodarki Morskiej, zaś w latach 1986–1988 podsekretarz stanu w resorcie ochrony środowiska i zasobów naturalnych. Od 14 października 1988 do 12 września 1989 był ministrem sprawiedliwości w rządzie Mieczysława Rakowskiego. Uczestniczył w obradach Okrągłego Stołu, był współprzewodniczącym podzespołu do spraw reformy prawa i sądów.
Działał w Zrzeszeniu Prawników Polskich oraz Towarzystwie Przyjaźni Polsko-Radzieckiej. W 1983 wybrany w skład Krajowej Rady Towarzystwa Przyjaźni Polsko-Radzieckiej. W latach 1988–1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego.
Odznaczenia i wyróżnienia.
Odznaczony Krzyżem Oficerskim i Kawalerskim Orderu Odrodzenia Polski, Srebrnym Krzyżem Zasługi oraz Medalem 30-lecia Polski Ludowej i odznaczeniem im. Janka Krasickiego. Honorowy prezes klubu Arka Gdynia.

</doc>
<doc id="508434" url="https://pl.wikipedia.org/wiki?curid=508434" title="Mina Witkojc">
Mina Witkojc

Mina Witkojc, niem. "Wilhelmine Wittka" (ur. 28 maja 1893 w Borkowach/Burg, zm. 11 listopada 1975 w Popojcach/Papitz) – serbołużycka pisarka i dziennikarka, tworząca w języku dolnołużyckim.
W latach 1899-1907 uczęszczała do szkoły podstawowej w Borkowach (Dolne Łużyce), a następne 10 lat spędziła w Berlinie, gdzie pracowała jako służąca, kwiaciarka, a potem robotnica w przemyśle zbrojeniowym. Następnie wróciła do Borków, gdzie pracowała jako najemna robotnica rolna za dniówkę.
W sierpniu 1921 przypadkowo spotkała grupę czeskich i górnołużyckich intelektualistów, którzy zwiedzali Błóta (Spreewald). To spotkanie uświadomiło jej, że posiada własną dolnołużycką tożsamość narodową. Przeniosła się do Budziszyna, gdzie od 1923 do 1933 pracowała w redakcji dolnołużyckiej gazety „Serbski Casnik”; gdzie jej talent literacki kształtował się głównie pod wpływem Arnošta Muki i Jana Čyža.
W tym okresie brała udział m.in. w Europejskim Kongresie Mniejszości Etnicznych w Genewie 1926 i słowiańskich spotkaniach młodzieżowej organizacji "Sokol" w Jugosławii w 1930.
W okresie międzywojennym tłumaczyła na języki łużyckie dzieła innych pisarzy słowiańskich (takich jak Božena Němcová i Petr Bezruč).
W 1933 reżim nazistowski zakazał jej pisać i uniemożliwił publikacje, co pozostawiło Witkojc bez środków utrzymania. Z tego powodu wróciła w 1936 do Borków. Tam, aż do 1941 znowu była zmuszona zarabiać jako najemna robotnica rolna. Reżim nazistowski uznał Witkojc (z powodu jej zaangażowania dla sprawy Serbołużyczan i tendencji panslawistycznych) za osobę „szkodliwą” dla Niemiec. W 1941 została zmuszona do opuszczenia terenu Łużyc i przeniosła się do Erfurtu, gdzie do końca wojny pracowała w gospodarstwie ogrodniczym. W 1945 Witkojc podsumowała swoją dotychczasową działalność dla sprawy serbołużyckiej w poemacie "Erfurtske spomnjeśa" ("Wspomnienia erfurckie"). W 1946 na krótko powróciła do Budziszyna jako współpracownik „Domowiny”, ale w następnym roku wyjechała do Pragi, gdzie mieszkała do 1954. Przyczyną tego wyjazdu było prawdopodobnie zaangażowanie Witkojc w sprawę przyłączenia Łużyc do Czechosłowacji. Ta idea była zwalczana na terenie wschodnich krajów związkowych przez radzieckie władze okupacyjne i wielu patriotów łużyckich było z tego powodu aresztowanych.
W 1954 Witkojc wróciła do Borków, gdzie mieszkała i tworzyła do 1975. W 1955 został wydany zbiór jej poematów z okresu międzywojennego "K swětłu a słyńcu" ("Do światła i słońca"). Witkojc pisała artykuły, poezje i opowiadania do tygodnika „Nowy Casnik”, gdzie pracowała jako redaktorka. Współtworzyła również tzw. „kalendarz”, czyli zbiór opowiadań, anegdot, humoresek i porad praktycznych, pod nazwą "Serbska Pratyja".
Kilka miesięcy przed śmiercią spędziła w domu starców w Papojcach/Papitz, gdzie umarła. Grób Witkojc znajduje się na cmentarzu w Borkowach. W sąsiedniej wsi Wjerbno/Werben istnieje szkoła jej imienia wraz z izbą pamięci, poświęconą pisarce.
Charakterystyka twórczości.
Mina Witkojc jest jedyną pisarką i poetką dolnołużycką, której poziom artystyczny dorównuje Mato Kósykowi. Tych dwoje twórców podniosło literaturę dolnołużycką do rangi literatury europejskiej (podobnie jak Jakub Bart-Ćišinski w przypadku literatury górnołużyckiej).
Poematy Witkojc wyrażają przede wszystkim serbołużycki patriotyzm; ich tłem jest najczęściej dolnołużycki region Błot; pełne są alegorycznych odniesień do Natury (np. słońce, księżyc, morze), które odzwierciedlają los narodu łużyckiego, np. Witkojc porównuje sytuację Serbołużyczan do wyspy otoczonej wzburzonym morzem. Witkojc zawsze ubolewała nad utratą świadomości narodowej i patriotyzmu przez Dolnołużyczan.

</doc>
<doc id="508436" url="https://pl.wikipedia.org/wiki?curid=508436" title="Phoxinus">
Phoxinus

Phoxinus – rodzaj ryb z rodziny karpiowatych (Cyprinidae).
Występowanie.
Europa, Azja Północna i Środkowa.
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus phoxinus" ("Ph. phoxinus").

</doc>
<doc id="508437" url="https://pl.wikipedia.org/wiki?curid=508437" title="Ernest Kirchner">
Ernest Kirchner



</doc>
<doc id="508441" url="https://pl.wikipedia.org/wiki?curid=508441" title="Antofyllit">
Antofyllit

Antofyllit (anthophyllit, antofyllin) – minerał z grupy krzemianów (amfiboli).
Nazwa pochodzi od "łac. Anthophyllum = goździk (goździkowiec korzenny)", używany jako przyprawa kuchenna, nawiązując do barwy tego minerału. Minerał rzadki.
Charakterystyka.
Właściwości.
Bardzo rzadko tworzy kryształy – najczęściej słupkowe, pręcikowe, igiełkowe, lub włoskowe.
Często tworzy żyłki. Wykazuje charakterystyczną włóknistą oddzielność. Jest kruchy (włókna są miękkie i sprężyste). Czasami zawiera domieszki glinu.
Występowanie.
Typowy minerał metamorficzny. Występuje w łupkach antofyllitowych oraz w serpentynitach obok hornblendy, biotytu, skaleni, flogopitu, i chlorytu.
Miejsca występowania:

</doc>
<doc id="508442" url="https://pl.wikipedia.org/wiki?curid=508442" title="Ramzovske sedlo">
Ramzovske sedlo



</doc>
<doc id="508443" url="https://pl.wikipedia.org/wiki?curid=508443" title="Pseudorasbora">
Pseudorasbora

Pseudorasbora – rodzaj ryb z rodziny karpiowatych (Cyprinidae). Na terenie Polski występuje czebaczek amurski.
Klasyfikacja.
Gatunki zaliczane do tego rodzaju:
Gatunkiem typowym jest "Leuciscus pusillus" (="Pseudorasbora parva").

</doc>
<doc id="508447" url="https://pl.wikipedia.org/wiki?curid=508447" title="Robert Czebotar">
Robert Czebotar

Robert Czebotar (ur. 18 maja 1969 w Rzeszowie) – polski aktor teatralny, filmowy i dubbingowy. Zajmuje się również komponowaniem muzyki do spektakli teatralnych.
Życiorys.
W 1992 roku ukończył studia na wydziale aktorskim PWST w Warszawie.
W 1994 otrzymał nagrodę zbiorową za Najlepszy Spektakl Szekspirowski w Polsce – „Stracone zachody miłości” W. Shakespeare’a w reż. Macieja Prusa (rola Dumane), wystawiany w Teatrze Polskim w Warszawie. Od 1994 należy do ZASP (Związku Artystów Scen Polskich).
W latach 1992–1999 pracował w Teatrze Polskim w Warszawie oraz w teatrach Kameralnym, Adekwatnym, Na Woli i Scenie Prezentacje. W latach 2000–2008 występował gościnnie w Teatrze Narodowym. W 1990 roku wystąpił w teledysku do piosenki Stanisława Sojki pt. „Hard To Part”. W 1999 gościnnie wystąpił na płycie Reni Jusis „Era Renifera”.
W latach 2004–2009 należał do Rady Patronackiej Polskiego Związku Wędkarskiego. W 2006 wygrał w kategorii indywidualnej Spinningowe Grand Prix Polski o Dolnośląski Puchar Mietkowa. W 2009 został przyjęty w poczet SLRP (Stowarzyszenia Lektorów Rzeczypospolitej Polskiej).
W 2010 wystąpił gościnnie na debiutanckiej płycie zespołu Stop mi pt. „Metamatyka”. Współpracuje z Teatrem Polskiego Radia, a także jest lektorem w reklamach telewizyjnych i radiowych.
16 października 2015 został uhonorowany Złotą Odznaką Polskiego Związku Wędkarskiego. 20 czerwca 2016 otrzymał od PZW medal „Za zasługi w rozwoju wędkarstwa”.
Laureat I nagrody aktorskiej Festiwalu Szkół Teatralnych w Łodzi za udział w przedstawieniach dyplomowych „Pelikan” A. Strindberga oraz „Awantura w Chioggi” C. Goldoniego.

</doc>
<doc id="508448" url="https://pl.wikipedia.org/wiki?curid=508448" title="Koźniewo Łysaki">
Koźniewo Łysaki



</doc>
<doc id="508449" url="https://pl.wikipedia.org/wiki?curid=508449" title="Płotka">
Płotka



</doc>
<doc id="508450" url="https://pl.wikipedia.org/wiki?curid=508450" title="Killer Be Killed">
Killer Be Killed

Killer Be Killed - amerykańska supergrupa wykonująca muzykę z pogranicza groove metalu i metalcore'u. 
Historia.
Powstała w 2011 z inicjatywy wokalisty zespołu The Dillinger Escape Plan - Grega Puciato oraz gitarzysty i wokalisty Maxa Cavalery, znanego m.in. z występów w zespołach Sepultura, Cavalera Conspiracy i Soulfly. Rok później skład uzupełnili, basista i wokalista Troy Sanders - członek zespołu Mastodon oraz perkusista Dave Elitch, mający w dorobku współpracę z takimi zespołami jak Antemasque, Daughters of Mara, czy The Mars Volta.
Debiutancki album zespołu zatytułowany "Killer Be Killed" ukazał się 9 maja 2014 nakładem wytwórni muzycznej Nuclear Blast. Nagrania zostały zarejestrowane we współpracy z producentem muzycznym Joshem Wilburem. Płytę poprzedził wydany w kwietniu singel pt. "Wings of Feather and Wax". Debiut formacji dotarł m.in. do 58.miejsca zestawienia Billboard 200 w Stanach Zjednoczonych sprzedając się w przeciągu tygodnia od dnia premiery w nakładzie 5,5 tys. egzemplarzy.
Premierę drugiego albumu pt. "Reluctant Hero" zaplanowano na listopada 2020, także nakładem Nuclear Blast.

</doc>
<doc id="508457" url="https://pl.wikipedia.org/wiki?curid=508457" title="Jabłonkowanie">
Jabłonkowanie

Jabłonkowanie (sziakanie, siakanie) – zjawisko polegające na pomieszaniu lub spłynięciu się spółgłosek dziąsłowych (szumiących: tj. sz, cz, ż, dż) z palatalnymi (ciszące: tj. ś, ć, ź, dź) w pośredni szereg – tj. śz, ćz, źż, dźż, np. "śzćzekaćz" – "szczekać" i "ściekać", "śzare śzano", "ćzarne ćziele". Występuje w dialekcie śląskim w gwarze jabłonkowskiej (w pobliżu Jabłonkowa – stąd nazwa), w okręgu opawskim i w gwarach czadeckich oraz w dialekcie mazowieckim w gwarach malborsko-lubawskich, ostródzkich i warmińskich. Jest wynikiem dążenia do ograniczenia liczby spółgłosek palatalnych, które w innych gwarach polskich wyraziło się mazurzeniem, kaszubieniem lub, jak w języku literackim, depalatalizacją szeregów Š´ i C´.
Siakanie może również oznaczać mającą charakter ogólnodialektalny wymowę "ś" zamiast "sz", głównie w wyrazach obcych, np. "śpagat", "śnurek", "śklonka" zamiast "szpagat", "sznurek", "szklanka".

</doc>
<doc id="508464" url="https://pl.wikipedia.org/wiki?curid=508464" title="Życie pośmiertne">
Życie pośmiertne

Życie pośmiertne – przekonanie o kontynuacji egzystencji po śmierci. 
Występuje w wierzeniach większości ludów świata, od starożytności (Mezopotamii, Egiptu, Grecji) do współczesności. Może toczyć się w zaświatach albo na ziemi (nierzadko odbywa się w obu tych miejscach równocześnie) i dotyczyć ciała, całości cielesno-duchowej (egzystencja po Sądzie Ostatecznym) bądź tylko rozmaicie pojmowanej duchowej istoty zmarłego (cień, duch, dusza), bytującej samodzielnie lub wcielającej się w inne istoty żywe: zwierzęta (w tym ludzi) i rośliny (reinkarnacja) względnie obiekty nieożywione: kamienie, źródła i strumienie, wiatry itp.
Życie pośmiertne bywa ograniczone w czasie lub wieczne, jego charakter i kierunek łączą się zazwyczaj mniej lub bardziej ścisłym związkiem przyczynowo-skutkowym z poprzedzającym je życiem doczesnym. Uznaje się czasami istnienie niesprawiedliwości społecznych za przyczynę powstania wyobrażeń religijnych na temat życia pośmiertnego, w którym to dopiero ma zapanować sprawiedliwość, nagroda i kara za uczynki. Odmiennie – społeczeństwa przedklasowe często umieszczały dusze wszystkich zmarłych w jednym wspólnym miejscu niezależnie od uczynków za życia.
Życie pośmiertne według starożytnych Egipcjan.
Egipcjanie w nadziei na szczęśliwy koniec ziemskiej drogi przygotowywali grobowce pełne przedstawień, rozmaitych darów – swoiste wrota do zaświatów. Kapłani kultu grobowego, by człowiek po śmierci nie wysysał krwi z żyjących w celu posilenia się, usuwali z jego ciała narządy pokarmowe i napełniali ciało ziołami. Składali w grobowcu również odzienie, sprzęty oraz posążki rodziny, służby, koni, psów i bydła. Owijali ciało w bandaże z tekstami z Księgi umarłych i Księgi Sarkofagów, by zmarły mógł łatwo pokonać niebezpieczną wędrówkę przez świat podziemny. Tak przygotowany Egipcjanin był gotowy rozpocząć życie pośmiertne (Pola Jaru).
Życie pośmiertne w buddyzmie.
Buddyzm naucza o reinkarnacji i równocześnie odrzuca koncepcję niezmiennej duszy (anatman). Po śmierci fizycznego ciała następuje rozpad człowieka na pięć składników, tzw. skandh – forma materialna, uczucia, rozum, wola, świadomość. Jedynie karma danego człowieka przeniesie się do przyszłego wcielenia. Zwolennicy koncepcji czittamatra, przyjętej zarówno w buddyzmie tybetańskim, jak i w zen, mają jeszcze bardziej wysublimowaną teorię, według której ósmy poziom umysłu "alajawidżniana", jako wszechpodstawa dla pozostałych poziomów świadomości, "przenosi" się po śmierci poprzez stan pośmiertny bardo ku kolejnemu odrodzeniu. Najbardziej szczegółowe nauki o procesie rozpadu związanym z umieraniem oraz opisy stanów pośmiertnych zawarte są w teorii wadżrajany. Przykładowym dziełem jest tam "Tybetańska Księga Umarłych".
Życie wieczne.
Życie pośmiertne w wielu wierzeniach nie ma charakteru tymczasowego, ale jest ostatecznym, niekończącym się stanem, życiem wiecznym. Można je rozpatrywać jako istniejące bez końca w czasie lub poza nim, niezależnie od niego.
Życie wieczne jest postulatem większości religii i niektórych systemów filozoficznych. Często ma związek z poprzedzającym je życiem doczesnym.
Termin, który w chrześcijaństwie ma specyficzne znaczenie. Wynika to z faktu, że człowiek (brak informacji na temat innych zwierząt) według doktryny większości chrześcijan składa się z trzech czynników: 
Większość chrześcijan uważa, że ciało jako element materialny zawsze podlega śmierci i rozkładowi. Przeciwnie – duch jako czynnik pochodzący od Boga jest nieśmiertelny. W związku z tym istnienie, którego tożsamość (świadomość własnego 'ja') znajduje się w czynniku duchowym, jest nieśmiertelne. Życie wieczne jako wynik aktu zbawczego Boga oznacza egzystencję istnienia po śmierci ciała w określonym miejscu zwanym rajem tzn. w bezpośrednim sąsiedztwie Boga, pod jego opieką, miłością i zaopatrzeniem w przeciwieństwie od egzystencji w miejscu wiecznego potępienia zwanym piekłem jako miejscu oddalonym od miłości, opieki i jego zaopatrzenia.
Niektóre religie (m.in. Świadkowie Jehowy, Badacze Pisma Świętego, Świecki Ruch Misyjny „Epifania”) nie wierzą w życie pośmiertne, uważając je za sprzeczne z nauką biblijną.
W islamie koncepcja życia pośmiertnego jest podobna do koncepcji uznawanej przez większości chrześcijan; różnicą jest bardziej zmysłowy charakter raju zwanego dżanna i piekła z drzewem zakum.

</doc>
<doc id="508467" url="https://pl.wikipedia.org/wiki?curid=508467" title="Zdzisław Trojanowski">
Zdzisław Trojanowski

Zdzisław Jan Trojanowski (ur. 27 maja 1928 w Chodorowie, zm. 20 marca 2006 w Opolu) - polski hokeista, olimpijczyk.
Wychowanek Budowlanych Opole. W latach 1945–1968 występował w Legii Warszawa, z którą zdobył dwa tytuły mistrza Polski. 
11 razy wystąpił w reprezentacji Polski strzelając jedną bramkę. Wystąpił w Igrzyskach Olimpijskich w Oslo w 1952 zajmując wraz z drużyną 6 miejsce. 
Po zakończeniu kariery działacz i trener hokeja.

</doc>
<doc id="508468" url="https://pl.wikipedia.org/wiki?curid=508468" title="Studio Wokalne Sukces">
Studio Wokalne Sukces

Studio Wokalne „SUKCES” - Założycielką i kierownikiem artystycznym grupy jest Agata Dowhań - doświadczona wokalistka niegdyś czołowego zespołu estrady polskiej "Alibabki".
"Sukces" to pierwszy w Polsce dziecięco-młodzieżowy zespół folkowy. Występy zespołu to niezapomniane widowiska taneczno-wokalne. Zespół wykonuje stare utwory ludowe w nowoczesnych aranżacjach.
Opiekę artystyczną nad zespołem wraz z Agatą Dowhań sprawują:
Mariusz Garnowski – muzyk, aranżer, Andrzej Wysocki – muzyk, wykładowca w Autorskiej Szkoły Muzyki Rozrywkowej im. K. Komedy, Jerzy Jarosław Dobrzyński - muzyk - aranżer, Wojtek Olszewski – aranżer, instrumentalista i Bartłomiej Szarżanowicz – choreograf, zawodowy wicemistrz Polski w Show Dance.
Studio Wokalne ma na swoim koncie sporo znaczących nagród i wyróżnień na konkursach i festiwalach piosenki, a także występy telewizyjne i nagrania studyjne.
W 2002 roku zespół zdobył I nagrodę w wojewódzkim finale "Telewizyjnego Turnieju Najmłodszych" zdobywając nominację do krajowego finału, w którym zajął III miejsce konkurując z zespołami z całej Polski.
Rok 2003 stał się przełomowym dla zespołu. Cały zespół (50 osobowy), po wykonaniu specjalnie przygotowanych nowoczesnych aranżacji piosenek kresowych, na „Festiwalu Kultury Kresowej” w Mrągowie, otrzymał nagrodę specjalną TVP1.
Podczas Międzynarodowego Festiwalu Piosenki Dziecięcej KONIN 2004 najmłodsza grupa piosenką „Poszło dziewczę” wyśpiewała I nagrodę –ZŁOTY APLAUZ. 
Adeptów studia można zobaczyć także na szklanym ekranie TVP. Goszczą w programach TV: "Od przedszkola do Opola", "Szansa na sukces", "Droga do Gwiazd", "Kawa czy herbata?", "5-10-15", „Europa bez granic”, „Talent za talent”, „Pytanie na śniadanie”.
Solowe popisy wokalne adeptów Studia Wokalnego „SUKCES” niejednokrotnie były nagradzane na festiwalach, m.in. na „Międzynarodowym Festiwalu Dziecięcej Piosenki Country Rypin ”, „ Pomorskim Konkursie Wokalnym” w Kwidzynie", na "Festiwalu Piosenki Dziecięcej w Kielcach" i wielu innych.
We wrześniu 2003r „SUKCES” nagrał autorską płytę pt.: "BUKI MOJE", a w 2004 kolejną pt. „JADĄ GOŚCIE”.
4.06.2005 r. podczas Międzynarodowego Festiwalu Piosenki Dziecięcej w Koninie zespół zdobył 2 ZŁOTE APLAUZY w kategorii zespołów do lat 12 i do lat 16 
W październiku 2005 roku „młodsza grupa”, reprezentowała Polskę w Monachium podczas festiwalu „Razem we wspólnej Europie”.

</doc>
<doc id="508469" url="https://pl.wikipedia.org/wiki?curid=508469" title="Pararędziny">
Pararędziny

Pararędziny to gleby
Zajmują ok. 1% powierzchni kraju. Są glebami litogenicznymi, a jednocześnie śródstrefowymi. Stanowią naturalne siedliska lasów liściastych.
Do tego typu należą :

</doc>
<doc id="508470" url="https://pl.wikipedia.org/wiki?curid=508470" title="Fritz Buchloh">
Fritz Buchloh

Fritz Buchloh (ur. 26 listopada 1909 w Mülheim an der Ruhr, zm. 22 lipca 1998 tamże) – niemiecki piłkarz występujący na pozycji bramkarza, uczestnik MŚ 1934 oraz MŚ 1938. Grał w VfB Speldorf.
Był reprezentantem Niemiec w latach 1932–1938.

</doc>
<doc id="508471" url="https://pl.wikipedia.org/wiki?curid=508471" title="Rodopsyna">
Rodopsyna

Rodopsyna ("purpura wzrokowa", "czerwień wzrokowa") – organiczny związek chemiczny, światłoczuły barwnik występujący w narządzie wzroku (dokładniej w siatkówce) głowonogów, stawonogów i kręgowców. Składa się z białka – opsyny, które wiązaniem kowalencyjnym łączy się z kofaktorem 11-"cis"-retinalem (retinenem), pełniącym funkcję chromoforu. Wiązanie łączy ε-aminową grupę lizyny w pozycji 296 łańcucha białkowego z grupą aldehydową retinalu. Żaden inny stereoizomer retinalu, z wyjątkiem 9-"cis", nie wykazuje takiej właściwości łączenia się z opsyną.
Pod wpływem światła docierającego do znajdującej się w pręcikach rodopsyny (wystarczy 1 foton) dochodzi do izomeryzacji formy 11-"cis" retinalu w drugi izomer – formę "całkowicie-trans". Rodopsyna jest białkiem transbłonowym złożonym z 7 helikalnych łańcuchów i zmiana konformacyjna rodopsyny, powoduje aktywację związanego z nią białka G, transducyny, a następnie inicjację sygnału komórkowego.
Metarodopsyna II pod wpływem witaminy A powraca do formy 11-"cis", łączy się z powrotem z opsyną w cząsteczkę rodopsyny gotową do rozpadu – jest to tak zwany "cykl widzenia". Istotny wydaje się sposób pobudzenia neuronów w siatkówce.
Rodopsyna pręcików, odpowiedzialna za widzenie w ciemności, absorbuje światło w całym zakresie widzialnego widma. Maksimum absorpcji rodopsyny wynosi 500 nm, przez co w nocy niebieskozielone światło wydaje się stosunkowo najjaśniejsze, a czerwone najciemniejsze. Jest to efekt zjawiska Purkiniego.
Za odkrywcę rodopsyny uważa się Franza Bolla, który zaobserwował ją w roku 1876 u żaby. Nazwę "purpura wzrokowa" nadał mu w roku 1877 Wilhelm Kühne.

</doc>
<doc id="508479" url="https://pl.wikipedia.org/wiki?curid=508479" title="Hristo Stoiczkow">
Hristo Stoiczkow



</doc>
<doc id="508480" url="https://pl.wikipedia.org/wiki?curid=508480" title="Tomasz Jasiński (hokeista)">
Tomasz Jasiński (hokeista)

Tomasz Jasiński (ur. 29 grudnia 1916 w Bielsku, zm. 23 marca 1998 we Wrocławiu) – polski hokeista, olimpijczyk.
Z wykształcenia inżynier i lek. weterynarii. Zawodnik lwowskich klubów Czarnych i Spartaka. Zdobywca tytułu mistrza Polski w 1935. Po wojnie reprezentował barwy Wisły Kraków, Stali Katowice, KTH Krynica i Baildonu Katowice.
W reprezentacji Polski wystąpił 16 razy zdobywając 4 bramki. Był w składzie drużyny narodowej na Igrzyskach Olimpijskich w St. Moritz w 1948.
Został pochowany na Cmentarzu Grabiszyńskim we Wrocławiu.

</doc>
<doc id="508481" url="https://pl.wikipedia.org/wiki?curid=508481" title="Fritz Szepan">
Fritz Szepan

Fritz Hermann Szepan, właśc. Friedrich Hermann Sczepan (ur. 2 września 1907 w Gelsenkirchen, zm. 14 grudnia 1974 tamże) – niemiecki piłkarz polskiego pochodzenia występujący na pozycji napastnika, reprezentant Niemiec w latach 1929–1939, brązowy medalista Mistrzostw Świata 1934, trener piłkarski.
Kariera klubowa.
Podczas swojej kariery występował w zespole FC Schalke 04, z którym sześciokrotnie wywalczył mistrzostwo Niemiec a także krajowy puchar w 1937 roku.
Kariera reprezentacyjna.
W reprezentacji Niemiec zagrał 34 razy i strzelił 8 bramek. Debiutował 20 października 1929 w towarzyskim meczu przeciwko Finlandii (4:0), w którym strzelił gola. Wystąpił na Mistrzostwach Świata 1934, gdzie wywalczył ze swoim zespołem brązowy medal, oraz Mistrzostwach Świata 1938.
Życie prywatne.
Był potomkiem Mazurów, którzy przed I wojną światową osiedlili się w okolicach Zagłębia Rury. Poślubił siostrę Ernsta Kuzorry, który to wstąpił w związek małżeński z siostrą Szepana. W latach 30. i 40. obaj zawodnicy grali w klubie FC Schalke 04. W 1937 roku Szepan wstąpił do NSDAP. Zmarł po długiej chorobie w wieku 67 lat. Jego grób znajduje się na cmentarzu protestanckim Rosenhügel w Gelsenkirchen.

</doc>
<doc id="508485" url="https://pl.wikipedia.org/wiki?curid=508485" title="Halina Mikołajska">
Halina Mikołajska

Halina Mikołajska-Brandys (ur. 22 marca 1925 w Krakowie, zm. 22 czerwca 1989 w Warszawie) – polska aktorka i reżyserka.
Działalność.
W czasie wojny występowała w krakowskim Teatrze Podziemnym Adama Mularczyka. Uczyła się w Państwowej Szkole Dramatycznej przy Starym Teatrze w Krakowie, którą ukończyła w 1947 roku. Na zawodowej scenie debiutowała rolą Eurydyki w "Orfeuszu" w reżyserii Władysława Woźnika. Występowała w Krakowie w sztukach: "Otello" Williama Szekspira, "Maskarada" Jarosława Iwaszkiewicza, "Judyta" Charlesa Peyreta-Chappuisa, "Trzy siostry" Czechowa. W 1949 roku wystąpiła w Teatrze Kameralnym we Wrocławiu w "Niemcach" Leona Kruczkowskiego, gdzie grała postać Ruth.
Od 1950 roku mieszkała w Warszawie. Początkowo występowała w Teatrze Polskim. Uznanie zdobyła dzięki dwóm rolom: Amelii w "Horsztyńskim" Juliusza Słowackiego i Ethel w "Juliuszu i Ethel" Kruczkowskiego. W 1955 roku zaangażowała się w działanie nowo powstałego Teatru Domu Wojska Polskiego, który w 1957 roku został przemianowany na Teatr Dramatyczny. Zagrała w nim 10 ról, wykreowała między innymi swoje wielkie role: Rachel w "Weselu" Stanisława Wyspiańskiego, Szen-Te i Szui-Ta w "Dobrym człowieku z Seczuanu" Bertolta Brechta, Starej w "Krzesłach" Eugène Ionesco. Także w Teatrze Dramatycznym debiutowała w 1957 jako reżyser inscenizacją prapremierową dramatu "Iwona, księżniczka Burgunda" (1958) Witolda Gombrowicza.
Swoją dalszą karierę związała z Teatrem Współczesnym Erwina Axera i Teatrem Narodowym. Występowała w kolejnych sztukach: "Agamemnonie" Ajschylosa, "Kordianie" Słowackiego, "Marii Stuart" Fryderyka Schillera, "Dawnych czasach" Harolda Pintera, "Punkcie przecięcia" Paula Claudela, ponownie "Trzech siostrach", "Wiśniowym sadzie" Czechowa, "Janie Gabrielu Borkmanie" Henryka Ibsena, "Matce" i "Kurce Wodnej" Stanisława Ignacego Witkiewicza. W latach 1976–1981 ze względu na swoją działalność opozycyjną praktycznie nie występowała na zawodowej scenie. W 1982 roku, po powrocie z internowania zagrała jako Hestia w "Wyzwoleniu" Wyspiańskiego i otrzymała od publiczności Teatru Polskiego wielominutowe brawa. W latach osiemdziesiątych działała w obrębie kultury niezależnej – deklamowała poezję i prezentowała monodramy. Ostatnią jej rolą była Maria Schwartz w "Terrorystach" Ireneusza Iredyńskiego.
W latach 1953−1962 była wykładowczynią warszawskiej Państwowej Wyższej Szkoły Teatralnej.
Działalność opozycyjna.
W późniejszym okresie PRL-u (koniec lat 60) była działaczką opozycji. Podpisała Memoriał 59. Od 1976 była członkinią Komitetu Obrony Robotników (KOR), a następnie Komitetu Samoobrony Społecznej „KOR” (KSS „KOR”). W styczniu 1978 podpisała deklarację założycielską Towarzystwa Kursów Naukowych. Wielokrotnie nękana przez Służbę Bezpieczeństwa. Znalazła się wśród artystów, którzy nie mogli występować w radio i w telewizji, a później także i w teatrze.
W okresie stanu wojennego Halina Mikołajska została internowana, przebywała w Jaworzu, Gołdapi i Darłówku.
Przed śmiercią wzięła udział w pierwszych częściowo wolnych wyborach 4 czerwca 1989.
Została pochowana na cmentarzu leśnym w Laskach.
Życie prywatne.
Była żoną architekta Janusza Ballenstedta, następnie malarza Aleksandra Stefanowskiego. Ostatnim mężem był pisarz Marian Brandys. W 1976 roku przeżyła próbę samobójczą. Ciotka Antoniny Krzysztoń.
Upamiętnienie.
4 czerwca 2012 w Parku Marszałka Edwarda Rydza-Śmigłego w Warszawie koło budynku Senatu został odsłonięty pomnik aktorki autorstwa Krystyny Fałdygi-Solskiej. Odsłonięcia pomnika dokonali prezydent Bronisław Komorowski i Danuta Szaflarska.

</doc>
<doc id="508488" url="https://pl.wikipedia.org/wiki?curid=508488" title="Ian Stevenson">
Ian Stevenson

Ian Stevenson (ur. 31 października 1918, w Montrealu, w Kanadzie, zm. 8 lutego 2007 w Charlottesville) – kanadyjski profesor psychiatrii, parapsycholog.
Przewodniczący Department of Psychiatry na University of Virginia w USA. Badacz zjawiska zwanego "pamięcią poprzedniego życia" oraz przeżyć związanych z pograniczem życia i śmierci. Zajmował się też problematyką związaną z przeżyciami emocjonalnymi ludzi, którzy utracili bliską osobę.
Znany z badania przypadków dzieci, które samorzutnie i bez zastosowania hipnozy przypominały sobie fakty z poprzedniego życia, mające być potwierdzeniem istnienia reinkarnacji. Zbadał ponad 3000 przypadków tego rodzaju.

</doc>
<doc id="508490" url="https://pl.wikipedia.org/wiki?curid=508490" title="Rmvb">
Rmvb



</doc>
<doc id="508497" url="https://pl.wikipedia.org/wiki?curid=508497" title="Maciej Grzywacz">
Maciej Grzywacz

Maciej Grzywacz (ur. 24 czerwca 1969 w Bydgoszczy) – polski gitarzysta, kompozytor, aranżer.
Życiorys.
Absolwent Akademii Muzycznej im. Fryderyka Chopina w Warszawie oraz Wyższej Szkoły Muzycznej w Monachium. Uzyskawszy dyplom monachijskiej uczelni, został przyjęty do fundacji Yehudiego Menuhina „Live Music Now”, dla której koncertował w Niemczech jako gitarzysta klasyczny.
Maciej Grzywacz ma na swoim koncie sześć autorskich płyt. Ostatnia z nich to „Connected”, nagrana z udziałem muzyków skandynawskich. Poprzednie albumy to: "Solo" – nagrany w całości na gitarze klasycznej, "Black Wine", na którym zagrał kontrabasista Yasushi Nakamura i perkusista Clarence Penn z Nowego Jorku. Wcześniejsze płyty: "FourthDimension" z udziałem Macieja Obary, Michała Barańskiego i Łukasza Żyty, "Things Never Done", w nagraniu którego wziął udział kontrabasista Awiszaj Kohen z Nowego Jorku oraz "Forces Within" z udziałem kanadyjskiego perkusisty Tylera Hornby oraz saksofonisty Macieja Sikały.
Współzałożyciel zespołu (0-58), którego pierwsza płyta, nagrana w 2001 roku "Do dziesięciu", otrzymała nominację do nagrody Fryderyk 2002 w kategorii Jazzowy Album Roku. W 2003 roku ukazała się druga płyta, "Tryby". Ta również otrzymała nominację do nagrody Fryderyk. Zespół (0-58) ma za sobą trasy koncertowe w Niemczech, Rosji, Szwecji i Rumunii.
Współpracuje z innymi zespołami, pracuje też jako muzyk sesyjny, brał również udział w nagraniach muzyki filmowej i teatralnej Leszka Możdżera oraz Marka Kuczyńskiego.
Maciej Grzywacz koncertował w Kanadzie, Izraelu, Rosji, Bułgarii, Rumunii, Szwecji, Finlandii, Niemczech, Belgii, Austrii i w Czechach.
Prof. dr hab. Maciej Grzywacz jest pedagogiem (jazz i muzyka estradowa) w Akademii Muzycznej im. S. Moniuszki w Gdańsku.
W kadencji 2021–2025 członek Rady Dyscypliny Artystycznej Akademii Muzycznej im. Stanisława Moniuszki w Gdańsku.

</doc>
<doc id="508498" url="https://pl.wikipedia.org/wiki?curid=508498" title="Manuscrit des basses danses de Marie de Bourgogne">
Manuscrit des basses danses de Marie de Bourgogne



</doc>
<doc id="508499" url="https://pl.wikipedia.org/wiki?curid=508499" title="Andrzej Szczepaniec">
Andrzej Szczepaniec

Andrzej Szczepaniec (ur. 10 maja 1952 w Nowym Targu) – polski hokeista, reprezentant Polski, olimpijczyk. Trener hokejowy.
Życiorys.
Wychowanek Podhale Nowy Targ. Później występował w GKS Katowice (1975-1980) i HC Ambrì-Piotta. Dwukrotny zdobywca tytułu mistrza Polski (1971 i 1972).
Absolwent studiów w Wyższej Szkole Wychowania Fizycznego w Katowicach oraz specjalizacji na Studium Trenerskiego Uniwersytetu im. Karola w Pradze. Został trenerem I klasy państwowej.
Barwy narodowe reprezentował 34 razy. Wystąpił w Igrzyskach Olimpijskich w Sapporo w 1972 oraz dwóch turniejów o mistrzostwo świata (1973, 1976).
Po zakończeniu czynnej kariery sportowej został trenerem. W sezonie 1985/1986 szkoleniowiec klubu HC Ambrì-Piotta. Po powrocie do Polski został szkoleniowcem juniorskich reprezentacji kraju: do lat 18 i w 1986 do lat 20. Równolegle od 1 października 1987 był trenerem-koordynatorem ds. młodzieży w Stali Sanok.
Jego syn Oskar został także hokeistą.

</doc>
<doc id="508505" url="https://pl.wikipedia.org/wiki?curid=508505" title="Jaroslav Burgr">
Jaroslav Burgr

Jaroslav Burgr (ur. 7 marca 1906 w Velkim Přítočnie – zm. 15 września 1986), czechosłowacki piłkarz, uczestnik MŚ 1934 oraz MŚ 1938.
Grał na pozycji prawego obrońcy. W reprezentacji czechosłowackiej zagrał w 57 meczach, zdobywając w 1934 wicemistrzostwo świata. Na mistrzostwach w 1938 pełnił funkcję kapitana w meczu z Brazylią. Był zawodnikiem SK Kročehlavy, praskiej Sparty i SK Most.

</doc>
<doc id="508507" url="https://pl.wikipedia.org/wiki?curid=508507" title="Erotematyka">
Erotematyka

Erotematyka (erotematyczna metoda), zwana również sokratyczną (od metody sokratycznej) – metoda używana w erystyce, służąca umocnieniu własnych twierdzeń poprzez zadawanie pytań o ich potwierdzenie przeciwnikowi. Przeciwnik, często nieświadom tego, że swoimi wypowiedziami pomaga nam w dowodzeniu naszych tez, jest atakowany krótkimi, częstymi pytaniami, tak aby nie był w stanie domyślić się celu rozmowy, ani przemyśleć swoich odpowiedzi.
Metoda często stosowana także podczas przesłuchań, gdzie oskarżonego bierze się w krzyżowy ogień pytań w celu wyłowienia ewentualnych sprzeczności w jego odpowiedziach.
Erotematykę stosuje się również jako metodę nauczania, która polega na zadawaniu pytań przez nauczyciela związanych z tematem omawianym na zajęciach i udzielaniu przez uczniów odpowiedzi. Metoda występuje w trzech odmianach: pogadanki, dyskusji oraz poprzez postawienie problemu

</doc>
<doc id="508510" url="https://pl.wikipedia.org/wiki?curid=508510" title="Język tajny">
Język tajny



</doc>
<doc id="508512" url="https://pl.wikipedia.org/wiki?curid=508512" title="Hirobumi Itō">
Hirobumi Itō

 – pierwszy premier Japonii, zwolennik modernizacji kraju w oparciu o wzorce Zachodu, główny autor Konstytucji Meiji (weszła w życie 29 listopada 1890 roku).
Życiorys.
Hirobumi Itō pochodził z rodziny chłopskiej, ale wychowany został w rodzinie samurajskiej. Jego ojciec, Jūzō Hayashi w 1846 opuścił rodzinną wieś Tsukari, aby szukać szczęścia w stolicy hanu Chōshū, Hagi, dokąd w 1849 roku sprowadził rodzinę. Hirobumi miał wówczas osiem lat i nosił imię Risuke. Później nosił jeszcze wiele innych imion, m.in. Shunsuke, a imieniem Hirobumi zaczął się posługiwać od września 1868.
W 1854 roku ubogi samuraj o nazwisku Naoemon Itō, nie mając naturalnego dziedzica usynowił Hayashiego, który dzięki temu mógł zostać adiutantem Takayoshiego Kido, studentem Shōina Yoshidy i przez kilka miesięcy (1863–1864) studiować także na University College London w Anglii. Wykazywał wyraźne tendencje ksenofobiczne – w 1863 roku uczestniczył w ataku na brytyjską placówkę w Japonii. Na wieść o blokadzie cieśniny Shimonoseki Itō wrócił do Japonii i w dowód uznania za prowadzoną wówczas działalność dyplomatyczną znalazł się w nowym rządzie centralnym po przywróceniu władzy cesarskiej 3 stycznia 1868 w okresie restauracji Meiji.
Hirobumi Itō był gubernatorem prefektury Hyōgo (1868–1869), posłem podczas misji Iwakury do USA i Europy (1872–1873), radcą stanu (1873–1885) i ministrem przemysłu (1873–1878). Był także przeciwnikiem inwazji na Koreę w 1873 roku i Formozę w 1875 roku. Popierał teorię głoszącą, że Japończycy powinni przez mieszane małżeństwa zapewnić swojej rasie dopływ nowej, wyższej jakościowo, krwi z Zachodu. Jako zaufany Toshimichiego Ōkubo został ministrem spraw wewnętrznych (1878–1882). Był twórcą japońskiego systemu gabinetowego i w 1885 roku został pierwszym premierem Japonii. Funkcję tę pełnił czterokrotnie:
Pełnił również funkcję przewodniczącego Tajnej Rady (Sūmitsu-in) w latach: 1888–1890, 1891–1892, 1903–1905 oraz 1909. Był głównym autorem konstytucji Meiji, przewodniczącym Izby Arystokracji (Kizoku-in, inaczej Izba Parów) w latach 1890–1891, genrō, organizatorem i pierwszym przewodniczącym partii Rikken Seiyūkai (1900–1903).
Hirobumi Itō usiłował zapobiec wojnie japońsko-rosyjskiej, jednak po jej zakończeniu został pierwszym gubernatorem generalnym Korei (1905–1909). W 1907 roku otrzymał tytuł książęcy. Zginął w Harbinie zastrzelony przez koreańskiego działacza niepodległościowego, An Jung-geuna. Wraz z jego śmiercią przestała istnieć w najwyższych sferach rządowych Japonii jakakolwiek opozycja wobec planów aneksji Korei. Pół roku później gubernatorem generalnym Korei został protegowany Aritomo Yamagaty, minister sił lądowych Masatake Terauchi, który 22 sierpnia 1910 zmusił rząd koreański do podpisania traktatu o aneksji Korei przez Japonię.

</doc>
<doc id="508515" url="https://pl.wikipedia.org/wiki?curid=508515" title="Tarasikodissa">
Tarasikodissa



</doc>
<doc id="508516" url="https://pl.wikipedia.org/wiki?curid=508516" title="Deszczowa Twarz">
Deszczowa Twarz



</doc>
<doc id="508519" url="https://pl.wikipedia.org/wiki?curid=508519" title="Czterolistna koniczyna">
Czterolistna koniczyna

Czterolistna koniczyna – dość rzadko występująca mutacja pospolitej koniczyny, najczęściej koniczyny białej ("Trifolium repens" L.), posiadająca cztery listki zamiast zwykle występujących trzech. W cywilizacji zachodniej uważana jest za przynoszący szczęście przedmiot, często szukają jej dzieci, a jej znalezienie to według przesądu dobry znak. 
Osoby szukające czterolistnej koniczyny twierdzą, że w niektórych miejscach jest większe prawdopodobieństwo znalezienia czterolistnych okazów, co może być spowodowane różnicami w warunkach wzrostu, np. stopnia zanieczyszczenia i odmiennego składu gleby oraz innych czynników środowiskowych. Według "Księgi rekordów Guinnessa" znaleziona koniczyna o największej liczbie listków liczyła ich 56. Szacuje się, że na około 10000 trójlistnych koniczynek przypada jedna czterolistna.
Według tradycji każdy listek koniczyny coś symbolizuje. Pierwszy oznacza nadzieję, drugi wiarę, trzeci miłość, a czwarty szczęście.
Pozostaje wciąż kwestią dyskusyjną, czy czterolistna koniczyna jest wynikiem czynników genetycznych, czy środowiskowych. Rzadkość jej występowania może sugerować gen recesywny jako przyczynę. Czterolistność koniczyny może być również spowodowana mutacją somatyczną lub błędem rozwojowym z przyczyn środowiskowych. Może być również wywołana przez interakcję kilku genów w konkretnej roślinie. Jest również prawdopodobne, że każde z tych wyjaśnień może być zgodne z prawdą, w zależności od indywidualnego przypadku.
Różne gatunki z rodzaju szczawik ("Oxalis") bywają mylone z czterolistną koniczyną ze względu na podobieństwo liści.

</doc>
<doc id="508529" url="https://pl.wikipedia.org/wiki?curid=508529" title="Józef Warszewicz">
Józef Warszewicz

Józef Warszewicz (ur. 8 września 1812 w Wilnie, zm. 29 grudnia 1866 w Krakowie) – polski podróżnik, botanik i ogrodnik.
Rodzina.
 Warszewicz nie założył rodziny i nie posiadał własnych dzieci. Opiekował się natomiast dziećmi swego przedwcześnie zmarłego brata: Antonim i Anną.
Edukacja, kariera.
Pod koniec lat 20. studiował na Uniwersytecie Wileńskim. Studia porzucił na wieść o wybuchu Powstania listopadowego i wstąpił do polskiej armii. Po upadku powstania emigruje, początkowo osiadł w Prusach, a następnie studiował w Berlinie i Poczdamie. Z polecenia Aleksandra Humboldta brał udział w ekspedycji naukowej do Ameryki Środkowej w latach 1845-1850 oraz do Ameryki Południowej w 1850-1853. Wzbogacił wiele kolekcji muzealnych (m.in. UJ) o zbiory florystyczne, ornitologiczne, herpetologiczne i malakologiczne.
Po spektakularnych osiągnięciach naukowych wrócił do kraju i osiadł w Krakowie. Od 1854 był pracownikiem Ogrodu Botanicznego w Krakowie, powiększając jego zbiory o około 10 tysięcy gatunków roślin. Specjalizował się w roślinach storczykowatych.
Od 1865 był członkiem czynnym miejscowym Towarzystwa Naukowego Krakowskiego.
Jest pochowany na Cmentarzu Rakowickim, w kw. 9.
Upamiętnienie.
Pomnik Józefa Warszewicza był pierwszym monumentem ustawionym na terenie publicznych ogrodów w Krakowie.

</doc>
<doc id="508531" url="https://pl.wikipedia.org/wiki?curid=508531" title="Prerogatywy">
Prerogatywy



</doc>
<doc id="508532" url="https://pl.wikipedia.org/wiki?curid=508532" title="Flawiusz Ardaburiusz Aspar">
Flawiusz Ardaburiusz Aspar

Flawiusz Ardaburiusz Aspar łac. "Flavius Ardaburius Aspar" (ur. ok. 400, zm. 471 w Konstantynopolu) – wschodniorzymski wódz pochodzący z plemienia Alanów, mający w czasach panowania Marcjana (450–457) i Leona I (457–474) przemożne wpływy w cesarstwie. Syn Ardabura, wpływowego dowódcy na dworze cesarza Teodozjusza II.
Pochodzenie.
Aspar był synem Flawiusza Ardabura, Alana i arianina, który został wpływowym dowódcą wojsk za czasów Teodozjusza II. Aspar od młodości był obywatelem rzymskim. Był tak jak jego ojciec arianinem i mimo zwalczania arianizmu jako herezji i w związku z tym zakazowi ustawami cesarskimi sprawowania urzędów cywilnych doszedł do wysokich godności i stanowisk w cesarstwie wschodniorzymskim.
Wojna z uzurpatorem Janem.
W latach 424–425 walczył jako "magister militum" (jeden z pięciu najwyższych dowódców cesarstwa wschodniorzymskiego), razem z ojcem Ardaburem, w ekspedycji wysłanej przez Teodozjusza II przeciwko Janowi uzurpatorowi w Italii, która przywróciła tron synowi Konstancjusza III i Galli Placydii, Walentynianowi III.
Część armii pod wodzą Aspara podczas tej wyprawy dotarła do Italii drogą przez Alpy Julijskie. Natomiast Ardabur z flotą skierował się w stronę Italii ku jej wybrzeżu adriatyckiemu. Jednakże flotę rozproszyła burza, a Ardabur dostał się do niewoli. Tymczasem Asparowi udało się zająć Akwileję i zaatakować Rawennę, gdzie przebywał Jan oraz uwięziony Ardabur. W obliczu wojsk Aspara atakujących mury Rawenny, stronnicy Jana opuścili go i otworzyli bramy miasta. Uzurpator został schwytany i wkrótce stracony.
Trzy dni po śmierci Jana w maju 425 do Italii wkroczył Aecjusz z oddziałami Hunów i stoczył z wojskami Aspara niewielką potyczkę, która nie przyniosła rozstrzygnięcia, ale umożliwiła Aecjuszowi podjęcie negocjacji z Gallą Placydią.
Wojny z Wandalami, Hunami i Persami.
W 431 Teodozjusz II ponownie mianował Aspara magistrem "militum" i wysłał na zachód jako dowodzącego operacją, mającą na celu wyparcie Wandalów z podbijanej przez nich od 429 Afryki Północnej. W 434 Aspar został ostatecznie pokonany przez Genzeryka i zmuszony do wycofania się. W tym roku pełnił, honorową już od wieków, funkcję konsula. W 441 z powodzeniem dowodził w wojnie z starożytną Persją. Mało udana była obrona przed Hunami. Attyla, po splądrowaniu prowincji naddunajskich (zniszczył Singidunum i Naissus) oraz Tracji (zniszczył m.in. Serdikę), pokonał Aspara w 443 pod Konstantynopolem i cesarstwo musiało ratować się rokowaniami, co w rezultacie kosztowało skarb cesarski, oprócz zniszczeń, 2700 kg złota jednorazowo jako zaległe subsydia oraz podwyższenie opłat rocznych z około 300 kg złota do 945 kg.
Elekcja Marcjana i Leona.
Aspar, wspólnie z Pulcherią i prawdopodobnie Flawiuszem Zenonem, miał duży wpływ na wybór 25 sierpnia 450 na tron cesarski Marcjana, który służył pod Asparem jako żołnierz. W 451 Aspar otrzymał tytuł patrycjusza i pełnił dominującą rolę w senacie. Po śmierci Marcjana w 457 zdecydował o obwołaniu przez wojsko cesarzem Leona. Zanim do tego doszło senat ponoć zaproponował diadem cesarski Asparowi, ale ten odmówił ze względu na wyznawany arianizm, który jako herezja uniemożliwiał według prawodawstwa cesarskiego sprawowanie jakichkolwiek urzędów cywilnych.
W czasie rządów Leona wpływy Aspara i jego rodziny osiągnęły punkt szczytowy. Oprócz sprawowania dowództwa nad piątą częścią wojsk "comitatenses", czyli około 20 000 żołnierzy, w tym około 30% jazdy) oraz posiania oddziałów przybocznych ("buccellarii"), Aspar mógł liczyć na wsparcie Ostrogotów osiedlonych w Tracji jako sprzymierzeńcy ("foederati"), których siły szacowane są na 10 000. Z dowódcami Ostrogotów łączyły go koligacje rodzinne. Poza tym jego syn Ardabur dowodził armią wschodnią ("per Orientem") liczącą 20 000 żołnierzy. Pozycję Aspara porównuje się do roli jaką pełnił w cesarstwie zachodniorzymskim Aecjusz, a później Rycymer. W 458 ponownie został konsulem i podczas panowania Leona pełnił rolę komesa i magistra "militum praesentalis". Urząd "magistra militum" sprawował wielokrotnie w latach 424–425, 431–434, 441, 443, 449 oraz od 451 prawdopodobnie do śmierci w 471.
Upadek i śmierć.
Od początku lat 60. cesarz Leon starał się wyrwać spod dominacji Aspara poprzez oparcie się na oddziałach Izauryjczyków dowodzonych przez Tarasikodissa, który zmienił imię na Zenon. Syn Aspara, Ardabur, spiskował przeciw cesarzowi Leonowi i w 466 został usunięty z urzędów pod zarzutem zdrady i współpracy z Persami. Miało to wpływ na osłabienie pozycji Aspara, który znalazł rosnącego w siłę oponenta na dworze cesarskim w osobie Zenona, stojącego za oskarżeniami wobec jego syna. W wyniku podejrzeń cesarz Leon przygotował zamach na Aspara i jego synów Ardabura i Patrycjusza, którzy zostali zamordowani podczas uczty przez uzbrojonych eunuchów. Śmierć Aspara wywołała zamieszki jego stronników w Konstantynopolu, którym przewodził komes Ostrys, towarzysz Aspara, stojący na czele oddziałów Gotów. Oblegany był pałac cesarski, a do walk włączyli się Ostrogoci, stacjonujący w Tracji pod wodzą Teodoryka Strabona. Starcia te trwały do 473.
Rodzina.
Pierwszą żoną Aspara prawdopodobnie była córka Plinty, który był Gotem i sprawował urząd konsula w 419. Aspar był żonaty prawdopodobnie z siostrą lub córką Triariusa, ojca Teodoryka Strabona wodza Ostrogotów. Miał synów: Ardabura (z córką Plinty), który w latach 453–465 był magistrem "militum per Orientem" oraz otrzymał zaszczytny tytuł patrycjusza, Patrycjusza, konsula w 459, który został mianowany Cezarem jako mąż Leontii, córki cesarza Leona, i trzeciego syna Hermanaryka, konsula w 465, który uniknął śmierci, gdy podstępem zamordowano jego ojca i braci. Prawnuk Aspara po kądzieli, Areobindus, był magistrem "militum per Orientem" i dowodził w wojnie z Persami za czasów cesarza Anastazjusza

</doc>
<doc id="508534" url="https://pl.wikipedia.org/wiki?curid=508534" title="Aspar">
Aspar



</doc>
<doc id="508536" url="https://pl.wikipedia.org/wiki?curid=508536" title="Kutry torpedowe projektu 664">
Kutry torpedowe projektu 664

Kutry torpedowe projektu 664 (w kodzie NATO typu " 'Wisla' ") – seria 8 dużych kutrów torpedowych, skonstruowanych w Polsce w latach 70. i służących w polskiej Marynarce Wojennej do lat 80. XX wieku. Były to jedyne budowane seryjnie w Polsce kutry torpedowe.
Historia.
Pod koniec lat 50. zdecydowano uzupełnić używane wówczas w polskiej Marynarce Wojennej kutry torpedowe radzieckiego projektu 183 (w kodzie NATO P-6) nowszymi jednostkami, o większych możliwościach bojowych, zaprojektowanymi w kraju. W odróżnieniu od projektu 183, nowe kutry miały mieć 4 wyrzutnie torpedowe, w miejsce dwóch. Dużą prędkość, będącą ich największym atutem, miał zapewnić napęd za pomocą turbiny gazowej. Wskutek braku wcześniejszych doświadczeń w konstruowaniu takich jednostek, proces projektowania i badań konstrukcji trwał jednak długo. W celu sprawdzenia przyjętych rozwiązań w praktyce, najpierw zbudowano doświadczalny kuter torpedowy projektu oznaczonego jako 663D, ORP "Błyskawiczny", rozpoczęty w 1961 i wcielony do służby w 1965. Poprawione kutry seryjne początkowo miały nosić numer projektu 663M.
Po pierwszych próbach "Błyskawicznego", które między innymi ujawniły pewne wady okrętu, kontynuowano prace, które miały doprowadzić do powstania jednostek nadających się do produkcji seryjnej. Mimo podobieństwa, ostatecznie opracowane okręty były znacznie przekonstruowane w stosunku do kutra doświadczalnego. Zachowano jednak jego sylwetkę, generalny kształt kadłuba i podobne rozmiary oraz budzący największe wątpliwości zespół napędowy złożony z 4 silników wysokoprężnych M-50F3, sprzężonych po 2 dla prędkości marszowej i turbiny gazowej TM-1 polskiej konstrukcji, w układzie CODAG. Turbina była adaptacją radzieckiego silnika lotniczego Klimowa WK-1, produkowanego w Polsce jako Lis-2A. Zastosowana siłownia nie była zadowalająca, w szczególności silniki wysokoprężne i rozważano inne jej warianty m.in. z dwoma nowszymi i mocniejszymi silnikami M-503, lecz odstąpiono od dalszych prac w tym kierunku z uwagi na koszty i brak czasu. W 1966 nowy projekt otrzymał numer 664 oraz kryptonim "Sroka II" (projekt 663 miał kryptonim "Sroka"). Zdecydowano skierować nowy projekt do produkcji, po czym w Stoczni Północnej w Gdańsku zbudowano 8 jednostek: od KTD-452 do KTD-459, budowę pierwszego ORP "Bitny" rozpoczęto w 1968. Określono je jako kutry torpedowe duże, z numerami burtowymi rozpoczynającymi się od skrótu KTD. Konstruktorem kutrów 664 był inż. Dionizy Wiśniewski pochodzący ze Skarżyska-Kamiennej.
Służba.
Po wejściu do służby, cztery pierwsze kutry projektu 664 zostały przydzielone do 2. dywizjonu Kutrów Rakietowo-Torpedowych 3. Flotylli Okrętów, a pozostałe do 1. dywizjonu 3.FO (w skład 2. dywizjonu wchodził także doświadczalny ORP "Błyskawiczny" projektu 663D).
Podczas służby, uwidoczniły się wady kutrów proj. 664, przede wszystkim mała wytrzymałość kadłubów wykonanych z hydronalium, skutkująca częstymi pęknięciami poszycia i wręg. Okręty często trafiały do stoczni w celu wymiany blach, co zmniejszało liczbę kutrów zdolnych do akcji. Uszkodzeniom sprzyjało uderzanie kadłuba o fale przy dużej szybkości – ORP "Szybki" doznał w ten sposób podczas sztormu uszkodzenia nadbudówki, która uległa częściowemu oderwaniu od pokładu. Problemy zaczęły też sprawiać po pewnym okresie eksploatacji przekładnie sprzęgające ze sobą pary silników wysokoprężnych.
20 kwietnia 1973 doszło w nocy do zderzenia ORP "Sprawny" z trałowcem proj. 206F ORP "Mewa" na wysokości Stilo, po czym wymianie uległa konstrukcja dzioba kutra. W czerwcu 1975 roku sześć jednostek proj. 664 uczestniczyło w ćwiczeniach o kryptonimie Posejdon-75. 17 maja 1985 "Sprawny" zderzył się w Cieśninach Bałtyckich z okrętem rozpoznawczym ORP "Nawigator". W dniach 4–26 maja 1983 roku cztery okręty proj. 664 wzięły udział w wielkich ćwiczeniach sił Marynarki Wojennej o kryptonimie Reda-83.
Na skutek problemów eksploatacyjnych i zużycia, kutry proj. 664 zostały po stosunkowo krótkim okresie służby wycofane w przeciągu lat 80. Najkrócej służył ORP "Dzielny" – 9 lat, najdłużej ORP "Bitny" – 14 lat.
ORP "Odważny" jako jedyny został zachowany do celów muzealnych – ostatecznie w 1988 trafił do Muzeum Orła Białego w Skarżysku-Kamiennej, gdzie jest dostępny do oglądania z zewnątrz (oryginalna armata AK-230 została po wycofaniu zamieniona na działko 25 mm 2M-3M).
Ocena okrętów.
Kutry projektu 664 nie były udanymi jednostkami, co spowodowane było m.in. brakiem wcześniejszych doświadczeń w konstruowaniu małych jednostek uderzeniowych i chęcią zastosowania nowatorskich rozwiązań, jak kadłub z hydronalium, który w efekcie okazał się za słaby oraz turbina gazowa, której zastosowanie było awangardowe na okręcie tej wielkości. Za problemy z układem napędowym – przede wszystkim z przekładniami par silników, wynikające z problemów z zapewnieniem ich równomiernej pracy, odpowiedzialny był brak dostępnych w tym czasie silników o odpowiednio dużej mocy, które mogłyby być zastosowane pojedynczo. Konsekwencją doboru układu napędowego, z turbiną gazową, było to, że kutry miały duże zużycie paliwa i mały zasięg przy pracy turbiny, turbina zaś musiała być włączana już przy prędkości 12 węzłów. Ponadto, prędkości marszowe i ekonomiczne kutrów odbiegały od kutrów torpedowych projektu 183 i kutrów rakietowych projektu 205 ('Osa'), utrudniając ich działanie we wspólnych zespołach uderzeniowych. Jedyną zaletą zastosowania turbiny była bardzo wysoka prędkość maksymalna kutrów, limitowana jednak pogodą i wytrzymałością kadłuba. Ogólnie bardziej udane były radzieckie kutry proj. 206 (ozn. NATO 'Shershen'), zunifikowane z kutrami rakietowymi proj. 205, o konwencjonalnej konstrukcji (napędzie z trzech silników M-503) i silniejszym uzbrojeniu, które opracowywane w podobnym czasie, weszły wcześniej do służby.
Oprócz problemów technicznych, służba na kutrach proj. 664 była bardzo uciążliwa, wiążąca się z bardzo wysokim poziomem hałasu przy pracy turbiny oraz drganiami i wibracjami. Przy tym, możliwości odpoczynku załogi był ograniczone przez jednozmianową obsadę i ciasne pomieszczenia z ograniczoną do 7 ilością miejsc do spania. Kutry miały też niewielki zapas wody słodkiej.

</doc>
<doc id="508541" url="https://pl.wikipedia.org/wiki?curid=508541" title="Chaim Rumkowski">
Chaim Rumkowski

Chaim Mordechaj Rumkowski (ur. 27 lutego 1877 w Ilinie (dzielnica Wielkich Łuków), zm. między 30 sierpnia a ok. 1 września 1944 w KL Auschwitz-Birkenau) – żydowski przemysłowiec, działacz syjonistyczny, przełożony (prezes) Starszeństwa Żydów w Łodzi do likwidacji Ghetta Litzmannstadt w końcu sierpnia 1944 roku. Jego działalność w tym okresie jest zazwyczaj potępiana (oskarżenie o kolaborację z Niemcami), choć istnieją również mniej krytyczne oceny.
Życiorys.
Do II wojny światowej.
Urodził się w rodzinie żydowskiej; jego rodzicami byli Roman (Ruwen) i Dyna. Miał dwie siostry, ale stracił z nimi kontakt po rewolucji październikowej. Jedna mieszkała w Charkowie, a druga w Moskwie. Do Łodzi przybył w 1892, w ramach dużej fali emigracyjnej Żydów z obszaru Cesarstwa Rosyjskiego, uciekających przed prześladowaniami etnicznymi (tzw. emigracja Litwaków). 
W 1902 poślubił w Łodzi Itę vel Idę z domu Bender (córkę Icka i Dwojry, ur. 15 listopada 1875 w Łodzi), która zmarła na raka w grudniu 1937 roku.
W latach 1907-1909 prowadził w Łodzi wraz z Abem Neimanem zakład wykańczania tkanin pluszowych "Apretura pluszu", przy ul. Wólczańskiej 29.
Po I wojnie światowej pracował jako agent ubezpieczeniowy. Mieszkał i prowadził biuro przy ul. J. Kilińskiego 105. W tym samym domu mieszkał jego brat – Józef.
W latach 1925–1939 pełnił również funkcję prezesa zarządu Internatu dla Dzieci Żydowskich i Fermy w „Helenówku”, przy obecnej ul. Krajowej 15, którego bazę materialną (budynek główny, zabudowania gospodarcze, gospodarstwo rolne) stworzył od podstaw.
Od 1931 był członkiem zarządu Gminy Żydowskiej w Łodzi z ramienia partii "Ogólnych Syjonistów", ale pod koniec lat 30. XX w. opuścił ją wiążąc się z silniejszą Agdudą.
II wojna światowa.
13 października 1939 został mianowany arbitralną decyzją szefa Zarządu Cywilnego Łodzi, dr. D. Leistera, zwierzchnikiem Żydów w Łodzi, a następnie Ghetta Litzmannstadt – które formalnie powstało w lutym 1940 – z tytułem „przewodniczący Starszeństwa Żydów w Łodzi” ("Der Ältester der Juden in Lodz/Litzmannstadt"), jako jedyny pozostały w tym czasie członek zarządu Gminy Żydowskiej w tym mieście. W getcie najczęściej określano go mianem „prezesa”, bez wymieniania nazwiska, ale nieoficjalnie, szczególnie przez osoby mu niechętne lub zwalczające go, „Chaimem Groźnym” lub „królem Chaimem”.
Jego działalność na tym stanowisku wywołuje do dziś wielkie kontrowersje. Krytycy zarzucają mu wprost współpracę z Niemcami, która miała się wyrażać w zmuszaniu więźniów getta łódzkiego do wyniszczającej pracy na rzecz Trzeciej Rzeszy oraz pomocy w ich eksterminacji – w odróżnieniu od, na przykład, Adama Czerniakowa z getta warszawskiego.
Hasłem, którym Rumkowski kierował się podczas organizacji łódzkiego getta, a następnie kierowania jego codziennym życiem, było: "Unser einziger Weg ist Arbeit" (Naszą jedyną drogą (wyjściem) jest praca). Uzasadnienia jego słuszności pojawiały się w przemówieniach Rumkowskiego do ludności getta, na przykład z dnia 15 maja 1941
„Gdy zastanawiałem się, jak pokonać problem, wobec którego stanęli Żydzi, doszedłem do wniosku, że praca jest dla nich najlepszym z błogosławieństw. Znacie, nieprawdaż, moich pięć podstawowych haseł? 1: Praca, 2: Chleb, 3: Pomoc dla chorych, 4: Opieka nad dziećmi, 5: Spokój w getcie. Mój Beirat potrafi tylko gadać. Samotnie dźwigam moje zadanie i jeśli trzeba, używam siły. Dyktatura nie jest brzydkim słowem. Dzięki dyktaturze zdobyłem uznanie Niemców dla mojej pracy. A gdy mówią: Litzmannstadt Ghetto, odpowiadam: To nie getto, to miasto pracy”.
Ta idea, to jedna z kluczowych kwestii w ocenie okupacyjnej działalności Rumkowskiego. Jego obrońcy podnoszą, że dzięki wzorowej organizacji getta w Łodzi i korzyściom ekonomicznym, jakie przynosiło ono Niemcom, przetrwało aż do końca sierpnia 1944. Między innymi dzięki temu z żadnego innego getta na ziemiach polskich nie uratowało się tak wielu Żydów (szacuje się, że ok. 10 000). Takie argumenty przedstawia w swojej książce Anatol Chari, który usprawiedliwia Rumkowskiego i tłumaczy jego działania błędną kalkulacją polityczną. Faktem jest również, że w tym getcie nie było aż tak drastycznych różnic w poziomie życia jak w getcie warszawskim; szczególnej jego opiece podlegały dzieci i młodzież. Tymczasem np. Marek Edelman o działalności Rumkowskiego mówił:
„To głupoty. To dzięki Rumkowskiemu Hans Biebow nie musiał mobilizować żołnierzy, bo wszystko miał na tacy. To bzdura, że przetrwało tylu łódzkich Żydów, bo Rumkowski zorganizował getto jako obóz pracy dla Niemców. W Warszawie też szopy produkowały tysiące mundurów dla niemieckiej armii, a w którymś momencie Niemcy powiedzieli stop”.
Po wizycie Rumkowskiego w getcie warszawskim, w maju 1941 (m.in. w celu pozyskania dla łódzkiego getta lekarzy), Emanuel Ringelblum w swojej "Kronice getta warszawskiego wrzesień 1939 – styczeń 1943" (Warszawa 1988) zapisał:
„Jest to starzec lat około siedemdziesięciu, człowiek o niezwykłych ambicjach i trochę stuknięty. Opowiadał cuda o łódzkim getcie. Jest tam państwo żydowskie z 400 policjantami, z trzema więzieniami (...) Uważa się za pomazańca bożego.”
Adam Czerniaków, prezes warszawskiego Judenratu, z którym podczas tej wizyty Rumkowski spotkał się osobiście, pisał o nim w swoim pamiętniku:
„Jest to samochwalec. Zarozumiały i głupi. Szkodliwy, bo wmawia władzom, że u niego jest dobrze”.
W ocenach Rumkowskiego w tym zakresie koniecznym jest między innymi uwzględnienie oceny działalności kierownika niemieckiej administracji getta ("Gettoverwaltung") – Hansa Biebowa, który z przyczyn osobisto-merkantylnych, był bardzo zainteresowany jak najdłuższym trwaniem łódzkiego getta. W 1944 uzyskał nawet w tym zakresie poparcie ministra uzbrojenia i amunicji – Alberta Speera, chociaż los łódzkiego getta i jego więźniów i tak był przesądzony z powodu nazistowskiej koncepcji „ostatecznego rozwiązania kwestii żydowskiej” ("Endlösung der Judenfrage") oraz zależny personalnie od decyzji Heinricha Himmlera, jej kluczowego wykonawcy. Kwestia relacji Rumkowski – Biebow jest jedną z bardziej frapujących w dziejach łódzkiego getta.
Kolejną kwestią w ocenie Rumkowskiego jest jego postawa podczas tak zwanej wielkiej szpery (niem. "Allgemeine Gehsperre") we wrześniu 1942, kiedy to pierwszego dnia tego miesiąca otrzymał od gestapo bezdyskusyjne polecenie przygotowania do wywiezienia z getta wszystkich dzieci do 10. roku życia, starców powyżej 65. rż. i chorych. Komunikując to polecenie więźniom getta, wygłosił 4 września na placu ćwiczeń straży pożarnej getta do ludności getta swoje najsłynniejsze, a jednocześnie wstrząsające w aspekcie ogólno-humanitarnym przemówienie, znane dziś pod tytułem "Oddajcie mi swoje dzieci..."
„Ponury podmuch uderzył getto. Żądają od nas abyśmy zrezygnowali z tego co mamy najlepszego – naszych dzieci i starszych. Nie mogłem mieć własnych dzieci, więc oddałem swoje najlepsze lata dzieciom. Żyłem i oddychałem z dziećmi, nigdy nie wyobrażałem sobie, że będę musiał uczynić tę ofiarę na ołtarzu własnymi dłońmi. W moim wieku, muszę rozłożyć ręce i błagać: Bracia i siostry! Oddajcie mi je! Ojcowie i matki – dajcie mi swoje dzieci! Wczoraj po południu dali mi rozkaz wysłania więcej niż 20 000 Żydów poza getto a jeśli nie „My to zrobimy”. Pytanie jakie powstało to czy powinniśmy to wziąć na siebie, zrobić to sami, czy zostawić to innym do zrobienia?” Więc, my – to znaczy Ja i moi najbliżsi współpracownicy pomyśleliśmy najpierw nie o tym ilu zniknie, ale jak wielu jest możliwe ocalić. I doszliśmy do konkluzji, że jakby nie było to dla nas trudne, powinniśmy wcielić ten rozkaz w życie własnymi rękami. Muszę przygotować tę trudną i krwawą operację, muszę odciąć gałęzie, aby ocalić pień. Muszę zabrać dzieci, ponieważ jeżeli tego nie zrobię, inni mogą być także zabrani. (...) Udało mi się uratować te [dzieci], które mają lat dziesięć lub więcej. Niech to będzie pociechą w waszym nieszczęściu. Żądanie było na 24 000 ofiar, ale udało mi się stargować tę liczbę do 20 000, może i mniej, ale pod warunkiem, że pójdą wszystkie dzieci do lat dziesięciu. Ponieważ starców i dzieci jest tylko 13 000, musimy dopełnić kwoty, wydając ludzi chorych. Co wolicie: żeby przeżyło 80–90 tys. Żydów, czy żeby wszyscy zostali unicestwieni?”
W podobnej sytuacji Adam Czerniaków popełnił samobójstwo. Ostatecznie Niemcy, niezadowoleni z tempa dostarczania ofiar do wywiezienia, już na drugi dzień przejęli wykonawstwo akcji, wciągając do pomocy gettowską policję i funkcjonariuszy straży pożarnej, obietnicą ochrony zagrożonych deportacją członków ich rodzin. Od tego momentu akcja w ich wykonaniu przybrała niezwykle brutalny charakter. W jej trakcie osoby stawiające jakikolwiek opór lub odnalezione w kryjówkach były natychmiast rozstrzeliwane. Według Icchaka Rubina (op. cit., s. 367) nie było żadnego porozumienia Rumkowskiego z Niemcami, nie został o niej nawet nieoficjalnie uprzedzony; nie udało mu się uratować ojca swojej świeżo poślubionej żony. Łącznie podczas wielkiej szpery, w dniach 5–12 września 1942, wywieziono 15 682 osoby, ponadto zabito na miejscu około 200. Wszystkie jej ofiary zginęły w ośrodku zagłady w Chełmnie n. Nerem ("Kulmhof am Nehr").
Ostatnią znaczącą kwestią w ocenach Rumkowskiego są zarzuty, iż dopuścił się przestępstw na tle seksualnym, wykorzystując podległe mu pracownice, m.in. Lucille Eichengreen.
27 grudnia 1941 ożenił się powtórnie z urodzoną w 1907 w Łodzi prawniczką – Reginą Weinberger.
W czasie wielkiej szpery Rumkowski adoptował 11-letniego Stanisława Steina, a po niej Edwarda Kleina, osieroconych w wyniku działań Niemców. Miał być to również przykład dla innych rodzin więźniów getta, zwłaszcza tych w nieco lepszej sytuacji ekonomicznej, dla realizacji jego wezwania o zaopiekowanie się tego rodzaju dziećmi („dekretowo adoptowanymi”).
Po wielkiej szperze pozycja Rumkowskiego w getcie znacznie osłabła i ciągle malała na rzecz Arona Jakubowicza – kierownika Centralnego Biura Resortów Pracy i Marka Kliegera – szefa Oddziału Specjalnego (Sonderkomando), nieomal oficjalnego agenta gestapo w getcie. Przejawem tego było coraz częstsze kontaktowanie się z nim H. Biebowa poprzez te dwie osoby.
29 sierpnia 1944 wraz z żoną, przysposobionym synem – Stanisławem Steinem, bratem Józefem i jego żoną – Heleną, został wywieziony ostatnim transportem z Łodzi do niemieckiego obozu koncentracyjnego w Auschwitz (według E. Cherezińskiej, za Etką Daum, miał możliwość ocalenia, ale tylko on, bez brata i jego rodziny) i tam zginął w nieustalonych okolicznościach. Najczęściej powtarzaną i przytaczaną w wielu publikacjach wersją jest, że rozpoznany przez Żydów-więźniów po przybyciu na rampę obozu oświęcimskiego zginął przez nich zatłuczony lub wrzucony żywcem do pieca krematoryjnego, co jednak nie znalazło jednoznacznego potwierdzenia.
Nieznane są losy jego żony, podówczas osoby stosunkowo młodej, w dobrej kondycji fizycznej, która według zasad selekcji na rampie obozu oświęcimskiego miała dużą szansę być zatrzymaną w obozie i skierowaną do pracy i w tych okolicznościach przeżyć obóz. Mogła też, jak wiele innych kobiet z łódzkiego getta, zostać czasowo zatrzymana w obozie a następnie wywieziona do jakiegoś innego obozu.
Łódzkie adresy zamieszkania Ch. Rumkowskiego: przedwojenne – Południowa 26 (dziś ulice Rewolucji 1905 roku) i Kilińskiego 105; okupacyjne – najpierw Łagiewnicka 36 (przedwojenny szpital „Kasy Chorych”, mieszkanie na I piętrze w skrzydle przeznaczonym na zamieszkanie jego kierownictwa), potem, na polecenie H. Biebowa, dom przy ul. Łagiewnickiej 63, ponadto równolegle (szczególnie latem) mieszkał w osobnym drewnianym budynku przy obecnej ul. Karola Miarki.
W Izraelu (w Tel Awiwie) od 1937 mieszka jego bratanek, Roman Rumkowski, który posiada wiele zdjęć stryja z okresu sprzed II wojny światowej.
Historiografia.
Postać Chaima Rumkowskiego po okresie potępienia jako kolaboranta nazistów w dziele funkcjonowania i likwidacji łódzkiego getta stała się przedmiotem wnikliwych badań. Przejawem negatywnego spojrzenia na jego działalność jest film dokumentalny wyemitowany przez telewizję "Discovery" w cyklu "Kolaboranci III Rzeszy". Przełomem w innym spojrzeniu na jego postać jest publikacja Moniki Polit "Mordechaj Chaim Rumkowski –" "Prawda i zmyślenie". W 2018 roku Claude Lanzmann nakręcił film dokumentalny "The Four Sisters" wyświetlany przez telewizję "Planete", wstrząsający dokument o działalności Rumkowskiego w Getcie Litzmannstad. Ciekawym zabiegiem jest hipotetyczny sąd nad Rumkowskim zawarty w powieści Andrzeja Barta "Fabryka muchołapek", która została przeniesiona na scenę Teatru Nowego w Łodzi w sezonie 2017/2018 w adaptacji autora.

</doc>
<doc id="508544" url="https://pl.wikipedia.org/wiki?curid=508544" title="Nikander">
Nikander



</doc>
<doc id="508548" url="https://pl.wikipedia.org/wiki?curid=508548" title="Michal Ajvaz">
Michal Ajvaz

Michal Ajvaz (ur. 30 października 1949 w Pradze) − czeski powieściopisarz, nowelista, poeta i eseista.
Życiorys.
Wychował się w rodzinie Michala Ajvaza, chemika i tłumacza z rosyjskiego, wywodzącego się ze społeczności Karaimów. W 1967 ukończył liceum ogólnokształcące i zdał maturę. W 1967–1974 studiował filologię czeską i estetykę na Wydziale Filozoficznym Uniwersytetu Karola. W 1978 uzyskał tytuł doktora literaturoznawstwa na podstawie pracy pt. "Richard Weiner a Karel Čapek". Po studiach pracował fizycznie w wielu zawodach. W 1996–1999 był redaktorem tygodnika „Literární noviny”. Od 2003 jest zatrudniony na Uniwersytecie Karola.
Debiutował w 1989, jeszcze przed aksamitną rewolucją, tomikiem poezji "Morderstwo w hotelu Intercontinental" ("Vražda v hotelu Intercontinental"). W następnych latach opublikował zbiór opowiadań "Powrót starego warana" ("Návrat starého varana") i powieść "Inne miasto" ("Druhé město"). Ponadto jest autorem m.in. powieści "Zlatý věk" i "Prázdné ulice", największego jak dotąd swojego dzieła, będącego swoistym manifestem estetyczno-literackim. Za nią otrzymał w 2005 Nagrodę im. Jaroslava Seifarta. Do większej części twórczości Ajvaza należy eseistyka, spośród której najważniejszym zbiorem są "Sny gramatik, záře písmen. Setkání s Jorgem Luisem Borgesem" (do Borgesa bywa porównywany). Na język czeski przetłumaczył "Na marmurowych skałach" Ernsta Jüngera. W 2008 jego powieść "Podróż na południe" została nominowana do nagrody „Litera z prozu”. W 2012 otrzymał najważniejszą czeską nagrodę literacką „Magnesia Litera”, książką roku zostało jego opowiadanie "Lucemburská zahrada". W 2015 przyznano mu międzynarodowe wyróżnienie, Prix européen Utopiales des pays de la Loire (za "Inne miasto"). W 2020 otrzymał Państwową Nagrodę Literacką za całokształt twórczości.

</doc>
<doc id="508550" url="https://pl.wikipedia.org/wiki?curid=508550" title="Sega NetLink">
Sega NetLink



</doc>
<doc id="508553" url="https://pl.wikipedia.org/wiki?curid=508553" title="Kanał Św. Jerzego">
Kanał Św. Jerzego



</doc>
<doc id="508556" url="https://pl.wikipedia.org/wiki?curid=508556" title="Bractwo Najświętszego Sakramentu w Jankowicach Rybnickich">
Bractwo Najświętszego Sakramentu w Jankowicach Rybnickich

Bractwo Najświętszego Sakramentu - zrzeszenie pobożne wiernych istniejące od 1675 roku przy kościele pw Bożego Ciała w Jankowicach, mające na celu szerzenie kultu Eucharystii. Powstało staraniem hrabiego Ferdynanda Leopolda Oppersdorffa, właściciela państwa rybnickiego, w oparciu o istniejące na tym terenie szczególne nabożeństwo do Najświętszego Sakramentu. Źródła tego kultu oraz samego Bractwa należy szukać w podaniu o księdzu Walentym, który przed męczeńską śmiercią z rąk Husytów ukrył bursę z Hostią w dziupli dębu, a tym samym uchronił Najświętszy Sakrament przed profanacją. Bractwo zostało potwierdzone bullą papieża Klemensa X, podpisaną 7 stycznia 1675 roku. W tym dokumencie zostały podane warunki, pod którymi jego członkowie mogli zyskać odpusty. Bractwo miało charakter dewocyjny; niewiele można powiedzieć o jego działalności charytatywnej czy wychowawczej. Pierwszym przełożonym został hrabia Oppersdorff. W 1676 roku ufundował on księgę, do której byli wpisywani wstępujący do Bractwa. Większość z około 6 tysięcy wpisów pochodzi z przełomu XVII i XVIII wieku; po tym okresie następuje stopniowy upadek działalności. Ostatnie wpisy pochodzą z lat 30. XX wieku.
Linki zewnętrzne.
https://web.archive.org/web/20110722070907/http://www.jankowice-r.katowice.opoka.org.pl/

</doc>
<doc id="508560" url="https://pl.wikipedia.org/wiki?curid=508560" title="Lynn (Massachusetts)">
Lynn (Massachusetts)

Lynn – miasto w Stanach Zjednoczonych, w stanie Massachusetts, w hrabstwie Essex.
W mieście rozwinął się przemysł lotniczy oraz odzieżowy.
Historia.
Początki i rozwój – XVII-XIX w..
W roku 1629 osadnicy z pobliskiego Salem odkupili od Indian ziemię i założyli osadę, uznaną w roku 1631. Gdy w roku 1637, z angielskiego miasta King’s Lynn, przybył pierwszy oficjalny duchowny, na jego cześć społeczność zmieniła nazwę osady na Lynn.
Z początku osada rolnicza i rybacka, kolonialne Lynn od roku 1635 zaczęło odgrywać wiodącą rolę w przemyśle garbarskim i obuwniczym Nowego Świata. Przemysł obuwniczy był kołem zamachowym dla wzrostu miasta aż do początków XIX wieku. Fakt ten uwieczniono w herbie miasta, na którym widnieje but kolonistów. W roku 1850, po wielkim wzroście populacji, Lynn otrzymało prawa miejskie.
W dniu 21 maja 1852 roku północna (zamożniejsza) część Lynn odłączyła się, tworząc miasto Swampscott. Choć obie miejscowości łączyły odtąd silne związki municypalne, Lynn rozwinęło się jako miasto przemysłowe, podczas gdy Swampscott stało się resortem nadmorskim, o charakterze podmiejskim.
W roku 1892 połączono lynnowskie Thomson-Houston Electric Company z Edison General Electric Company T.A. Edisona i utworzono General Electric Company, które zdominowało amerykański przemysł elektryczny.
Przez cały wiek XIX Lynn było wiodącym miastem wśród centrów przemian religijnych i społecznych w takich dziedzinach jak: spirytualizm, nauki chrześcijańskie (zob. Stowarzyszenie Chrześcijańskiej Nauki), ruch antyalkoholowy, prawa kobiet, abolicjonizm czy ruch związkowy.
Regres – XX w..
Pomimo rozwoju do początku XX wieku jako prężne miasto przemysłowe, w drugiej połowie stulecia do Lynn zakradł się regres. Podobnie, jak w innych dawnych centrach miejskich Massachusetts, miasto zaczęło odnotowywać wzrost przestępczości. Wskutek tej tendencji ukuto powiedzenie, którego pierwszy człon do dziś jest świetnie znany w całej wschodniej części stanu:
"Lynn, Lynn, city of sin. You never come out the way you went in. Ask for water, they give you a gin... it’s the darndest city I ever been in."
"Lynn, Lynn, miasto grzechu. Nigdy nie wyjdziesz [zeń] taki, jakim wszedłeś. Poproś o wodę, dadzą ci gin... to najbardziej przeklęte miasto w jakim byłem."
Falę nieszczęść trapiących Lynn powiększyła seria pożarów w końcu lat 70. i na początku 80. XX wieku, w tym ogień, który wybuchł 28 listopada 1981 roku w dawnych fabrykach obuwniczych na zbiegu ulic Broad i Washington. Ogień spowodował straty szacowane na dziesiątki milionów dolarów, trawiąc 17 posesji będących w trakcie renowacji. Od tego czasu okolica została mocno przebudowana stając się pomocniczym kampusem lokalnej uczelni – North Shore Community College.
Pomimo zepsucia wizerunku miasta w końcu XX wieku, Lynn pozostaje siedzibą wielu firm, w tym: oddziału silników odrzutowych firmy "General Electric" (główny pracodawca miasta), "West Lynn Creamery" (zależnej od "Garelick Farms"), czy "Durkee-Mower" – producenta popularnych słodyczy „Marshmallow Fluff”.
Na początku lat 90. XX wieku Lynn rozpoczęło kampanię reklamową służącą poprawieniu wizerunku miasta. W kampanii nazwanej "City of Firsts"/"Miasto Pierwszych" przedstawiono dziedziny, w których Lynn miało być pionierem:
Później niektóre z powyższych roszczeń okazały się niedokładne lub podważalne, na przykład za pierwszą pocztę lotniczą w Stanach Zjednoczonych uważa się przesyłkę wysłaną w 1793 roku balonem z Filadelfii, a pierwszy mecz baseballowy pod sztucznym oświetleniem miał prawdopodobnie 3 miejsce w Indianie.
Renesans – XXI w..
Z początkiem XXI wieku w Lynn powstało wiele nowych inwestycji przynoszących miastu odrodzenie. Budynki przemysłowe, wcześniej opuszczone, zostały zaadaptowane przez deweloperów na mieszkalne lofty i wykupione przez młodych właścicieli szukających bostońskiego smaku życia w cenie mniejszej niż np. na South End w Bostonie.
Ratusz podsyca proces odnawiania miasta inwestując w nowe oświetlenie, system informacji miejskiej, odbudowę konstrukcji ceglanych czy w rozbudowę miejskiego multidyscyplinarnego stadionu sportowego, Manning Field. Na odnowionym stadionie baseballowym Fraser Field gra profesjonalny zespół North Shore Spirit.
W Lynn mieszka największa rosyjska społeczność na północ od Bostonu. Pierwsza fala emigracji rozpoczęła się na początku lat 90. XX wieku, gdy rząd amerykański zagwarantował status uchodźcy rosyjskim żydom.
Znani mieszkańcy miasta:
Miejsca historyczne i muzea
Przydomki miasta:
Geografia.
Całkowita powierzchnia miasta wynosi 34,9 km², gdzie 28,0 km² to ląd, a pozostałe 6,9 km² (19,87%) to tereny wodne.
Miastami bezpośrednio sąsiadującymi z Lynn są Lynnfield, Nahant, Peabody, Salem, Saugus i Swampscott. Wszystkie one wchodzą w skład aglomeracji bostońskiej („Greater Boston”).
Komunikacja.
Komunikację miejską w Lynn realizują pociągi podmiejskie i autobusy systemu MBTA łączące Boston z przedmieściami. Trwają prace nad możliwością wydłużenia jednej z linii („niebieskiej”) bostońskiego metra do Lynn. Obecnie linia kończy bieg w Revere.
Główną trasą miasta jest „Lynnway” – cześć drogi stanowej Route 1A biegnącej od Bostonu do Salisbury, na północnym wschodzie stanu. Pomniejszymi drogami stanowymi biegnącymi przez miasto są Route 129 (łącząca centrum miasta z węzłem drogowym na przecięciu Route 128, U.S. Route 1 i autostrady międzystanowej I-95) i Route 107 (droga wyznaczająca oś miast Salem-Lynn-Saugus).
Demografia.
Według danych amerykańskiego spisu powszechnego w roku 2000 w Lynn rezydowało 21 044 rodzin (89 050 osób) w 33 511 gospodarstwach domowych. Gęstość zaludnienia wynosiła 3 177,7 osób/km². W całej populacji miasta 67,89% stanowiły osoby rasy białej, 10,55% czarnej, 6,89% żółtej (w tym 6,43% azjatyckiej, 0,37% rdzennie amerykańskiej, 0,09% oceanicznej), 9,82% innej pojedynczej rasy, a 4,85% osoby dwóch lub więcej ras. Latynosami określiło się 18,4% badanych.
Poza granicami Stanów Zjednoczonych urodziło się 25,4% mieszkańców Lynn. W roku 2000 do pochodzenia irlandzkiego przyznało się 16,3% mieszkańców, włoskiego – 10,1%, amerykańskiego – 5,6%. Pochodzenia polskiego było około 2000 osób (2,3% populacji miasta).
Spośród 33 511 gospodarstw domowych 62,8% należało do rodzin wieloosobowych (39,7% z obojga rodzicami, a 17,6% z niezamężną kobietą), a 37,2% było gospodarstwami nierodzinnymi (31% to osoby samotne, w tym 11,8% powyżej 65 roku życia).
Średnio na gospodarstwo domowe przypadało 2,62 osoby, zaś na rodzinę – 3,31 osoby.
Średni wiek mieszkańca Lynn wyniósł 34,2 lata, a na 100 mieszkanek przypadało 93,7 mieszkańców. Najliczniejszą grupą wiekową (31%) była populacja osób od 24. do 44. roku życia.
Spośród 57093 mieszkańców Lynn powyżej 25 roku życia 16,4% miało wykształcenie wyższe.
Średni roczny przychód gospodarstwa domowego wyniósł 37 364 USD, zaś średni roczny przychód rodziny – 45 295 USD. Mężczyźni zarabiali rocznie średnio 34 284 USD, podczas gdy kobiety tylko 27 871 USD. Przychód "per capita" miasta wyniósł 17 492 USD. Około 13% rodzin (16% populacji) żyło poniżej granicy ubóstwa – w tym około 23% niepełnoletnich i 15% osób powyżej 65. roku życia.
Podział administracyjny.
Lynn nie ma dzielnic. Przyjęło się jednak wyróżniać następujące rejony:

</doc>
<doc id="508561" url="https://pl.wikipedia.org/wiki?curid=508561" title="Lowell (Massachusetts)">
Lowell (Massachusetts)

Lowell – miasto w Stanach Zjednoczonych, w stanie Massachusetts, nad rzeką Merrimack. Z populacją 115,6 tys. mieszkańców (2020), jest piątym co do wielkości miastem stanu Massachuestts. Leży 40 km na północ od centrum Bostonu. 
Lowell znane jest ze swoich młynów, jako miejsce narodzin amerykańskiej rewolucji przemysłowej. Wiele książek historycznych wspomina o „młynkach” Francisa C. Lowella, które pomagały w produkcji tekstyliów. Coroczny festiwal folklorystyczny, który odbywa się pod koniec lipca przyciąga setki tysięcy uczestników i jest drugim co do wielkości tego typu w USA. 
Lowell jest domem dla drugiej co do wielkości populacji kambodżańskiej w USA. Główny napływ uchodźców miał miejsce podczas ludobójstwa w Kambodży (1975–1979).
Gospodarka.
W mieście rozwinął się przemysł elektroniczny, chemiczny, skórzany, odzieżowy oraz włókienniczy.

</doc>
<doc id="508562" url="https://pl.wikipedia.org/wiki?curid=508562" title="Lawrence (Massachusetts)">
Lawrence (Massachusetts)

Lawrence – miasto w hrabstwie Essex, Massachusetts, USA, nad rzeką Merrimack.
W pobliżu znajdują się, na północ Methuen, na południowy zachód Andover, a North Andover na południowy wschód.
W mieście rozwinął się przemysł chemiczny, papierniczy, maszynowy, metalowy, włókienniczy, odzieżowy oraz skórzano-obuwniczy.
Lawrence był przez jakiś czas miejscem zamieszkania Roberta Frosta, gdzie opublikował swój pierwszy wiersz.
W Lawrence urodził się biskup Port Vila Francis-Roland Lambert SM oraz Leonard Bernstein.
Demografia.
Polonijna społeczność w Lawrence była szacowana na 600–800 osób w 1900 roku. Jednak w 1905 roku, wspólnota rozrosła się wystarczająco na tyle aby sfinansować budowę Kościoła Świętej Trójcy na rogu Avon St. i Trinity St. Liczba polskich imigrantów wzrosła do 2100 Polaków w 1910 roku. Podobnie jak imigranci z innych krajów, większość Polaków zatrudniona była w przemyśle włókienniczym.

</doc>
<doc id="508563" url="https://pl.wikipedia.org/wiki?curid=508563" title="Chicopee (Massachusetts)">
Chicopee (Massachusetts)

Chicopee ("Wymowa:ˈtʃɪkəpi") – miasto w Stanach Zjednoczonych, w stanie Massachusetts, przy ujściu rzeki Chicopee do rzeki Connecticut. Około 54,6 tys. mieszkańców.
Demografia.
Początkowo dominującymi historycznie, byli imigranci z Polski i francuscy Kanadyjczycy, ale obecnie miasto zamieszkane jest przez ludzi wielu kultur, jednocześnie zachowując swój historyczny i etniczny urok.
W związku z polskim pochodzeniem mieszkańców Chicopee, dużo podmiotów gospodarczych polsko-amerykańskich ma swą siedzibę w Chicopee. Należą do nich między innymi Chicopee Provision Company, liczący się producent polskiej kiełbasy pod marką Blue Seal i Millie's Pierogi Company, producent tradycyjnych polskich pierogów.
Gospodarka.
W mieście rozwinął się przemysł elektrotechniczny, gumowy, chemiczny oraz włókienniczy. Ponadto produkuje się tutaj sprzęt sportowy.
Festiwal.
Chicopee organizuje coroczne święto kiełbasy w Fairfield Mall (obecnie Chicopee Crossing na Memorial Drive) od połowy lat 1990. Podczas festiwalu od wielu lat odbywa się konkurs na "Największą kiełbasę na świecie" (kilka razy kiełbasa z Chicopee przegrała z kiełbasą z Krakowa).
Religia.
W 1991 roku kościół św. Stanisława Biskupa i Męczennika przy Front Street został ogłoszony bazyliką mniejszą przez papieża Jana Pawła II.

</doc>
<doc id="508564" url="https://pl.wikipedia.org/wiki?curid=508564" title="Pittsfield (Massachusetts)">
Pittsfield (Massachusetts)

Pittsfield – jest największym miastem i stolicą hrabstwa Berkshire, w stanie Massachusetts, w Stanach Zjednoczonych.
Gospodarka.
W mieście rozwinął się przemysł elektrotechniczny, chemiczny, włókienniczy oraz papierniczy.

</doc>
<doc id="508566" url="https://pl.wikipedia.org/wiki?curid=508566" title="Framingham">
Framingham

Framingham () – miejscowość w hrabstwie Middlesex, w Massachusetts, Stany Zjednoczone.
W mieście rozwinął się przemysł samochodowy, poligraficzny, gumowy oraz elektroniczny.
Demografia.
3,2% mieszkańców deklaruje pochodzenia polskie.

</doc>
<doc id="508567" url="https://pl.wikipedia.org/wiki?curid=508567" title="Quincy (Massachusetts)">
Quincy (Massachusetts)

Quincy (wymowa: /ˈkwɪnzi/) – miasto w Stanach Zjednoczonych, w stanie Massachusetts w hrabstwie Norfolk, w zespole miejskim Bostonu, nad zatoką Massachusetts (Ocean Atlantycki).
Quincy jest nazwane ku czci pułkownika Johna Quincy, dziadka Abigail Adams, a po którym otrzymał imię John Quincy Adams, szósty prezydent Stanów Zjednoczonych.
W mieście rozwinął się przemysł maszynowy, elektroniczny, chemiczny, poligraficzny oraz spożywczy.

</doc>
<doc id="508568" url="https://pl.wikipedia.org/wiki?curid=508568" title="Meriden (Connecticut)">
Meriden (Connecticut)

Meriden – miasto w Stanach Zjednoczonych, w stanie Connecticut, w zespole miejskim New Haven.
Gospodarka.
W mieście rozwinął się przemysł maszynowy, lotniczy oraz elektrotechniczny.

</doc>
<doc id="508569" url="https://pl.wikipedia.org/wiki?curid=508569" title="Gloucester (Massachusetts)">
Gloucester (Massachusetts)

Gloucester () – miasto w Stanach Zjednoczonych, w stanie Massachusetts, nad Oceanem Atlantyckim.

</doc>
<doc id="508573" url="https://pl.wikipedia.org/wiki?curid=508573" title="Bruno Martini">
Bruno Martini

Bruno Martini (ur. 25 stycznia 1962 w Nevers, zm. 20 października 2020 w Montpellier) – francuski piłkarz grający na pozycji bramkarza, i trener piłkarski. W barwach reprezentacji Francji, w której rozegrał 31 meczów, wystąpił na mistrzostwach Europy 1992. Po zakończeniu kariery piłkarskiej został szkoleniowcem bramkarzy w kadrze. Zmarł na zawał serca.
Sukcesy piłkarskie.
W reprezentacji Francji od 1987 do 1996 roku rozegrał 31 meczów – start w mistrzostwach Europy 1992 (faza grupowa) i 1996 (brązowy medal, jako rezerwowy).

</doc>
<doc id="508575" url="https://pl.wikipedia.org/wiki?curid=508575" title="Legenda o Mistrzu Hiramie">
Legenda o Mistrzu Hiramie

Legenda o Mistrzu Hiramie – wolnomularskie opowiadanie o życiu i męczeńskiej śmierci legendarnego założyciela masonerii Hirama. Stanowi ono istotny element w wolnomularskiej rytualistyce stopnia mistrzowskiego. Wzmianki o Hiramie pojawiały się już w tzw. "Cooke Manuskript" z początku XV wieku i od tego momentu rozpoczęła się rozbudowa legendy. Na stałe do symboliki wolnomularskiej legenda o Hiramie została włączona w 1730.
"Legenda" funkcjonuje obecnie w wielu wersjach, różniących się niekiedy między sobą dość znacznie. Jedna z poetyckich wersji tego tekstu w polskiej wersji językowej została w całości dołączona jako aneks do książki: "Rozmowy o masonerii". Z Norbertem Wójtowiczem o masonerii w Polsce i na świecie rozmawia Natalia Dueholm, Krzeszowice 2005. 

</doc>
<doc id="508576" url="https://pl.wikipedia.org/wiki?curid=508576" title="Pierre Mankowski">
Pierre Mankowski

Pierre Mankowski (ur. 5 listopada 1951 roku w Amiens), francuski piłkarz i trener piłkarski, z pochodzenia Polak. Od 2000 roku pracuje z reprezentacją Francji jako asystent kolejnych selekcjonerów.

</doc>
<doc id="508578" url="https://pl.wikipedia.org/wiki?curid=508578" title="V.32bis">
V.32bis

V.32bis – standard w komunikacji rekomendowany przez ITU-T, charakteryzujący się pełną transmisją dwukierunkową pomiędzy dwoma modemami wdzwanianymi przy przepustowości łącza do 14,4 kbit/s. Inne dodatkowo zdefiniowane przepustowości to: 12,0 kbit/s, 9,6 kbit/s, 7,2 kbit/s i 4,8 kbit/s.
Standard ten był rozszerzany przez wiele firm produkujących modemy starających się zwiększyć ich przepustowość do 19,2 kbit/s, ale żadna z propozycji nie została oficjalnie uznana przez ITU-T jak standard V.32ter. Modemy, które pracują przy tej przepustowości często są określane terminem modemów standardu 'V.32terbo'.
Przyrostki "bis" i "ter" są charakterystyczne dla nomenklatury ITU-T i stosowane są dla zachowania narastającej iteracji w nazwach standardów i zaleceń (zwłaszcza gdy w międzyczasie zajęto już kolejną liczbę dla nazwania innego standardu lub zalecenia).

</doc>
<doc id="508580" url="https://pl.wikipedia.org/wiki?curid=508580" title="Ewa Szykulska">
Ewa Szykulska

Ewa Szykulska (ur. 11 września 1949 w Warszawie) – polska aktorka telewizyjna, filmowa i teatralna.
Życiorys.
Edukacja.
W 1971 ukończyła Państwową Wyższą Szkołę Teatralną w Warszawie.
Kariera.
Wystąpiła w wideoklipach nagranych przez Skaldów do piosenek „Wszystko mi mówi, że mnie ktoś pokochał” (1968) i „Prześliczna wiolonczelistka” (1969). 18 marca 1973 zadebiutowała na deskach teatru, wcielając się w rolę Małgorzaty w sztuce "Gulgutiera" Marii Czanerle w reż. Józefa Szajny na scenie Teatru Studio w Warszawie.
Była związana z teatrami warszawskimi: Teatrem Studio (1973–1979) i Teatrem Syrena (1979–1989). Występowała też w: Teatrze Na Woli w Warszawie (1982), Teatrze Rozmaitości w Warszawie (1987), Starej Prochowni w Warszawie (1991), Teatrze Współczesnym we Wrocławiu (1995 i 1999), Scenie Na Piętrze w Poznaniu (1995 i 1999), Teatrze Ochoty w Warszawie (2002). W 2007 w Teatrze Wytwórnia odbyła się premiera monodramu "Zamarznięta" autorstwa i reżyserii Pawła Sali.
Popularność zyskała w latach 70. i 80., dzięki rolom w produkcjach filmowych, takich jak: "Hydrozagadka", "Samochodzik i templariusze", "Dziewczyny do wzięcia", "Kariera Nikodema Dyzmy", "Vabank", "Jan Serce". Chwalono ją wówczas za talent, nieprzeciętną urodę oraz charakterystyczny, zachrypnięty tembr głosu.
W 1985 otrzymała nagrodę Ministra Kultury i Sztuki II stopnia, za wybitne kreacje filmowe i teatralne. Jeszcze tego samego roku odznaczono ją Srebrnym Krzyżem Zasługi.
Na początku XXI wieku wcielała się m.in. w postać Heleny Bogackiej w sitcomie "Lokatorzy" oraz jego spin-offie "Sąsiedzi". W 2004 za rolę w tych serialach otrzymała statuetkę Kryształowego Granatu (nagrodę dla najlepszej aktorki komediowej) na VIII Festiwalu Filmów Komediowych w Lubomierzu. W 2008 otrzymała nagrodę „Wielki Ukłon” za całokształt twórczości podczas międzynarodowego festiwalu Quest Europe w Zielonej Górze.
W 2016 wzięła udział w programie "Przygarnij mnie", emitowanym w telewizji TVP2, gdzie adoptowała ze schroniska suczkę Sarę. W lipcu tego samego roku odcisnęła swą dłoń na Promenadzie Gwiazd w Międzyzdrojach.
Życie prywatne.
Pierwszym mężem aktorki był reżyser Janusz Kondratiuk. Następnie była zamężna z inżynierem Zbigniewem Pernejem, który zmarł 25 grudnia 2021. Jest bezdzietna.
Teledyski.
Ewa Szykulska wystąpiła w dwóch oficjalnych teledyskach zespołu Skaldowie: "Prześliczna wiolonczelistka" (jako tytułowa wiolonczelistka), oraz w utworze "Wszystko mi mówi, że mnie ktoś pokochał".

</doc>
<doc id="508582" url="https://pl.wikipedia.org/wiki?curid=508582" title="Grégory Coupet">
Grégory Coupet

Grégory Coupet (ur. 31 grudnia 1972 w Le Puy-en-Velay) – francuski piłkarz grający na pozycji bramkarza.
Kariera piłkarska.
Coupet jest wychowankiem AS Saint-Étienne, w którego barwach w 1994 roku zadebiutował w Ligue 1. Przez wiele lat był rezerwowym Fabiena Bartheza w reprezentacji Francji. Został pierwszym bramkarzem "Trójkolorowych" w czasie eliminacji do Mistrzostw Świata 2006, kiedy na Bartheza nałożono półroczną dyskwalifikację. Przed mundialem selekcjoner Raymond Domenech ogłosił jednak, że w Niemczech w bramce będzie grał golkiper Olympique Marsylia. Po zakończeniu kariery przez Bartheza Coupet był pierwszym bramkarzem reprezentacji Francji.
Coupet jest jednym z najbardziej utytułowanych bramkarzy we Francji. Od 1996 do 2008 roku grał w Olympique Lyon, z którym siedem razy z rzędu zdobył mistrzostwo kraju. Zdaniem wielu komentatorów najlepszy w jego wykonaniu był sezon 2005/2006, w którym Lyon dotarł do ćwierćfinału Ligi Mistrzów.
Sukcesy piłkarskie.
W reprezentacji Francji od 2001 roku rozegrał 34 mecze – był w kadrze na Mistrzostwa Świata 2002 i Mistrzostwa Europy 2004, ale na obu turniejach nie zagrał ani minuty. Znalazł się także w gronie 23 zawodników powołanych na Mundial 2006 oraz Euro 2008.

</doc>
<doc id="508583" url="https://pl.wikipedia.org/wiki?curid=508583" title="Gregory Coupet">
Gregory Coupet



</doc>
<doc id="508584" url="https://pl.wikipedia.org/wiki?curid=508584" title="Józef Zaliwski">
Józef Zaliwski

Józef Zaliwski herbu Junosza (ur. 1797 w Jurborku, zm. 1 kwietnia 1855 w Paryżu) – polski działacz niepodległościowy, pułkownik armii Królestwa Polskiego, konspirator, ekspert w sprawach wojny podjazdowej i organizator partyzantki.
Życiorys.
Urodził się w Jurborku. Był wychowankiem jezuitów. W 1818 roku wstąpił do piechoty Królestwa Polskiego. Był instruktorem w Szkole Podchorążych w Warszawie.
Jeden z współtwórców Sprzysiężenia Wysockiego. W czasie nocy listopadowej kierował atakiem na warszawski Arsenał. Był jednym z najwybitniejszych polskich dowódców partyzanckich w 1831 roku oraz ekspertem w sprawach wojny podjazdowej. Sformował oddział tzw. „Kurpików ostrołęckich”, który operując z Puszczy Zielonej skutecznie przecinał linie zaopatrzenia armii rosyjskiej. W obronie stolicy nie brał udziału, ponieważ pełnił wtedy misję wywiadowczą pod Górą Kalwarią.
Po upadku powstania listopadowego udał się na emigrację do Francji. Związał się z masonerią europejską, współpracował z Joachimem Lelewelem i tajną organizacją Zemstą Ludu.
W marcu 1833 roku organizował oddziały powstańcze. Miały one być zarzewiem dla wywołania nowego powstania, w które planowano wciągnąć przede wszystkim masy ludu polskiego. Próby te na większą skalę nie powiodły się. W rezultacie tych mało przemyślanych działań nastąpiły aresztowania w Królestwie i Galicji. Wiele osób przypłaciło wyprawy życiem lub katorgą. Na północy Królestwa za próbę wzniecenia powstania straceni zostali Artur Zawisza (w Warszawie) i Michał Wołłowicz (w Grodnie). Zaliwski został aresztowany przez Austriaków i skazany na karę śmierci, zamienioną na 20 lat więzienia w twierdzy Kufstein. W 1834 roku skazany przez władze rosyjskie na powieszenie za udział w powstaniu listopadowym. Po amnestii w 1848 roku wyjechał ponownie do Francji i działał w Towarzystwie Demokratycznym Polskim. Zmarł w Paryżu.
Pochowany na Cmentarzu Montmartre.
Józef Zaliwski w filmie.
Józef Zaliwski występuje w polskim filmie biograficznym "Młodość Chopina" (1952) w reżyserii Aleksandra Forda. Jego rolę grał Emil Karewicz.

</doc>
<doc id="508585" url="https://pl.wikipedia.org/wiki?curid=508585" title="V.34">
V.34

V.34 to standard w komunikacji rekomendowany przez ITU-T, charakteryzujący się pełną transmisją dwukierunkową pomiędzy dwoma modemami wdzwanianymi (połączenie wdzwaniane, ang. "dial-up") przy przepustowości łącza do 28,8 kbit/s. Inne dodatkowo zdefiniowane przepustowości to: 24,0 kbit/s, 19,2 kbit/s a także przepustowości, które są dopuszczalne przez zalecenia V.32 i V.32bis.
Standard ten jest następcą nieoficjalnego standardu V.FC (V.Fast Class) opracowanego przez firmy Hayes i Rockwell International, który był pierwszym szeroko dostępnym protokołem oferującym przepustowość 28,8 kbit/s.
Większość modemów standardu V.34 obsługuje także protokół V.FC jakkolwiek nie wszystkie nowoczesne modemy obsługują je oba.

</doc>
<doc id="508587" url="https://pl.wikipedia.org/wiki?curid=508587" title="Masala">
Masala



</doc>
<doc id="508588" url="https://pl.wikipedia.org/wiki?curid=508588" title="Alain Boghossian">
Alain Boghossian

Alain Boghossian (ur. 27 października 1970 w Digne) – francuski piłkarz pochodzenia ormiańskiego, grający na pozycji defensywnego pomocnika. Z reprezentacją Francji, w której barwach rozegrał 26 meczów, zdobył w 1998 roku mistrzostwo świata.
Sukcesy piłkarskie.
W reprezentacji Francji od 1997 do 2002 roku rozegrał 26 meczów i strzelił 2 gole – mistrzostwo świata 1998 i start w Mundialu 2002 (faza grupowa).
W 1998 roku został odznaczony Legią Honorową V klasy.

</doc>
<doc id="508590" url="https://pl.wikipedia.org/wiki?curid=508590" title="V.34bis">
V.34bis

V.34bis – nieoficjalny standard w komunikacji rekomendowany w przeszłości przez ITU-T, charakteryzujący się pełną transmisją dwukierunkową pomiędzy dwoma modemami wdzwanianymi (połączenie wdzwaniane, ang. "dial-up").
Standard V34bis bazuje na standardzie V.34, ale pozwala na przesył danych przy przepustowości łącza do 33,6 kbit/s. Inna dodatkowo zdefiniowana przepustowość to 31,2 kbit/s, a także wszystkie przepustowości, które są dopuszczalne przez zalecenie V.34.

</doc>
<doc id="508593" url="https://pl.wikipedia.org/wiki?curid=508593" title="Kowalstwo">
Kowalstwo

Kowalstwo – rzemiosło wykonywane przez kowala, przy użyciu narzędzi kowalskich. Polega na kształtowaniu metali na gorąco, po ogrzaniu ich do temperatury mięknięcia. Miejsce pracy kowala nazywane jest kuźnią. 
Podstawowe wyposażenie kuźni:
Kowalstwo, od czasu wytopu metalu z rud metali, stało się jednym z najważniejszych zawodów wykonywanych przez człowieka. Kowalstwo było cenione we wszystkich kulturach, którym znany był sposób na pozyskanie metalu. W średniowieczu z kowalstwa wyodrębniło się ślusarstwo wykonujące obróbkę metalu na zimno.

</doc>
<doc id="508595" url="https://pl.wikipedia.org/wiki?curid=508595" title="Arkadiusz Janiczek">
Arkadiusz Janiczek

Arkadiusz Janiczek (ur. 14 stycznia 1974 w Opolu) – polski aktor teatralny i filmowy.
Życiorys.
Absolwent Technikum Mechanicznego w Opolu. Jest aktorem Teatru Narodowego w Warszawie, występuje też w teatrach „Polonia” i „Bajka”. Jego debiut teatralny nastąpił 19 listopada 1997. W 1998 ukończył studia w Akademii Teatralnej w Warszawie.
Jego największym sukcesem filmowym była główna rola męska w "Placu Zbawiciela", za którą był nominowany do najważniejszych nagród filmowych w Polsce. Janiczek jest również współautorem scenariusza do tego filmu. Popularność przyniósł mu udział w serialu "Złotopolscy".
W marcu 2013 roku poprowadził ceremonię Polskich Nagród Filmowych „Orły”. 27 marca 2023 otrzymał Brązowy Medal „Zasłużony Kulturze Gloria Artis”
Żonaty z Anną, mają dwie córki.

</doc>
<doc id="508596" url="https://pl.wikipedia.org/wiki?curid=508596" title="Patrice Loko">
Patrice Loko

Patrice Loko (ur. 6 lutego 1970 w Sully-sur-Loire) - były francuski piłkarz grający na pozycji napastnika. Z reprezentacją Francji, w której barwach rozegrał 26 meczów i strzelił 7 goli, zdobył brązowy medal na Mistrzostwach Europy 1996.
Sukcesy piłkarskie.
W reprezentacji Francji od 1993 do 1997 roku rozegrał 26 meczów i strzelił 7 goli – brązowy medal Mistrzostw Europy 1996.

</doc>
<doc id="508601" url="https://pl.wikipedia.org/wiki?curid=508601" title="Program treningowy Kaibigan">
Program treningowy Kaibigan

Program treningowy Kaibigan – propagowany pod patronatem Polskiej Federacji Combat Kalaki program treningowy dla osób z dysfunkcją kończyn dolnych.
Całość programu dla osób niepełnosprawnych zgrupowana została w trzech blokach treningowych. Są to:
Założenia programowe zostały opracowane w latach 2002 – 2005 przez Prezesa Polskiej Federacji Combat Kalaki Jana Nycka i dr. Norberta Wójtowicza.
W 2006 dla realizacji działań na rzecz rewalidacji w oparciu o program treningowy Kaibigan powołano do istnienia Centrum Integracyjne Kaibigan.

</doc>
<doc id="508604" url="https://pl.wikipedia.org/wiki?curid=508604" title="Legenda o mistrzu Hiramie">
Legenda o mistrzu Hiramie



</doc>
<doc id="508606" url="https://pl.wikipedia.org/wiki?curid=508606" title="Jan Kowal">
Jan Kowal

Jan Kowal (ur. 8 lipca 1967 w Zakopanem) – polski skoczek narciarski, wielokrotny mistrz Polski, olimpijczyk.
Przebieg kariery.
Kowal był podopiecznym trenerów Lecha Nadarkiewicza i Krzysztofa Sobańskiego. Siedmiokrotnie zdobywał indywidualne mistrzostwo Polski, ośmiokrotnie był wicemistrzem, a siedmiokrotnie mistrzem w drużynie. Już w wieku 13 lat wygrał seniorskie zawody na skoczni w Warszawie.
Startował na igrzyskach olimpijskich 1988 w Calgary, gdzie był 34. na średniej skoczni i 37. na dużej. Czterokrotnie uczestniczył w mistrzostwach świata: w Seefeld (63. i 57. miejsce), Oberstdorfie (14. i 41., w drużynie 13.), Lahti (58. i 51. pozycja, w drużynie 12.) oraz w Predazzo (miejsce 47. i 39.). Podczas mistrzostw świata w lotach narciarskich w Tauplitz zajął 12. miejsce (po pierwszym dniu był nawet 4.), a w Oberstdorfie 26.
Pięciokrotnie zdobywał punkty Pucharu Świata; najlepsze miejsce, siódme, zajął w Lake Placid w 1988 roku. W 1989 wygrał Memoriał Zdzisława Hryniewieckiego.
Był dwukrotnym rekordzistą Wielkiej Krokwi (122,5 m i 123 m). Jego synowie, Dawid i Kamil, byli skoczkami narciarskimi. Ma także córkę Dominikę.
Kowal przez 20 lat pełnił funkcję dyrektora wykonawczego Pucharu Świata w Zakopanem, po czym został odwołany ze struktur FIS przez Polski Związek Narciarski. Nadzorował budowę skoczni w Chochołowie, oraz przebudowę Wielkiej Krokwi i Średniej Krokwi. Prowadzi też wyciąg narciarski i wypożyczalnię nart.

</doc>
<doc id="508608" url="https://pl.wikipedia.org/wiki?curid=508608" title="Mordimer Madderdin">
Mordimer Madderdin

Mordimer Madderdin – postać literacka, główny bohater Cyklu Inkwizytorskiego Jacka Piekary. Inkwizytor Jego Ekscelencji biskupa Hez-Hezronu, o niezwykłych zdolnościach i starający się za wszelką cenę dotrzeć do prawdy.
Ogólna charakterystyka.
Mordimer uważa się za człowieka gorliwej wiary i gorącego serca, oraz Sługę Bożego, Młot na czarownice i Miecz w rękach Aniołów. Jest człowiekiem inteligentnym, sprytnym, ostrożnym, wytrzymałym i sumiennie wykonującym swoje obowiązki, lecz skromnym. Świetnie walczy mieczem. Ponad wszystko próbuje odkryć prawdę o otaczającym go świecie. Często folguje przyziemnym żądzom, nie stroni od uciech cielesnych i mocnych trunków. Mimo dużych predyspozycji nie uprawia hazardu, co wynika z wielkiej wrogości jego Anioła Stróża do tego zajęcia i płynącego z niej zakazu.
Życiorys.
Mordimer (choć to nie jest jego prawdziwe imię, zostało mu nadane podczas wielkiego chłopskiego buntu, który trwał w czasie trwania powieści "Płomień i krzyż") był synem zamożnej mieszczanki, imieniem Katarzyna, która w rodzinnych stronach cieszyła się wątpliwą reputacją i wielokrotnie oddawała się miłosnym harcom ze swoimi licznymi kochankami, którymi byli zamożni i wpływowi mieszkańcy Koblencji – z kanonikiem Gersardem na czele – w zamian za drogie prezenty i kosztowne dowody "przyjaźni". Oprócz ogromnego zamiłowania do biżuterii i różnego rodzaju drogich podarunków, Katarzyna miała jeszcze jedną wielką pasję, która finalnie doprowadziła ją wprost w ręce inkwizytorów i do klasztoru Amszilas, miejsca w którym pomagano wrócić na ścieżkę Pana i rozpalić na nowo w sercu żar prawdziwej wiary. Tą pasją była czarna magia i obsesyjna chęć wejścia w posiadanie Szachor Sefer (Czarnej Księgi).
Po rzekomej egzekucji matki i przejęciu całego jej majątku przez Inkwizytorium młody chłopak przyłącza się do szalejących w Cesarstwie buntowniczych hord Hakenkreuza, które grabią, niszczą i mordują wszystkich przedstawicieli arystokracji, jak również niewinnych chłopów. Podczas jednego z takich barbarzyńskich zajazdów chłopak poznaje Arnolda Löwefella, inkwizytora Świętego Officjum działającego na zlecenie klasztoru Amszilas. Löwefell od razu dostrzega w chłopaku coś intrygującego, a także docenia jego umiejętność walki, więc początkowo postanawia go wykorzystać na potrzeby zleconej mu misji. Gdy jednak okazuje się, że chłopak posiada pewne zdolności magiczne, Arnold postanawia umieścić go w Akademii Inkwizytorium, by tam pobierał nauki, a w przyszłości stał się inkwizytorem.
Po zakończeniu nauki w Akademii Mordimer za sprawą "przyjaciół przyjaciół" zostaje licencjonowanym inkwizytorem biskupa Hez-Hezronu, Gersarda. W Hez-Hezronie zwykle mieszkał w oberży "Pod Bykiem i Ogierem". Przeżywa przygody i rozwiązuje intrygi, które krok po kroku doprowadzają go do odkrycia tajemnicy, która zamiast rozwiać jego wątpliwości, tylko je potęguje.
Po zdobyciu licencji inkwizytorskiej wykazuje się w wielu śledztwach skutecznością, przebiegłością i sprytem. Dzięki temu zwraca na siebie uwagę Wewnętrznego Kręgu Inkwizytorium, którego członkowie wykorzystują go jako przynętę, jednak później kilkakrotnie mu pomagają. W swej działalności wchodzi w drogę wielu wysoko postawionym osobom, w tym legatom papieskim. Zostaje mianowany przez biskupa Hezu na kapitana gwardii biskupiej i wysłany jako jego przedstawiciel przy cesarskiej armii na wojnę z Palatynatem.
W czasie wojny z Palatynatem zostaje, ze względów politycznych, oskarżony o używanie czarów, sodomię, oddawanie się Szatanowi oraz o wiele innych złych czynów, a także zabicie Cesarza. Anioł Stróż przenosi go do klasztoru Amszilas, gdzie poznaje tajemnicę, której klasztor ów broni. Jest nią Jezus Chrystus siedzący na tronie w śpiączce, którego przy życiu utrzymuje krew upadłych aniołów. Po wyjściu z klasztoru Mordimer dostaje jedną Anielicę jako obrończynię (ale zostają jej ucięte skrzydła).
Zdolności.
Mordimer posiada kilka niezwykłych zdolności, bardzo użytecznych w inkwizytorskim fachu.

</doc>
<doc id="508613" url="https://pl.wikipedia.org/wiki?curid=508613" title="Płatnerstwo">
Płatnerstwo

Płatnerstwo – dział rzemiosła wykonywany przez płatnerzy, polegający na kształtowaniu przedmiotów z metalu takich jak elementy zbroi, tarcze, hełmy itp..
W Polsce rozkwit płatnerstwa występował od XIV do XVIII wieku. 
W początkowym okresie płatnerze należeli do jednego cechu z pancernikami, którzy wykonywali zbroje z plecionki kolczystej. W XVII wieku utworzyli oni własny cech, który funkcjonował do połowy XVIII wieku.
Zakłady rzemieślnicze wykonujące takie wyroby znajdowały się w wielu miastach: w Krakowie na Stradomiu i Kazimierzu, w Wilnie, Warszawie, Bieczu, Wiślicy, Szydłowie, Świątnikach i Zielonkach pod Krakowem i innych. W XVII wieku na terenie Kielecczyzny powstały manufaktury produkujące uzbrojenie ochronne w Bobrzy i Kołomaniu – zbroje i hełmy oraz w Korczynie – kolczugi.

</doc>
<doc id="508614" url="https://pl.wikipedia.org/wiki?curid=508614" title="Pistolet AMT AutoMag I">
Pistolet AMT AutoMag I

AutoMag I – pistolet samopowtarzalny skonstruowany w późnych latach 60. XX wieku przez Harry’ego Sanforda.
W latach 1965–1969 Harry Sanford skonstruował nowy nabój pistoletowy .44 AMP i zasilany nim pistolet. Nabój .44 AMP powstał przez scalenie skróconej do 33 mm łuski naboju .308 Winchester z pociskiem kalibru 10,9 mm (0,429"). Uzyskany w ten sposób nabój posiadał charakterystyki balistyczne zbliżone do naboju .44 Magnum.
Użycie tak silnego naboju wymusiło zastosowanie silnego węzła ryglowego. AutoMag I działał na zasadzie krótkiego odrzutu lufy i miał zamek ryglowany przez obrót lufy (sześć rygli).
Pierwsze pistolety AutoMag I powstały w 1969 roku w warsztacie rusznikarskim Harry’ego Sanforda. W 1971 roku został on rozbudowany i stał się częścią założonej przez Sanforda firmy AutoMag Corporation. W tym samym roku na rynku pojawił się pistolet "Pasadena AutoMag" wykonany ze stali nierdzewnej. W 1972 roku AutoMag Corporation zbankrutowała i prawa do produkcji pistoletu AutoMag oraz zmagazynowane części zostały sprzedane firmie Thomas Oil Company która utworzyła firmę Trust Deed Estates zajmującą się produkcją AutoMaga (Sanford kierował montażem). Pistolety produkowane przez tę firmę sprzedawane były jako "TDE AutoMag". W tym samym czasie ofertę wzbogacono o pistolet AutoMag zasilany nabojem .357 AMP.
W następnych latach Sanford odkupił TDE od Thomas Oil Company. W 1974 roku TDE utworzyła spółkę z firmą Super Vel Corp. Później TDE połączyła się z firmą Ordnance Manufacturing Corp. Ostatnim właścicielem praw do produkcji Auto Maga była firma Arcadie Machine &amp; Tools Inc. Produkcję pistoletu AutoMag zakończono w 1982 roku. W latach 1971–1982 wyprodukowano około 9500 sztuk pistoletów AutoMag I.

</doc>
<doc id="508625" url="https://pl.wikipedia.org/wiki?curid=508625" title="Gdańsk Wrzeszcz">
Gdańsk Wrzeszcz

Gdańsk Wrzeszcz – stacja kolejowa na granicy dzielnic Wrzeszcz Dolny i Wrzeszcz Górny w Gdańsku, w województwie pomorskim, w Polsce na wysokości ok. 17 m n.p.m..
Wymiana pasażerska.
W 2017 wymiana pasażerska na stacji wyniosła 5,7 mln osób (15,6 tys. dziennie), co dało jej 12. miejsce w Polsce.
W 2018 wymiana pasażerska na stacji wyniosła 7,8 mln osób (21,5 tys. dziennie), co dało jej 11. miejsce w Polsce.
W 2019 wymiana pasażerska na stacji wyniosła 8,8 mln osób (24,1 tys. dziennie), co dało jej 10. miejsce w Polsce.
W 2020 wymiana pasażerska na stacji wyniosła 5,7 mln osób (15,7 tys. dziennie), co dało jej 11. miejsce w Polsce.
W 2021 stacja obsługiwała 18,9 tys. pasażerów na dobę (łącznie 6,9 mln osób), co dawało jej 10. miejsce w kraju.
Historia.
Dworzec został otwarty w 1870, jako część nowej linii kolejowej ze Szczecina do Gdańska.
Na początku XX wieku (około 1913) na wzmocnionym murem, wysokim nasypie kolejowym w Gdańsku Wrzeszczu zbudowana została nastawnia bramowa Wr1 – jedyna tego typu w Polsce północnej. Architekci wkomponowali ją w eklektyczny styl dzielnicy, ozdabiając galeryjkami, pomostem przypominającym mostek statku i wieżyczką.
W maju 2015, w obliczu zamiaru rozbiórki tego unikatowego obiektu przez PKP (w całym kraju znajduje się tylko 5 takich nastawni, wszystkie pozostałe zlokalizowane są na Górnym Śląsku), konserwator zabytków podjął decyzję o jego wpisie do rejestru zabytków.
8 marca 1969 oddano do użytku obecny budynek dworca, który na przełomie 2014 i 2015 został poddany remontowi.
Linie kolejowe.
Na stacji zatrzymują się pociągi wszystkich kategorii: SKM, osobowy, Regio, TLK, IC, EIC (Express Intercity) oraz EIP (Express Intercity Premium, czyli pociągi Pendolino).
Infrastruktura.
Stacja posiada obecnie cztery perony: dwa dla pociągów dalekobieżnych i dwa dla pociągów SKM. Dworzec z peronami łączą dwa przejścia podziemne. Jedno z nich znajduje się bezpośrednio w budynku dworca, drugie zaś w tunelu dla pieszych łączącym plac przed stacją z ul. Kilińskiego po drugiej stronie torów kolejowych. Istniejący przed remontem peron dalekobieżny (wówczas peron 1) w toku modernizacji stacji został podwyższony i wyremontowany; ponadto zamontowano na nim wiatę zbliżoną stylistycznie do wiaty znajdującej się na peronie SKM. 9 grudnia 2014 oddano do użytku nowy, drugi peron dalekobieżny o długości 300 m i wysokości 76 cm, który otrzymał numer I (pozostałe perony zostały przenumerowane).
Zakończenie przebudowy stacji, planowane na 30 maja 2015, nastąpiło z niewielkim poślizgiem w czerwcu 2015. Koszt modernizacji miał się zamknąć w kwocie 150 mln zł.
Na zmodernizowanej stacji zainstalowano pięć wind - dwie na każdym z peronów dalekobieżnych i jedna w budynku dworca. Przeprowadzono remont przejść podziemnych, a ponadto w tunelu łączącym ul. Dmowskiego z ul. Wajdeloty powstały bezpośrednie wyjścia na perony dalekobieżne.
Na stacji położono 11 km torów i 28 rozjazdów. Ponadto zainstalowano nowy system sterowania ruchem kolejowym.
22 października 2016 roku oddano do użytku drugi peron SKM. Jest to peron jednokrawędziowy stykający się bezpośrednio z otwartą tego samego dnia Galerią Metropolia. Dzięki jego otwarciu pociągi SKM jadące w kierunku Sopotu i Gdyni obsługują dwie krawędzie peronowe jednocześnie.
W latach 2021–2022 PKP SA przewiduje przebudowę budynku dworcowego. W ogłoszonym przetargu złożono 7 ofert o wartości od 13 do 22 mln zł, przy szacowanej wartości zamówienia w wysokości 14,5 mln zł. Prace mają potrwać 18 miesięcy. Wykonawcą została firma TYM-BUD za kwotę 13 190 000 zł; umowę na realizację podpisano w lipcu 2021, a rozpoczęte w sierpniu 2021 prace budowlane mają zostać zrealizowane do końca 2022. W pierwszej kolejności nastąpiła rozbiórka dawnego budynku dworca, a w jego miejscu powstanie nowy obiekt o szarej elewacji z płyt stalowych, z licznymi przeszkleniami. 4 marca 2022 obsługę pasażerów przejął dworzec tymczasowy.

</doc>
<doc id="508627" url="https://pl.wikipedia.org/wiki?curid=508627" title="Magda Leja">
Magda Leja

Magdalena Leja, ps. „Maria Radecka” (ur. 27 kwietnia 1935 w Warszawie, zm. 14 maja 2006 w Warszawie) – polska pisarka, autorka opowiadań i powieści egzystencjalnych oraz utworów dla dzieci.
Życiorys.
Studiowała na Wydziale Sztuki Uniwersytetu Warszawskiego. Debiutowała na łamach tygodnika „Po prostu”. Od 1956 do 1960 pracowała w tygodniku „Walka Młodych”, a w latach 1961–1979 w „Sztandarze Młodych”. Publikowała m.in. we „Współczesności”.
Autorka dialogów do filmu "Pięciu" (Polska 1964, reż.: Paweł Komorowski, Jakub Goldberg). W latach 80. była redaktorką książek II obiegu, m.in. w latach 1982–1983 należała do redakcji wydawnictwa CDN (jako nieformalny sekretarz redakcji), przygotowywała przegląd prasy dla pisma „Reduta”.
Była członkiem Związku Literatów Polskich i Stowarzyszenia Pisarzy Polskich. Otrzymała nagrodę Fundacji Polcul. Pochowana na Cmentarzu Północnym w Warszawie (kw. W-III-5, rząd 6, grób 15).

</doc>
<doc id="508634" url="https://pl.wikipedia.org/wiki?curid=508634" title="Franciszek Jerominek">
Franciszek Jerominek

Franciszek Jerominek (ur. 17 września 1913 w Pawonkowie, zm. 25 października 1986) – ksiądz katolicki, rektor Wyższego Śląskiego Seminarium Duchownego w Krakowie.
Życiorys.
Po ukończeniu szkoły powszechnej w Kośmidrach od 1924 kontynuował naukę w Państwowym Gimnazjum im. Księcia Jana Opolskiego w Tarnowskich Górach, które ukończył egzaminem dojrzałości w 1932.
Po maturze wstąpił do Śląskiego Seminarium Duchownego w Krakowie i rozpoczął studia na Wydziale Teologicznym Uniwersytetu Jagiellońskiego. Był członkiem Koła Misyjnego i Koła Naukowego Teologów. 20 czerwca 1937 z rąk biskupa Stanisława Adamskiego w katedrze św. Apostołów Piotra i Pawła w Katowicach przyjął święcenia kapłańskie.
Po święceniach zostaje skierowany do pracy w rodzinnej parafii św. Katarzyny w Pawonkowie, następnie do parafii św. Antoniego w Syryni. Od września 1937 pracuje w parafii katedralnej św. Apostołów Piotra i Pawła w Katowicach, pracując także jako katecheta w Gimnazjum św. Jacka w Katowicach. Na mocy dekretu w 1942 został wikariuszem w parafii Trójcy Przenajświętszej w Kochłowicach. Otrzymał także polecenie zorganizowania nowej placówki duszpasterskiej w Kłodnicy budując tam tymczasową drewnianą kaplicę. Od 1945 pełnił posługę katechety w Państwowym Gimnazjum i Liceum im. Adama Mickiewicza w Katowicach. Pełnił również funkcję prezesa Diecezjalnego Koła Księży Prefektów. Od 1950 roku był rektorem Niższego Seminarium w Katowicach. W 1953 roku pracował jako wikariusz w parafii św. Apostołów Piotra i Pawła w Skoczowie. W latach 1958 – 1968 był rektorem Wyższego Śląskiego Seminarium Duchownego w Krakowie. Następnie, krótko sprawował funkcje proboszcza w Kończycach na Śląsku Cieszyńskim. 23 czerwca 1968 został mianowany przez biskupa Herberta Bednorza proboszczem w parafii Krzyża Świętego w Siemianowicach Śląskich. Uhonorowany został tytułem prałata domowego, a następnie 14 lipca 1980 roku został pronotariuszem apostolskim – infułatem. Był również członkiem Unii Apostolskiej Kleru. W 1982 roku przeszedł na emeryturę pozostając w dotychczasowej parafii jako ksiądz-rezydent. Zmarł po długiej i ciężkiej chorobie, został pochowany na Nowym Cmentarzu w Siemianowicach. W homilii pogrzebowej ks. biskup Czesław Domin powiedział "Życie jego było dla nas wszystkich – bez wyjątku – jednym pasmem dobrego przykładu miłości, wierności i pracy".

</doc>
<doc id="508635" url="https://pl.wikipedia.org/wiki?curid=508635" title="Telex">
Telex

Telex – belgijska grupa muzyczna założona w 1978 roku przez Marca Moulina, Dana Lacksmana i Michela Moersa. Zespół powstał z zamiaru „tworzenia czegoś naprawdę europejskiego, innego niż rock i bez gitary – tym pomysłem była muzyka elektroniczna”. Ich muzyka polegała na łączeniu w utworach estetyki disco, punku i eksperymentalnej elektroniki. Debiutancki album "Looking for Saint Tropez" zawierał hitowy singiel "Moskow Diskow", który przyniósł zespołowi międzynarodową sławę. 
Od 1986 roku do 2006 zespół nie tworzył nowych utworów, tylko skupił się na remiksowaniu swoich wcześniejszych dokonań. Stan ten trwał do czasu wydania płyty "How Do You Dance?".
Podobnie jak Kraftwerk, członkowie zespołu budowali swoje własne instrumenty muzyczne, przez co brzmienia obu grup wydają się być w niektórych płaszczyznach podobne.
W roku 1980 wzięli udział w konkursie Eurowizji, gdzie po dostaniu się do finału zajęli dziewiętnaste miejsce.

</doc>
<doc id="508638" url="https://pl.wikipedia.org/wiki?curid=508638" title="Korpus Jazdy (Królestwo Kongresowe)">
Korpus Jazdy (Królestwo Kongresowe)

Korpus Jazdy Królestwa Polskiego stanowiła Dywizja Strzelców Konnych wraz z Dywizją Ułanów Królestwa Polskiego. Na czele tego korpusu stał gen. Aleksander Rożniecki. 
Pod koniec roku 1830 korpus ten liczył 6788 oficerów i żołnierzy zorganizowanych w 34 szwadrony. Stan ten nie uwzględnia gwardii konnej. Wyszkolenie korpus zawdzięczał Jakubowi Lewińskiemu (szef sztabu) oraz Karolowi Turnie (inspektor jazdy).
Dywizja jazdy składała się z dwóch brygad. Ta zaś w swoim składzie posiadała jeden pułk ułanów i jeden strzelców konnych (szaserów).
Pułk jazdy składał się z dwóch dywizjonów po dwa szwadrony i jednego szwadronu rezerwowego. Ten ostatni liczył ok. 100 ludzi i był przeznaczony do szkolenia rekrutów. Szwadrony czynne liczyły ok. 160 żołnierzy, 10 -12 podoficerów i 8 oficerów. Szwadrony dzieliły si na 2 półszwadrony czyli 4 plutony; plutony dzielono na trójki, po 3 roty każda. Do pierwszego i czwartego plutonu wybierano najlepszych żołnierzy. Potem dopiero miał prawo wyboru pluton trzeci, a resztę przydzielano do drugiego.

</doc>
<doc id="508645" url="https://pl.wikipedia.org/wiki?curid=508645" title="Zuzanna Pevensie">
Zuzanna Pevensie

Zuzanna Pevensie – jedna z głównych postaci w książce C.S. Lewisa "Opowieści z Narnii". Jej rodzeństwo to Piotr Pevensie, Edmund Pevensie i Łucja Pevensie. Jest druga w kolejności wiekowej, po Piotrze. Zuzanna jest smukłą i pełną wdzięku dziewczyną o długich czarnych włosach i błękitnych oczach.
Lew, czarownica i stara szafa.
Zuzanna jest dziewczyną, której życie opiera się na logice. Trafia jako ostatnia do Narnii, razem ze starszym bratem. Po drugiej stronie szafy odbywają długą podróż, aż do obozu Aslana, z powodu ucieczki i zdrady Edmunda. Tam wszyscy są gotowi na wojnę z Białą czarownicą. W drodze Zuzanna dostaje broń od Św. Mikołaja. Jest nią łuk, strzały, i magiczny róg, dzięki któremu zawsze przybędzie jakaś pomoc. 
Książę Kaspian.
Zuzanna wraz z rodzeństwem zostaje ściągnięta do Narnii za pomocą swojego magicznego rogu. Tam ratuje karła Zuchona. Po wysłuchaniu jego opowieści wyrusza razem z nim i swoim rodzeństwem do obozu księcia Kaspiana. W wersji filmowej z wzajemnością zakochuje się w księciu. Pod koniec książki Aslan mówi jej i Piotrowi, że oni już do Narnii nie wrócą. Przed powrotem do realnego świata daje Kaspianowi swój magiczny róg.
Podróż „Wędrowca do Świtu”.
Zuzanna wyjeżdża z rodzicami do Ameryki. Nie występuje w książce. Uchodzi za najładniejszą w rodzinie.
Koń i jego chłopiec.
Zuzanna wraz z Edmundem i innymi Narnijczykami przyjeżdża do Taszbaanu, stolicy Kalormenu. Jest gościem księcia Rabadasza, który stara się o jej rękę. Jednak Zuzanna nie zamierza brać z nim ślubu. Gdy wszystko wskazuje na to, że jeśli nie wyjdzie za Rabadasza to będzie mieć poważne kłopoty, postanawia uciec. Gdy dowiaduje się, że Rabadasz zaatakował Anward, stolicę Archenlandii, zostaje w Ker-Paravelu, podczas gdy Edmund i Łucja wyruszają na czele armii na pomoc Archenlandii.
Ostatnia Bitwa.
Aslan wzywa do Narnii wszystkich przyjaciół, w tym Zuzannę, jednak ta uważa, że Narnia to tylko zabawa i nigdy nie istniała. Nie występuje w książce.
Została w domu kiedy zdarzył się wypadek kolejowy, w którym zginęła jej rodzina. Podczas gdy oni przenieśli się do „Narnii w Narnii” ona przestała wierzyć.

</doc>
<doc id="508649" url="https://pl.wikipedia.org/wiki?curid=508649" title="Rododendron">
Rododendron



</doc>
<doc id="508658" url="https://pl.wikipedia.org/wiki?curid=508658" title="Czarownice z Peney">
Czarownice z Peney



</doc>
<doc id="508661" url="https://pl.wikipedia.org/wiki?curid=508661" title="Wodolot">
Wodolot

Wodolot – jednostka pływająca charakteryzująca się zainstalowanymi pod kadłubem płatami nośnymi (działającymi podobnie jak skrzydło samolotu), które powodują wynurzanie się kadłuba z wody wraz ze wzrostem prędkości jednostki. Dzięki wynurzeniu kadłuba zmniejszeniu ulegają opory ruchu i wodolot może osiągać prędkości przekraczające 50 węzłów. Wodoloty znajdują zastosowanie zarówno w żegludze śródlądowej i przybrzeżnej, w marynarce wojennej a także w żeglarstwie, w wyczynowych jachtach przeznaczonych do regat lub bicia rekordów prędkości.Za pierwszego konstruktora wodolotu uważa się Włocha – Enrica Forlaniniego, który w 1906 roku zbudował tego typu jednostkę osiągającą prędkość 38 węzłów.
Pierwszym wodolotem, który wszedł do służby był "HD-4" ("Hydrodrome 4") autorstwa Alexandra Bella. Maszyna ta mogła rozpędzić się do 61,5 węzła.
Próby budowy wodolotów podejmowano także w Polsce, czego efektem była konstrukcja z 1966 roku, "Zryw-1", której konstruktorem był Lech Kobyliński (2 silniki o mocy 1200 KM miały pozwalać na rozwinięcie prędkości 70 km/h, 75 pasażerów, kadłub ze stopów lekkich).
Zaletą wodolotów jest wysoka prędkość, jaką są w stanie rozwinąć przy stosunkowo niewielkiej mocy silnikach. Wadą są poważne ograniczenia gabarytowe, wysokie zużycie paliwa i niewielka dzielność morska.
Najszybszym zbudowanym kiedykolwiek wojskowym wodolotem był radziecki "Sokoł", który przy 465 tonach wyporności osiągał prędkość 60 węzłów. Wyporność wodolotu mierzona jest podczas postoju, bowiem podczas ruchu wypiera mniej wody. Wśród jednostek cywilnych największą prędkość (70 węzłów) osiągnęła jednostka zaprojektowana przez firmę "Hydrofoils Incorporated".
Obecnie w Polsce znajduje się kilka wodolotów, jednak żaden z nich nie jest w użyciu. Wiadomo o 3 sztukach typu Polesie (2 należą do Żeglugi Gdańskiej oraz jeden do firmy WPP ze Szczecina) oraz jednej sztuce typu Woschod. W 2018 podjęto próbę uruchomienia regularnych kursów na trasie Szczecin – Świnoujście, jednak obsługujący tę trasę wodolot "Jadwiga" uległ awarii.

</doc>
<doc id="508662" url="https://pl.wikipedia.org/wiki?curid=508662" title="Fontanna Czterech Rzek">
Fontanna Czterech Rzek

Fontanna Czterech Rzek (wł. "Fontana dei Quattro Fiumi") – jedna z najsłynniejszych fontann Rzymu usytuowana w centrum Placu Navona, na wprost kościoła św. Agnieszki w Agonie.
Fontanna została wzniesiona w latach 1650-1651 na zlecenie papieża Innocentego X przez Gianlorenzo Berniniego. Symbolizuje 4 wielkie rzeki z 4 kontynentów: Nil, Dunaj, Rio de la Plata i Ganges. Rzeki przedstawione zostały poprzez figury czterech mężów wspartych na skale utożsamianej z chaosem. Wyjątkowe jest to, że posiadają one różnych autorów: Dunaj, reprezentujący Europę wyrzeźbiony został przez Antonio Raggiego, Ganges (Azja) - przez Claude'a Poussina, Nil (Afryka, postać posiada zasłoniętą twarz, ponieważ w czasie budowy fontanny nie były znane źródła tej rzeki) - przez Giacomo Antonio Fancelliego oraz Rio de la Plata (Ameryka, postać trzyma worek, z którego wysypują się złote monety, symbolizujące bogactwo kontynentu) - przez Francesco Barattę. Brak Australii tłumaczy fakt, że w czasie budowy fontanny kontynent ten nie został jeszcze odkryty przez europejskich żeglarzy.
Nad Fontanną Czterech Rzek wznosi się rzymska kopia egipskiego obelisku, przeniesiona tu na polecenie Berniniego i za zgodą papieża z Cyrku Maksencjusza – tzw. Obelisco Agonale. Na szczycie obelisku umieszczono gołębia z gałązką oliwną, znajdującego się w herbie Innocentego X i jego rodu - Pamphilich, który zresztą posiadał wówczas swój pałac przy Placu Navona.

</doc>
<doc id="508664" url="https://pl.wikipedia.org/wiki?curid=508664" title="Sawu">
Sawu

Sawu, także Savu – wyspa w Indonezji w archipelagu Małe Wyspy Sundajskie pomiędzy morzem Sawu (od północy) i Oceanem Indyjskim (od południa). Powierzchnia 379.9 km² (według innych źródeł 414 km²), długość linii brzegowej 90.1 km, ok. 30 tys. mieszkańców.
Leży w grupie czterech wysp zwanych "wyspami Sawu" (pozostałe, dużo mniejsze to "Rai Jua", "Rai Hawu" i "Rai Dana") o łącznej powierzchni ok. 470 km².
Powierzchnia nizinna, najwyższe wzniesienie 366 m n.p.m. Uprawa ryżu, kukurydzy, palmy kokosowej, bawełny; rybołówstwo.
Administracyjnie należy do indonezyjskiej prowincji Małe Wyspy Sundajskie Wschodnie. Główne miejscowości to Sawu i Seba.

</doc>
<doc id="508672" url="https://pl.wikipedia.org/wiki?curid=508672" title="Warunki Dirichleta">
Warunki Dirichleta

Warunki Dirichleta – warunki wystarczające, aby funkcja okresowa posiadała reprezentację w postaci szeregu Fouriera oraz posiadała transformatę Fouriera. Warunki te były sformułowane przez niemieckiego matematyka P.G.J. Dirichleta.
Twierdzenie.
Przypuśćmy, że formula_1 jest funkcją okresową o okresie formula_2 Jeśli formula_3 spełnia następujące trzy warunki (zwane "warunkami Dirichleta"):
to formula_3 ma reprezentację w postaci szeregu Fouriera.

</doc>
<doc id="508675" url="https://pl.wikipedia.org/wiki?curid=508675" title="Pistolet AMT AutoMag II">
Pistolet AMT AutoMag II

AutoMag II – amerykański pistolet samopowtarzalny.
AutoMag II został skonstruowany przez Harry'ego Sanforda i Larry'ego Grossmana w 1985 roku. Od 1987 roku pistolet był produkowany przez firmę Arcadia Machine &amp; Tool Inc. (AMT). W 1989 roku została ona przejęta przez firmę Irwindale Arms Inc. (IAI). Nowy właściciel kontynuował produkcję pistoletu AutoMag II pod starą marką AMT. Po bankructwie IAI Właścicielem praw do produkcji AutoMaga II i marki AMT została firma Galena Industries Inc która także po kilku latach zbankrutowała. Od 2004 roku prawa do marki AMT i produkcji pistoletów AutoMag należą do firmy High Standard Corporation.
Opis.
AMT AutoMag II był bronią samopowtarzalną. Zasada działania oparta o odrzut zamka półswobodnego. Opóźnienie otwarcia zamka zapewnia ciśnienie gazów prochowych działających na łuskę i wyciąg.
Mechanizm spustowy bez samonapinania z kurkowym mechanizmem uderzeniowym. Skrzydełko bezpiecznika znajdowało się na zamku.
AutoMag II był zasilany z wymiennego, jednorzędowego magazynka pudełkowego o pojemności 9 (wersje Standard i Modified) lub 7 naboi (Compact), umieszczonego w chwycie. Zatrzask magazynka u dołu chwytu pistoletowego.
Lufa gwintowana.
Przyrządy celownicze regulowane (muszka i szczerbinka).

</doc>
<doc id="508687" url="https://pl.wikipedia.org/wiki?curid=508687" title="Michał Chomętowski">
Michał Chomętowski

Michał Chomętowski (lub Chomentowski) herbu Junosza (zm. 8 czerwca 1794) – pułkownik wojsk polskich, jeden z przywódców Związku Rewolucyjnego podczas insurekcji kościuszkowskiej.
W latach 1770–1772 był uczniem Szkoły Rycerskiej. W 1782 mianowany sztynkjunkrem, w 1784 podporucznikiem a w 1790 – porucznikiem. Jako sztabskapitan w 1792 wziął udział w wojnie polsko-rosyjskiej.
Za udział w bitwie pod Zieleńcami odznaczony krzyżem kawalerskim Orderu Virtuti Militari i wszedł w skład kapituły tego odznaczenia. 26 czerwca objął dowództwo 2 Pułku Wiernych Kozaków. Został adiutantem księcia Józefa Poniatowskiego. Po przystąpieniu króla Stanisława Augusta do konfederacji targowickiej wziął dymisję w stopniu majora. Wsławił się publicznym pobiciem targowickiego majora Dembińskiego. Zmuszony był wyjechać z kraju i udał się do Paryża.
W kwietniu 1794 wziął czynny udział w insurekcji warszawskiej podczas insurekcji kościuszkowskiej. Został członkiem klubu jakobinów i przygotowywał wieszanie zdrajców w Warszawie 9 maja 1794. Aresztowany przez Jana Kilińskiego. Uwolniony, zmuszony został do opuszczenia stolicy. Następnie dowodził w stopniu pułkownika artylerią w korpusie generała Józefa Zajączka aż do bitwy pod Chełmem 8 czerwca 1794, podczas której poległ gdy rosyjski pocisk armatni urwał mu głowę.

</doc>
<doc id="508688" url="https://pl.wikipedia.org/wiki?curid=508688" title="Pozdrowienie hitlerowskie">
Pozdrowienie hitlerowskie

Pozdrowienie hitlerowskie (niem. "Hitlergruß") – powitanie w III Rzeszy. Jest połączeniem salutu rzymskiego, czyli czynności polegającej na podniesieniu wyprostowanego prawego ramienia nieco powyżej wysokości ramion, z okrzykiem Heil Hitler! (niem. "Chwała Hitlerowi", "Cześć Hitlerowi", "Niech żyje Hitler") lub Sieg Heil! (niem. "Niech żyje zwycięstwo", "Wiwat zwycięstwo").
Początkowo pozdrowienie to ograniczało się do samego podniesienia ramienia i dotyczyło tylko członków NSDAP. Po raz pierwszy gest ten został wykonany przez Adolfa Hitlera 27 stycznia 1923 roku podczas spotkania partyjnego, Hitler pozdrowił w ten sposób swoich słuchaczy. Naziści najprawdopodobniej zapożyczyli gest od włoskich faszystów. Pierwsza fotografia przedstawiająca członków NSDAP wykonujących salut rzymski pochodzi z 1 września 1923 roku i została wykonana na masowym zlocie nacjonalistycznych sił paramilitarnych w Norymberdze. Od parad w 1925 roku gest stał się coraz bardziej powszechny. Powitanie za pomocą salutu rzymskiego stało się oficjalnym elementem estetyki NSDAP od 1927 roku. Od 1930 roku członkowie NSDAP mieli obowiązek łączyć salut rzymski z okrzykiem "Heil Hitler!". Później stosowano go zamiennie z "Sieg Heil!", co było nie tylko formą pozdrowienia, ale i manifestacją zwycięstwa. Adolf Hitler i inni przywódcy partyjni często powtarzali te słowa pod koniec swoich propagandowych przemówień na masowych zgromadzeniach. Po raz pierwszy zostały one użyte przez Rudolfa Hessa podczas zjazdu NSDAP (niem. "Reichsparteitag") w Norymberdze 10 września 1934 roku. Po swym przemówieniu przed ogromną publicznością Hitler milczał przez chwilę w zamyśleniu, a w tym momencie stojący w pobliżu Hess, będąc pod wrażeniem przemówienia Führera, wykrzyknął:
Tłumaczenie:
Po zdobyciu władzy przez nazistów w ramach rozszerzania kultu Hitlera minister spraw wewnętrznych Wilhelm Frick dekretem z 13 lipca 1933 roku zobowiązywał do używania hitlerowskiego pozdrowienia przez całe niemieckie społeczeństwo – stąd propagandowe określenie "Deutscher Gruß", czyli "pozdrowienie niemieckie". Decyzja ta zbiegła się z wprowadzonym następnego dnia zakazem tworzenia i działalności jakichkolwiek partii politycznych poza NSDAP. Na Hitlera odtąd (po 1934 roku) składano przysięgi, pozdrowienie „cześć Hitlerowi” ("Heil Hitler") przeszło nawet do korespondencji. Stało się ono świadectwem „jedności i posłuszeństwa wobec wodza”. Jego użycie wymagane było od tej pory w czasie śpiewania hymnu państwowego ("Das Lied der Deutschen") i partyjnego ("Horst-Wessel-Lied"). Powstał też szereg oficjalnych wytycznych, które dokładnie regulowały sposób wykonywania tego gestu. Osoby, którym amputowano prawą rękę, mogły w celu oddania nazistowskiego salutu posłużyć się lewą, podobnie jak mężczyźni, którzy użyczali prawego ramienia towarzyszącej im kobiecie. Poza tymi wyjątkami instrukcja nakazywała wzniesienie wyprostowanej prawej ręki pod takim kątem, aby widoczny był spód dłoni. Jednocześnie należało wypowiedzieć słowa "Heil Hitler!", "Sieg Heil!" lub przynajmniej "Heil!". W 1937 roku zakazano wykonywania niemieckiego pozdrowienia Żydom. Z kolei w Wehrmachcie aż do 1944 roku zachowano tradycyjny salut wojskowy, a "Hitlergruß" stał się obowiązkowy dopiero po nieudanym zamachu na życie Hitlera, dokonanym 20 lipca 1944 roku przez płk. Clausa von Stauffenberga.
Konsekwentne nieużywanie pozdrowienia „Heil Hitler”, które Świadkowie Jehowy uważali za sugerujące przypisywanie zbawienia Hitlerowi (oddawanie czci człowiekowi jest dla nich formą bałwochwalstwa), stało się jedną z przyczyn represji nazistów wobec tej grupy religijnej.
Po II wojnie światowej nazistowski salut oraz okrzyki "Heil Hitler!" i "Sieg Heil!" zostały prawnie zakazane w wielu krajach. W Niemczech, zgodnie z §86 i §86a niemieckiego kodeksu karnego ("StGB"), użycie tego powitania (wyjąwszy przypadki działalności artystycznej i naukowej) jest zagrożone grzywną lub karą pozbawienia wolności. Podobne przepisy obowiązują również w Austrii, na mocy §3g ustawy konstytucyjnej o zakazie NSDAP ("Verbotesgesetz"). W Polsce właściwym w tym zakresie jest przepis art. 256 kodeksu karnego, zakazujący publicznego propagowania faszystowskiego lub innego totalitarnego ustroju państwa.
Obecnie grupy neonazistowskie używają na oznaczenie wyrażeń "Heil Hitler!" i "Sieg Heil!" kodów numerycznych 88 i 19/8, ponieważ słowa "Heil" i "Hitler" rozpoczynają się od "H", zaś "Sieg" od "S", a litery "H" i "S" znajdują się w alfabecie odpowiednio na 8 i 19 miejscu (zob. Symbolika neonazistowska).

</doc>
<doc id="508692" url="https://pl.wikipedia.org/wiki?curid=508692" title="Ludwik Konstanty Pociej">
Ludwik Konstanty Pociej

Ludwik Konstanty Pociej herbu Waga (ur. 1664, zm. 3 stycznia 1730 roku w Różance) – hetman wielki litewski w 1709 roku, hetman polny litewski w 1709 roku i 1703 roku, podskarbi wielki litewski w 1704 roku, strażnik litewski w 1698 roku, pisarz polny litewski w 1697 roku, podkomorzy brzeskolitewski w latach 1691–1704, pisarz ziemski brzeskolitewski w latach 1686–1691, starosta puński, borciański, szereszowski, stokliski, starosta ratneński w 1720 roku, marszałek Trybunału Głównego Wielkiego Księstwa Litewskiego w 1714 roku, odznaczony Orderem Orła Białego.
Życiorys.
W Armii Wielkiego Księstwa Litewskiego służył od roku 1684, choć sam twierdził, co było całkowicie niezgodne z prawdą, iż brał udział w kampanii 1683, a nawet w bitwie pod Wiedniem. W szeregach armii litewskiej odbył szereg kampanii przeciw Turcji.
Poseł sejmiku brzeskolitewskiego na sejm nadzwyczajny 1688/1689, sejm zwyczajny 1692/1693 roku, sejm nadzwyczajny 1693 roku, sejm 1695 roku, poseł sejmiku mozyrskiego na sejm 1690 roku.
Był elektorem Augusta II Mocnego z województwa brzeskolitewskiego w 1697 roku, jako deputat województwa brzeskiego podpisał jego "pacta conventa". Poseł brzeskolitewski na sejm koronacyjny 1697 roku. 
Poseł powiatu brzeskolitewskiego na sejm pacyfikacyjny 1698 roku. Poseł brzeskolitewski na sejm zwyczajny pacyfikacyjny 1699 roku. Należał do największych przeciwników hegemonii Sapiehów na Litwie. 18 listopada 1700, podczas wojny domowej w Wielkim Księstwie pomiędzy republikanami a Sapiehami, przyczynił się znacznie do pokonania sił sapieżyńskich podczas bitwy pod Olkienikami. Był członkiem konfederacji olkienickiej w 1700 roku. Następnie czerpał ogromne zyski z zagrabionych im majątków. Jako podskarbi zasłynął z wybijania pieniędzy tak lichych, że od umieszczonych na nich inicjałów LP nazywano je "Ludzkim Płaczem". Rabunkową gospodarką w dobrach posapieżyńskich doprowadził do buntów chłopskich, które krwawo stłumił wykorzystując podległe sobie wojska. Poseł na sejm 1701 roku i sejm z limity 1701-1702 roku z powiatu trockiego. W styczniu 1702 roku podpisał akt pacyfikacji Wielkiego Księstwa Litewskiego. Na początku wielkiej wojny północnej w 1702 próbował na czele 3 tys. żołnierzy odbić z rąk szwedzkich Wilno. W następnym roku wraz z Sasami zdobył broniony przez Sapiehów Tykocin. Poseł na sejm 1703 roku z powiatu brzeskolitewwskiego. Był członkiem konfederacji sandomierskiej 1704 roku. Podczas kampanii 1708 wraz z Jakubem Zygmuntem Rybińskim pobił pod Koniecpolem armię Stanisława Leszczyńskiego pod dowództwem hetmana wielkiego koronnego Józefa Potockiego.
Był człowiekiem pozbawionym wszelkich skrupułów moralnych, całą karierę zrobił opierając się na poparciu Piotra I, który potrzebował Pocieja do rozgrywek z Augustem II, również dzięki poparciu cara otrzymał on urząd hetmański. Jako jedyny dowódca Rzeczypospolitej zgodził się wysłać posiłki Rosjanom szykującym się do wojny z Turcją. W historii zachowała się o nim opinia jako zdrajcy, alkoholiku i pospolitym złoczyńcy. Był jednak Pociej dobrym dowódcą kawaleryjskim, co udowodnił nieraz swymi rajdami na tyły wroga, choć jak wszyscy dowódcy polsko-litewscy tego okresu miał problemy ze zorganizowaniem współdziałania innych rodzajów broni na polu bitwy. 
Był uczestnikiem Walnej Rady Warszawskiej 1710 roku. Ludwik Pociej protestował przeciwko limitowaniu obrad sejmu z 1712 roku – w specjalnym uniwersale ostrzegał szlachtę, że limita to pierwszy krok do absolutyzmu. W konsekwencji, sejm nadzwyczajny z 1713 r. został zerwany przez klientów Pociejów: Michała Puzynę i Jana Piotra Nestorowicza, jako wyraz protestu przeciwko próbom ograniczaniu przez Augusta II władzy hetmanów. Ponadto, również w latach 1719–1720 torpedował pracę sejmu z dwóch przyczyn: 1) z powodu niechęci wykonania postanowień sejmu niemego ograniczających wszechwładzę hetmańską oraz liczebność sił zbrojnych, 2) na sejmach tych miała odbyć się ratyfikacja antyrosyjskiego sojuszu austriacko-sasko-polskiego zawartego w Wiedniu 5 stycznia 1719
Był dyrektorem wileńskiego sejmiku przedsejmowego w 1722 roku. Dziennikarz Maciej Rybiński utrzymuje, że w 1722 roku cesarz Piotr I Wielki wyzwał Ludwika Pocieja na pojedynek pijacki i przegrał go.
Jego żona Emerencjanna z Warszyckich (zm. po 1736) była kochanką króla Augusta II Sasa.

</doc>
<doc id="508696" url="https://pl.wikipedia.org/wiki?curid=508696" title="Poprawność całkowita">
Poprawność całkowita

Poprawność całkowita i częściowa algorytmu.

</doc>
<doc id="508700" url="https://pl.wikipedia.org/wiki?curid=508700" title="Operacja elementarna">
Operacja elementarna

Operacja elementarna (dominująca) – operacja charakterystyczna dla danego algorytmu, na ogół zajmująca w nim najwięcej czasu. 
Za jednostkę złożoności czasowej przyjmuje się wykonanie jednej operacji elementarnej. Złożoność czasowa algorytmu jest funkcją liczby operacji elementarnych od rozmiaru danych.

</doc>
<doc id="508701" url="https://pl.wikipedia.org/wiki?curid=508701" title="Zatoka Tolo">
Zatoka Tolo

Zatoka Tolo (indonez. "Teluk Tolo") - zatoka morza Banda; pomiędzy wschodnim a południowo-wschodnim półwyspem wyspy Celebes; długość ok. 160 km, szerokość ok. 150 km; od północnego wschodu oddzielona wyspami Banggai od morza Moluckiego.

</doc>
<doc id="508704" url="https://pl.wikipedia.org/wiki?curid=508704" title="Średzka Kolej Powiatowa">
Średzka Kolej Powiatowa

Średzka Kolej Powiatowa (niem. "Schrodaer Kreisbahn") – wąskotorowa linia kolejowa, łącząca pierwotnie Poznań ze Środą Wielkopolską, zachowana po dziś dzień w szczątkowej postaci i funkcjonująca na odcinku Środa Wlkp. Miasto – Zaniemyśl. 
Historia.
Budowa.
Historia Średzkiej Kolei Powiatowej rozpoczęła się w roku 1892, gdy rząd pruski wprowadził w życie ustawę o kolejach lokalnych. W jej wyniku stworzono liczne ułatwienia dla lokalnych przedsięwzięć kolejowych, co zaowocowało szeregiem podobnych inicjatyw.
W roku 1898 z inicjatywy właścicieli majątków ziemskich na trasie z Poznania do Środy rozpoczęto budowę łączącej te majątki linii kolejowej. W pierwszym etapie zbudowano 11 kilometrowy odcinek normalnotorowy ze stacji Poznań Główna (obecnie Poznań Wschód) do wsi Kobylepole (obecnie w granicach Poznania) która należała do jednych z inicjatorów budowy, rodu Mycielskich, gdzie zbudowano dworzec przeładunkowy z toru normalnego na wąski.
W roku 1902 ukończono budowę głównej linii wąskotorowej (o rozstawie szyn 1000 mm) na trasie Kobylepole – Środa Wielkopolska Miasto – Zaniemyśl. Długość linii głównej wyniosła 59 km. Zgodnie z założeniami kolej służyła przede wszystkim do przewozów płodów rolnych (głównie buraków cukrowych) z licznych majątków położonych wzdłuż trasy, do których pobudowano bocznice. Od początku utrzymywano również ruch osobowy.
Po wojnie kolej znajdowała się pod zarządem przymusowym PKP, a w roku 1949 została przez PKP przejęta. Utworzono wówczas "Zarząd Średzkiej Kolei Wąskotorowej", który sprawował pieczę nad jej działalnością.
Schyłek.
W 1952 roku, w ramach ujednolicania przejętych przez PKP kolei wąskotorowych rozpoczęto przekuwanie trasy na rozstaw szyn 750 mm, którą ukończono (bez przerw w działalności) w roku 1954. W trakcie przebudowy zlikwidowano część bocznic i bocznych tras, m.in. linię Tulce – Szewce – Kruszewnia i Szewce – Gowarzewo.
W latach 60. XX w., w związku ze spadkiem przewozów oraz negatywnym nastawieniem zarządu PKP do „przestarzałych kolejek” zaczęto się przymierzać do likwidacji kolei. W roku 1968 wstrzymano ruch osobowy na trasie Kobylepole – Środa Miasto, a od roku 1973 rozpoczęto rozbiórkę bocznic.
Przewozy pasażerskie przedstawiały się wówczas następująco:
Los głównej części linii przypieczętował się w roku 1976, gdy rozpoczęto rozbiórkę linii na trasie Kobylepole – Środa Miasto. Od tego czasu jedynym czynnym odcinkiem była linia Środa Miasto – Zaniemyśl, na której regularny ruch prowadzono do roku 2001, gdy PKP ostatecznie wstrzymała obsługę tej linii i rozpoczęła przymiarki do jej likwidacji.
W 1997 roku kolej przewiozła 57 899 osób i 5461 t towarów, a w 1998 roku 53 333 osoby i 4041 t towarów. W 1999 roku kolej posiadała pięć parowozów Px48 (tylko dwa sprawne) i lokomotywę spalinową Lyd1 oraz pięć wagonów osobowych. W tym roku przewiozła 50 703 osoby i 3080 t towarów. W 2002 roku odstawiono jeden z parowozów.
Obecnie.
W kolejnych latach doszło do przejęcia kolei przez powiat średzki, co uratowało tę unikalną linię przed całkowitą likwidacją. Obecnie utrzymywany jest na niej sezonowy ruch turystyczny. W 2007 roku z inicjatywy miejscowych miłośników kolei zawiązało się Towarzystwo Przyjaciół Kolejki Średzkiej „Bana” jako organizacja wspierająca zarządcę. 16 listopada 2010 roku w wyniku długoletnich rozmów, PKP przekazały nieruchomości kolei Starostwu Powiatowemu w Środzie Wielkopolskiej. Otworzyło to nowe możliwości promocji oraz pozyskiwania środków na renowacje infrastruktury. Zarządcą kolei został Zarząd Dróg Powiatowych.
5 czerwca 2012 roku burmistrz Środy Wielkopolskiej Wojciech Ziętkowski poinformował podczas Sesji Rady Miejskiej, iż będzie dążył do tego, aby nie uwzględniać bezkolizyjnego skrzyżowania z koleją w planach budowy drogi ekspresowej S11. Zaproponował skrócenie trasy kolei, do tejże drogi i zastąpienie pozostałej części ścieżką rowerową.
31 maja 2014 minął termin rewizji ostatniego czynnego parowozu Px48-1756. Dla zachowania ruchu z kolei gnieźnieńskiej sprowadzono lokomotywę spalinową Lxd2-343, którą po sezonie odesłano na macierzystą kolej. Na skutek tego, oraz likwidacji Zarządu Dróg Powiatowych, w 2015 roku przewozy nie były prowadzone.
Od 13 października 2015 operatorem kolei jest Towarzystwo Przyjaciół Kolejki Średzkiej „Bana”, które zleciło naprawę lokomotywy spalinowej Lyd1-210 i 9 lipca 2016 roku przywróciło weekendowy, sezonowy ruch pociągów ze Środy do Zaniemyśla (trzy pary pociągów do 11 września, a w okresie 25 września – 27 listopada w niedziele dwie pary). Sezon letni zamknął się liczbą 11439 przewiezionych pasażerów. Kolej posiadała wówczas dwa sprawne wagony osobowe (typu 1Aw i 3Aw), dwa wagony letnie i brankard.
W sezonie 2017 kolej kursowała w soboty i niedziele od 6 maja do 24 września oraz dodatkowo 1, 2 i 3 maja, 15 i 16 czerwca oraz 14 i 15 sierpnia 2017 roku. Każdego dnia uruchamiane były 3 pary pociągów między Środą Wielkopolską i Zaniemyślem. Pociągi prowadziła lokomotywa spalinowa Lyd1-210.
Dzięki staraniom Towarzystwa Przyjaciół Kolejki Średzkiej „Bana”, 9 września 2017 wrócił do planowego ruchu parowóz Px48-1756, a w listopadzie 2021 roku zakończyła się naprawa drugiego parowozu Px48-1920. W okresie od 9 września do 26 listopada 2017, wszystkie pociągi rozkładowe były prowadzone trakcją parową.
Tabor.
Obecnie w skład taboru ŚKP wchodzą:

</doc>
<doc id="508705" url="https://pl.wikipedia.org/wiki?curid=508705" title="Cieśnina Peleng">
Cieśnina Peleng

Cieśnina Peleng () – cieśnina w Indonezji; łączy zatokę Tolo z Morzem Moluckim; oddziela wyspy Peleng i Celebes; długość ok. 120 km, szerokość do 20 km. Główne miasto i port: Luwuk. 

</doc>
<doc id="508709" url="https://pl.wikipedia.org/wiki?curid=508709" title="Kalikst III (antypapież)">
Kalikst III (antypapież)

Kalikst III, właśc. Johannes de Struma OSB, w literaturze znany też jako János Struma lub Giovanni Unghieri (zm. w 1183) – duchowny katolicki, antypapież w okresie od 1168 do 29 sierpnia 1178.
Życiorys.
Prawdopodobnie pochodził z okolic Arezzo. Wstąpił do zakonu benedyktynów z Kongregacji Vallombrosa i został opatem klasztoru Struma koło Arezzo. Po podwójnej elekcji papieskiej w 1159 opowiedział się przeciw papieżowi Aleksandrowi III, a po stronie antypapieża Wiktora IV (1159-64), który najpóźniej w roku 1163 mianował go kardynałem-biskupem Albano. Sygnował bulle Wiktora IV z 14 i 18 kwietnia 1164 oraz bulle Paschalisa III z 18 listopada 1166, 6 sierpnia 1167 i 26 lutego 1168. Niezwłocznie po śmierci Paschalisa III (zm. 20 września 1168) został wybrany na jego następcę. Wybór ten po pewnych wahaniach zatwierdził Fryderyk I Barbarossa, który traktował go jednak wyłącznie jako narzędzie w swojej polityce włoskiej i kartę przetargową w ewentualnych negocjacjach z Aleksandrem III. Stosunki cesarza z antypapieżem zaczęły się psuć po 1176, gdy Fryderyk I Barbarossa został pokonany w bitwie pod Legnano i zaczął szukać sojuszu z Aleksandrem III, Kalikst III stracił na znaczeniu. W 1177 cesarz odmówił poparcia swojemu podopiecznemu. Giovanni postanowił wówczas zakończyć schizmę i podporządkował się papieżowi 29 sierpnia 1178.
Antypapież Kalikst III przez cały swój pontyfikat rezydował w Viterbo. Po abdykacji został rektorem (namiestnikiem) papieskim w Benewencie, a następnie (w 1182) opatem klasztoru św. Trójcy w Venosa. Zmarł między 21 kwietnia a 19 października 1183 roku.

</doc>
<doc id="508711" url="https://pl.wikipedia.org/wiki?curid=508711" title="Ruscy mennonici">
Ruscy mennonici

Ruscy mennonici (niem. "Russlandmennoniten") – mennonici, którzy osiedlali się od 1772 roku na zaproszenie Katarzyny II w Rosji, na terenach obecnej południowej Ukrainy, zwanej wtedy Noworosją.
Ich przodkowie przybyli z Holandii i Fryzji w XVI i XVII wieku do pozostających w polskim władaniu Prus Królewskich. Po pierwszym rozbiorze Polski musieli uchodzić przed pruskim militaryzmem (mennonici nie uznają służby wojskowej). Od 1860 roku część gmin mennonickich znalazła się pod wpływem tworzącego się na terenach Ukrainy uświęceniowego ruchu sztundystycznego.
Po roku 1871, gdy Rosja wprowadziła pobór powszechny, przenieśli się do Ameryki Łacińskiej, m.in. do Paragwaju. Ich potomkowie posługują się językiem plautdietsch, czyli archaiczną odmianą języka dolnoniemieckiego z wpływami innych języków germańskich.

</doc>
<doc id="508719" url="https://pl.wikipedia.org/wiki?curid=508719" title="Peleng (wyspa)">
Peleng (wyspa)

Peleng – wyspa w Indonezji na Morzu Moluckim; największa w grupie wysp Banggai; powierzchnia 2345,6 km², długość linii brzegowej 407,9 km; ok. 40 tys. mieszkańców.
Od Celebes oddzielona cieśniną Peleng. Bardzo dobrze rozwinięta linia brzegowa, trzy duże zatoki: "Bangkalan", "Peleng" i "Masamat"; liczne rafy koralowe; powierzchnia górzysta (najwyższy szczyt Tombila, 1059 m n.p.m.). Uprawa ryżu, palmy kokosowej, sagowca, batatów; rybołówstwo i połów żółwi; eksploatacja lasów (gł. heban i rattan); główne miasto Tataba.

</doc>
<doc id="508721" url="https://pl.wikipedia.org/wiki?curid=508721" title="Oborniki Śląskie (stacja kolejowa)">
Oborniki Śląskie (stacja kolejowa)

Oborniki Śląskie – stacja kolejowa (pospieszna) w Obornikach Śląskich, w województwie dolnośląskim, w Polsce. Stacja kolejowa znajduje się na trasie kolejowej Wrocław-Poznań. Na stacji zabytkowy dworzec kolejowy kategorii dworca lokalnego z końca XIX wieku.
Pasażerowie.
W roku 2017 wymiana pasażerska wyniosła 949 tys. osób (2,6 tys. dziennie), co dało jej 95. miejsce w Polsce.
W roku 2018 stacja obsługiwała 2,7 tys. pasażerów na dobę (łącznie 986 tys. osób).
W roku 2019 wymiana pasażerska wyniosła 1,1 mln osób (3 tys. dziennie), co dało jej 93. miejsce w Polsce.
W roku 2020 wymiana pasażerska wyniosła 696 tys. osób (1,9 tys. dziennie), co dało jej 82. miejsce w Polsce.
W roku 2021 wymiana pasażerska wyniosła 694 tys. osób (1,9 tys. dziennie).

</doc>
<doc id="508722" url="https://pl.wikipedia.org/wiki?curid=508722" title="Plautdietsch">
Plautdietsch

Plautdietsch – język tzw. ruskich mennonitów. Ponieważ, począwszy od końca XIX wieku, w związku ze wzrastającym militaryzmem rosyjskim musieli oni opuścić swoje wschodnie posiadłości, jego użytkownicy żyją dzisiaj w wielu krajach:
Posługuje się tym językiem w jakimś stopniu około 500 tys. osób na świecie. Wiele jednak z nich to osoby dwu-, trzy-, a nawet czterojęzyczne. W Ameryce Łacińskiej, ponieważ żyją w odciętych od świata wspólnotach, mówi tym językiem jako jedynym między 100 a 150 tys. osób. Język ten jest archaiczną odmianą języka dolnoniemieckiego z wpływami innych języków germańskich. Pod względem sytuacji socjolingwistycznej przypomina język pensylwański.
Język czy dialekt.
Język plautdietsch pochodzi bezpośrednio od wariantu dolnopruskiego języka dolnoniemieckiego i rodzi to wątpliwości, czy etnolekt ten może być uznany za samodzielny język, czy też tylko za jeden z dialektów dolnoniemieckich. Dodatkowo, biorąc pod uwagę fakt, że często dialekty północnych Niemiec zaliczane są do dialektów jednego języka, Plautdietsch można po prostu sklasyfikować jak języka niemieckiego.
Argumenty za dialektem języka dolnoniemieckiego:
Argumenty za odrębnym językiem:

</doc>
<doc id="508723" url="https://pl.wikipedia.org/wiki?curid=508723" title="Béla Balázs">
Béla Balázs

Béla Balázs [], właściwie Herbert Bauer (ur. 4 sierpnia 1884 w Segedynie; zm. 17 maja 1949 w Budapeszcie) – węgierski teoretyk kina, estetyk, scenarzysta filmowy, pisarz i poeta pochodzenia żydowskiego.
Balázs jest autorem m.in. librett do jedynej opery Bartóka – "Zamku Sinobrodego" oraz do baletu "Drewniany książę" tegoż kompozytora. Jednym z jego przyjaciół był György Lukács.
Swoje pierwsze opracowanie na temat teorii filmu ("Widzialny człowiek") napisał w 1924, dało ono początek postrzeganiu filmu jako nowego środka wyrazu, tzw. teorii „film jako język“, która wywarła następnie wpływ na Eisensteina i Pudowkina. Napisał również scenariusz do filmowego debiutu Leni Riefenstahl "Das blaue Licht" ("Niebieskie światło", 1932). Innym znanym jego filmem jest "Gdzieś w Europie" (1947).
W 1949 otrzymał Nagrodę Kossutha, a w 1958 nazwano jego imieniem nagrodę filmową.

</doc>
<doc id="508724" url="https://pl.wikipedia.org/wiki?curid=508724" title="HP-27S">
HP-27S

HP-27S to algebraiczny kalkulator "do-everything" (naukowo-finansowy) firmy Hewlett-Packard. Wyposażony jest w wyświetlacz typu "Dot Matrix".
Jest to uzupełniona o funkcje naukowe wersja kalkulatora HP-17B. Potrafi również współpracować z drukarkami termicznymi HP-82240, nie ma funkcji obliczających przepływ gotówki ("cash-flow").
Jest modelem dość rzadkim na rynku, cennym dla kolekcjonerów.

</doc>
<doc id="508725" url="https://pl.wikipedia.org/wiki?curid=508725" title="Zagnańsk (stacja kolejowa)">
Zagnańsk (stacja kolejowa)

Zagnańsk – stacja kolejowa w Zagnańsku, w województwie świętokrzyskim, w Polsce.
W roku 2017 stacja obsługiwała 50–99 pasażerów na dobę.
Stacja obsługuje ruch towarowy oraz lokalny ruch pasażerski na odcinku Kielce – Skarżysko-Kamienna. W pobliżu dworca znajdują się pozostałości torowiska i infrastruktury dawnego węzła wąskotorowych kolei leśnych. Za stacją w kierunku Warszawy znajduje się posterunek odgałęźny Lekomin wraz z bocznicą prowadzącą do kamieniołomu Wiśniówka (Eurovia Kruszywa), z którego ładowane są kruszywa piaskowo-żwirowe jak i kruszywa ze skał litych: bazaltu, granitu oraz kwarcytu.

</doc>
<doc id="508730" url="https://pl.wikipedia.org/wiki?curid=508730" title="Pool (mikroekonomia)">
Pool (mikroekonomia)

Pool – luźne porozumienie zawierane w celu realizacji konkretnych przedsięwzięć, takich jak prowadzenie wspólnej polityki cenowej, określenie rynków zbytu lub tworzenie wspólnych funduszy, np. do prowadzenia gry na giełdzie. Porozumienie to ma najczęściej charakter doraźny. Jest dość często zawierane w okresie złej koniunktury, a rozwiązywane, gdy pojawią się oznaki ożywienia w gospodarce.

</doc>
<doc id="508731" url="https://pl.wikipedia.org/wiki?curid=508731" title="Adrszpachsko-Teplickie Skały">
Adrszpachsko-Teplickie Skały



</doc>
<doc id="508733" url="https://pl.wikipedia.org/wiki?curid=508733" title="Kuc Fell">
Kuc Fell

Kuc Fell – brytyjska rasa kuców.
Historia.
Jest to rasa pochodząca z północnych rejonów gór Pennińskich i torfowisk Westmorland i Cumberland. Jego przodkami były prawdopodobnie konie typu północnego. Na kształtowanie się tej rasy wielki wpływ wywarła nieistniejąca obecnie rasa galloway, silne, szybkie i odporne wierzchowce, choć widoczny jest też u felli dolew krwi koni fryzyjskich.
Pokrój.
Osiąga wysokość do 140 cm w kłębie. Ma charakterystyczną "brodę" i całkiem pokaźne szczotki pęcinowe. Ma niewielką głowę w stosunku do ciała. Łopatki koni tych rasy są dobrze ukształtowane. Posiada gęstą grzywę. Kończyny ma mocne, a obwód nadpęcia powinien wynosić co najmniej 20cm.
Umaszczenie.
Charakteryzuje się ciemnym umaszczeniem. Zwykle jest kary, lub ciemnogniady. Czasem zdarzają się osobniki myszate. Białe odmiany nie są dopuszczane.
Temperament i użytkowość.
Kuce tej rasy mają żywiołowy charakter, ale jednocześnie są dość łatwe w prowadzeniu, co wraz z ich eleganckimi chodami czyni z nich świetnie zwierzęta do ujeżdżenia. Cenione są jako konie wierzchowe, przez wzgląd na swoją wytrzymałość. W przeszłości były także wykorzystywane jako konie juczne.

</doc>
<doc id="508735" url="https://pl.wikipedia.org/wiki?curid=508735" title="Narodowe Towarzystwo Patriotyczne">
Narodowe Towarzystwo Patriotyczne

Towarzystwo Patriotyczne, Narodowe Towarzystwo Patriotyczne – tajna organizacja niepodległościowa w Królestwie Polskim założona w Lasku Bielańskim koło Warszawy 1 maja 1821 przez majora Waleriana Łukasińskiego, zrzeszająca członków rozwiązanego w 1820 roku Wolnomularstwa Narodowego oraz wielkopolskiego Związku Kosynierów. Organizacja liczyła 240 członków, z których około 40% wcześniej należało do masonerii.
Cele.
Towarzystwo Patriotyczne nie miało jasno sprecyzowanych celów działalności. W założeniach ogólnych dążyło do odbudowy Polski w granicach z 1772 roku, na drodze walki zbrojnej, podjętej w sprzyjających warunkach międzynarodowych.
Struktura.
Na czele organizacji stał Wydział Centralny, któremu podlegało terytorium I Rzeczypospolitej, podzielone na sześć prowincji, podzielonych na okręgi i gminy, siódmą prowincją była siatka konspiracji w armii Królestwa Kongresowego, którą zorganizował Walerian Łukasiński. Szefem Wydziału Centralnego został Karol Wierzbołowicz, prezydentem prowincji warszawskiej Stanisław Węgrzecki a prezydentem prowincji wielkopolskiej Jan Nepomucen Umiński.
Dzieje.
Po aresztowaniu w październiku 1822 roku przez władze rosyjskie Waleriana Łukasińskiego, Towarzystwem Patriotycznym kierował Seweryn Krzyżanowski. Organizacja nawiązała wówczas kontakty z rosyjskim Związkiem Południowym, licząc na wzajemną współpracę w chwili wybuchu powstania w Polsce lub Rosji. Po upadku powstania dekabrystów w 1825 roku, dzięki rozpracowaniu ich kontaktów, władze rosyjskie wpadły na trop Towarzystwa Patriotycznego, aresztując jego przywódców. Sąd sejmowy 1827–1828 zajął się sądzeniem członków tej organizacji, oskarżonych o zdradę stanu. Wobec nacisków opinii publicznej, Sejm nie znalazł znamion zdrady stanu w działalności Towarzystwa Patriotycznego i skazał jego członków jedynie na krótkie kary więzienia. Nie przeszkodziło to jednak Rosjanom w represjonowaniu jego członków i sympatyków na Litwie, Podolu i Wołyniu, którzy decyzją administracyjną byli zsyłani do kopalń i na Syberię.

</doc>
<doc id="508736" url="https://pl.wikipedia.org/wiki?curid=508736" title="SS-Heimwehr Danzig">
SS-Heimwehr Danzig

SS-Heimwehr Danzig – niemiecka formacja wojskowa Waffen-SS działająca w latach 1939–1940.
Historia.
Podczas wizytacji w czerwcu 1939 Wolnego Miasta Gdańska Reichsführer-SS Heinrich Himmler w czasie spotkania z Albertem Forsterem uznał, że miejscowe siły SS są za słabe i należy je wzmocnić. Wkrótce Senat Wolnego Miasta Gdańska za wiedzą władz III Rzeszy przegłosował wniosek o zorganizowaniu gdańskiej jednostki wojskowej pod pretekstem utworzenia własnych sił obronnych.
W rezultacie drogą morską w cywilnych ubraniach został przerzucony nielegalnie do Gdańska III batalion 4 Pułku SS Totenkopf, który stał się podstawą gdańskiej SS-Heimwehr. Wzmocniono go około 500 ochotnikami z Gdańska, pododdziałem przeciwpancernym ("Panzerabwehr Lehrsturm der SS-Totenkopfstandarten") z Prettin w Saksonii oraz dywizjonem artylerii przeciwlotniczej z Prus Wschodnich. 18 sierpnia 1939 SS-Heimwehr Danzig była gotowa do działania. Tego dnia nastąpiło uroczyste wręczenie sztandaru, a następnie oficjalna defilada ulicami miasta. Od nazwiska dowódcy, SS-Obersturmbannführera Hansa-Friedemanna Götzego, był także zwany Batalionem „Götze”. SS-Heimwehr Danzig weszła w skład tzw. Brygady Ochotniczej gen. Friedricha Eberhardta ("Grupa, Brygada Eberhardta"). Posiadał znaczne walory bojowe ze względu na pełne zmotoryzowanie oraz dobre wyposażenie w broń ciężką i środki techniczne.
Działania bojowe.
II wojna światowa.
SS-Heimwehr Danzig liczył w sumie ok. 1550 żołnierzy w dniu wybuchu wojny. Przeznaczenie bojowe jakie otrzymał polegało w głównej mierze na ataki z terytorium Wolnego Miasta Gdańsk na pozycje polskie. Oddział SS-Heimwehr Danzig uczestniczył też w zadaniach na potrzeby dokumentacji propagandowej.
Już część pododdziałów uczestniczyło 1 września 1939 w ataku na budynek Poczty Polskiej w Gdańsku. W późniejszych dniach brał udział w dwóch nieudanych atakach na polską placówkę na Westerplatte (1-2 i 4–5 września), ponosząc znaczne straty. Według części źródeł wykonywał tylko działania zabezpieczające.
Jednakże głównie działanie bojowe skupiło jednostkę na Gdynię. 1 września od strony Sopotu zaczęła atakować tzw. "Brygada Eberhardta", utworzona właśnie m.in. z oddziału SS-Heimwehr Danzig oraz dwóch pułków policji WMG przekształconych w piechotę. W drugim tygodniu walka grupy była wciąż kontynuowana na przedpolu portu w Gdyni, Orłowie i Kolibkach. Dalej jednostka brała udział w walkach o Kępę Oksywską w okolicach Kazimierza. 
Inna część jednostek SS-Heimwehr Danzig także w pierwszych godzinach wojny walczyła o zdobycie mostów w Tczewie i zajęcie miasta.
Po zakończeniu działań jednostka została podporządkowana Dywizji Pancernej Kempf. W październiku 1939 weszła w skład nowo powstałej 3 Dywizji Pancernej SS Totenkopf.
W okresie od października 1939 do kwietnia 1940 roku grupa 12 członków SS Heimwehr Danzig pod dowództwem SS-Obersturmführera Wilhelma Fasta brała udział w masowych mordach polskiej inteligencji w Lesie Szpęgawskim pod Starogardem Gdańskim.

</doc>
<doc id="508738" url="https://pl.wikipedia.org/wiki?curid=508738" title="Andy LaRocque">
Andy LaRocque

Andy LaRocque właściwie Anders Allhage (ur. 29 listopada 1962 w Göteborgu) – szwedzki muzyk, kompozytor i instrumentalista, a także producent muzyczny. Andy LaRocque znany jest przede wszystkim z występów w grupie muzycznej King Diamond.
LaRocque działalność muzyczną rozpoczynał od występów w Swedish Beauty w późniejszym okresie działalności przemianowana na Swedish Erotica. Grał również w amerykańskiej grupie muzycznej Death oraz IllWill wraz z muzykami grupy Mercyful Fate. Wystąpił także na albumach "Slaugher of the Soul" grupy At the Gates oraz "Chapters From A Vale Forlorn" grupy Falconer.
Od 1995 roku LaRocque jest właścicielem „Los Angered Recordings Studios” w Angered (Szwecja). Jako producent muzyczny współpracował z takimi zespołami jak: Swordmaster, Einherjer, Midvinter, Sacramentum, Taetre, The Awesome Machine, Astroqueen, Evergrey, Falconer, Ironware, Runemagick, Eidolon, Melechesh, Morifade, Soul Reaper, Dragonland, Sandalinas, Runemagick oraz Darzamat.

</doc>
<doc id="508740" url="https://pl.wikipedia.org/wiki?curid=508740" title="Michał Milowicz">
Michał Milowicz

Michał Jerzy Milowicz (ur. 16 września 1970 w Warszawie) – polski piosenkarz, aktor telewizyjny, teatralny, musicalowy i filmowy, producent i reżyser filmowy, biznesmen.
Życiorys.
Wczesne lata.
Urodził się w Warszawie jako syn Barbary i Jerzego Milowiczów. Jego matka ukończyła Studium Stenografii i Stenotypii, pracowała jako handlowiec. Jego ojciec był filologiem polskim, krytykiem filmowym i dziennikarzem różnych czasopism. Jego pradziadek ze strony ojca był kompozytorem, a prababcia plastyczką. Jego dziadek ze strony matki grał na kilku instrumentach i śpiewał, a babcia była dziennikarką.
Jego rodzice byli fanami twórczości Elvisa Presleya, którego także słuchał od wczesnych lat i marzył o występach na scenie. Chętnie uczestniczył w przedszkolnych inscenizacjach. W szkole podstawowej uczęszczał do kółka wokalno-muzycznego, zdobywał nagrody w konkursach recytatorskich i śpiewał w chórze kościelnym. Mając 12 lat, był pod wrażeniem filmu "Grease" i Johna Travolty w roli Danny’ego Zuko, którego Milowicz także zagrał już jako 31-latek w musicalu "Grease" (premiera: 5 stycznia 2002) w reż. Wojciecha Kępczyńskiego w Teatrze Muzycznym „Roma”. W wieku 13 lat dostał w prezencie gitarę i sam nauczył się na niej grać. W liceum śpiewał hity Presleya przy ogniskach, w tym „Love Me Tender”. Przez jakiś czas był zafascynowany także sportem. Uczęszczał do szkoły sportowej, a zainspirowany filmem "Wejście smoka" z Bruce’em Lee, zapisał się na lekcje karate. Po maturze zdecydował się studiować na Akademii Wychowania Fizycznego.
Kariera sceniczna.
Był na drugim roku studiów na AWF, gdy jego ojciec wypatrzył w gazecie ogłoszenie o castingu do musicalu Janusza Józefowicza "Metro". Po eliminacjach nie znalazł się jednak na liście przyjętych. Poprosił jednak Józefowicza, by pozwolił mu zostać wolnym słuchaczem. Porzucił studia i w 1991 rozpoczął pracę sceniczną w Teatrze Dramatycznym, grając w musicalu "Metro", z którym w 1992 wystąpił w Minskoff Theatre na Broadwayu. W latach 1995–2001 w Teatrze Studia Buffo odniósł sukces w tytułowej roli w spektaklu kabaretowo-rewiowym "Elvis", którego był pomysłodawcą i współtwórcą, w reżyserii Janusza Józefowicza. Wkrótce nazywany był „polskim Elvisem Presleyem” i „następcą Johna Travolty”. W Studiu Buffo grał potem w produkcjach: "Grosik 2" ("Do grającej szafy grosik wrzuć II") z piosenkami lat 60., "Tyle miłości", "Niedziela na Głównym" z piosenkami Wojciecha Młynarskiego, "Przeboje", "Przeżyj to sam" i "Obok nas". W 1998 w Teatrze Telewizji został obsadzony jako oficer w widowisku "Dama od Maxima" Józefowicza z Joanną Trzepiecińską.
Był związany z teatrami warszawskimi: Roma (2001–2003), Rampa (2003) i Komedia (2004), a także Teatrem Muzycznym im. Danuty Baduszkowej w Gdyni (2005). W 2010 w ZASP otrzymał dyplom aktora dramatycznego.
Grywał w farsach: "Dobry wieczór kawalerski" (2012) Doroty Truskolaskiej w reż. Piotra Nowaka jako striptizer Miki, który został omyłkowo zamówiony z ogłoszenia, "Blondynki wolą mężczyzn" (2011) Jana Kazimierza Siwka w reż. Piotra Dąbrowskiego w warszawskim Teatrze Palladium w roli lubiącego o siebie dbać metroseksualnego aktora, "Mężczyzna idealny" (2016) Andrzeja Pacuły w reż. Stefana Friedmanna w Teatrze Palladium jako telewizyjny showman, "Klub mężusiów" (2013) Kristofa Magnussona w reż. Andrzeja Rozhina w Teatrze Capitol w roli Andy’ego, "Skok w bok" (2018) Donalda Churchilla i Petera Yeldhama w reż. Andrzeja Rozhina w roli Jima, "Przebój sezonu" (2017) w reż. Krzysztofa Jaroszyńskiego w podwójnej roli jako celebryta Daniel Wielorak i więzień Stasiek oraz "Mayday 2" (2018) Raya Cooneya w reż. Grzegorza Reszki jako bigamista John). W Teatrze Kamienica wystąpił w roli wujaszka Eryka Słonia w komedii "ZUS czyli Zalotny Uśmiech Słonia" ("Cash on Delivery!: A Comedy") Michaela Cooneya w reż. Emiliana Kamińskiego.
Kariera ekranowa.
Karierę filmową rozpoczynał od epizodycznej roli policjanta na planie filmu sensacyjnego Jarosława Żamojdy "Młode wilki" (1995). Grywał potem role śmiesznych „macho” i nieudolnych gangsterów w komediach sensacyjnych Olafa Lubaszenki – "Sztos" (1997), "Chłopaki nie płaczą" (2000) i "Poranek kojota" (2001), a także w filmie Juliusza Machulskiego "Kiler-ów 2-óch" (1999).
Wystąpił gościnnie jako kierowca w telenoweli TVP1 "Klan" (1997). Sympatię wśród telewidzów zdobył rolą Cezarego Cwała-Wiśniewskiego w sitcomie TVP3 Gdańsk "Lokatorzy" (2000–2003) i jego spin-offie pt. "Sąsiedzi" (2003–2008).
Jako aktor dubbingowy użyczył głosu m.in. Chanticleerowi w polskiej wersji językowej filmu "Powrót króla rock and „rulla”" (1991), Mikeyowi w filmie "Wakacje. Żegnaj szkoło" (2001), Alamedzie Slimowi i braciom Wacusiom w animacji "Rogate ranczo" (2004), capowi Japethowi w filmie animowanym "Czerwony Kapturek – prawdziwa historia" (2006) oraz Maxowi w filmach "Artur i Minimki" (2006) i "Artur i zemsta Maltazara" (2009). Jego głosem przemówił również komandor C.E.L.L. Lockhard w polskiej wersji językowej gry komputerowej "Crysis 2" (2011).
Uczestniczył w programach rozrywkowych: "Taniec z gwiazdami" (2006) i "Gwiazdy tańczą na lodzie" (2008), był kapitanem jednej z drużyn w programie muzycznym "Singa Dinga" (2007–2008) i jurorem w konkursie talent show "Zostań gwiazdą filmową" (2015). Jesienią 2022 brał udział w 17. edycji programu rozrywkowego telewizji Polsat "Twoja twarz brzmi znajomo".
Kariera muzyczna.
Realizował się także jako piosenkarz estradowy. W czerwcu 2003 wydał debiutancki album pt. "Teraz wiesz", który promowała utworem „Wszyscy na scenę”.
W 2004 wspólnie z dwójką przyjaciół otworzył klub muzyczny „Maska” w Warszawie, który prowadził przez 11 lat.
W 2006 piosenka „Polska, Polska Ole!”, wykonywana przez Milowicza i zespół Fiesta Loca, została wybrana „Hitem na Mundial” i towarzyszyła kibicom podczas Mistrzostw Świata FIFI Wild Cup. Pojawił się w wideoklipie zespołu Afromental „Rock &amp; Rollin’ Love” (2010).
Inne przedsięwzięcia.
U szczytu kariery zainwestował w firmę deweloperską, zaczął od budowy apartamentowca na warszawskim Grochowie, następnie powstały kolejne inwestycje, m.in. w podwarszawskim Piastowie.

</doc>
<doc id="508741" url="https://pl.wikipedia.org/wiki?curid=508741" title="Aleja Wojciecha Korfantego w Katowicach">
Aleja Wojciecha Korfantego w Katowicach

Aleja Wojciecha Korfantego w Katowicach – jedna z arterii komunikacyjnych Katowic, biegnąca ze Śródmieścia w kierunku północnym przez Koszutkę i Wełnowiec-Józefowiec do miasta Siemianowice Śląskie. Znajdują się przy niej liczne budynki użyteczności publicznej oraz mieszkalne powstałe w różnym okresie, zwłaszcza w latach powojennych. Nosi imię jednej z ważniejszych postaci w historii Górnego Śląska – Wojciecha Korfantego.
Przebieg.
Aleja W. Korfantego rozpoczyna swój bieg na terenie Śródmieścia od katowickiego Rynku i skrzyżowania z ulicą Teatralną. Kierując się w stronę północną krzyżuje się z ulicą Stanisława Moniuszki oraz ulicą Piastowską, mijając wcześniej budynek dawnego hotelu Grand (al. W. Korfantego 3), a na wysokości skrzyżowania budynek Separatora. Kierując się dalej na północ, mija gmach hotelu Katowice, Ślizgowiec, Superjednostkę i pomnik Powstańców Śląskich. W rejonie ronda gen. Jerzego Ziętka krzyżuje się z aleją Walentego Roździeńskiego (droga krajowa nr 79, droga krajowa nr 86, droga ekspresowa nr 86 i DTŚ) i ulicą Chorzowską (droga krajowa nr 79 i DTŚ). Tam też droga wchodzi na teren jednostki pomocniczej Koszutka. 
Dalej, podążając w kierunku północnym biegnie obok kompleksu wysokościowców .KTW, Spodka i siedziby Głównego Instytutu Górnictwa (plac Gwarków, skrzyżowanie z ulicą Misjonarzy Oblatów MN i ulicą Katowicką). Na wysokości skrzyżowania z ulicą Słoneczną i ulicą Jesionową aleja W. Korfantego wkracza na obszar jednostki pomocniczej Wełnowiec-Józefowiec. W rejonie Wełnowca krzyżuje się z ulicą Konduktorską i ulicą Gnieźnieńską (pl. Walentego Fojkisa), mijając wcześniej zabytkowy gmach Sądu Apelacyjnego oraz tereny dawnej huty "Hohenlohe", a za nim kolonię Fryderyka. Droga kończy swój bieg przy skrzyżowaniu z ulicą Telewizyjną obok placu Alfreda, kolonii Alfred i Lasku Alfreda, na granicy miasta z Siemianowicami Śląskimi.
Historia.
Około 1360 roku nad rzeką Roździanką (dzisiejszy potok Rawa, przykryta betonowymi płytami, płynąca pod aleją w rejonie Rynku) na miejscu dzisiejszego Separatora została założona kuźnica w ówczesnej Kuźnicy Boguckiej (dzisiejsze Śródmieście). Pierwsze wzmianka pisana o kuźnicy w tym miejscu pochodzi z 1397 roku, zamieszczona w tekście wyroku sądu kurii biskupiej w Krakowie, rozstrzygającego spór o kolaturę parafii mysłowickiej. Zabudowania kuźnicy przetrwały do drugiej połowy XIX wieku.
Trakt do Siemianowic istniał już w XVII wieku jako droga dworska. Na przełomie wieku XVII i XVIII w rejonie dzisiejszej ulicy Piastowskiej, ulicy Uniwersyteckiej i alei Wojciecha Korfantego działał hutniczy folwark bogucki (od drugiej połowy XVIII wieku należący do właścicieli Kuźnicy Boguckiej).
W miejscu dzisiejszego Spodka w 1818 roku na obszarze dworskim, należącym do Franza von Wincklera, założono hutę "Franz", połączoną w 1860 z hutą "Fanny". Połączony zakład "Fanny-Franz" działał do 1903 roku. Jego zabudowania wykorzystano przy wznoszeniu w tym samym miejscu tzw. "Dworu Marii" – kompleksu zakładowego o hutniczym charakterze, który należał do rodziny Kurtoków. Wyburzono go w latach sześćdziesiątych XX wieku.
W latach 1899–1922 ulica nosiła nazwę "Schloßstrasse", w latach 1922–1939 i w 1945 roku "ulica Zamkowa", w latach 1939–1945 "Ludendorffstraße", natomiast od 11 października 1946 roku "ulica Armii Czerwonej". Uchwałą Rady Miasta Katowice nr VIII/44/90 z 8 października 1990 roku ulicy nadano nazwę "aleja Wojciecha Korfantego". Od początku swego istnienia była miejscem, gdzie znajdowały się budynki użyteczności publicznej.
W latach międzywojennych XX wieku przy ówczesnej ulicy Zamkowej swoją siedzibę miały: Konsulat Republiki Łotwy (pod numerem 16), Restauracja Zamkowa Franciszka Matuli (ul. Zamkowa 1), jadłodajnia Adelista Dawida (pod numerem 2), Śląski Przemysł Rowerowy (ul. Zamkowa 20), "Polhurt" – Towarzystwo Przemysłowo-Handlowe (pod numerem 20), wytwórnia chemiczna "Steinhoff" (ul. Zamkowa 20), "Progress" Zjednoczone Górnośląskie Kopalnie (biuro sprzedaży węgla, ul. Zamkowa 10), sklep z benzyną, olejami i smarami H. Schwidewskiego (ul. Zamkowa 37 i 38), oddział Banku Kupieckiego Śląskiego i towarzystwa ubezpieczeniowego "Przyszłość" (pod numerem 1). W miejscu dzisiejszego ronda istniał przejazd kolejowy kolejki wąskotorowej, prowadzącej do kopalni "Ferdynand". 
4 września 1939 roku naprzeciw Domu Powstańca przy ówczesnej ulicy Zamkowej żołnierze Wehrmachtu rozstrzelali schwytanych polskich obrońców miasta – łącznie około osiemdziesięciu harcerzy i dawnych powstańców śląskich, wśród nich Nikodema Renca. W 1945 roku uruchomiono pod numerem 38 oddział przedsiębiorstwa "Papyrus" z Krakowa.
W 1959 roku władze Miasta Katowice podjęły decyzję o przebudowie Śródmieścia, w tym Rynku. Kamienice jego północnej pierzei wyburzono, by poszerzyć ulicę Armii Czerwonej i tym samym zapoczątkować rozbudowę Śródmieścia w kierunku północnym, które do tego czasu zajmowane było przez dawne zabudowania huty "Marta" i pałacyku von Thiele-Wincklerów (plany poszerzenia arterii zaczęto realizować już w 1938 roku – wyburzono wtedy kamienice pod numerami "4" i "5"). W latach sześćdziesiątych XX w. wzniesiono tzw. Blok Zachód – ciąg galerii i budynków usługowo-handlowych. Jego projektantem był M. Król. Założenie obejmowało budowę wysokościowców – Separatora (bud. 1968), Ślizgowca (bud. 1960) oraz Superjednostki (bud. 1967–72). W 1965 roku na skrzyżowaniu z ulicą Feliksa Dzierżyńskiego (dzisiejsza ulica Chorzowska) i alei Walentego Roździeńskiego wybudowano rondo gen. Jerzego Ziętka z podziemnymi przejściami projektu W. Lipowczana. 
9 grudnia 2006 roku oddano do użytku przebudowane rondo ze szklaną kopułą oraz podziemny bezkolizyjny tunel długości około 650 metrów. Dnia 3 sierpnia 2010 roku aleją prowadziła trasa trzeciego etapu wyścigu kolarskiego Tour de Pologne 2010, a 2 sierpnia 2011 roku – trasa trzeciego etapu Tour de Pologne 2011. W następnych latach aleją także jechali kolarze.
W późniejszym czasie dokonano przebudowę alei na odcinku od Rynku do ronda gen J. Ziętka. 18 maja 2011 roku zostało wszczęte postępowanie administracyjne, mające na celu wydanie decyzji na realizację inwestycji drogowej pn.: "Przebudowa układu drogowego, placów publicznych, torowiska tramwajowego oraz infrastruktury technicznej w strefie Rondo–Rynek" dla przedsięwzięcia "Przebudowa strefy śródmiejskiej miasta Katowice". Prace budowlane zrealizowano do 2015 roku. W ramach prac na odcinku od Rynku do ronda gen. J. Ziętka przebudowano m.in. torowisko tramwajowe, jezdnię i infrastrukturę techniczną. Wymieniono również nawierzchnię chodników i postawiono nowe wiaty przystankowe.
Opis i dane techniczne.
Aleja W. Korfantego na całej długości przebiega przez obszar trzech jednostek pomocniczych: Śródmieścia, Koszutki i Wełnowca-Józefowca. Jest jedną z najdłuższych dróg w Katowicach – jej długość wynosi 3 885 m. Stanowi ona drogę powiatową o klasie drogi zbiorczej. Jest ona w administracji Miejskiego Zarządu Ulic i Mostów w Katowicach. W systemie TERYT aleja widnieje pod numerem 38509.
Od Rynku do skrzyżowania z ulicą Jesionową i ulicą Słoneczną droga posiada dwa pasy ruchu w każdym kierunku oraz dodatkowy pas poboczny, przeznaczony dla autobusów. W najszerszym miejscu jezdnia ma 15 m, a chodnik 9,5 m, natomiast w najwęższym odpowiednio 7 i 1,5 m. Pod aleją zlokalizowane jest odgałęzienie wodociągu magistralnego GPW o przekroju Ø 600 mm, będącego w eksploatacji Katowickich Wodociągów. Skrajem alei biegnie szlak Historii Górnictwa Górnośląskiego.
Aleja W. Korfantego jest jedną z dróg w Katowicach, na którym notuje się najwięcej kolizji i wypadków drogowych. Średnie natężenie ruchu w godzinie szczytu popołudniowego na odcinku alei od ulicy Piastowskiej do ronda gen. Jerzego Ziętka według badań przeprowadzonych we wrześniu 2007 roku wynosiło 1 702 samochody na godzinę, z czego 92,9% pojazdów stanowiły samochody osobowe. 
Aleją W. Korfantego kursują autobusy i kursujące na całej długości tramwaje na zlecenie Zarządu Transportu Metropolitalnego (ZTM) oraz autobusy PKM Jaworzno. W ciągu alei znajdują się następujące przystanki: Katowice Aleja Korfantego, Katowice Rondo, Koszutka Misjonarzy Oblatów, Koszutka GIG, Koszutka Słoneczna, Koszutka Jesionowa, Wełnowiec Poczta, Wełnowiec Kościół, Wełnowiec Gnieźnieńska i Wełnowiec Plac Alfreda. W rejonie skrzyżowań z ulicą Słoneczną i z ulicą Telewizyjną (plac Alfreda) znajdują się pętle tramwajowe – pierwsza z nich została oddana do użytku 5 września 1964 roku, natomiast druga w obecnym miejscu w 1956 roku. 
Historyczne obiekty.
Przy alei Wojciecha Korfantego wzniesiono następujące obiekty:
Instytucje.
Przy al. Wojciecha Korfantego, według stanu z marca 2021 roku, swoją siedzibę mają:

</doc>
<doc id="508742" url="https://pl.wikipedia.org/wiki?curid=508742" title="Wyspy Banggai">
Wyspy Banggai

Wyspy Banggai (indonez. "Kepulauan Banggai") – archipelag w Indonezji u wschodnich wybrzeży wyspy Celebes, oddziela morze Moluckie od zatoki Tolo należącej do morza Banda; wchodzi w skład prowincji Celebes Środkowy.
Oddzielony cieśniną Peleng od Celebes (na północy) i cieśniną Salue Timpaus od wysp Sula (na wschodzie). Główne wyspy: Peleng, Banggai, prócz tego około 100 mniejszych. Powierzchnia 3165 km², ok. 140 tys. mieszkańców.
Na wyspach używany jest zanikający język banggai.
Uprawa ryżu, sagowca; eksploatacja lasów; rybołówstwo i połów żółwi; turystyka. Główne miasto: Banggai (na wyspie Banggai).

</doc>
<doc id="508743" url="https://pl.wikipedia.org/wiki?curid=508743" title="Ciąg niezbędny">
Ciąg niezbędny

Ciąg niezbędny – ciąg silników samolotu, działający na statek powietrzny, utrzymujący go w locie poziomym z ustaloną prędkością. Ciąg niezbędny jest parametrem danego statku powietrznego i jest zależny głównie od prędkości i ciężaru statku. Ciąg niezbędny jest równy sile oporu aerodynamicznego poruszającego się samolotu.
Ciąg silników pojazdu powietrznego, nazywany ciągiem rozporządzalnym, musi być odpowiednio większy od ciągu niezbędnego. Dla lekkich samolotów jednosilnikowych ciąg rozporządzalny musi stanowić co najmniej 1,33 ciągu niezbędnego. W samolotach komunikacyjnych ciąg rozporządzalny musi być ponad 2 razy większy od ciągu niezbędnego. Wymaganie to oznacza, że poziomy lot samolotem musi być możliwy przy poprawnej pracy tylko połowy silników.
Projektując samolot, ciąg niezbędny szacuje się na podstawie jego oporu aerodynamicznego i oporu indukowanego. Na podstawie ciągu niezbędnego i założeń nadmiarowych szacuje się ciąg rozporządzalny jaki muszą zapewnić silniki.
Moc jest iloczynem siły i prędkości. W przypadku napędu śmigłowego określając moc silnika uwzględnia się sprawność śmigła, równą w przybliżeniu 0,8. Ostatecznie moc silników samolotu określa wzór:
gdzie:

</doc>
<doc id="508744" url="https://pl.wikipedia.org/wiki?curid=508744" title="Bilokacja">
Bilokacja

Bilokacja – wieloznaczne pojęcie dotyczące m.in. zjawisk paranormalnych polegających na możliwości znajdowania się w dwóch miejscach jednocześnie. W mistyce chrześcijańskiej bilokacja zaliczana jest do darów charyzmatycznych o charakterze nadprzyrodzonym.
Osoby, które opisane są jako doświadczające bilokacji są w pełni świadome swojego przebywania w dwóch miejscach.
Występowanie bilokacji przypisywano hinduistycznym mistrzom duchowym i joginom, świętym katolickim oraz islamskim fakirom.

</doc>
<doc id="508748" url="https://pl.wikipedia.org/wiki?curid=508748" title="Cieśnina Salue Timpaus">
Cieśnina Salue Timpaus

Cieśnina Salue Timpaus () – cieśnina w Indonezji; łączy morze Banda z Morzem Moluckim pomiędzy wyspami Banggai (na zachodzie) i wyspami Sula (na wschodzie); długość ok. 50 km, szerokość do 26 km. 
Przebiega przez nią granica między prowincjami Celebes Środkowy i Moluki Północne.

</doc>
<doc id="508750" url="https://pl.wikipedia.org/wiki?curid=508750" title="SMK">
SMK

SMK (skrót od Siergiej Mironowicz Kirow) – radziecki prototypowy ciężki czołg z okresu II wojny światowej
Pod koniec lat 30. w ZSRR rozpoczęto prace nad szeregiem czołgów ciężkich, które w myśl radzieckiej doktryny wojennej miały służyć do przełamywania linii frontu i miały zastąpić używane dotychczas T-28 i T-35. Jeden z nich został opracowany przez inż. A.S. Jermołajewa z Zakładów Kirowskich w Leningradzie w 1938 roku. Otrzymał on oznaczenie SMK od nazwiska patrona zakładów Siergieja Mironowicza Kirowa. Projekt był gotowy 8 grudnia 1938.
Był to czołg ciężki posiadający dwie wieże, które miały być uzbrojone w 1 armatę kal. 76,2 mm L-11 i 1 armatę wz. 1932 (20K) kal. 45 mm. Projekt ten przedstawiono Stalinowi, który polecił usunąć jedną wieżę i wzmocnić opancerzenie. Po naniesieniu tych poprawek w styczniu 1939 roku przystąpiono do budowy prototypu, który 20 września 1939 roku został zaprezentowany na poligonie w Kubince. Następnie poddany został próbom poligonowym. W grudniu 1939 czołg SMK wysłano do Finlandii, aby tam kontynuować próby w warunkach bojowych w trakcie wojny zimowej. Po raz pierwszy czołg SMK stoczył walkę 17 grudnia 1939 roku w rejonie Hottinen, a 19 grudnia został unieruchomiony podczas ataku na umocnienia fińskie pod miastem Summa i pozostawiony przez załogę. Stał tam pomimo prób odholowania go przez Finów do lutego 1940, gdy zabrali go Rosjanie. Skierowano go do Zakładów Kirowskich, lecz ostatecznie zrezygnowano z jego naprawy i zaniechano dalszych prac nad tym czołgiem.
Na podstawie zdjęć, które Finowie przekazali niemieckiemu wywiadowi wojskowemu, czołg SМК został błędnie zidentyfikowany T-35C. Stąd zdarza się, że powołując się na źródła niemieckie, błędnie podaje się informacje, jakoby czołgi T-35 brały udział w wojnie radziecko-fińskiej.

</doc>
<doc id="508752" url="https://pl.wikipedia.org/wiki?curid=508752" title="Steve DiGiorgio">
Steve DiGiorgio

Steve Di Giorgio, właśc. Steven Di Giorgio (ur. 7 listopada 1967 w Waukegan w stanie Illinois) – amerykański muzyk, kompozytor, wokalista i multiinstrumentalista, a także producent muzyczny, wirtuoz gitary basowej. Steve Di Giorgio rozpoczął działalność artystyczną w 1984 roku w thrashmetalowym zespole Sadus, w którym pełni funkcję basisty i keyboardzisty. Do 2006 roku wraz z grupą nagrał sześć albumów studyjnych. W latach późniejszych związał się z deathmetalowymi zespołami Autopsy i Death. Występy w tym ostatnim przyniosły instrumentaliście uznanie i popularność na scenie muzyki heavymetalowej. W międzyczasie tworzył także w ramach jazzowej formacji Dark Hall.
W latach późniejszych Di Giorgio współpracował z licznymi zespołami i muzykami, m.in. z takimi jak: Vintersorg, Control Denied, Obscura, Painmuseum, James Murphy, Soen, Dragonlord, Iced Earth, Artension, Quo Vadis, Lunaris, Freak Neil Inc., Scariot, Sebastian Bach &amp; Friends, Heathen, Faust, Futures End, Memorain, Synesis Absorption, Anatomy of I, Christian Muenzner, Johnny Newman, Roger Staffelbach's Angel of Eden, Charred Walls of the Damned, Ephel Duath, Obituary i Testament.
Jako jeden z niewielu muzyków heavymetalowych gra na bezprogowej gitarze basowej.

</doc>
<doc id="508754" url="https://pl.wikipedia.org/wiki?curid=508754" title="Port lotniczy Hajfa">
Port lotniczy Hajfa

Port lotniczy Hajfa (hebr. נמל התעופה חיפה, "Namal HaTe'ufa Haifa") (IATA: HFA, ICAO: LLHA) – port lotniczy położony w mieście Hajfa w północnym Izraelu. Jest nazywany Portem Lotniczym U. Michaeli.
Historia.
Lotnisko w Hajfie zostało wybudowane w 1934 przez brytyjskie władze Mandatu Palestyny. Było to pierwsze międzynarodowe lotnisko w Palestynie. Służyło ono brytyjskiej armii oraz iracko-brytyjskiemu przedsiębiorstwu naftowemu "APS". W 1936 uruchomiono połączenie pasażerskie z Bejrutem i Cyprem, a w 1938 z Włochami. Podczas II wojny światowej w 1940 zawieszono loty cywilne, a lotnisko przekształcono w bazę Królewskich Sił Powietrznych na Bliskim Wschodzie.
W 1948 nastąpiło ponowne otworzenie lotniska dla lotów pasażerskich. Jako pierwsze, linie lotnicze Cyprus Airways uruchomiły połączenie z Cyprem.
W 1994 lotnisko otrzymało status międzynarodowy, jednak już w 1995 podjęto decyzję o jego sprzedaży. Terenem lotniska interesowały się firmy budowlane oraz przemysł lotniczy, jednakże nigdy nie doszło do sprzedaży. W 1996 izraelskie linie lotnicze Israir Airlines rozpoczęły loty krajowe z Hajfy, podnosząc rangę i zyski lotniska. W następnych latach Royal Wings uruchomił połączenia z Jordanią, a Scorpio z Egiptem. W 1998 otworzono nowy terminal pasażerski.
Linie lotnicze i połączenia.
Port lotniczy obsługuje w większości krajowe loty do Ejlatu, Jerozolimy i Tel Awiwu, oraz międzynarodowe połączenia z Jordanią i Turcją. Istnieją plany rozbudowy lotniska i wydłużenia pasa startowego.
Komunikacja.
Przy lotnisku przebiegają autostrada nr 22 i droga ekspresowa nr 4 (Netiw ha-Asara-Kefar Rosz ha-Nikra).

</doc>
<doc id="508755" url="https://pl.wikipedia.org/wiki?curid=508755" title="Gitara basowa bezprogowa">
Gitara basowa bezprogowa

Gitara basowa bezprogowa () – gitara basowa nieposiadająca progów, przez co wymaga od muzyka większych umiejętności technicznych niż „zwykła” gitara basowa – nawet minimalne przesunięcie palca przyciskającego strunę do gryfu, względem miejsca, w którym „normalnie” jest próg, powoduje wyraźnie słyszalny fałsz.
Bezprogowa gitara basowa, której brzmienie stosowane jest często np. w muzyce house czy jazzie, charakteryzuje się niższą niż tradycyjna gitara basowa zawartością wysokich tonów składowych, co spowodowane jest brakiem progów. Stąd fretless wykorzystywany jest częściej niż bas z progami w tych nagraniach i kompozycjach, w których występują również instrumenty smyczkowe.
Gitara bezprogowa dostarcza muzykowi wielu niedostępnych na progowej wersji możliwości ekspresji, takich jak określane mianem „płaczącego” portamento.
Za twórcę bezprogowej gitary basowej uchodzi Bill Wyman, gitarzysta basowy grupy The Rolling Stones, który pierwszy model wykonał domowymi sposobami. Był także pierwszym muzykiem, który grał na takiej gitarze.

</doc>
<doc id="508757" url="https://pl.wikipedia.org/wiki?curid=508757" title="Herľany">
Herľany

Herľany – wieś (obec) na Słowacji w kraju koszyckim, w powiecie Koszyce-okolice. Miejscowość znajduje się na skraju Gór Tokajsko-Slańskich, w odległości około 28 km od Koszyc.
Herľany są znane od XVII wieku ze względu na źródła mineralne. Zdrój w znacznej mierze rozwinął się za czasów cesarza Józefa II Habsburga. W 1870 r. wody przestały spełniać wymagane kryteria lecznicze. W związku z tym zaczęto tworzyć nowe odwierty, których rezultatem było odkrycie w 1875 r. unikatowego w tych rejonach świata chłodnego gejzeru. Znaczenie miejscowości jako uzdrowiska, pomimo istnienia czterech źródeł wody mineralnej, spadło po roku 1945. Istniejący w dalszym ciągu gejzer stanowi pomnik przyrody, a także wielką atrakcję turystyczną.
Zimny gejzer Herľany jest jedynym w Europie i jednym z ośmiu znanych na Ziemi chłodnych gejzerów. Jego wybuchy są wywoływane gromadzeniem się w głębokich szczelinach skalnych gazów, w tym głównie dwutlenku węgla, które po osiągnięciu odpowiednio wysokiego ciśnienia wyrzucają napływającą do otworu wodę. Główne parametry gejzeru:

</doc>
<doc id="508758" url="https://pl.wikipedia.org/wiki?curid=508758" title="Herlany">
Herlany



</doc>
<doc id="508759" url="https://pl.wikipedia.org/wiki?curid=508759" title="Mirosław Zbrojewicz">
Mirosław Zbrojewicz

Mirosław Zbrojewicz (ur. 25 lutego 1957 w Warszawie) – polski aktor charakterystyczny, często obsadzany w rolach twardzieli i gangsterów.
Kariera.
Urodził się w Warszawie, gdzie w 1981 ukończył studia w Państwowej Wyższej Szkole Teatralnej.
Jego debiut teatralny nastąpił 14 czerwca 1981, kiedy wystąpił w roli Sukiennika w "Mistrzu Piotrze Pathelinie" na scenie Lubuskiego Teatru im. L. Kruczkowskiego w Zielonej Górze, gdzie pracował w latach 1981–1982. Występował także w Teatrze Pracowni w Warszawie (1983–1992), Teatrze Powszechnym im. Jana Kochanowskiego w Radomiu (1991), Teatrze Szwedzka 2/4 w Warszawie (1993–1994), Teatrze Rozmaitości w Warszawie (1994–2001), Teatrze 77 w Łodzi (1997), Teatrze Studio w Warszawie (od 2003), Teatrze Dramatycznym im. Aleksandra Węgierki w Białymstoku (2010). Występował na scenie w głośnej komedii "Goło i wesoło" Stephena Sinclaire’a i Anthony’ego McCartena. Współpracował z wieloma cenionymi reżyserami teatralnymi, m.in.: Iwanem Wyrypajewem ("Ożenek"), Agnieszką Glińską ("Jak zostałam wiedźmą"), Grzegorzem Jarzyną ("2007: Macbeth"), Krzysztofem Warlikowskim ("Hamlet") czy Anną Augustynowicz ("Król Lear").
Ma na koncie wiele telewizyjnych kreacji. W telenoweli TVP1 "Klan" grał postać oficera Interpolu komisarza Kamila Kozyry. Pojawił się w serialach kryminalnych: "Sfora" (2002) jako inspektor Walas, "As" (2002) jako detektyw Piotr Serafin, "Trzeci oficer" (2008) jako doktor Janusz Sznajder, a także w jednym z odcinków niemieckiego serialu RTL "Kobra – oddział specjalny" – pt. "Przyjaciele w potrzebie" ("Freunde in Not", 2004) jako rosyjski gangster Kutusow.
Był odtwórcą ponad stu ról w wielu głośnych produkcjach kinowych, w tym "Chłopaki nie płaczą" (2000) jako Andrzej „Grucha”, "E=mc²" (2002) jako Jarosław „Śledź” Nowicki, brat „Ramzesa” czy "Sztos 2" (2011) jako Buźka. W "Płynących wieżowcach" (2013) Tomasza Wasilewskiego wcielił się w postać ojca, który dowiaduje się, że jego syn jest gejem. Z kolei w "11 minutach" (2015) Jerzego Skolimowskiego zagrał epizod męża kochanki kuriera. Razem z Seanem Beanem był narratorem krótkometrażowego filmu historycznego "Niezwyciężeni" ("The Unconquered", 2017).

</doc>
<doc id="508761" url="https://pl.wikipedia.org/wiki?curid=508761" title="Pakt stabilizacyjny">
Pakt stabilizacyjny



</doc>
<doc id="508773" url="https://pl.wikipedia.org/wiki?curid=508773" title="James Murphy (gitarzysta)">
James Murphy (gitarzysta)

James Franklin Murphy (ur. 30 lipca 1967 w Portsmouth) – amerykański muzyk, kompozytor i instrumentalista, a także producent muzyczny i inżynier dźwięku, specjalista z dziedziny masteringu. James Murphy znany jest przede wszystkim jako gitarzysta, popularność zyskał za sprawą występów w zespołach Death, Obituary i Testament. Był także członkiem takich zespołów jak: Agent Steel, Cancer i Konkhra. Od 1992 roku z przerwami gra w zespole Disincarnate. Od 1995 roku prowadzi solową działalność artystyczną.
Wystąpił gościnnie na płytach takich zespołów i wykonawców jak: Abigail Williams, Bloodsoaked, Broken Hope, Crotchduster, Dååth, Dekapitator, Demise, Enforsaken, Explorers Club, Firewind, Freak Neil Inc., Gorguts, HavocHate, John West, Malevolent Creation, Martriden, Memorain, Nevermore, Rise, Solstice, Summon, The Absence, The Clan Destined, Transmetal czy Warrel Dane.
Jest właścicielem studia nagraniowego SafeHouse Production. Jako producent muzyczny i inżynier dźwięku współpracował m.in. z takimi zespołami jak: ...And Oceans, Abaddon Incarnate, Alestorm, Arsis, Augury, Avulsed, Burning Human, Drawn and Quartered, Dreamlore, Engaged in Mutilating, Impaled, Jungle Rot, Krieg, Lazarus A.D., Merciless Terror, MercyKill, Michael Angelo Batio, Novembers Doom, Only Human, Rude Revelation, Secrets She Kept, Sigh, Summon, System Divide, Thanatopsis, The Atlas Moth, Thus Defiled, Vondur, War oraz World Under Blood. Publikował także lekcje gry na gitarze na łamach czasopisma Guitar Player.
W 2001 roku u muzyka zdiagnozowano złośliwy nowotwór mózgu. Po przeprowadzonej operacji Murphy powrócił do zdrowia. W 2011 roku gitarzysta oznajmił, iż wykryto u niego niezłośliwy nowotwór mózgu.

</doc>
<doc id="508776" url="https://pl.wikipedia.org/wiki?curid=508776" title="Port lotniczy Herclijja">
Port lotniczy Herclijja

Port lotniczy Herclijja (hebr. שדה התעופה הרצליה, ICAO: LLHZ) – port lotniczy położony w mieście Herclijja w Izraelu.
Lotnisko jest wykorzystywane do lotów prywatnych samolotów i nauki latania. Nie ma terminalu pasażerskiego.

</doc>
<doc id="508784" url="https://pl.wikipedia.org/wiki?curid=508784" title="Agnieszka Rabka">
Agnieszka Rabka

Agnieszka Rabka z d. Śrutowska (ur. 30 sierpnia 1978 w Krakowie) − polska siatkarka grająca na pozycji rozgrywającej. Czterokrotna mistrzyni Polski. W latach 2004–2010 2-krotna reprezentantka Polski.
Zakończyła karierę w 2019.
Sukcesy klubowe.
Mistrzostwo Polski:
Superpuchar Polski:
Puchar Polski:
Puchar Challenge:
Życie osobiste.
11 czerwca 2011 wyszła za mąż za Piotra Rabkę. Postanowiła zawiesić karierę sportową po zakończeniu sezonu 2011/2012 i poświęcić się sprawom osobistym. W 2012 urodziła syna Piotra.

</doc>
<doc id="508786" url="https://pl.wikipedia.org/wiki?curid=508786" title="Herclijja">
Herclijja

Herclijja (hebr. הרצליה; arab. هرتسليا; ang. "Herzliya") – miasto położone w Dystrykcie Tel Awiwu w Izraelu. Leży na równinie Szaron nad Morzem Śródziemnym, w zespole miejskim Gusz Dan.
Położenie.
Herclijja jest położone na kontynencie azjatyckim, na wschodnim wybrzeżu Morza Śródziemnego . Miasto leży na nadmorskiej równinie Szaron, na historycznej drodze lądowej łączącej Europę, Azję i Afrykę.
Leży w otoczeniu miast Tel Awiwu, Ramat Ha-Szaron, Hod Ha-Szaron i Ra’anana, miasteczka Kefar Szemarjahu, kibucu Gelil Jam, moszawów Giwat Chen i Riszpon.
Podział administracyjny.
W mieście znajdują się następujące osiedla: Neve Amirim, Shikun Darom, Gane Herclijja, Giv'at Ha-Perahim, Gordon, Neve Israel, Neve Amal, Yad Ha-Tish'a, Gan Rashal, Nahalat Ada, Me'onot Po'alim, Neve Oved, Weizman, Sha'ar Marinali, Shikun Hayalim Meshuhrarim, Shchunat Rivlin, Herclijja Pituah, Szikun ha-Progresiwim, Shikun Olim oraz Reshef Nof Yam.
Środowisko naturalne.
Miasto powstało na nadmorskich wydmach i stosunkowo mało żyznych gruntach. Podczas rozbudowy miasta teren został wyrównany i obecnie obszar miasta jest płaski, nie ma tutaj żadnych większych różnic wysokości.
Klimat.
Herclijja ma klimat śródziemnomorski, który charakteryzuje się gorącymi i wilgotnymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 26 °C, a zimą 12 °C (średnia z lat 1988-2000). Opady śniegu są rzadkością, ale zdarza się spadek temperatury do 5 °C. Największe opady deszczu występują pomiędzy październikiem a kwietniem. Suma rocznych opadów atmosferycznych wynosi 530 mm.
Demografia.
Zgodnie z danymi Izraelskiego Centrum Danych Statystycznych w 2009 roku w mieście żyło 84,9 tys. mieszkańców, w tym 96,3% stanowili Żydzi, a 3,7% inne narodowości. Badania jakości życia przeprowadzone w 2008 umieściły Herzliję na drugim miejscu spośród piętnastu największych miast Izraela.
Centralne Biuro Statystyki Izraela umieściło mieszkańców Herzlijji wśród najbogatszych mieszkańców Izraela. W latach 2003-2005 średnia miesięczna płaca w mieście wynosiła 5790 NIS, co stanowiło płacę wyższą o 1000 NIS od średniej płacy w kraju. Istnieje jednak duża dysproporcja pomiędzy zarobkami w dzielnicach robotniczych a ekskluzywną dzielnicą Herclijja Pituah.
Populacja miasta pod względem wieku:
Historia.
W Starożytności znajdowało się tutaj miasto Arsuf (hebr.: ארסוף). Było ono położone na północ od współczesnego miasta, na skalistym klifie wychodzącym w morze. Zostało założone przez Fenicjan około VI-V wieku p.n.e. Nazwa odnosiła się do kananejskiego boga Rosefa (bóg żyzności i krainy cieni). Miasto było ośrodkiem produkcji i handlu fioletowego barwnika, który Fenicjanie sprzedawali w rejonie Morza Egejskiego. W okresie hellenistycznym istniał tu ważny port morski Apollonia (hebr. אפולוניה – Grecy utożsamiali kananejskiego boga Rodefa ze swoim Apollem). Pod panowaniem rzymskim miasto rozrosło się i nabrało dużego strategicznego znaczenia, jako ważny ośrodek rzemieślniczo-handlowy położony na przybrzeżnym szlaku handlowym "Via Maris". W 113 miasto zostało częściowo zniszczone przez trzęsienie ziemi, ale szybko je odbudowano. Rozwojowi miasta sprzyjał port morski i rozwój powiązań handlowych z Afryką Północną i Włochami.
Na przełomie V-VI wieku pod panowaniem Bizancjum miasto rozrosło się i było drugim po Cezarei najludniejszym miastem na równinie Szaron. Dobrze prosperował tutaj przemysł szklany oraz istniał kościół.
W 640 miasteczko zostało zajęte przez Arabów, którzy przywrócili jego semicką nazwę Arsuf. Po raz pierwszy wybudowano wówczas mury obronne miasta. W 809 roku Muzułmanie wymordowali tutejszą społeczność Samarytan i zburzyli ich synagogę. W 1101 miasto zdobyli krzyżowcy, którzy nazwali je Arsur. Następnie w 1187 Arabowie odbili je, aby 7 września 1191 po bitwie pod Arsuf ponownie zajęli je krzyżowcy. W 1265 roku, po 40 dniach oblężenia Mamelucy zdobyli i doszczętnie zniszczyli Arsuf. Miasto nie zostało już odbudowane.
Współczesna osada została założona w 1924 przez siedem żydowskich rodzin imigrantów z Europy, które utworzyły tutaj rolniczy moszaw. Po Wojnie o Niepodległość w 1948 roku Agencja Żydowska sprowadziła z Niemiec do Izraela dużą liczbę małych drewnianych domków, które pochodziły z wojskowych koszar. Wiele z nich ulokowano właśnie w Herclijji, do której zaczęli masowo napływać nowi imigranci. Żyli oni w bardzo trudnych warunkach, pracując nad rozbudową osady, która w 1960 otrzymała prawa miejskie.
Nazwa.
Miasto nazwano na cześć Teodora Herzla, twórcy współczesnego syjonizmu.
Polityka.
Herzlija jest rządzone przez Radę Miejską, która jest wybierana na pięcioletnią kadencję na drodze bezpośrednich proporcjonalnych wyborów. Prawo wyborcze posiadają wszyscy izraelscy obywatele posiadający co najmniej 18 lat życia i mieszkający co najmniej jeden rok w mieście.
Miejskie władze samorządowe są odpowiedzialne za świadczenia socjalne, programy społeczne, infrastrukturę publiczną, urbanistykę, edukację, kulturę, turystykę i inne lokalne sprawy.
W Herzliji pochowano słynnego "łowcę nazistów" – Szymona Wiesenthala (zmarł 20 września 2005 r.).
Architektura.
Miasto Herzlijja jest rozciągnięte na dużej powierzchni 21,6 km² i wyraźnie dzieli się na dwie części:
Zabytki.
Na północnych obrzeżach miasta utworzono w 2002 Park Narodowy Apollonia, zwany także Tel Arsuf. To właśnie w tym miejscu w 1191 krzyżowcy odnieśli decydujące zwycięstwo i założyli fortecę Apollonia. Jednakże wzgórze było zamieszkane już dużo wcześniej i teren wykopalisk archeologicznych jest objęty ochroną przez park narodowy. Na północ od parku znajduje się wioska Arsuf.
Kultura.
W mieście swoje siedziby mają liczne kina, teatry, muzea i ośrodki kultury. Wyjątkowym miejscem jest Muzeum Sztuki Współczesnej Herclijji, w którym każdego roku przedstawiane są cztery cykle wystawowe prezentując około pięćdziesięciu prac, które są związane z aktualnymi wydarzeniami społecznymi i politycznymi w Izraelu oraz na świecie. W 2008 w mieście otworzono nowoczesne centrum kinowe "Herzliya Cinematheque".
Od 2000 "Centrum Konferencyjne Herclijji" jest miejscem dorocznych "Konferencji w Herzlijji", w których uczestniczą najpoważniejsi izraelscy oraz międzynarodowi przywódcy. Na konferencji są obecni członkowie rządu, międzynarodowi dyplomaci, parlamentarzyści, ważne osobistości ze świata biznesu, naukowcy oraz przedstawiciele światowych mediów. Konferencje stały się okazją do przedstawiania celów izraelskiej polityki międzynarodowej. Przy okazji konferencji odbywają się liczne spotkania, rozmowy przywódców politycznych oraz dysputy publiczne.
Media.
W Herzlijji znajduje się największe w Izraelu studio telewizyjne i filmowe "Herzliya Studios" ("Ulpanei Herzliya").
Edukacja i nauka.
Władze miejskie Herclijji wydają najwięcej środków finansowych na edukację ze wszystkich miast Izraela. Dzięki temu bardzo duża liczba uczniów szkół średnich może ubiegać się o stypendia naukowe na kontynuowanie nauki na studiach. W 2007 do Herclijji przeniósł się wydział studiów inżynierskich Uniwersytetu Tel Awiwu, co wywołało duże poruszenie w lokalnym systemie oświaty. Z jednej strony uczelnia przyciągnęła do miasta wybitnych i ambitnych studentów, z drugiej strony dyrektorzy lokalnych szkół średnich obawiają się zmniejszenia nakładów finansowych na ich szkoły.
W mieście działa również założony w 1994 prywatny college "The Interdisciplinary Center" ("IDC") (hebr. המרכז הבינתחומי), który oferuje studentom studia licencjackie i przyznaje dyplomy z dziedziny zarządzania, prawa, informatyki i innych nauk. W college’u uczy się 3 tys. studentów licencjackich i 1,2 tys. studentów magisterskich. Uczą się oni na sześciu uczelniach: Szkoła Prawa Radzynera, Szkoła Businessu Arisona, Szkoła Informatyki Efi Arazi, Szkoła Rządzenia, Dyplomacji i Strategii Lauder, Szkoła Komunikacji Sammy Ofer, Nowa Szkoła Psychologii i Międzynarodowa Szkoła Raphael Recanati (wykłady w języku angielskim).
W mieście znajduje się także centrum edukacji religijnej Chabad Herzlijja.
Turystyka.
Tutejsze plaże słyną jako jedne z najlepszych w Izraelu. Znajdują się tu liczne ośrodki, w których można wypożyczyć sprzęt do uprawiania wszelakich sportów wodnych: surfing, windsurfing, kitesurfing, paralotnie i inne. Jedyną bezpłatną plażą jest plaża "Sidna Ali", której nazwa pochodzi od położonego przy niej odnowionego meczetu Sidna Ali, wybudowanego pod koniec XII wieku. W połowie lat 80. XX wieku przy plaży wybudował swój dom pewien tynkarz Nissim Kahalon. Jego dom ma szczególny charakter, ponieważ jest wykuty w skale. Za niewielką opłatą można zwiedzić ten niezwykły dom.
W 1995 wybudowano nowoczesną marinę z kompleksem rozrywkowo-handlowym, kinem i centrum handlowym. Jest to największa w Izraelu przystań, w której mogą cumować jachty o długości do 60 m i wyporności 50 t.
Hotele.
Przy nadbrzeżnej promenadzie rozlokowały się luksusowe hotelowe kompleksy z prywatnymi plażami i ogrodami. Najdroższym i najlepszym hotelem jest „"Daniel"”, którego oferta jest skierowana do bogatych biznesmenów. Głównym punktem orientacyjnym na plażach jest hotel „"Sharon"”, otoczony licznymi kawiarniami, barami i restauracjami. Hotel „"Sharon"” dysponuje własną plażą o nazwie "Sharon", hotel „"Daniel"” ma plażę "Dabush", hotel „"Accadia"” ma plażę "Accadia" itd. Generalnie w Herclijji nie ma tanich hoteli.
Sport i rekreacja.
W mieście znajdują się dwa kluby piłkarskie: grający w drugiej lidze Maccabi Herclijja oraz grający w trzeciej lidze Hapoel Herclijja. Głównym stadionem miejskim jest wybudowany w 1962 Stadion Herclijja, który może pomieścić 8,1 tys. kibiców.
W mieście rozgrywki prowadzi także drużyna piłki ręcznej "Bene Herclijja".
Dodatkowych rozrywek dostarczają korty tenisowe oraz klub golfowy, który posiada pole golfowe o długości 2700 metrów.
Gospodarka.
W południowo-zachodniej części Herclijji znajduje się strefa przemysłowa Herclijja Pituach, której roczny dochód sięga 300 mln $. Pochodzi stąd 25% izraelskiego eksportu towarów high-tech. W strefie znajdują się siedziby licznych międzynarodowych spółek, które tworzą izraelską Dolinę Krzemową. Znajdują się tutaj zakłady Hewlett-Packard, Microsoft, Motorola, IBM, Silicon Graphics, Sun Microsystems, eWave, Jacada, Matrix, New Applicom, SAP Manage, VCON Telecommunications i inne. Dodatkowo są tutaj zlokalizowane liczne ośrodki badawczo-naukowe, które pracują dla potrzeb przemysłu i obronności państwowej.
Infrastruktura.
Przy nadmorskiej promenadzie znajduje się prywatny szpital "Herzliya Medical Centers", który dysponuje najnowocześniejszym sprzętem medycznym i jest uznawany za jeden z najlepszych szpitali w Izraelu.
Transport.
Przez miasto przebiega autostrada nr 2. Dodatkowo do południowej części miasta, w rejon strefy przemysłowej dochodzi autostrada nr 20. Obie autostrady są połączone węzłami drogowymi i drogą nr 541, którą można dojechać do miasta Ra’ananna. Z Herclijji wychodzi także droga nr 482, którą dojeżdża się do miasta Ramat ha-Szaron. Na południowych przedmieściach przebiega autostrada nr 5.
Transport jest obsługiwany przez autobusy. Centralny dworzec autobusowy znajduje się w śródmieściu. Będąc częścią aglomeracji miejskiej Gusz Dan, wszystkie linie autobusowe wychodzą poza granice miasta, tworząc dogodne połączenia z sąsiednimi miastami. Największą liczbę linii autobusowych w mieście obsługuje Dan Bus Company i Egged.
W zachodniej części miasta znajduje się stacja kolejowa Herclijja. Pociągi jadą do Binjamina-Giwat Ada, Netanji, Tel Awiwu, Lod, Rechowot i Aszkelonu. W mieście jest także port lotniczy Herzlija, wykorzystywany do lotów prywatnych samolotów i nauki latania.

</doc>
<doc id="508797" url="https://pl.wikipedia.org/wiki?curid=508797" title="Swarga">
Swarga



</doc>
<doc id="508799" url="https://pl.wikipedia.org/wiki?curid=508799" title="Pasto">
Pasto

Pasto – miasto w południowo-zachodniej Kolumbii, w Kordylierze Środkowej (Andy), na wysokości 2594 metrów, u podnóża czynnego wulkanu Galeras (4482 m), przy Drodze Panamerykańskiej. Około 335 tys. mieszkańców. Stolica departamentu Nariño.
W mieście rozwinął się przemysł włókienniczy, spożywczy, drzewny, skórzany oraz rzemieślniczy.

</doc>
<doc id="508803" url="https://pl.wikipedia.org/wiki?curid=508803" title="Wyspy Sula">
Wyspy Sula

Wyspy Sula (indonez. "Kepulauan Sula") – archipelag w Indonezji; od północy oblewany przez Morze Moluckie, od wschodu przez morze Seram, od południa przez morze Banda; od zachodu oddzielony cieśniną Salue Timpaus od wysp Banggai; wchodzi w skład prowincji Moluki Północne.
Powierzchnia 4850 km²; ok. 260 tys. mieszkańców. Główne wyspy: Taliabu, Sanana, Mangole; powierzchnia górzysta (do 1649 m n.p.m.), porośnięta lasem równikowym; główne miasto Sanana.
Uprawa ryżu, kukurydzy, palmy kokosowej, trzciny cukrowej; eksploatacja lasów; rybołówstwo.

</doc>
<doc id="508807" url="https://pl.wikipedia.org/wiki?curid=508807" title="Herb Raciborza">
Herb Raciborza

Herb Raciborza – jeden z symboli miasta Racibórz w postaci herbu zatwierdzony 18 grudnia 2013 uchwałą Rady Miejskiej.
Wygląd i symbolika.
Herb przedstawia w polu czerwonym z heraldycznie prawej połuorła srebrnego, z lewej połukoło wozowe z pięcioma pełnymi szprychami, dzwonami i gwoździami oraz dwiema połówkowymi szprychami i dzwonami w miejscu przepołowienia.
Pół koła może nawiązywać do niemieckiej nazwy miasta ("Rad" – koło), bądź do książąt piastowskich, bowiem "Piast był kołodziejem", bądź pochodzi od pierwszego wójta miasta, którego koło było godłem.
Historia.
Według Augustina Weltzla herbem miasta jest przedzielona tarcza herbowa, gdzie po prawej stronie znajduje się połowa białego orła na czerwonym polu, a po lewej stronie połowa białego koła z pięcioma szprychami także na czerwonym tle. Potwierdza to herb, który znajdował się na dokumencie z 1296 r. Można wywnioskować stąd, że herb miasta został w zasadzie niezmieniony przez ponad 700 lat. Zagadką pozostaje kolorystyka herbu, bowiem na wyżej wymienionym dokumencie pieczęć z herbem była odciśnięta w laku.
Natomiast Otto Hupp pisze, że herb jest "dzielony, z przodu w czerwieni pół srebrnego orła z tyłu w czerwieni pół srebrnego koła". W swoim opisie uściśla, że chodzi o orła górnośląskiego, natomiast połowa koła (po niemiecku "Rad") ma wskazywać na niemieckie brzmienie miasta "Ratibor". Georg Hyckel powołuje się na Huppa, jednak pisze, że orzeł jest biały, a kolor ten łączy z herbem opawskich Przemyślidów.
Antoni Polański uważa, że orzeł jest piastowski, a pół koła pochodzi od pierwszego wójta miasta, którego było godłem.
Według Niny Kracherowej Racibórz jako dziedzictwo książąt piastowskich ma w herbie pół koła, bowiem "Piast był kołodziejem".
Wzór herbu obowiązujący do 1990 roku tworzyło "pół białego orła z otwartym dziobem, bez korony i bez złoceń dzioba i pazurów i połowa żółtego koła z pięcioma pełnymi szczeblami + dwie połówki na czerwonym tle". Wzór ten okazał się jednak niezgodny z zasadami heraldyki w wyniku czego podjęto działania nad projektem i wprowadzeniem nowego godła. Wizerunek herbowy wprowadzony uchwałą Rady Miasta nr V/20/90 z 7 września 1990 wzorowany był na przedstawieniu z najstarszej znanej pieczęci miejskiej z 1296 roku.
Legenda.
Według legendy herb powstał w XIII w. Książę Bolesław Krzywousty dokonując podziału terytorium Polski między swych pięciu synów, postanowił każdemu z nich przekazać do herbu zaledwie połowę piastowskiego orła. Herb Raciborza bardzo długo pozostawał niepełny, posiadał tylko pół orła. Uzupełnił go dopiero Mieszko I Plątonogi, który ze względu na kalectwo nóg, zmuszony był posługiwać się specjalnie dla niego zrobionym wozem, na którym widniał piastowski znak rodowy - pół orła. Pewnego razu wybrał się książę do pobliskiej Opawy. W drodze powrotnej między Lekartowem a Wojnowicami pędzący pojazd wpadł na wielki kamień. Jedno z kół rozpadło się na dwie połowy. Jedną z nich oparto o wóz w pobliżu namalowanego na nim herbu. Siedzącemu w pobliżu księciu czekającemu na naprawę pojazdu bardzo spodobała się ta kompozycja i połówka orła z połową koła stała się herbem grodu.

</doc>
<doc id="508812" url="https://pl.wikipedia.org/wiki?curid=508812" title="Anicca">
Anicca

Anicca (czyt. aniczcza; sans. अनित्य "anitya"; pāli अनिच्च "anicca"; tyb. mi rtag pa; chiński 無常 "wúcháng"; kor. 무상 "musang";jap. 無常 "mujō"; wiet. vô thường) – podstawowe pojęcie buddyzmu oznaczające nietrwałość. Jedno z buddyjskich "Trzech Cech Istnienia" (pāli ti-lakkhana) uwarunkowanego.
Znaczenie.
Według doktryny buddyjskiej "wszystkie złożone zjawiska są nietrwałe", podlegają nieustannemu procesowi zmian. Dotyczy to wszelkiego rodzaju uwarunkowanych zjawisk, zarówno fizycznych jak i mentalnych: podstawowych elementów, wszechświatów i zawartych w nim gwiazd i planet, świata roślin, zwierząt, ludzi, bogów a także uczuć, doznań, myśli, świadomości itd. Nie chodzi tu jedynie o tzw. śmierć ontologiczną bytu, jak wyraziłaby to zachodnia tradycja filozofowania, ale raczej o nieustanne "przepływanie", zastępowanie jednych zjawisk (sanskryt "dharma") przez inne, proces ten trwa bez początku i bez końca. W wyjaśnieniach tego pojęcia, pojawia się często przykład "liścia na drzewie", który podlegając nieustannym zmianom dojrzewa, starzeje się i ginie, lecz jest zastępowany przez inny liść. Inny przykład odwołuje się do marzeń sennych, które pojawią się (mimo woli śniącego) i nikną, natychmiast zastępowane przez inne, równie nietrwałe i pozbawione substancjalnej natury. Nie ma rzeczy, która trwa, bowiem wszystkie podlegają nieustannej zamianie. 
W życiu ludzkim nietrwałość objawia się przez cykl narodzin, proces chorób i starzenia, wreszcie śmierci (pali, sanskryt "sansara"), lecz także w doświadczeniu braku, utraty. Ma ona tu także pozytywny aspekt - wszelkie negatywne stany mają jedynie charakter tymczasowy i możliwa jest zmiana. Z powodu nietrwałości tych uwarunkowanych zjawisk jednak jakiekolwiek natarczywe chwytanie się wszelkich przedmiotów jest bezcelowe i ostatecznie prowadzi do cierpienia. Wszelkie te zjawiska opisane są w kategorii pięciu skupisk (pali "khandha", sanskryt "skandha"). 
Anicca jest związana z doktryną anatta, według której nie ma trwałej duszy (pali "atta", sanskryt "atman") oraz z doktryną dukkha, "Szlachetną Prawdą o Cierpieniu", tworząc razem w ten sposób Trzy Cechy Istnienia (pāli "ti-lakkhana") Uwarunkowanego, także nazywane Trzema Pieczęciami Dharmy. Należy przy tym podkreślić, że "nietrwałość" w buddyzmie dotyczy stanów uwarunkowanych. Stany są uwarunkowane przez dwanaście ogniw współzależnego powstawania, gdzie fundamentalnym ogniwem jest niewiedza. W theravadzie "Nieuwarunkowane Wyzwolenie" (pāli animitta-vimokkha) oraz w mahajanie "trzy ciała Buddy" nie należą do uwarunkowanego istnienia, którego cechą jest nietrwałość.
Nietrwałość a wyzwolenie.
Jedynym sposobem na wyzwolenie od nietrwałości a przede wszystkim od związanego z nią cierpienia (pali, sanskryt "dukkha", por. "Cztery Szlachetne Prawdy") jest "Nirwana", czyli wygaśnięcie wszelkich splamień (pali "kilesa", sanskryt "klesia") oraz wygaśnięcie uwarunkowanych 5 skupisk istnienia. Jednocześnie warunkiem koniecznym dla osiągnięcia takiego wyzwolenia jest właśnie głębokie zrozumienie nietrwałości. Wagę kontemplacji nietrwałości podkreśla wiersz z sutty: 
Znaczenie nietrwałości w praktyce medytacji buddyjskiej w piękny sposób ukazuje w swojej książce "Patrząc do wewnątrz" upasika Kee Nanayon:
Według poglądu theravady jedynie Nirwana jest trwała, ponieważ jest nieuwarunkowana i nie jest formacją (nie powstała). Jest Nieuwarunkowanym Wyzwoleniem (pāli animitta-vimokkha).
Podejście mahajany.
Zgodnie z mahajaną już pobieżna kontemplacja nad "nietrwałością" prowadzi do wyzwolenia się od natarczywego chwytania się sprawom doczesności. Natomiast subtelna kontemplacja nad "nietrwałością" - "nietrwałością wszelkich uwarunkowanych zjawisk" - prowadzi do zrealizowania "pustości" (sanskryt. siunjata):
Nagardżuna w traktacie "Sześćdziesięciu Wersów Rozumowania" (sanskryt. Yuktisastika) opisuje to następująco w wersie 22:
W mahajanie ponadto jest stosowane rozróżnienie "Trzech Obrotów Kołem Dharmy". W "Pierwszym Obrocie Kołem Dharmy" nauczanie Buddy ograniczało się do podstawowych nauk. W "Drugim Obrocie Kołem Dharmy" Budda nauczał doktryny tzw. "pustości" (sanskryt. siunjata) jako pośrednich nauk. W "Trzecim Obrocie Kołem Dharmy" Budda nauczał o Naturze Buddy jako najwyższych nauk. Mahajanistyczna "Sutra Mahaparanirwany" (sanskryt. Mahaparinirvanasutra; tyb. mya ngan las ’das pa chen po’i mdo) przytacza słowa samego Buddy, że nauczał "nietrwałości" dla tych o pośrednich zdolnościach:
Pojęcie nietrwałości nabiera tu nowego znaczenia w związku z nieuwarunkowaną Naturą Buddy (sanskryt. sugatagarbha) - "prawdziwie trwałą" naturą rzeczywistości. Dopóki kompletnie nie zrealizuje się wrodzonej sobie Natury Buddy, tej "nigdy nie narodzonej" sugatagarbhy, inaczej zwanej dharmadhatu (tłum. Przestrzeni Prawdy), będzie się poddanym nietrwałości zjawisk w odrodzeniu jako "czująca istota" sansary. 
Trzeci karmapa Rangdziung Dordże (1284–1339) podsumowuje to używając traktatu "Pochwała dharmadhatu" (sanskryt. Dharmadhātustava) autorstwa Nagardżuny:
Całkowite usunięcie wszystkich zasłon niewiedzy zgodnie z naukami mahajany jednoznaczne jest ze zrealizowaniem stanu trzech ciał Buddy.

</doc>
<doc id="508813" url="https://pl.wikipedia.org/wiki?curid=508813" title="Inkubus Sukkubus">
Inkubus Sukkubus

Inkubus Sukkubus (z łac. "incubus" – "leżący na", "succubus" – "leżący pod"; zobacz też: inkub, sukkub) – brytyjski zespół muzyczny grający szeroko pojęty rock gotycki, rock alternatywny, rock i pop-rock. Grupę utworzyli w 1989 roku, w Cheltenham, Candia Ridley i Tony McKormack. Inkubus Sukkubus to religijny zespół neopogański, czerpiący inspiracje z magii, gotyku, pogańskich odniesień oraz mistycyzmu. Krytycy muzyczni wskazują w ich muzyce, wpływy takich zespołów jak The Sisters of Mercy i The Rolling Stones. Podkreślają również to, że zespół na przestrzeni lat odkrywał nowatorskie brzmienie, a także czerpał z ruchomych orkiestracji. W Polsce Inkubus Sukkubus jest znany m.in. dzięki audycjom Tomasza Beksińskiego.
Historia.
Inkubus Sukkubus to główny przedstawiciel brytyjskiego rocka gotyckiego lat dziewięćdziesiątych. Zespół powstał w 1988 roku jako 'Bela Knapp', ale szybko przekształcił się w pogański zespół 'Children of the Moon'. Pod taką nazwą wydał swoją pierwszą płytę, "Beltaine", poprzedzoną singlem pod tym samym tytułem. Obecna nazwa funkcjonuje od 1991 roku, choć na początku (do 1995) zapisywano ją 'Incubus Succubus'.
W 1993 roku zespół podpisał kontrakt z wytwórnią Pagan Records, gdzie wydał płyty "Belladona and Aconite" oraz "Wytches". W październiku 1995 przeniósł się do Ressurection Records, gdzie nagrywa do dziś. Wiosną tamtego roku muzycy powołując się na numerologię zmienili ostatecznie nazwę na Inkubus Sukkubus. Wtedy też zaczęli używać automatu perkusyjnego (czasem wraz z akompaniamentem bodhranu) zamiast zwykłego perkusisty, natomiast Adam Henderson wrócił do gry na basie.
Obecnie zespół tworzą.
Grupa używa automatu perkusyjnego.

</doc>
<doc id="508814" url="https://pl.wikipedia.org/wiki?curid=508814" title="Anitya">
Anitya



</doc>
<doc id="508816" url="https://pl.wikipedia.org/wiki?curid=508816" title="Anitja">
Anitja



</doc>
<doc id="508817" url="https://pl.wikipedia.org/wiki?curid=508817" title="Czerwona lista zwierząt ginących i zagrożonych w Polsce">
Czerwona lista zwierząt ginących i zagrożonych w Polsce

Czerwona lista zwierząt ginących i zagrożonych w Polsce – lista gatunków zagrożonych wyginięciem na terenie Polski. W stosunku do "Polskiej czerwonej księgi zwierząt" zawiera większą liczbę gatunków, lecz ogranicza się do ewidencji gatunków o różnym stopniu zagrożenia (bez opisu i charakterystyki poszczególnych gatunków), z podaniem kategorii zagrożenia oraz ogólnego opisu sytuacji danej grupy gatunków (np. gromady czy rzędu). W polskiej edycji najwięcej uwagi poświęcono bezkręgowcom, a zwłaszcza stawonogom.
Lista ukazała się po raz pierwszy w 1992 roku. Wersja opublikowana w roku 2002 została opracowana w Instytucie Ochrony Przyrody Polskiej Akademii Nauk w Krakowie, pod redakcją Zbigniewa Głowacińskiego.
Wydanie z 2002 roku zawiera 2769 gatunków.

</doc>
<doc id="508819" url="https://pl.wikipedia.org/wiki?curid=508819" title="San Luis Potosí (miasto)">
San Luis Potosí (miasto)

San Luis Potosí – miasto w środkowym Meksyku, na obszarze Mesy Centralnej (Wyżyna Meksykańska), na wysokości około 1880 metrów. Jest stolicą stanu o tej samej nazwie. W 2014 roku miasto liczyło około 761,7 tysięcy mieszkańców. San Luis Potosí zostało założone w 1576 roku jako ośrodek górniczy. W 1658 roku otrzymało prawa miejskie. 
Miasto jest ważnym ośrodkiem wydobycia rud cynku, ołowiu, arsenu (jeden z głównych ośrodków wydobycia w świecie) oraz srebra. Dobrze rozwinięte jest rzemiosło, hutnictwo metali nieżelaznych oraz przemysł chemiczny (między innymi produkcja nawozów sztucznych), metalurgiczny i odzieżowy. Jest handlowym ośrodkiem rolniczego regionu oraz ważnym węzłem komunikacyjnym – mieści się tutaj port lotniczy, a za pomocą linii kolejowej miasto połączone jest z portem Tampico nad Zatoką Meksykańską. W San Luis Potosí działa uniwersytet założony w 1826 roku. 
Zabytki.
W mieście znajdują się takie zabytki jak: 

</doc>
<doc id="508821" url="https://pl.wikipedia.org/wiki?curid=508821" title="Pāli">
Pāli



</doc>
<doc id="508822" url="https://pl.wikipedia.org/wiki?curid=508822" title="Przywilej Hanuszowy">
Przywilej Hanuszowy

Przywilej Hanuszowy – wydany w 1531 roku przez księcia opolskiego i raciborskiego Jana II Dobrego. Brał on chłopów w obronę przed rosnącym uciskiem ze strony szlachty, oraz potwierdzał przynależność obu księstw do Korony Czeskiej i wyznaczał Racibórz, obok Opola, miejscem, w którym obradował sejmik krajowy oraz miejscem, gdzie składano hołd królowi Czech.
Przywilej Hanuszowy dla mieszkańców księstwa opolsko-raciborskiego:

</doc>
<doc id="508823" url="https://pl.wikipedia.org/wiki?curid=508823" title="Gene Hoglan">
Gene Hoglan

Gene Hoglan, właściwie Eugene Victor Hoglan II (ur. 31 sierpnia 1967 w Dallas w stanie Teksas w USA), znany również jako „The Atomic Clock” – amerykański muzyk i instrumentalista (perkusista). Jego styl gry charakteryzuje się szybkim tempem i opanowaną do perfekcji grą stopami. Znany z występów w grupach muzycznych Dark Angel, Death, Testament, Tenet, Strapping Young Lad oraz współpracy z grupami muzycznymi Meldrum, Opeth, Old Man’s Child, Daemon. W latach 2009-2012 perkusista Fear Factory.
Na perkusji gra od 13 roku życia, prace na scenie heavymetalowej rozpoczął w wieku 17 lat jako pracownik techniczny grupy muzycznej Slayer. W 2010 roku uzyskał nominację do Revolver Golden Gods Awards w kategorii "Best Drummer".

</doc>
<doc id="508824" url="https://pl.wikipedia.org/wiki?curid=508824" title="Ciudad Victoria">
Ciudad Victoria

Ciudad Victoria – miasto w północno-wschodnim Meksyku, na przedgórzu gór Sierra Madre Wschodnia, stolica stanu Tamaulipas. 
Ciudad Victoria pochodzi od pierwszego prezydenta Meksyku, Guadalupe Victoria. W 1825 miasto stało się stolicą stanu. 
Na obrzeżach miasta znajduje się port lotniczy&lt;ref name="Ciudad Victoria Airport, Ciudad Victoria, Mexico [ CVM / MMCV ]"&gt;&lt;/ref&gt;. Jest siedzibą instytucji szkolnictwa wyższego, takich jak Autonomiczny Uniwersytet Tamaulipas i Instytut Technologiczny w Ciudad Victoria.
W mieście rozwinął się przemysł spożywczy, włókienniczy oraz skórzany. Ośrodek turystyczny.
W 1955 r. został założony uniwersytet.

</doc>
<doc id="508826" url="https://pl.wikipedia.org/wiki?curid=508826" title="Alice Marble">
Alice Marble

Alice Marble (ur. 28 września 1913 w Hrabstwie Plumas, zm. 13 grudnia 1990 w Palm Springs) – amerykańska tenisistka, zwyciężczyni Wimbledonu i mistrzostw USA w grze pojedynczej, podwójnej i mieszanej.
Marble, wysoka, praworęczna zawodniczka, cieszyła się opinią pierwszej kobiety grającej "męski tenis". Dysponowała silnym serwisem, grała zdecydowane woleje i smecze, potrafiła także prowadzić ofensywną grę z głębi kortu. Dominowała w tenisie kobiecym pod koniec lat 30., w 1939 i 1940 nie przegrywając żadnego pojedynku. Wygrała łącznie pięć imprez wielkoszlemowych w grze pojedynczej oraz trzynaście w grze podwójnej i mieszanej, startując jedynie na Wimbledonie i w mistrzostwach USA. Prawdopodobnie odniosłaby więcej sukcesów, ale zmagała się z problemami zdrowotnymi (zdiagnozowano m.in. anemię i błędnie gruźlicę), kilkakrotnie zdarzały się jej zasłabnięcia. W 1933 doznała udaru słonecznego, kiedy w upale w ciągu jednego dnia musiała rozegrać cztery mecze (półfinały i finały w singlu i deblu) na turnieju w Easthampton (Nowy Jork). Szansę na więcej zwycięstw turniejowych odebrała Marble ponadto II wojna światowa.
Życiorys.
Treningi tenisowe rozpoczęła w wieku 13 lat, namówiona przez starszego brata Dona. Duży wpływ na jej karierę – zarówno pod kątem stylu gry, jak i w dziedzinie psychiki w czasie problemów zdrowotnych – wywarła trenerka Eleanor Tennant. W 1933 Marble doszła do ćwierćfinału mistrzostw USA i po raz pierwszy znalazła się w czołowej dziesiątce rankingu światowego, ale wówczas przydarzył się jej kryzys zdrowotny w Easthampton. Kolejne zasłabnięcie w 1934 w Paryżu groziło nawet wczesnym zakończeniem kariery sportowej, ale ostatecznie wykluczyło ją ze startów tylko na dwa lata. W 1936 triumfalnie powróciła do tenisa, wygrywając mistrzostwa USA po finałowym zwycięstwie nad obrończynią tytułu Helen Jacobs. Wynik ten dał jej pozycję liderki w rankingu amerykańskim, którą utrzymała aż do 1940, mimo porażki w mistrzostwach USA w 1937 już w ćwierćfinale. Również w 1937 doszła do półfinału Wimbledonu, gdzie uległa 6:8, 2:6 Polce Jadwidze Jędrzejowskiej.
W 1938 wygrała po raz drugi w karierze mistrzostwa USA w grze pojedynczej (w finale z Nancye Wynne w niewiele ponad 20 minut) i dołożyła także triumfy w deblu (z Sarah Palfrey) i mikście (z Donem Budge’em). Potrójną koronę mistrzostw USA zdobyła również w dwóch kolejnych latach – w singlu pokonując w finałach Helen Jacobs, w deblu występując z Sarah Palfrey, a w mikście z Harrym Hopmanem (1939) i Bobbym Riggsem (1940). W 1939 okazała się najlepsza we wszystkich konkurencjach na Wimbledonie, szczególnie dominując w singlu, gdzie w półfinale nie oddała gema znanej Niemce Hilde Krahwinkel, a w finale pokonała Kay Stammers 6:2, 6:0. Na tle tych wyników nienajgorzej wypadła Jędrzejowska, która uległa Marble w ćwierćfinale w stosunku 1:6, 4:6. Pozostałe konkurencje Wimbledonu 1939 Amerykanka wygrała wspólnie z Sarah Palfrey i Bobbym Riggsem. Wyniki te dały jej pozycję liderki kobiecego tenisa na świecie.
W 1941 Marble podpisała kontrakt zawodowy opiewający na 75 tysięcy dolarów (chociaż jak twierdziła, dostała także ofertę 100 tysięcy dolarów za pozostanie w gronie amatorów, złożoną przez jednego z bogatych miłośników jej tenisowego talentu Williama duPonta). W serii spotkań (tourze), rozgrywanych równolegle z pojedynkami Dona Budge'a i Williama Tildena, pokonała Mary Hardwick 72 razy przy 3 porażkach. Uczestniczyła także w meczach pokazowych dla żołnierzy. W czasie wojny zawarła związek małżeński z pilotem Joe Crowleyem, który zginął w czasie akcji w Niemczech. Tuż przed śmiercią męża poroniła. Dramatyczne przeżycia sprawiły, że podjęła nieudaną próbę samobójczą. Po powrocie do zdrowia odbyła na zlecenie wywiadu amerykańskiego misję w Szwajcarii, w czasie której została postrzelona. Szczegóły tej misji ujawniła dopiero w wydanych pośmiertnie wspomnieniach "Courting Danger" (1991).
Jeszcze przed podpisaniem umowy zawodowej broniła barw USA w Pucharze Wightman. Występowała w tych rozgrywkach w 1933 i ponownie w latach 1937-1939, wygrywając 8 spotkań i przegrywając 2. We wszystkich edycjach Pucharu Wightman, w których uczestniczyła Alice Marble, Amerykanki okazywały się lepsze od Brytyjek.
Wiele miejsca swojej rywalce poświęciła we wspomnieniach "Urodziłam się na korcie" Jadwiga Jędrzejowska. Po raz pierwszy Polka i Amerykanka spotkały się na korcie w 1937 w finale turnieju w Webridge na kortach trawiastych i mecz ten zakończył się zwycięstwem Jędrzejowskiej 3:6, 6:4, 6:3. Polka wspominała przeciwniczkę jako "wysoką, zgrabną dziewczynę o muskularnych rękach. Miała na głowie białą czapeczkę, której daszek niemal zakrywał oczy". W grze Marble Jędrzejowska podkreślała głównie siłę serwisu – "Czyni ona wielki zamach ręką i uderza piłkę, która pędzi ku mnie z niesłychaną szybkością i mocą. »Bomba« musnęła kort, nawet nie zdążyłam nadstawić rakiety". W dalszej części wspomnień Jędrzejowskiej pojawia się jeszcze kilka pojedynków z Marble. Najszerzej opisany został półfinał wimbledoński z 1937, szczególnie zacięty pierwszy set (8:6 dla Polki).
W 1964 Alice Marble została wpisana do Międzynarodowej Tenisowej Galerii Sławy.
Osiągnięcia w turniejach wieloszlemowych:
Finały singlowe w turniejach wielkoszlemowych:

</doc>
<doc id="508830" url="https://pl.wikipedia.org/wiki?curid=508830" title="Fretles">
Fretles



</doc>
<doc id="508831" url="https://pl.wikipedia.org/wiki?curid=508831" title="Fretless">
Fretless



</doc>
<doc id="508832" url="https://pl.wikipedia.org/wiki?curid=508832" title="Parafia św. Józefa w Chorzowie">
Parafia św. Józefa w Chorzowie

Parafia św. Józefa w Chorzowie – rzymskokatolicka parafia pod wezwaniem św. Józefa w Chorzowie.
Historia.
Parafia św. Józefa należała do parafii św. Barbary w Królewskiej Hucie i została w 1912 r. z niej wydzielona. Inicjatorem budowy kościoła był ks. Paweł Łukaszczyk, proboszcz parafii św. Barbary, który zmarł w 1905 r. Plany architektoniczne sporządził prof. Joseph Schmitz z Norymbergi. 
W dniu 16 października 1904 r. położono kamień węgielny pod budowę kościoła, w 1905 r. założono fundamenty i wzniesiono ściany. Budowę prowadzono 3 lata. Koszt całkowity wyniósł 500.000 ówczesnych marek niemieckich. Złożyły się na to Huta Królewska, Freikunksgelderfond, dary księcia biskupa kard. Knoppa z Wrocławia, kopalnia Król i składki parafian, natomiast resztę pożyczono. 18 listopada 1907 roku nowo wybudowany kościół św. Józefa poświęcił dziekan z Katowic ks. Wiktor Schmidt.
W swoich początkach parafia liczyła 13 tysięcy wiernych. Liczba ta do drugiej wojny światowej ciągle wzrastała ze względu na budowę dużych osiedli mieszkaniowych na terenie parafii. W 1957 roku nastąpił pierwszy kapitalny remont kościoła i zabezpieczanie przed szkodami górniczymi; następny został przeprowadzony w 1969 roku i związany był również z usuwaniem szkód górniczych. Kościół jest położony na terenie zagrożonym szkodami górniczymi i dlatego obecnie trwa kolejny remont kapitalny. Kościół, dzięki wsparciu Urzędu Miasta i zaangażowaniu parafian, został oświetlony z zewnątrz oraz zainstalowano nowoczesny system oświetleniowy wewnątrz, oczyszczono i odmalowano wnętrze, odnowione zostały ołtarze, figury i malowidła ścienne. 
W latach 2005–2008 na mocy dekretu abpa Damiana Zimonia w parafii odprawiana była w każdą drugą niedzielę miesiąca Msza trydencka, jednak ze względu na niską frekwencję jej celebrowanie zostało zawieszone. Celebransem był ks. dr Antoni Dreja. 
Przy ul. Wiejskiej w Chorzowie, przy zlikwidowanej Kopalni Węgla Kamiennego Barbara-Chorzów znajduje się należąca do parafii kaplica św. Barbary, którą 30 listopada 1980 roku ustanowił oraz poświęcił ks. bp Józef Kurpas.

</doc>
<doc id="508833" url="https://pl.wikipedia.org/wiki?curid=508833" title="PZL W-3">
PZL W-3



</doc>
<doc id="508834" url="https://pl.wikipedia.org/wiki?curid=508834" title="Richard Christy">
Richard Christy

Richard Christy (ur. 1 kwietnia 1974 w Fort Scott) – amerykański perkusista, aktor, komik i prezenter radiowy. 
Jest znany z występów w grupach muzycznych Death, Control Denied, Iced Earth, Demons &amp; Wizards, Incantation, Acheron oraz Leash Law, Burning Inside, Tiwanaku, Syzygy, Bung Dizee, Public Assassin.
Wiosną 2009 roku Christy utworzył projekt muzyczny Charred Walls of the Damned. Do współpracy w nim zaprosił znane postacie w świecie muzycznym: wokalistą został Tim "Ripper" Owens (min. Judas Priest, Iced Earth), basistą Steve DiGiorgio (min. Sadus, Autopsy, Death, Testament), zaś funkcje gitarzysty objął producent muzyczny Jason Suecof (min. Trivium, The Black Dahlia Murder). Suecof zajął się również produkcją pierwszej płyty zespołu, która została wydana w lutym 2010 roku przez Metal Blade Records.

</doc>
<doc id="508836" url="https://pl.wikipedia.org/wiki?curid=508836" title="Teoria chaosu (film 2005)">
Teoria chaosu (film 2005)

Teoria chaosu (ang. "Chaos") – amerykańsko-kanadyjski film sensacyjny z 2005 roku w reżyserii Tony'ego Giglio.
Opis fabuły.
Pięciu zamaskowanych bandytów napada na bank. Błyskawicznie zjawia się policja i otacza budynek. Przywódca złodziei, Lorenz, żąda negocjatora. Wskazuje na Quentina Connersa – doświadczonego detektywa, który został zawieszony za nieudaną akcję, wskutek której zginął zakładnik – córka ważnej osobistości.
Przełożony Connersa zostaje zmuszony do odwieszenia detektywa i poproszenia go o pomoc. Conners wraca do służby z nowym, młodym partnerem.
Conners kontaktuje się z Lorenzem i rozpoczyna się proces negocjacji. Lorenz wydaje się bardzo spokojny, a jego słowa dość zagadkowe.
Po zakończeniu akcji i ucieczce złodziei okazuje się, że z banku niczego nie skradziono. Partner Connersa dopatruje się w tym głębszej afery i zaczyna skomplikowane śledztwo mające jakiś związek z "Teorią Chaosu".

</doc>
<doc id="508838" url="https://pl.wikipedia.org/wiki?curid=508838" title="Andrzej Wróblewski (polityk)">
Andrzej Wróblewski (polityk)

Andrzej Wróblewski (ur. 22 listopada 1950 w Smogórach) – polski ekonomista, polityk, przedsiębiorca, minister finansów od 1988 do 1989.
Życiorys.
Syn Józefa i Heleny. W 1973 ukończył studia na Wydziale Ekonomiki Przemysłu Szkoły Głównej Planowania i Statystyki w Warszawie. Od 1971 członek Polskiej Zjednoczonej Partii Robotniczej. W latach 1972–1974 był ekonomistą w Piastowskich zakładach Przemysłu Gumowego „Stomil”. Od 1974 do 1980 był naczelnikiem Wydziału Górnictwa w Ministerstwie Finansów. W latach 1980–1981 był pracownikiem politycznym Komitetu Centralnego PZPR. Następnie był doradcą pełnomocnika rządu ds. reformy gospodarczej w latach 1981–1985. 
W 1985 został dyrektorem zespołu Metodyki Planowania i Systemów Regulacyjnych w Komisji Planowania przy Radzie Ministrów. Od listopada 1987 podsekretarz stanu w ministerstwie przemysłu. Od 14 października 1988 do 12 września 1989 był ministrem finansów w rządzie Mieczysława Rakowskiego. W marcu 1989 powołał Radę Nadzorczą Funduszu Obsługi Zadłużenia Zagranicznego. 
Oskarżony po latach przed Trybunałem Stanu w związku z aferą alkoholową – 18 czerwca 1997 został przez Trybunał Stanu uniewinniony. Od 1991 jest Prezesem Zarządu Grupy Inwestycyjnej NYWIG S.A. Jest także członkiem rad nadzorczych w wielu instytucjach, w tym w bankach i przedsiębiorstwach produkcyjnych.

</doc>
<doc id="508843" url="https://pl.wikipedia.org/wiki?curid=508843" title="Bezprogowa gitara basowa">
Bezprogowa gitara basowa



</doc>
<doc id="508846" url="https://pl.wikipedia.org/wiki?curid=508846" title="VFL Wolfsburg">
VFL Wolfsburg



</doc>
<doc id="508849" url="https://pl.wikipedia.org/wiki?curid=508849" title="Justine Waddell">
Justine Waddell

Justine Derenda (ur. 4 listopada 1976 w Johannesburgu, RPA) – amerykańska aktorka.

</doc>
<doc id="508853" url="https://pl.wikipedia.org/wiki?curid=508853" title="Witrochromia">
Witrochromia

Witrochromia – technika malowania na odwrociu przezroczystego podobrazia (najczęściej szkła).
W witrochromii maluje się farbami olejnymi lub wodorozcieńczalnymi na tylnej stronie tafli szklanej za pomocą pędzla lub piórka, tworząc obraz niejako „za szkłem”. Odwrotna jest też kolejność wykonywania poszczególnych warstw malunku (tło na końcu). Pozwala to uzyskać szczególną czystość i trwałość kolorów.
Technika ta znana jest od starożytności. W XIV i XV w. stosowana była do wykonywania niedużych obrazów, do dekoracji relikwiarzy itp. Szczególną popularność zyskała we Włoszech, Niemczech, Szwajcarii i w holenderskim malarstwie marynistycznym. Od XVIII w. często używana w religijnej sztuce ludowej (obrazy wotywne, dewocyjne). W XX w. witrochromią interesowali się niemieccy ekspresjoniści, zwłaszcza artyści skupieni w Der Blaue Reiter, a także prymitywiści.
Witrochromią określa się niekiedy także malowaną imitację witrażu.

</doc>
<doc id="508856" url="https://pl.wikipedia.org/wiki?curid=508856" title="Historia Raciborza">
Historia Raciborza

Historia Raciborza – przypuszcza się, że osada Budorgis z mapy Ptolemeusza może być Raciborzem. Budorgis została odwzorowana na antycznej mapie Klaudiusza Ptolemeusza z lat 142–147 naszej ery. O tym, że miejscowość ta mogła być Raciborzem, informuje kompendium „Hazlitt” (wyd. w 1850 r.) lub „Lexicon Universale” (wyd. w 1698 r.) oraz wynika to z położenia wśród innych zidentyfikowanych miejscowości Śląska. Należy jednak krytycznie zauważyć, iż pisarze tej doby chętnie dorabiali miastom i narodom antyczne rodowody.
Średniowiecze.
Gród raciborski istniał co najmniej już od XI w. Bronił przeprawy rzecznej przed Odrę na szlaku handlowym prowadzącym przez Bramę Morawską do Polski. Racibórz leżał na skrzyżowaniu wielu szlaków handlowych, m.in. z Czech i Moraw do Krakowa, na Ruś i na Śląsk. Według staropolskich podań był stolicą Kwadów, a w kronice Galla Anonima znajduje się informacja o zdobyciu w 1108 r. raciborskiego grodu przez rycerzy Bolesława Krzywoustego. W dalszych przekazach Racibórz wymienia się jako gród kasztelański, a od 1172 r. staje się stolicą księstwa z Mieszkiem I Plątonogim na tronie. Dwukrotnie w 1241 r. silny raciborski gród warowny stawiał opór Mongołom.
Prawa miejskie Racibórz otrzymał w pierwszej ćwierci XIII w. (ok. 1217 r., kiedy gród został zlokalizowany na prawach flamandzkich). W dniu 17 czerwca 1299 Przemysław (książę raciborski) nadał Raciborzowi prawa miejskie według prawa magdeburskiego, na podstawie których miasto przejęło od księcia wiele jego uprawnień.
XIII wiek był czasem prężnego rozwoju Raciborza, w książęcej mennicy bito pierwszą monetę z polskim napisem „Milost”, a w klasztorze dominikanów Wincenty z Kielczy, autor hymnu o św. Stanisławie „Gaude Mater Polonia”, zapisał w kronice pierwsze polskie zdanie – „Gorze szą nam stało”. Dogodne położenie wpływało na szybki rozwój miasta i tak powstawały wielkie składy soli, odbywały się największe na Śląsku targi zboża oraz rozwinięte było rzemiosło, zwłaszcza tkactwo i sukiennictwo.
W XIV w. Racibórz był jednym z najludniejszych miast na Śląsku. Wraz z rokiem 1336 skończyło się władanie Piastów, a miasto zostało przejęte przez opawskich Przemyślidów. . Zwiększyły się również kompetencje rady miejskiej, która posiadła prawo wyboru burmistrza, sprawującego władzę wykonawcza w mieście.
Nowożytność.
W 1521 r. zmarł Walentyn Przemyślida, który nie pozostawił po sobie żadnego potomka, a Księstwo Raciborskie wróciło znów do Piastów, a mianowicie księcia opolskiego Jana II Dobrego z górnośląskiej linii Piastów. Wydał on w 1531 r. tzw. przywilej Hanuszowy. W czasach księstwa opolsko-raciborskiego Racibórz wraz z Opolem, Prudnikiem, Gliwicami, Żorami i Koźlem był własnością króla Czech.
Rok 1551 przyniósł nowych władców, a byli nimi Habsburgowie, którzy objęli całą Koronę Czeską. W XVII w. przez miasto przetoczyła się fala zniszczeń za sprawą wojny trzydziestoletniej. W 1683 r. mieszczanie zgotowali gorące powitanie królowi polskiemu Janowi III Sobieskiemu, który jechał z wojskiem na Odsiecz wiedeńską.
W XVIII wieku Racibórz podlegał inspekcji podatkowej w Prudniku. Wiek XVIII przyniósł kolejne zmiany, po wojnie prusko-austriackiej o Śląsk miasto zostało wcielone do Królestwa Pruskiego. Był to dla Raciborza okres szczególnie szybkiego rozwoju gospodarczego. W 1846 r. wybudowano linię kolejową, która dwa lata później połączyła Berlin z Wiedniem. Rozwijał się przemysł metalowy, a liczba ludności sięgnęła 39 tysięcy.
Pierwsza drukarnia w Raciborzu istniała już być może w 1798, a z pewnością w 1802 ukazywała się gazeta „Oberschlesisches Wochenblatt oder Nützliches Allerlei für alle Stände”. Racibórz stał się drugim po Wrocławiu rynkiem prasowym na Śląsku, zaś do 1945 ukazywało się w mieście 36 różnych gazet.
Historia najnowsza.
. Wychodziły także polskie czasopisma, m.in. Nowiny Raciborskie (1889–1921). Polscy mieszkańcy brali udział we wszystkich trzech powstaniach śląskich.
W lutym 1919 na konferencji paryskiej również Czechosłowacja wysunęła roszczenie terytorialne do Raciborza. Ostatecznie otrzymała w 1920 jedynie południową część powiatu raciborskiego, tzw. kraik hulczyński.
Niekorzystne dla Polski proporcje etniczne potwierdziły się podczas plebiscytu z 1921 r., kiedy to w Raciborzu 9,13% uprawnionych oddało głos za Polską, natomiast 25.336 (87,98%) głosujących opowiedziało się za przynależnością miasta do Niemiec, w tym prawie 24% tzw. emigrantów plebiscytowych (ściągniętych na tereny plebiscytowe w celu podniesienia końcowego rezultatu; wniosek o prawo głosu dla emigrantów złożyła Polska, ale w praktyce znaczna większość z nich głosowała na Niemcy). Ostatecznie granica między Polską a Niemcami została wytyczona kilka kilometrów na wschód od miasta (do Polski przyłączono natomiast wioskę Brzezie, dzisiaj położoną w granicach Raciborza). Nadal utrzymywały się tu jednak ośrodki kultury polskiej (Dom Kultury Strzecha) oraz rozwijały się polskie organizacje i stowarzyszenia społeczne i gospodarcze, m.in. Związek Polaków w Niemczech, Spółdzielnia „Rolnik” i „Ogrodnik”, Bank Ludowy.
. W tym samym roku liczba mieszkańców Raciborza osiągnęła swój przedwojenny rekord – 51 680 osób. Prawie 92% z nich było katolikami, zaś jedynie niecałe 7% protestantami; stale zmniejszający się od XIX w. odsetek Żydów spadł do 1%.
W czasie wojny w Raciborzu pracowało osiem oddziałów roboczych jeńców wojennych: Francuzów, Brytyjczyków, Włochów i Rosjan. Istniały także ciężkie więzienie, obóz dla wysiedlonych Polaków (Polenlager 75) oraz trzy obozy pracy. Na początku 1945 r. można było zobaczyć kolumny więźniów ewakuowanych z obozów koncentracyjnych.
31 marca 1945 r. Racibórz został zdobyty przez wojska radzieckie. Miasto legło w gruzach, ok. 80% budynków mieszkalnych, zakładów przemysłowych i gmachów publicznych zostało zniszczonych, zarówno wskutek walk, jak i podpaleń dokonanych przez żołnierzy radzieckich. Po przejściu frontu w mieście znajdowało się zaledwie 3 tysiące mieszkańców. Liczba ta jednak stale powiększała się wskutek napływu przesiedleńców ze Wschodu, powrotu Raciborzan którzy uciekli przed zbliżającym się frontem oraz osiedlania się mieszkańców okolicznych wsi i miasteczek. Niemieccy mieszkańcy zostali po 1945 roku w większości wysiedleni do zachodnich Niemiec. Wiele spalonych i zniszczonych zabytkowych kamienic zostało po wojnie rozebranych a cegła z rozbiórki została wywieziona na odbudowę Warszawy. Na ich miejscu zbudowano socjalistyczne bloki lub pozostawiono luki w zabudowie co widoczne jest na wschodniej i północnej pierzei rynku ul. Mickiewicza i placu Długosza oraz ul Odrzańskiej. Pomimo tego zachowało się sporo obiektów zabytkowych. W pierwszym dziesięcioleciu po wojnie miasto zostało odbudowane, a następnie rozbudowane. Uruchomiono stare zakłady przemysłowe i budowano nowe, w latach 50. powstała Raciborska Fabryka Kotłów „Rafako” oraz rozpoczęto budować nowe osiedla mieszkalne. W 1975 r. do Raciborza wcielono sąsiednie wsie: Markowice, Sudół, Miedonię i Brzezie.
W latach dziewięćdziesiątych XX w. honorowym obywatelem Raciborza został szef Ziomkostwa Ślązaków w Niemczech i wiceprzewodniczący Związku Wypędzonych Herbert Hupka.
8 lipca 1997 miasto nawiedziła największa od stuleci powódź, która zalała ok. 60% miasta. Woda sięgnęła poziom 1046 cm, a stan alarmowy został przekroczony o 4,5 m. Straty mieszkańców i przedsiębiorców były ogromne.
21 czerwca 2001 Racibórz jako pierwsze miasto w Polsce i Europie otrzymało certyfikat ISO 14001 wprowadzając tym samym w gminie System Zarządzania Środowiskowego.

</doc>
<doc id="508859" url="https://pl.wikipedia.org/wiki?curid=508859" title="Tarkwiniusz II">
Tarkwiniusz II



</doc>
<doc id="508860" url="https://pl.wikipedia.org/wiki?curid=508860" title="Tarkwiniusz I">
Tarkwiniusz I



</doc>
<doc id="508868" url="https://pl.wikipedia.org/wiki?curid=508868" title="PZL TS-11">
PZL TS-11



</doc>
<doc id="508872" url="https://pl.wikipedia.org/wiki?curid=508872" title="Szeloba">
Szeloba

Szeloba – postać ze stworzonej przez J.R.R. Tolkiena mitologii Śródziemia.
Była to zła istota, o postaci olbrzymiego pająka, która żyła na pograniczu Mordoru. Nienawidziła i pożerała wszystkie żywe istoty, nie była jednak sługą Saurona.
Pojawia się w "Dwóch wieżach", drugiej części " Władcy Pierścieni".
Szeloba.
Była to olbrzymia pajęczyca, ostatnia z córek Ungolianty. Żyła w Beleriandzie, być może w górach Ered Gorgoroth, do czasu zniszczenia tej krainy podczas Wojny Gniewu w końcu Pierwszej Ery. W jakiś sposób udało jej się przeżyć i uciec na wschód Śródziemia.
Mordor.
Zamieszkała w jaskini na granicy Mordoru przy przełęczy Cirith Ungol w paśmie Ephel Dúath. Potomstwo Szeloby, spłodzone z samcami, których po kopulacji pożerała, wielkie pająki, zasiedliło góry w tej krainie, a z czasem zawędrowało do Mrocznej Puszczy. Żadne z nich nie dorównywało swymi rozmiarami potwornej matce.
Szeloba żyła w swojej kryjówce przez kolejne stulecia, żywiąc się wszelakimi żywymi istotami, elfami, ludźmi czy orkami. Nikomu nie służyła, pragnęła tylko zaspokajać swój monstrualny głód i zadawać wszystkim śmierć. Przełęcz na której polowała okryła się ponurą sławą i budziła strach, nawet gdy przez część Trzeciej Ery Gondor kontrolował te tereny. Po jawnym powrocie Saurona w 2951 roku Trzeciej Ery przyszło Szelobie żywić się tylko orkami z garnizonów sąsiednich twierdz, zwłaszcza z najbliższej wieży Cirith Ungol. Władca Ciemności doskonale zdawał sobie sprawę z jej obecności na przełęczy. Było mu to jednak na rękę, bowiem dzięki wielkiej i nienasyconej pajęczycy mógł być pewien, iż nikt niepostrzeżenie nie przedostanie się do Mordoru. Czasami też kazał rzucać jej na pożarcie bezużytecznych dla siebie jeńców.
Podczas wędrówek po pograniczu Mordoru (w 2980 roku) Gollum spotkał Szelobę, zapuszczając się w góry. Nieoczekiwanie nie zginął, lecz został jej sługą, 
Wojna o Pierścień.
Podczas Wojny o Pierścień, właśnie ku Cirith Ungol, Gollum poprowadził Froda Bagginsa i Sama Gamgee, zdradziecko licząc na to, iż gdy Szeloba zabije hobbitów, jemu uda się odzyskać Pierścień. Dlatego, gdy już zmierzali przełęczą (12 marca 3019 roku) nagle ich porzucił. Wkrótce zaatakowała Szeloba – udało jej się zranić Froda i pojmać go, lecz w obronie swego pana stanął Sam. Zbrojny w miecz Żądło oraz mając flakonik Galadrieli, w zaciętej walce zadał ciężkie rany pajęczycy i zmusił ją od ucieczki.
Dalsze losy.
Dalsze losy Szeloby nie są dokładnie znane. Być może zmarła z odniesionych ran i głodu, choć nie można wykluczyć, że udało jej się przeżyć i wyzdrowieć, po czym dalej polowała pośród Gór Cienia.
Wygląd zewnętrzny.
Szeloba miała co najmniej pięć stóp wzrostu, bowiem hobbit Sam był w stanie stanąć pod jej brzuchem. 
Mimo wielkich rozmiarów Szeloba potrafiła poruszać się niezwykle szybko i zwinnie. Polując na swe ofiary, zwykle atakowała je od tyłu i dźgała swym żądłem w kark, co powodowało omdlenie. Potworna pajęczyca wiązała je i zanosiła w głąb swojej jaskini. Dopiero tam pożerała żywą jeszcze ofiarę, bowiem nie jadała trupów. By osaczyć wędrowców na przełęczy rozpinała swoje pajęczyny, których zwykła broń nie była w stanie rozciąć. Jad z jej żądła był bardzo silny. Z tego powodu ból od rany zadanej przez Szelobę, dręczył Froda do końca jego życia w Śródziemiu.
Imiona.
Orkowie z Wieży Cirith Ungol określali pajęczycę mianem Jej Książęca Mość. Znano ją także jako Szelobę Wielką. W języku sindarin zwano ją Ungol, co znaczy w tej mowie "Pająk".
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, Szeloba pojawia się dopiero w filmie "". Poza tym scenarzyści wprowadzili kilka zmian do przebiegu scen z jej udziałem.
W filmie Frodo, początkowo bez Sama, wędruje przez przełęcz, bowiem na skutek kłamstw Golluma każe odejść przyjacielowi. Dzięki flakonikowi i Żądłu udaje mu się uciec Szelobie, jednak gdy zbliża się do wieży, pajęczyca atakuje go z zaskoczenia i rani. Wówczas pojawia się Sam, który podążał za Frodem i znalazł oręż swego pana, zagubiony przez niego podczas ucieczki przed Szelobą. Scena walki Sama z potworem jest zdecydowanie bardziej wydłużona i udramatyzowana niż ta w książce, lecz kończy się tym samym rezultatem.

</doc>
<doc id="508875" url="https://pl.wikipedia.org/wiki?curid=508875" title="Daniel Powter (album)">
Daniel Powter (album)

Daniel Powter (lub DP) – drugi album studyjny piosenkarza Daniela Powtera.

</doc>
<doc id="508888" url="https://pl.wikipedia.org/wiki?curid=508888" title="Wacław Ciesielski">
Wacław Ciesielski

Wacław Ciesielski, ps. Roman (ur. 6 września 1898 w Orłowie, zm. 2 lutego 1941 w Stutthof (KL)) – dziennikarz, polityk Stronnictwa Narodowego na Pomorzu. Podczas okupacji niemieckiej pełnił obowiązki kierownika Delegatury Rządu na Pomorze. Był działaczem regionalnych organizacji konspiracyjnych: Narodowa Organizacja Bojowa, Grunwald, Ojczyzna i Związek Walki Zbrojnej (przemianowany w 1942 na Armię Krajową). Był współorganizatorem i pierwszym prezesem Korporacji Studentów Uniwersytetu Poznańskiego „Baltia”.
Życiorys.
Okres przedwojenny.
Urodził się w rodzinie rolniczej jako syn Wacława i Heleny z domu Czarnoty-Bojarskiej. Uczęszczał do gimnazjum w Chełmnie. Podczas I wojny światowej w 1917 został wcielony do armii niemieckiej i przez dwa lata walczył na froncie zachodnim. W styczniu 1919 wstąpił do odrodzonego Wojska Polskiego, po czym brał udział w wojnie polsko-bolszewickiej jako podoficer. Po demobilizacji w 1921 podjął studia prawnicze i ekonomiczne na Uniwersytecie Poznańskim. Został wówczas członkiem (później pierwszym prezesem) Korporacji Akademickiej „Baltia” i związał się z ruchem narodowym. W latach 1926–1928 pełnił obowiązki kierownika uniwersytetu ludowego w Zagórzu. Jednocześnie w 1926 został członkiem Obozu Wielkiej Polski, a w 1928 Stronnictwa Narodowego (SN).
Pod koniec 1928 powrócił na Pomorze, gdzie zajął się pracą dziennikarską. Był redaktorem kolejno: „Gazety Bydgoskiej”, „Gońca Pomorskiego”, a od połowy lat trzydziestych XX wieku „Słowa Pomorskiego” – głównego organu prasowego endecji w Polsce przedwojennej. W swojej publicystyce był zwolennikiem idei narodowo-katolickich, krytykował ekspansjonizm gospodarczy Żydów i demagogię społeczną komunistów. Zdecydowanie występował także przeciwko sanacji, za co był dwukrotnie aresztowany. W styczniu 1934 objął funkcję sekretarza Rady Wojewódzkiej i kierownika Wydziału Młodych SN w Toruniu. Dwa razy był też członkiem Komitetu Głównego SN. Od 16 czerwca do 21 lipca 1934 jako sekretarz wojewódzki SN był przetrzymywany w więzieniu w Toruniu. Wraz z nim osadzony i zwolniony był prezes koła toruńskiego SN mjr Ludwik Ławniczak, który później po konflikcie na tle finansowym został pobity, po czym złożył mandat radnego w Toruniu.
Okres wojenny.
Po klęsce wrześniowej 1939 Wacław Ciesielski został natychmiast aresztowany przez Niemców i osadzony w gmachu toruńskiego Gestapo, a następnie w obozie przejściowym w Forcie VII w Toruniu. Ranny i chory został 18 października 1939 niespodziewanie wypuszczony na wolność. Bez zwłoki zaangażował się w działalność konspiracyjną, reaktywując przedwojenne struktury SN w ramach Narodowej Organizacji Bojowej (NOB). Jednocześnie na początku listopada 1939 był współzałożycielem pomorskiej organizacji konspiracyjnej Grunwald, która opierała się na sieci dywersji pozafrontowej w sytuacji oczekiwanej długotrwałej okupacji niemieckiej. Stanął na czele jej pionu cywilnego (Wydział Administracji Cywilnej). W grudniu 1939 został zaprzysiężony w Poznaniu przez księdza prałata Józefa Prądzyńskiego, męża zaufania Rządu PR, jako członek organizacji Ojczyzna. Został upoważniony do organizowania na obszarze Pomorza aparatu Okręgowej Delegatury Rządu na Kraj. Rozpoczął jego tworzenie, opierając się m.in. na strukturach cywilnych Grunwaldu. Jego zadaniem było także przygotowanie struktur konspiracyjnych, które po pomyślnym zakończeniu wojny mogłyby ponownie objąć polską administrację w województwie pomorskim.
Jednocześnie dowódca Narodowej Organizacji Bojowej, Antoni Wolniewicz (ps. Marian, Znicz, Bałt, Mróz) mianował go komendantem Okręgu Pomorskiego NOB. W tym czasie podporządkował się Związkowi Walki Zbrojnej (ZWZ, przemianowanemu w 1942 na Armię Krajową), przyciągając do niego dużą liczbę członków pomorskiego NOB. Pełnił obowiązki szefa pionu organizacyjnego Komendy Okręgu ZWZ. Utrzymywał stałe kontakty z centralą SN („Kwadrat”) w Warszawie oraz księdzem ppłk. Józefem Wryczą, dowódcą Tajnej Organizacji Wojskowej „Gryf Pomorski”. Zajmował się również sprawami wywiadu cywilnego, a w szczególności katalogowaniem zbrodni okupanta niemieckiego, oraz organizacją akcji charytatywnych na rzecz rodzin dotkniętych prześladowaniami.
W dniu 18 listopada 1940 na skutek dekonspiracji został aresztowany przez Niemców i poddany torturom w siedzibie toruńskiego Gestapo. Następnie uwięziono go w niemieckim obozie koncentracyjnym Stutthof, gdzie zginął 2 lutego 1941.
Inne informacje.
Żona Wacława Ciesielskiego, Cecylia (1903–1993), ps. Celina i Romana, z domu Pawlikówna była członkinią organizacji Grunwald, także łączniczką szefa sztabu Komendy Okręgu ZWZ–AK Pomorze. Po aresztowaniu udało się jej uciec z niemieckiego obozu koncentracyjnego Stutthof. W 1942 została odznaczona Brązowym Krzyżem Zasługi z Mieczami.
Brat Wacława, Józef (1904–1942), żołnierz ZWZ–AK Starogard Gdański, pracował jako leśniczy w leśnictwie Długie (koło Lubichowa), które było skrzynką kontaktową dla działaczy i partyzantów pomorskiego podziemia ZWZ–AK. Został zamordowany w niemieckim obozie koncentracyjnym Stutthof w dniu 27 grudnia 1942. W 1992 odsłonięto tablicę jego pamięci ufundowaną przez pracowników Nadleśnictwa Lubichowo.

</doc>
<doc id="508896" url="https://pl.wikipedia.org/wiki?curid=508896" title="Amyloidoza">
Amyloidoza

Amyloidoza, inaczej skrobiawica lub betafibryloza – schorzenie polegające na pozakomórkowym odkładaniu różnych rodzajów biologicznie nieaktywnego białka o budowie nierozgałęzionej i konfiguracji β-pliku, dającego charakterystyczny obraz w krystalografii rentgenowskiej, uogólnione lub zlokalizowane narządowo, najczęściej w nerkach, wątrobie, śledzionie, sercu i tarczycy.
Charakterystyka złogów amyloidu.
Złogi charakteryzują się:
Klasyfikacja.
Ze względu na rodzaj białka dzielimy ją na:
Obraz patomorfologiczny.
W obrazie sekcyjnym narządy zajęte są powiększone, słoniowate, bledsze. Tkanki mają szklisty wygląd, są sztywne i dają się łatwo kroić na cienkie plastry. Jeżeli zajęta jest śledziona, to skrobiawica może być ogniskowa bądź rozlana. Rozpoznanie mikroskopowe polega na stwierdzeniu pozytywnego barwienia się czerwienią Kongo substancji pozakomórkowej.
Nerki.
Najwięcej amyloidu występuje w kłębuszkach nerkowych, także czasem występuje w naczyniach poza nimi. Zmiany mogą doprowadzić do bliznowacenia i zaników całych nefronów.
Śledziona.
W śledzionie mogą wystąpić dwie morfologiczne formy amyloidozy:
Wątroba.
Wątroba jest powiększona i nieco twardsza, amyloid odkłada się w przestrzeni Dissego, z czasem dochodzi do zatopienia hepatocytów w masach amyloidu.
Serce.
W sercu amyloid początkowo odkłada się podwsierdziowo. Makroskopowo serce jest większe i sztywniejsze, widoczne są rozlane pola zwłóknień lub ogniskowe guzowate zgrubienia.
Objawy i rozpoznanie.
Skrobiawica wywołuje objawy stosownie do miejsca odkładania i ilości patologicznego białka:
Rozpoznanie ustala się na podstawie badań biopsyjnych, biochemicznych i genetycznych.
Leczenie dotyczy głównie choroby będącej przyczyną, poza tym jest objawowe.
Rokowanie zależy od postaci choroby, średnie przeżycie waha się w granicach 1–15 lat.

</doc>
<doc id="508899" url="https://pl.wikipedia.org/wiki?curid=508899" title="Dezodorant">
Dezodorant

Dezodorant – środek chemiczny pomagający zwalczać nieprzyjemny zapach ciała. 
Pierwsze wzmianki o pierwowzorze dezodorantu pojawiły się około 5500 lat temu na terenie dzisiejszych Chin. Początkowo były to minerały zawierające glin. W Europie odpowiedniki dzisiejszych dezodorantów pojawiły się w I wieku p.n.e, 3400 lat później niż w Chinach. Uzyskiwane były również ze związków glinu przez Rzymian.
Na początku XX wieku naukowcy zaczęli szerzej poznawać problem potu i nieprzyjemnego zapachu, będącego jego rezultatem. W 1900 pojawiały się dezodoranty, w kształcie znanym dziś. Marka Rexona, potentat w dziedzinie dezodorantów, powstała w Australii stworzona przez farmaceutę. Norweg Erik Rotheim opracował metodę rozpylania płynów w 1926. W tym samym roku Amerykanin Julis S. Khan wpadł na pomysł zastosowania metalowej puszki jako pojemnika jednorazowego użytku. Gotowy produkt wprowadził na rynek w 1941 naukowiec amerykański Lyle Goodhue. W 1941 pojawiła się najbardziej popularna forma dezodorantu – spray.
Niektóre dezodoranty, które używane są przez kilka miesięcy, mogą doprowadzić do późniejszych alergii. Zaleca się zmianę dezodorantów co dwa miesiące.

</doc>
<doc id="508902" url="https://pl.wikipedia.org/wiki?curid=508902" title="Andrij Niesmacznyj">
Andrij Niesmacznyj



</doc>
<doc id="508904" url="https://pl.wikipedia.org/wiki?curid=508904" title="Pierwsza bitwa Valarów">
Pierwsza bitwa Valarów



</doc>
<doc id="508906" url="https://pl.wikipedia.org/wiki?curid=508906" title="Bad Day">
Bad Day

Bad Day – pierwszy singel z płyty "Daniel Powter" kanadyjskiego piosenkarza Daniela Powtera.
Teledysk.
Teledysk do tej piosenki ukazuje dwoje samotnych ludzi, dziewczynę (Samaire Armstrong) i chłopaka (Jason Adelman). Budzą się o różnym czasie, wykonują swoje codzienne obowiązki, w międzyczasie rysują markerami na billboardzie w metrze. W końcu spotykają się podczas deszczu, próbując złapać taksówkę.

</doc>
<doc id="508910" url="https://pl.wikipedia.org/wiki?curid=508910" title="Golina k. Jarocina Poz.">
Golina k. Jarocina Poz.



</doc>
<doc id="508914" url="https://pl.wikipedia.org/wiki?curid=508914" title="Skrobiawica">
Skrobiawica



</doc>
<doc id="508915" url="https://pl.wikipedia.org/wiki?curid=508915" title="Les Basses Danses de Marguerite d'Autriche">
Les Basses Danses de Marguerite d'Autriche

Rękopis basses danses Małgorzaty Austriackiej.
Okoliczności powstania i datowanie.
Biblioteka Królewska Alberta I (założona w 1837) w Brukseli posiada w swoich zbiorach rękopis Nr 9085 składający się z 25 czarnych kart pergaminowych, delikatnie ozdobionych złotymi i srebrnymi czcionkami. Na odwrocie karty tytułowej widnieje następująca dedykacja: Se livre est a la princesse despaigne ("Ta książka należy do księżnej Hiszpanii"). 
Małgorzata Austriacka (1480-1530), księżna Sabaudii, córka cesarza Maksymiliana I i Marii Burgundzkiej, została wydana za mąż za Jana, infanta Hiszpanii, i nosiła zaszczytny tytuł księżnej Hiszpanii od 1495 do 1501, kiedy to jako wdowa po hiszpańskim księciu poślubiła księcia Sabaudii Filiberta II. Zatem rękopis datuje się na lata 1495-1501. W literaturze przedmiotu określany jest on również jako "Rękopis basses danses Marii Burgundzkiej".
Brukselski rękopis Nr 9085 składa się z 2 części. Na pierwsze 6 arkuszy składa się traktat teoretyczny opisujący strukturę taneczną 'basse danse'. Druga część, składająca się z 17 arkuszy, zawiera muzykę do 58 tańców.
Traktat teoretyczny.
Rękopis opisuje 4 rodzaje kroków tanecznych tańców niskich: "pas simple" (krok pojedynczy oznaczony s), "pas double" (podwójny oznaczony d), "démarche" (krok do tyłu, repryza oznaczona r) oraz "branle" (krok do boku oznaczony b). Opis kroków tanecznych jest bardzo skromny; nie ma żadnego opisu, jak wykonuje się "révérence".
Kombinacja serii kroków w całość choreograficzną jest regulowana tzw. teorią miar "(théorie des mesures)", która jest opisana w traktacie.
Są trzy rodzaje "mesures": "très parfaite" (doskonała), "plus que parfaite" (nad-doskonała) i "imparfaite" (niedoskonała). Każda z nich dzieli się na 3 rodzaje ze względu na rozmiar: "grande" (duża), "moyenne" (średnia) i "petite" (mała).
Liczba "doubles" w każdej "mesure" stanowi o jej rozmiarze: "grande mesure" posiada 5 "doubles", "moyenne mesure": 3 "doubles", a "petite mesure": tylko 1 "double"
Rodzaj "mesure" zależy od ilości i układu "démarches" i "simples", które zawiera.
"Mesure très parfaite" zawiera "simples" zarówno przed, jak i po "doubles", a kończy się trzema "démarches" i jednym "branle".
"Mesure plus que parfaite" zawiera "simples" zarówno przed, jak i po "doubles", ale kończy się tylko jedną "démarche" i jednym "branle". 
"Mesure imparfaite" zawiera "simples" tylko przed "doubles", a na końcu są trzy "démarches" i jeden "branle". 
System miar ("mesures") pomagając tancerzowi w zapamiętywaniu tańców dawał możliwość olbrzymiej kombinacji kroków (serii kroków).

</doc>
<doc id="508916" url="https://pl.wikipedia.org/wiki?curid=508916" title="Nat (jednostka miary)">
Nat (jednostka miary)

Nat (skr. od ang. "natural unit" "jednostka naturalna"; czasami także nit lub nepit, skr. od "Neper unit" "jednostka Nepera") – logarytmiczna jednostka miary ilości informacji. 1 nat jest ilością informacji zawartą w wiadomości o zajściu zdarzenia, którego prawdopodobieństwo równe jest 1/e. Ilość informacji wyraża się w postaci logarytmu naturalnego liczby możliwych wariantów zdarzenia. 
1 nat ≈ 1,443 bita lub 0,434 dita. 
1 bit = ln 2 ≈ 0,693 nаt,
1 dit = ln 10 ≈ 2,303 nat.

</doc>
<doc id="508917" url="https://pl.wikipedia.org/wiki?curid=508917" title="Betafibryloza">
Betafibryloza



</doc>
<doc id="508923" url="https://pl.wikipedia.org/wiki?curid=508923" title="Panavia Tornado">
Panavia Tornado

Panavia Tornado – rodzina dwusilnikowych, odrzutowych samolotów myśliwsko-bombowych i ciężkich, dwumiejscowych samolotów myśliwskich o zmiennej geometrii skrzydeł wyprodukowanych przy współpracy Wielkiej Brytanii, Niemiec i Włoch. Istnieją trzy główne wersje samolotów Tornado: wersja szturmowa Tornado IDS (ang. "Interdictor/Strike"), wersja przechwytująca Tornado ADV (ang. "Air Defense Variant") oraz wersja przeznaczona do walki elektronicznej Tornado ECR (ang. "Electronic Combat/Reconaissance").
Historia.
Rodowód samolotu Tornado jest złożony. Po drastycznych cięciach budżetu wojskowego Wielkiej Brytanii pod koniec lat 50. i 60. XX wieku i zaprzestaniu rodzimych projektów, brytyjski przemysł lotniczy nie był w stanie samodzielnie wytworzyć nowoczesnego odrzutowego samolotu bojowego, mogącego zastąpić starzejące się bombowce Canberra i wypożyczone od Amerykanów myśliwce F-4 Phantom II. Brytyjczycy postanowili szukać kooperantów na kontynencie: w 1966 r. zawiązali z Francuzami konsorcjum SEPECAT, które stworzyło lekki samolot szturmowy Jaguar. Strona francuska wycofała się jednak z negocjacji projektu samolotu AFVG (Anglo-French Variable Geometry – angielsko-francuskiego samolotu o zmiennym skosie skrzydeł), wobec czego brytyjska British Aircraft Corporation (BAC) pozyskała partnerów w postaci niemieckiego Messerschmitt-Bölkow-Blohm, włoskiego Fiata oraz holenderskiego Fokkera. Spółkę tych firm pod nazwą Panavia Aircraft GmbH utworzono w 1969 r. Planowano wytwarzać dwie wersje samolotu: jednomiejscową dla Luftwaffe, lotnictwa włoskiego AMI i holenderskiego KLu oraz dwumiejscową dla RAF-u i niemieckiego lotnictwa morskiego Marineflieger. Docelowo planowano wyprodukować około 900 egzemplarzy wszystkich wersji. Budową silnika dla przyszłego samolotu zajęło się konsorcjum przedsiębiorstw: brytyjski Rolls-Royce, niemiecki MTU i włoski FIAT. W trakcie prac z konsorcjum Panavia wycofali się Holendrzy, a Fiata zastąpiła włoska firma Alenia (dawniej Aeritalia).
W trakcie prac okazało się, że systemy awioniki i uzbrojenia są na tyle skomplikowane, iż samolot musi być obsługiwany przez dwóch członków załogi. Zarzucono prace nad wersją jednomiejscową, a Luftwaffe i AMI zamówiły wersję dwumiejscową.
Oblot prototypu odbył się 14 sierpnia 1974 roku w Manching w Niemczech. W lipcu 1976 roku rządy Wielkiej Brytanii, RFN i Włoch podpisały umowę o produkcji 809 sztuk samolotów Tornado. 644 maszyny miały zostać wykonane w wersji uderzeniowej, z czego RFN miała otrzymać 324 egzemplarze, Wielka Brytania – 200, zaś Włochy – 100. 165 sztuk wersji myśliwskiej Tornado ADV (Air Defence Variant) zostało zamówionych przez Wielką Brytanię (oznaczone Tornado F.3). Pierwsze seryjne Tornado dla Wielkiej Brytanii zostały wyprodukowane w 1979 roku, 5 czerwca 1979 roku RAF otrzymał pierwszy samolot w wersji uderzeniowej, zaś pierwszy dywizjon RAF uzbrojony w Tornado osiągnął gotowość bojową 1 lipca 1982 roku.
Pierwsze użycie bojowe samolotów tego typu nastąpiło podczas operacji „Pustynna Burza” (maszyny te należały do RAF-u oraz do lotnictwa włoskiego). Uderzeniowe Tornada RAF-u wykonywały najtrudniejsze zadania uderzeniowe na silnie bronione obiekty położone na głębokim zapleczu przeciwnika – lotniska, mosty, centra łączności i dowodzenia. Wraz z amerykańskimi F-15E Strike Eagle uczestniczyły również w polowaniu na ruchome wyrzutnie pocisków balistycznych "Scud". W trakcie walk od ognia irackiej obrony przeciwlotniczej utracono 6 maszyn.
Po wprowadzeniu samolotu do służby, współpraca międzynarodowa w obrębie projektu trwała nadal w postaci centrum szkoleniowego w bazie RAF Cottesmore w Anglii. Samoloty były produkowane na użytek krajów biorących udział w projekcie, a także dla sił powietrznych Arabii Saudyjskiej, które zakupiły 96 Tornado IDS i 24 ADV. Oman planował zakup ośmiu Tornad ADV, ale z zakupu wycofano się w 1992 roku. Szturmowe Panavia Tornado nadal znajduje się w służbie RAF, Luftwaffe, AMI i lotnictwa Arabii Saudyjskiej. Krótka seria produkcyjna i wyrafinowane wyposażenie sprawiły, że samolot jest kosztowny w eksploatacji. Do 2009 Wielka Brytania wycofała większość Tornad F.3, pozostawiając w linii jedną eskadrę, którą rozformowano 22 marca 2011. Z trzech eskadr RAF-u latających na Tornadach w wersji szturmowej zakończenie służby jednej z nich zaplanowano na rok 2018, a pozostałych dwóch – na rok 2019. Zgodnie z tym planem ostatni lot bojowy Tornad RAF-u odbył się 31 stycznia 2019 roku z RAF Akrotiri w ramach operacji „Shader”.
Pozostali użytkownicy również planują stopniowe wycofywanie ze służby Tornad, które zostaną zastąpione nowszymi samolotami. Airbus rozpoczął już wstępne prace nad samolotem, który miałby zastąpić Tornada służące w Luftwaffe. Wstępne założenia odnośnie do tej przyszłościowej maszyny zakładają wprowadzenie jej do służby liniowej w roku 2035.
Użytkownicy.
Włochy wykorzystywały 24 wypożyczone brytyjskie Tornado F.3, dla zastąpienia F-104ASA z powodu opóźnienia dostaw Eurofighter Typhoon, dostarczono je między 1995 i 1997 a zwrócono 2003-2004.

</doc>
<doc id="508924" url="https://pl.wikipedia.org/wiki?curid=508924" title="Control Denied">
Control Denied

Control Denied – amerykańska grupa muzyczna wykonująca skomplikowaną technicznie odmianę progresywnego power metalu. Grupa powstała w Tampa 1995 roku z inicjatywy Chucka Schuldinera, współzałożyciela grupy muzycznej Death, funkcjonowała do 2001 roku kiedy to niedługo po zarejestrowaniu ścieżek gitar na drugi studyjny album Control Denied pt. "When Man and Machine Collide", Schuldiner zmarł na nowotwór mózgu. Album nigdy nie został dokończony.

</doc>
<doc id="508929" url="https://pl.wikipedia.org/wiki?curid=508929" title="Wady drewna">
Wady drewna

Wady drewna – anomalie budowy drewna, wszelkie jego uszkodzenia lub inne wrodzone i nabyte cechy, które obniżają jego wartość techniczną i ograniczają zakres użyteczności. Z punktu widzenia przerobu surowca drzewnego drewno powinno mieć kształt walca, równomierną słoistość, przebieg włókien równoległy do podłużnej osi, oraz nie powinno mieć sęków (gałęzi).
"Wada drewna" jest pojęciem względnym: jakaś cecha drewna może być uznana za ewidentną wadę w jednym sortymencie, w innym może stanowić wyjątkową zaletę. Przykładem są poszukiwane wady, w których budowa, rysunek i barwa drewna są nieregularne czy faliste – drewno z taką wadą jest cenione w wyrobach artystycznych, boazeriach, niektórych okleinach. To samo drewno w elementach konstrukcyjnych nie znajdzie zastosowania z uwagi na słabą wytrzymałość. Innym przykładem jest spróchniałe (zgnilizna miękka drewna) drewno drzew liściastych poszukiwane w pszczelarstwie do podkurzaczy, którego wytrzymałość jest znikoma.
Niektóre wady są biologicznie nieuniknioną cechą. Przykładem są sęki – miejsca po odciętych lub obumarłych gałęziach, które zakłócają jednolitość budowy i tym samym zmniejszają użyteczność drewna, jednocześnie gałęzie są niezbędne do podtrzymywania aparatu asymilacyjnego drzew. Innym przykładem jest zmniejszanie się średnicy drzewa ku górze – zbieżystość.
Geneza wad drewna.
Wady drewna powstają lub powiększają się w wyniku działania różnych czynników. Przykładem pozytywnego wpływu człowieka na budowę pnia mogą być przeprowadzone zabiegi hodowlane w lasach gospodarczych. Niewłaściwe wykonanie np. trzebieży może prowadzić do nadmiernej zbieżystości, zwiększenia sękatości, skręcenia drzew, czy zranień, następstwem których mogą być zgnilizny. Wady te mogą powstać zarówno na drzewach ściętych, jak i pozostawionych po trzebieży. Właściwa konserwacja drewna umożliwia zapobieganie uszkodzeniom przez owady czy zgniliznom zarówno w formie przetartej, jak i w postaci drewna okrągłego.
Podział wad drewna.
Zależnie od czasu powstania można wyróżnić wady:
Wszystkie wady pierwotne będą występowały również po ścięciu drewna. W odpowiednich normach (PN-79/D-01011) podział wad drewna został oparty na dwóch kryteriach: na rodzaju uszkodzenia i na przyczynie powstania wady. Według tej normy wyróżnia się następujące grupy wad:

</doc>
<doc id="508931" url="https://pl.wikipedia.org/wiki?curid=508931" title="Saviour">
Saviour

Saviour (z ang. "zbawiciel") – debiutancki album brytyjskiej grupy Antimatter, wydany w 2002 roku przez Prophecy Productions oraz The End Records (w USA).
Muzycy.
W nagrywaniu płyty uczestniczyli m.in. (oprócz stałych członków zespołu, Duncana Pattersona i Micka Mossa):

</doc>
<doc id="508935" url="https://pl.wikipedia.org/wiki?curid=508935" title="Rondo gen. Jerzego Ziętka w Katowicach">
Rondo gen. Jerzego Ziętka w Katowicach

Rondo gen. Jerzego Ziętka w Katowicach (początkowo "Rondo") − duży węzeł drogowy znajdujący się w centrum Katowic. Umożliwia ruch na osi północ-południe − aleja W. Korfantego, oraz swobodny ruch tranzytowy na osi wschód-zachód − droga krajowa nr 79, DTŚ (ulica Chorzowska, aleja Walentego Roździeńskiego). Na platformie ronda stanęła szklana kopuła. Znajduje się w niej między innymi galeria Akademii Sztuk Pięknych w Katowicach zwana „Rondem Sztuki”.
Historia.
Rondo z podziemiami oddano do użytku 20 lipca 1965. W podziemiach zaplanowano m.in. sklep galanterii luksusowej, sklep cukierniczy, sklep perfumeryjny, sklep z pamiątkami, bar kawowy, kwiaciarnię, punkt "totolotka" oraz "karolinki", dwa kioski ruchu, cztery WC i osiem budek telefonicznych. W latach 2000−2005 zdecydowano się całkowicie przebudować rondo.
Architektura.
Przebudowa ronda pochłonęła łącznie kilkaset milionów złotych. 9 grudnia 2006 r. oddano dwunawowy tunel, który umożliwia użytkownikom DTŚ w ciągu drogi krajowej nr 79 bezkolizyjny przejazd przez centrum Katowic, który 21 września 2017 nazwano Tunelem Katowickim. Wjazd do miasta umożliwią dwie drogi serwisowe znajdujące się na stropach tunelów, prowadzące do ronda. Rondo pełni także funkcję centrum przesiadkowego. Zostały utworzone nowe przystanki autobusowe i tramwajowe, które są dostosowane również do obsługi osób z niepełnosprawnościami.
Rondo im. gen. Jerzego Ziętka ma trzy poziomy. Na najniższym poziomie (poziom "-1", "poziom techniczny") znajdują się urządzenia nadzorujące pracę tunelu drogowego oraz jeden z dwóch kiosków. Na parterowym poziomie (poziom "0", "poziom wystawienniczy") znajduje się galeria Rondo Sztuki Akademii Sztuk Pięknych w Katowicach, kiosk oraz Centrum Utrzymania Tunelu. Na górnym poziomie (poziom "+1", "poziom gastronomiczno-wystawienniczy") znajduje się Klub i Restauracja Królestwo oraz jedna z galerii ASP. W kopule funkcjonują również windy dla niepełnosprawnych.
Kopuła.
Kopuła, która przykrywa połowę platformy Ronda, w najwyższym punkcie sięga prawie 14 metrów, jej powierzchnia to 1,2 tys. m², kubaturze wynoszącej 6 000 m³. Najpierw powstała stalowa konstrukcja - z rur o dużym przekroju zmontowane zostały duży i mały łuk, a następnie, z mniejszych, łuki kratowe. Po około miesiącu ruszyło przykrywanie konstrukcji niebiesko-szarymi szybami i w części blachą w kolorze srebrnym. Budowla jest trzypoziomowa. Zachody słońca można podziwiać z tarasu widokowego, który znajduje się na jej pierwszym piętrze, a wschody z przeciwległego balkonu. Okładziny z egzotycznego drzewa pokrywają podłogi tarasu i schody od strony zachodniej.
Architekturą wnętrza kopuły zajęła się katowicka Akademia Sztuk Pięknych. To właśnie jej władze miasta postanowiły przekazać dwa piętra budynku w dzierżawę, choć początkowo mówiono też o przeznaczeniu części obiektu na galerię handlowo-usługową. W kwietniu 2009 kopuła została oświetlona przez 115 lamp diodowych. Ich kolor jest zależny od temperatury i pory roku.
Tunel.
9 grudnia 2006 oddano do użytku tunel o długości 657 (nawa północna) i 650 (nawa południowa) metrów. W obu nawach szerokość jezdni ma 11 metrów, wysokość tunelu wynosi 6,4 metra. Łącznie przebiega tędy 6 pasów ruchu. Tunel ma następujące parametry: grubość stropu − 1,02 metra, grubość ścian szczelinowych − 0,8 metra, liczba lamp oświetlających tunel − 510, liczba wentylatorów − 28, liczba kamer obrotowych − 10, liczba kamer monitorujących ruch w tunelu − 37, fotoradarów − 8, liczba łącznic prowadzących do i z tunelu − 4, trwałość warstwy ścieralnej jezdni tunelu − 100 lat. 11 lat po otwarciu tunelu, 21 września 2017 nazwano go Tunelem Katowickim.

</doc>
<doc id="508939" url="https://pl.wikipedia.org/wiki?curid=508939" title="Halerz raciborski">
Halerz raciborski

Halerz raciborski – srebrna, bita dwustronnie moneta używana jako środek płatniczy w Księstwie Raciborskim. Za panowania Jana II Żelaznego 
tym właśnie środkiem płatniczym dokonano wykupu dziedzicznego wójtostwa w mieście przed rokiem 1413.

</doc>
<doc id="508940" url="https://pl.wikipedia.org/wiki?curid=508940" title="Asgaard">
Asgaard

Asgaard – polska grupa wykonująca muzykę z pogranicza black, doom i gothic metalu. Powstała w 1994 roku w Lewinie Brzeskim z inicjatywy Bartłomieja Kostrzewy. Do 2004 roku grupa wydała pięć albumów studyjnych pozytywnie ocenianych zarówno przez krytyków muzycznych jak i publiczność. W 2007 roku działalność zespołu została zarzucona. W 2011 roku formacja wznowiła działalność jako trio w składzie: Przemysław "Quazarre" Olbryt, Bartłomiej "Hetzer" Kostrzewa i Wojciech "Flumen" Kostrzewa. 
Historia.
Powstała 1994 roku w Lewinie Brzeskim z inicjatywy gitarzysty Bartłomieja Kostrzewy. W lipcu 1995 roku grupa zarejestrowała pierwsze nagrania, które ukazały się w 1997 roku na kasecie "Excellent Darkness Art". Nagrania wzbudziły zainteresowanie wytwórni muzycznej Mystic Production. Następstwem był kontrakt jaki muzycy podpisali z firmą. 
W czerwcu 1998 roku ukazał się debiutancki album formacji zatytułowany "When the Twilight Set in Again". Album zarejestrowany w olsztyńskim Selani Studio był promowany podczas koncertów w Polsce wraz z takimi zespołami jak: Behemoth, Limbonic Art czy Elysium. Wkrótce potem do grupy dołączył wokalista Przemysław "Quazarre" Olbryt, który zastąpił Małgorzatę Raźniak. Pomiędzy listopadem a grudniem tego samego roku w Manek Studio został nagrany kolejny album. Płyta pt. "Ad Sidera, Ad Infinitum" ukazała się październiku 2000 roku ponownie dzięki umowie z Mystic Production. 
W lipcu 2001 roku w lubelskich Hendrix Studios muzycy przystąpili do prac nad trzecim albumem. Wydawnictwo zatytułowane "Ex Oriente Lux" powstało we współpracy z producentem muzycznym Arkadiuszem "Maltą" Malczewskim. Nagrania tego samego roku za sprawą nowego kontraktu wydała firma Metal Mind Productions. Pomiędzy lipcem a wrześniem 2002 roku w Hertz Studio grupa nagrała czwarty album. Również w 2002 roku zespół opuściła skrzypaczka Honorata Stawicka. W 2003 roku zespół zagrał szereg koncertów w Polsce m.in. z grupami Misteria, Carnal, Luna Ad Noctum i Anal Collision. Tego samego roku Wojciech Kostrzewa wziął udział w reaktywacji blackmetalowego zespołu Hermh.
Płyta pt. "XIII Voltum Lunae" ukazała się 5 października tego samego roku. W 2003 roku ukazał się pierwszy album DVD formacji zatytułowany "Lux in Tenebris". Na wydawnictwie znalazł się koncert Asgaard zarejestrowany w Studiu Krzemionki w Krakowie w październiku 2002 roku. 25 października 2004 ukazał się piąty album studyjny formacji pt. "EyeMDX-tasy". Nagrania zostały zarejestrowane ponownie w białostockim Hertz Studio. Z kolei mastering w częstochowskim Studio 333 wykonał Bartek Kuźniak. W ramach promocji Asgaard odbył w Polsce trasę koncertową Black Diamonds Tour. W trasie wzięły udział ponadto formacje Luna ad Noctum i Hermh.
Pod 2007 roku zespół zaprzestał działalności koncertowej i studyjnej. Skład opuścili Roman Golębiowski i Jacek Monkiewicz. W 2011 roku formacja wznowiła działalność jako trio w składzie: Przemysław "Quazarre" Olbryt, Bartłomiej "Hetzer" Kostrzewa i Wojciech "Flumen" Kostrzewa. Muzycy podjęli się także nagrań kolejnego albumu studyjnego pt. "Stairs to Nowhere". Sesyjnie w nagraniach wzięli udział basista Ivy - członek zespołu Serpentia oraz perkusista Łukasz "Icanraz" Sarnacki znany m.in. ze współpracy z grupą Christ Agony i Hermh. Początkowo premierę albumu Asgaard wyznaczono na grudzień 2011 roku. Jednakże muzycy zdecydowali o ponownej rejestracji śladów gitary elektrycznej i basowej, a także wokaliz. Do prac nad płytą przyłączył się także basista Tomasz "Hal" Halicki - muzyk od 2011 roku związany z kwartetem Vader. W 2012 roku pochodzący z płyty "EyeMDX-tasy" utwór "Mystery ov Tzar’s Visionaire Act II" został wykorzystany w filmie "Big Love" w reżyserii Barbary Białowąs. Natomiast ostateczna premiera szóstej płyty Asgaard została wyznaczona na 21 marca 2012 roku.

</doc>
<doc id="508943" url="https://pl.wikipedia.org/wiki?curid=508943" title="Mirage 2000">
Mirage 2000



</doc>
<doc id="508944" url="https://pl.wikipedia.org/wiki?curid=508944" title="KS Polpak Świecie">
KS Polpak Świecie



</doc>
<doc id="508945" url="https://pl.wikipedia.org/wiki?curid=508945" title="BOT KS Turów Zgorzelec">
BOT KS Turów Zgorzelec



</doc>
<doc id="508946" url="https://pl.wikipedia.org/wiki?curid=508946" title="Toruń Wrzosy">
Toruń Wrzosy



</doc>
<doc id="508947" url="https://pl.wikipedia.org/wiki?curid=508947" title="Wojciech Dzieduszycki (artysta)">
Wojciech Dzieduszycki (artysta)

Wojciech Dzieduszycki (ur. 5 czerwca 1912 w Jezupolu koło Stanisławowa, zm. 2 maja 2008 we Wrocławiu) – polski aktor, śpiewak, dyrygent, dziennikarz, autor tekstów kabaretowych, działacz kulturalny, recenzent muzyczny i teatralny oraz inżynier.
Życiorys.
Młodość.
Dzieduszycki wywodził się ze starej i zamożnej rodziny szlacheckiej herbu Sas. Jego bezpośrednim przodkiem był Dominik Herakliusz Dzieduszycki (1727–1804), który w 1777 uzyskał dziedziczny tytuł hrabiowski w Austrii.
Od czternastego roku życia pracował w majątku ojca. Ukończył studia na Wydziale Rolnym i Mechaniki Rolnej Akademii Rolniczej w Dublanach, oraz Polskie Towarzystwo Muzyczne we Lwowie. W 1934 zadebiutował jako tenor w operze w Stanisławowie, w 1935 wystąpił w Operze Lwowskiej w roli Leńskiego w "Eugeniuszu Onieginie" Piotra Czajkowskiego oraz jako Rudolf w "Cyganerii" Giacomo Pucciniego, a później także w Opera Comunale we Florencji i w Mediolanie. Grał również role amantów, m.in. u Wilama Horzycy w "Przygodzie w Grand Hotelu". 30 stycznia 1937 poślubił Marię Kostecką, z którą miał syna Antoniego.
W czasie II wojny światowej znalazł się w obozie jenieckim w Pustkowie, w którym zorganizował obozowy teatr, a później w obozie koncentracyjnym Groß-Rosen. Skazany tam na karę śmierci, uniknął wyroku, ponieważ został rozpoznany jako śpiewak operowy. Jego żona Maria zmarła 9 czerwca 1945 w szpitalu dla DP w obozie Bergen-Belsen.
Działalność w Polsce Ludowej.
W latach 1945–1946 Wojciech Dzieduszycki, którego rodzinny majątek został zagarnięty przez ZSRR, był dyrektorem Teatru Kameralnego TUR w Krakowie, a następnie osiedlił się we Wrocławiu. W 1946 poślubił Halinę Świątkównę. Wiedzę zdobytą przy zarządzaniu rodzinnym majątkiem wykorzystał przy uruchamianiu przemysłu spożywczego na Dolnym Śląsku. Był dyrektorem młynów zbożowych, opracował recepturę i technologię produkcji "Mąki Wrocławskiej" (pszenna, typu 500), a także uczył w Technikum Spożywczym na wrocławskiej Wyspie Młyńskiej (obecnie Hotel Tumski). W 1949 urodziła się jego córka Małgorzata.
W 1952 założył we Wrocławiu wraz z żoną Haliną, kabaret "Dymek z papierosa". Ze względu na wykonywanie lwowskich piosenek był szykanowany przez stalinowskie władze. Był współpracownikiem miesięcznika "Odra" od jego powstania. W 1963 zaproponował przyznawanie nagrody "Orfeusza" na festiwalu Warszawska Jesień, współorganizował również Festiwale Chopinowskie w Dusznikach-Zdroju. Po śmierci żony, Haliny Dzieduszyckiej w 1997 ufundował nagrodę jej imienia, przyznawaną corocznie młodym recenzentom teatralnym i muzycznym.
W 1999 wystąpił w telewizyjnym serialu "Trędowata".
Dzięki staraniom Wojciecha Dzieduszyckiego wzniesiono we wrocławskim Parku Południowym pomnik Fryderyka Chopina.
W maju 2002 Dzieduszycki po raz trzeci się ożenił, jego trzecią żoną była Irena Małecka.
Współpraca z SB.
W październiku 2006 Dzieduszycki wyznał, że został „zmuszony” do współpracy z organami służb bezpieczeństwa w 1949. Przyznał w nim, że "to ogromnie bolesna i wstydliwa strona jego życia"; "w 1949 r. zmuszono mnie do podpisania tzw. lojalki, robiąc ze mnie w ten sposób tajnego współpracownika SB. (...) Wyparłem te fakty z pamięci na tyle skutecznie, że dzisiaj nie wiem, kogo mogłem tym skrzywdzić, kogo powinienem prosić o wybaczenie". Z lat 1949–1971 zachowało się jego 400 ręcznie pisanych raportów, dotyczących głównie wrocławskich środowisk kulturalnych. Z wyjazdów zagranicznych donosił również na działaczy emigracyjnych: gen. Stanisława Maczka, Jana Nowaka-Jeziorańskiego. W dokumentach jest tylko jedno pokwitowanie odbioru pieniędzy z 1965. W 1972 Służba Bezpieczeństwa zakończyła współpracę uznając, że jego donosy nie mają już większej wartości.
Wojciech Dzieduszycki zmarł 2 maja 2008, a w pogrzebie urny z jego prochami (9 maja), we wrocławskim kościele św. Wawrzyńca przy ul. Bujwida, brało udział blisko tysiąc osób.
Nagrody i wyróżnienia.
W 1999 został Honorowym Obywatelem Wrocławia (13 października 2006, po ujawnieniu jego agenturalnej przeszłości, zrzekł się tego zaszczytu), a 20 listopada 2000 odebrał doktorat honoris causa przyznany mu przez Akademię Muzyczną im. Karola Lipińskiego we Wrocławiu. Był ponadto laureatem kilkudziesięciu nagród kulturalnych.

</doc>
<doc id="508948" url="https://pl.wikipedia.org/wiki?curid=508948" title="Toruń Glinki">
Toruń Glinki



</doc>
<doc id="508949" url="https://pl.wikipedia.org/wiki?curid=508949" title="Gross-Rosen">
Gross-Rosen



</doc>
<doc id="508951" url="https://pl.wikipedia.org/wiki?curid=508951" title="Analizator widma">
Analizator widma

Analizator widma – urządzenie pomiarowe służące do prezentacji widma częstotliwościowego danej wielkości fizycznej zmiennej w czasie. Wielkością tą może być np. wychylenie (analizator widma drgań mechanicznych), ciśnienie powietrza (analizator widma akustycznego), długość fali światła (analizator widma optycznego). Najbardziej powszechnie termin ten używany jest jednak jako określenie elektronicznego przyrządu pomiarowego służącego do prezentacji w czasie rzeczywistym widma sygnału elektrycznego. Wielkością fizyczną zmienną w czasie jest wówczas napięcie lub prąd, które są ze sobą związane przez wejściową impedancję charakterystyczną analizatora.
Analizując widma sygnałów elektrycznych, ich częstotliwości dominującej, mocy, zniekształceń harmonicznych, przepustowości i innych składników widmowych sygnału można zaobserwować, że nie są one łatwo wykrywalne w dziedzinie czasu. Parametry te są przydatne w charakterystyce urządzeń elektronicznych, takich jak bezprzewodowe nadajniki.
__SPIS__
Wyświetlacz analizatora widma pokazuje częstotliwość na osi poziomej, a amplitudę na osi pionowej. Dla przypadkowego obserwatora, analizator widma wyglądem przypomina oscyloskop. Faktycznie, niektóre instrumenty laboratoryjne mogą funkcjonować jako oscyloskop lub jako analizator widma.
Rodzaje analizatorów sygnału.
Różnice pomiędzy analizatorami sygnału są podyktowane metodami zastosowanymi w celu uzyskania widma sygnału. Istnieją dwa podstawowe rodzaje analizatorów widma, "swept-tuned", oraz FFT.
Podział analizatorów sygnału.
Analizatory sygnałów dzielimy na: stacjonarny, przenośny i podręczny.
Stacjonarny.
Ta obudowa jest przydatna do zastosowań, gdzie analizator widma można podłączyć do zasilania sieciowego, i używany jest podczas produkcji w środowisku testowym. Cechują się one lepszą wydajnością i specyfikacją niż analizatory przenośne bądź kieszonkowe. Wbudowane mają wiele powiązanych wentylatorów w celu rozproszenia ciepła wytwarzanego przez procesor, a ich masa może przekraczać 14 kg.
Przenośny.
Ten typ analizatora wyposażony jest w baterię i używany jest do pomiarów w sytuacji, gdy nie ma możliwości podłączenia urządzenia do sieci. Zalety takiej konstrukcji to m.in.:
Podręczny.
Taka obudowa jest przydatna wszędzie tam, gdzie analizator widma musi być bardzo lekki i mały. Jednak podręczne analizatory oferują ograniczone możliwości pomiarowe w stosunku do większych. Cechami, które przyczyniają się do użyteczności takiej konstrukcji to:
Zasada działania.
Analizator "swept-tuned".
Analizatory "swept–tuned" są zazwyczaj wyposażone w odbiornik superheterodynowy lub są typu TRF (dostrojenie częstotliwości radiowej). Analizator TFR składa się z filtra pasmowego, którego częstotliwość środkowa jest strojoną na żądany zakres częstotliwości, detektora sterującego odchyleniem w osi Y na wyświetlaczu i generatora odchylenia poziomego, służącego do określania częstotliwości na osi X wyświetlacza. Jest to prosty, tani analizator o szerokim zakresie częstotliwości, ale jego wadą jest brak czułości i niska rozdzielczość. Ponieważ analizatory TRF mają przestrajalne filtry, ograniczające pasmo analizy, przez szerokość przestrajania filtra. Rozdzielczość analizatora jest określana przez filtr dla danego pasma, natomiast przestrajalne filtry zazwyczaj zachodzą na siebie zakresami.
Analizator TRF jest często używany do zastosowań mikrofalowych ze względu na łatwą konstrukcję szerokopasmowo przestrajalnych filtrów.
Najpopularniejszy typ analizatora widma odznacza się tym, że widmo sygnału jest przemiatane przez stały filtr pasmowy (superheterodynowy). Analizator ten jest w zasadzie odbiornikiem wąskopasmowym, który ma elektronicznie dostrajaną częstotliwość odbioru przez zastosowanie generatora przebiegu piłokształtnego, do przestrajania generatora lokalnego VFO. Ten sam przebieg jest jednocześnie stosowany do odchylenia w osi X na wyświetlaczu. Natomiast wyjście odbiornika jest połączone z układem odchylania w osi Y, dla obrazowania amplitudy sygnału.
Analizator jest dostrajany do zakresu częstotliwości poprzez odpowiednią zmianę napięcia na LO (oscylator lokalny). Częstotliwość LO miesza się z sygnałem wejściowym, dzięki czemu powstaje IF (częstotliwość pośrednia). Analizator działa tylko, gdy częstotliwość LO będzie większa aniżeli częstotliwość sygnału wejściowego: fs &lt; fLO
wtedy: fs = fLO – fIF
Jest to podstawowe równanie wykorzystywane do określenia zakresu częstotliwości analizatora. Zakres ten może być poszerzony przez zmieszanie sygnału wejściowego z harmonicznymi częstotliwości LO. Zaletą techniki superheterodynowej jest uzyskanie wysokiej czułości za pomocą wzmacniaczy IF (pośredniej częstotliwości), jak i bardzo szeroki zakres przestrajania. Ponadto rozdzielczość można zmieniać przez zmianę szerokości pasma filtrów IF.
Analizator czasu rzeczywistego (RTA).
RTA lub wielokanałowy analizator jest po prostu zestawem filtrów pasmowo – przepustowych. Badany sygnał jest podawany na każdy filtr pasmowo – przepustowy, następnie wyświetlany jest jako funkcja zakresu częstotliwości filtra. Zakres częstotliwości analizatora jest organiczny przez liczbę filtrów oraz ich pasmo przenoszenia. Tego typu układ używa się do analizy niskich częstotliwości, takich jak zakres audio, czy infradźwięki. Dzieje się tak, gdyż filtry pasmowo – przepustowe w tym zakresie mają być bardzo wąskie bez dużego wpływu prędkości przemiatania (przełączanie filtrów i pobierania poszczególnych próbek) jak we wspomnianych analizatorach "swept–tuned".
Pomiary częstotliwości.
Nowoczesne analizatory widma są kalibrowane dla częstotliwości i amplitudy, do pomiarów względnych i bezwzględnych. Kalibracja częstotliwości jest uzależniona od sposobu przestrajania skali w osi X analizatora. Mogą być one kalibrowane na trzy sposoby: pełne pasmo, na działkę oraz w trybie zero scan. Tryb pełnego pasma jest używany do lokalizowania sygnałów, ponieważ wyświetlany jest cały dostępny zakres częstotliwości analizatora. Tryb przestrajania na działkę służy do powiększania danego sygnału, tak aby na szerokości wyświetlacza na każda działkę przypadł ten sam zakres. Natomiast w trybie skanowania zera, analizator działa jak na stałe dostrojony odbiornik z możliwością wyboru przepustowości, do odzyskiwania modulacji sygnałów lub monitorowania w czasie rzeczywistym jednego sygnału.
Stabilność.
Ważne jest, aby analizator widma był bardziej stabilny niż sygnały mierzone. Stabilność analizatora zależy od stabilności częstotliwości jej lokalnych oscylatorów. Stabilność dzielimy na krótkoterminową i długoterminową. Pozostałości FM są miarą stabilności krótkoterminowej, które zazwyczaj podawane są w HZ od szczytu do szczytu. Krótkoterminowe stabilności charakteryzują się również pasma boczne szumów, które są miarą czystości widmowej analizatora. Pasma boczne hałasu są określane w postaci dB (decybele) i Hz (herce) dla danego pasma. Natomiast długoterminową stabilność charakteryzuje dryf częstotliwości LO. Dryf częstotliwości jest miarą zmiany częstotliwości w określonym czasie (np. Hz/s lub Hz/h).
Zarówno krótko- jak i długoterminowa stabilność może być poprawiona przez PLL w LO. Pętla PLL powinna zadziałać automatycznie, gdy badamy wąski wycinek widma.
Rozdzielczość.
Zanim analizator wyświetli widmo częstotliwości na ekranie, musi je najpierw rozpoznać. Oznacza to odróżnienie poszczególnych składowych od siebie. Rozdzielczość analizatora widma jest ograniczona przez największa szerokość pasma. Na przykład jeśli największym pasmem jest 1 kHz, wówczas najbliższe dowolne dwa sygnały mogą zostać pokazane jako jeden sygnał 1kHz. Dzieje się tak, gdyż ślad IF ma kształt użytego filtru pasmowo – przepustowego, gdy przemiatany jest przez zakłócenia sygnału CW. Ponieważ rozdzielczość analizatora jest ograniczona przez szerokość filtra, wydaje się, że poprzez zmniejszenie szerokości filtra w nieskończoność, osiągnie się nieskończoną rozdzielczość. Jednak nie jest to możliwe, gdyż rozdzielczość jest ograniczona stabilnością generatora w analizatorze – pozostałość FM. Jeśli wewnętrzne odchylenie częstotliwości analizatora wynosi 1 kHz, to największym pasmem, które może być używane do rozróżniania jednego sygnału wejściowego również wynosi 1 kHz. Wszelkie węższe filtry IF spowodują więcej niż jedną odpowiedź, lub przerywaną odpowiedź na jednej częstotliwości.
Rozdzielczość analizatora widma jest określona przez jego szerokość pasma filtru IF. Szerokość ta jest zwykle 3dB szerokością pasma filtru IF. Stosunek 60 dB pasma (w Hz) do 3 dB szerokości pasma (w Hz) jest znany jako współczynnik kształtu filtra. Im mniejszy jest współczynnik kształtu, tym większa jest zdolność analizatora do obrazowania bliskich siebie sygnałów o różnej amplitudzie. Jeżeli współczynnik kształtu wynosi 15:1 dla danego filtru, a mamy dwa sygnały, których amplituda różni się o 60 dB, to ich częstotliwość musi różnić się o 7,5 szerokości pasma IF zanim będą mogły być odróżniane. W przeciwnym razie będą one widoczne jako jeden sygnał na wyświetlaczu analizatora widma.
Istnieje praktyczne ograniczenie współczynnika kształtu. Liczby biegunów stosowane w filtrach IF określają współczynnik kształtu synchronicznie przestrajanych filtrów. Synchroniczne przestrajanie filtry (lub filtry Gaussa) są zwykle używane ze względu na liniowość fazową. Współczynnik kształtu można poprawić za pomocą rozłożenia dostrajanych filtrów (lub kwadratowego zespolenia). Jednakże takie filtry mają nieciągłości fazy na krańcach pasm, co daje odbicia, gdy sygnały bardzo szybko przechodzą przez nie w analizatorze widma.
Czasami w filtrze IF współczynnik kształtu jest określony jako stosunek 60 dB pasma do 6 dB pasma, albo stosunek 40 dB pasma do 3 dB pasma. Może to powodować trudności przy porównywaniu filtrów. Na przykład współczynnik kształtu 20:1 mierzony 60 dB / 3dB odpowiada w przybliżeniu 10:1 współczynnika kształtu mierzonego przy 60 dB / 6dB. Nawet jeśli współczynnik kształtu jest mniejszy, gdy określony stosunek wynosi 60 dB / 6 dB, zdolność rozliczeniowa jest taka sama. W związku z tym współczynnik kształtu jest przydatny jako środek do oznaczania stromości filtru tylko wtedy, gdy pasma dB używane do kreślenia współczynnika kształtu są takie same dla filtrów, które są porównywane. Zdolność analizatora widma do rozróżniania bliskich siebie sygnałów o różnej amplitudzie nie jest funkcją filtru IF, lecz jego współczynnikiem kształtu. Pasma boczne szumów mogą również zmniejszyć rozdzielczość. Pojawiają się one wokół pasma filtru IF, przez co mogą ograniczyć możliwości zaobserwowania małych sygnałów. To ogranicza rozdzielczość przy pomiarze sygnałów o różnej amplitudzie.

</doc>
<doc id="508954" url="https://pl.wikipedia.org/wiki?curid=508954" title="7 Dni Częstochowa">
7 Dni Częstochowa

7 Dni Częstochowa – tygodnik istniejący od początku maja 2004 roku. Ukazuje się w każdy czwartek na terenie Częstochowy oraz powiatów: częstochowskiego, kłobuckiego, myszkowskiego, lublinieckiego, pajęczańskiego i wieluńskiego. Ma objętość 12–32 stron, formatu A3. Jest rozpowszechniany przez Ruch, Kolporter, prywatnych dystrybutorów oraz własną sieć kolportażu.
Twórcy tygodnika definiują go jako czasopismo o charakterze prospołecznym i ponadpartyjnym. Gazeta dużo miejsca poświęca sprawom regionu, publikuje też materiały o charakterze poradnikowym i rozrywkowym.
Tytuł został założony przez Regionalne Stowarzyszenie Społeczno-Kulturalne „Czenstochovia”, skupiające częstochowskich dziennikarzy prasy lokalnej. Obecnie wydawcą tygodnika jest News Press.

</doc>
<doc id="508956" url="https://pl.wikipedia.org/wiki?curid=508956" title="Podgórz (dzielnica Torunia)">
Podgórz (dzielnica Torunia)



</doc>
<doc id="508959" url="https://pl.wikipedia.org/wiki?curid=508959" title="Joseph Turner">
Joseph Turner



</doc>
<doc id="508960" url="https://pl.wikipedia.org/wiki?curid=508960" title="Ołeksandr Szowkowski">
Ołeksandr Szowkowski

Ołeksandr Wołodymyrowycz Szowkowski (, ur. 2 stycznia 1975 w Kijowie) – ukraiński piłkarz, grający na pozycji bramkarza, były reprezentant Ukrainy, trener piłkarski.
Kariera piłkarska.
Kariera klubowa.
Wychowanek DJuSSz Dynama Kijów (od 1983). Pierwszy trener Ołeksandr Czubarow. Następny trener Anatolij Kroszczenko (od 1985) po raz pierwszy postawił Szowkowskiego na bramkę. Bramkarz przez niemal całą karierę związany był z Dynamem Kijów. W grudniu 1992 został włączony do składu Dynama-2 Kijów, a od grudnia 1993, znajdował się w składzie pierwszej drużyny Dynama. Do 2006 sporadycznie grywał w drugim zespole.
6 marca 1994 zadebiutował w Wyszczej lidze w meczu z Kreminiem Krzemieńczuk, zremisowanym 1:1. Z Dynamem święcił największe sukcesy: był dwunastokrotnym mistrzem Ukrainy oraz ośmiokrotnym zdobywcą Pucharu Ukrainy. Również czterokrotnie wywalczył Superpuchar Ukrainy. 10 lipca 1994 zadebiutował w Lidze Mistrzów w meczu z duńskim klubem Silkeborg IF, zremisowanym 0:0. Z kijowskim Dynamem doszedł także do ćwierćfinału Ligi Mistrzów w sezonie 1997/1998 oraz do półfinału w sezonie 1998/1999.
8 lutego 2011 w turnieju Cyprus Cup, w doliczonym czasie gry z Rumunią zastąpił na boisku Andrija Piatowa, przez co stał się najstarszym zawodnikiem w historii ukraińskiej drużyny narodowej – miał 36 lat i 36 dni.
Pierwszy piłkarz, który zaliczył ponad 100 występów dla ukraińskiego zespołu w Pucharze Europy. Według stanu na listopad 2012, był trzecim na liście piłkarzy, którzy rozegrali najwięcej meczów na poziomie pierwszej klasy rozgrywkowej na Ukrainie.
Jeden z czterech bramkarzy w historii piłki nożnej, którzy zagrali 100 i więcej meczów w Lidze Mistrzów (wraz z Ikerem Casillasem, Oliverem Kahnem i Edwinem van der Sarem). W rozgrywkach europejskich pucharów, podczas 33 spotkań zachował czyste konto. Jedyny bramkarz w historii Ligi Mistrzów UEFA, który brał udział w kolejnych 15 sezonach.
W 2014 roku pobił rekord Ołeha Błochina w ilości występów dla Dynama – rozegrał 582 gier w niebiesko-białej koszulce.
30 maja 2015 rozegrał swój 400 mecz w Premier-lidze.
4 czerwca 2015 zagrał swój 600 mecz w barwach Dynama Kijów.
W lidze ukraińskiej rozegrał 443 mecze, w pucharze Ukrainy – 60, w europejskich pucharach – 139 oraz 7 w Superpucharze.
W grudniu 2016 postanowił zakończyć karierę piłkarską.
Kariera reprezentacyjna.
13 listopada 1994 zadebiutował w reprezentacji Ukrainy, w meczu towarzyskim z Estonią, wygranym 3:0. Był uczestnikiem Mistrzostw Świata 2006, gdzie reprezentacja Ukrainy doszła do ćwierćfinału. Na niemieckim mundialu zagrał z numerem 1. W pierwszym meczu Ukraińców na mundialu (z Hiszpanią) puścił 4 gole. Znacznie lepiej poszło mu w kolejnych meczach. W serii rzutów karnych, podczas 1/8 finału – w którym Ukraina grała ze Szwajcarią – obronił dwa rzuty karne i został wybrany najlepszym zawodnikiem tego spotkania. Przeszedł do historii piłkarskich Mistrzostw Świata jako pierwszy bramkarz, który nie przepuścił bramek w serii rzutów karnych.
4 września 2012 roku, ogłosił zakończenie kariery w reprezentacji Ukrainy.
W październiku 2020, będąc trenerem bramkarzy reprezentacji Ukrainy, wznowił karierę na trzy spotkania reprezentacji, ze względu na wykryte zakażenia koronawirusem SARS-CoV-2 u trzech z czterech powołanych bramkarzy.
Kariera trenerska.
3 września 2018 został włączony do kadry trenerskiej reprezentacji Ukrainy. Selekcjoner Andrij Szewczenko poinformował o włączeniu Szowkowskiego do sztabu kadry, powierzając mu funkcję trenera bramkarzy.

</doc>
<doc id="508961" url="https://pl.wikipedia.org/wiki?curid=508961" title="Ołeh Błochin">
Ołeh Błochin

Ołeh Wołodymyrowycz Błochin, ukr. Олег Володимирович Блохін, ros. Олег Владимирович Блохин (ur. 5 listopada 1952 w Kijowie) – ukraiński piłkarz, występujący na pozycji napastnika, reprezentant Związku Radzieckiego, trener piłkarski.
Zdobywca Złotej Piłki w 1975, rekordzista pod względem liczby występów i liczby strzelonych bramek w reprezentacji Związku Radzieckiego; po zakończeniu kariery piłkarskiej trener, od września 2003 do grudnia 2007 i od kwietnia 2011 do października 2012 selekcjoner reprezentacji Ukrainy, którą doprowadził do 1/4 finału w mistrzostwach świata w Niemczech w 2006.
Kariera piłkarska.
Kariera klubowa.
Jako nastolatek został przyjęty do zespołu juniorów Dynama Kijów, a następnie przesunięty do drużyny rezerw, skąd wkrótce przeszedł do pierwszego składu. Lata jego gry w Dynamie to okres największych sukcesów w historii kijowskiego klubu, związany również z osobą trenera Walerego Łobanowskiego. Grając w Dynamie, został samodzielnym liderem klasyfikacji strzelców i piłkarzy z największą liczbą występów w radzieckiej Wyższej Lidze. Zagrał w niej 432 razy i strzelił 211 goli. Osiem razy sięgał po mistrzostwo ZSRR (w 1971, 1974, 1975, 1977, 1980, 1981, 1985 i 1986), pięć razy po Puchar ZSRR (w 1974, 1978, 1982, 1985 i 1987). Poprowadził Dynamo do wygranej w Pucharze Zdobywców Pucharów w 1975 i 1986. W latach 1972–1975 i w 1977 pięciokrotnie zdobywał tytuł króla strzelców ligi. Był jednym z pierwszych radzieckich piłkarzy, którym pozwolono na transfer do klubu zagranicznego. W 1988 podpisał kontrakt z austriackim zespołem Vorwärts Steyr, zaś od 1989 do 1990 grał na Cyprze, w Arisie Limassol.
Kariera reprezentacyjna.
Jest rekordzistą reprezentacji ZSRR pod względem liczby występów (112) i zdobytych goli (42). W drużynie "Sbornej" debiutował 16 lipca 1972 w spotkaniu z Finlandią i już w pierwszym meczu strzelił bramkę. Dwukrotnie zdobywał brązowy medal igrzysk olimpijskich – w 1972 i 1976. Grał na mistrzostwach świata w 1982 i 1986. Po raz ostatni jako reprezentant Związku Radzieckiego wystąpił 21 września 1988 w spotkaniu z drużyną RFN.
Statystyki.
Stan na 31 grudnia 1990.
Kariera trenerska.
Po zakończeniu kariery zawodniczej przeniósł się do Grecji, gdzie trenował miejscowe kluby: Olympiakos SFP (wicemistrzostwo Grecji w 1991 i 1992, Puchar Grecji w 1992), PAOK FC, AO Ionikos i AEK Ateny. We wrześniu 2003 został trenerem reprezentacji Ukrainy, którą w 2006 doprowadził do ćwierćfinału mistrzostw świata w Niemczech. W grudniu 2007 podał się do dymisji po nieudanych eliminacjach do mistrzostw Europy w 2008. W sezonie 2008 prowadził FK Moskwa, skąd odszedł w listopadzie 2008 za porozumieniem stron. 1 września 2009 objął stanowisko dyrektora sportowego Czornomorca Odessa. 21 kwietnia 2011 ponownie został selekcjonerem reprezentacji Ukrainy. W 2012 poprowadził drużynę na mistrzostwach Europy; drużyna zwyciężyła w pierwszym meczu ze Szwecją 2:1, jednak współgospodarze mistrzostw odpadli już w fazie grupowej, gdyż przegrali dwa kolejne spotkania z Francją 0:2 i z Anglią 0:1.
We wrześniu 2012 Ołeh Błochin został trenerem Dynama Kijów, po czym w październiku 2012 przestał pełnić funkcję selekcjonera reprezentacji Ukrainy. 16 kwietnia 2014 po przegranym meczu ligowym z Szachtarem Donieck został zwolniony z zajmowanego stanowiska.
Działalność polityczna.
W latach 1998–2006 przez dwie kadencje sprawował mandat posła do ukraińskiej Rady Najwyższej. W pierwszej reprezentował partię Hromada, następnie Komunistyczną Partię Ukrainy, później przeszedł do Zjednoczonej Socjaldemokratycznej Partii Ukrainy. Po porażce wyborczej tego ugrupowania w 2006 wycofał się z polityki.
Życie prywatne.
Był żonaty z Iryną Deriuhiną, radziecką gimnastyczką, pięciokrotną mistrzynią świata w gimnastyce. Jego córka z pierwszego małżeństwa Iryna została aktorką i piosenkarką. Na początku lat 90. Ołeh Błochin rozwiódł się i ożenił się z Anżełą, z którą ma dwie córki Hannę oraz Katerynę.

</doc>
<doc id="508965" url="https://pl.wikipedia.org/wiki?curid=508965" title="Fretnoise">
Fretnoise



</doc>
<doc id="508971" url="https://pl.wikipedia.org/wiki?curid=508971" title="Elementarne macierze transformacji">
Elementarne macierze transformacji

Elementarne macierze transformacji – macierze opisujące zależność pomiędzy współrzędnymi wskazanego punktu przed i po transformacji. Przez transformację rozumiemy w tym przypadku translację (czyli przesunięcie), skalowanie oraz rotację (czyli obrót). Macierze te mają znaczenie na przykład w grafice komputerowej.
Najczęściej mają one o jeden rząd więcej niż wymiar wektora współrzędnych, a dokładniej mają rząd równy wymiarowi współrzędnych jednorodnych. Podzielić je można na trzy grupy, które zostały przedstawione poniżej.
Elementarne macierze translacji.
W tym przypadku trzy przesunięcia mogą zostać zapisane jako jedna macierz, ponieważ różnią się tylko ostatnią kolumną.
gdzie:
Można także rozbić tę macierz na 3 osobne: formula_2 formula_3 oraz formula_4
Elementarne macierze skalowania.
Niezależnie wykonujemy skalowanie względem każdej z osi przyjmując odpowiedni współczynnik dla każdej z nich.
gdzie:
Można także rozbić tę macierz na 3 osobne: formula_6 formula_7 oraz formula_8
Elementarne macierze rotacji.
Obroty przedstawiane są w różny sposób, dlatego też elementarne macierze rotacji muszą być przedstawiane oddzielnie.
Dla osi X: formula_9
Dla osi Y: formula_10
Dla osi Z: formula_11
Składanie macierzy.
Istnieje możliwość składania transformacji. Wówczas obliczamy macierz wynikową będącą iloczynem składowych macierzy transformacji, którą „działamy” na dany punkt w przestrzeni.
W powyższym przykładzie najpierw wykonujemy operację skalowania, następnie translacji o wektor. Takich operacji może być więcej. Każdą następną macierz transformacji dokładamy po lewej stronie iloczynu macierzy, przy czym mnożenie macierzy przez wektor wykonujemy od prawej strony do lewej.
Możemy także powyższą operację zastąpić iloczynem macierzy wynikowej przez wektor.
Macierz transformacji będącą złożeniem poszczególnych transformacji składowych otrzymamy ze wzoru.
Gdy są dane dwie (lub więcej) macierze przekształceń:
Obie macierze można złożyć w jedną macierz przekształcającą układ zerowy w układ drugi.
Rot02=Rot12*Rot01.
Macierze te oraz ich iloczyn należy do specjalnej grupy euklidesowej SE(3).
Specjalna grupa euklidesowa.
Specjalna grupa euklidesowa SE(3) to zbiór macierzy formula_15 (gdzie R to macierz opisująca obrót, a T to macierz opisująca translację), które spełniają warunki:
Specjalna grupa euklidesowa może być także zapisana jako iloczyn wektora oraz grupy obrotów, tj.:
Macierze należące do SE(3) pozwalają opisać ruch ciała sztywnego. Do ich konstrukcji wykorzystane mogą być elementarne macierze transformacji. Przy takim zapisie macierzy konieczne jest także stosowanie współrzędnych jednorodnych, żeby wymiar wektora współrzędnych był równy liczbie kolumn macierzy.
Interpretacje.
Macierze należące do SE(3) pozwalają:

</doc>
<doc id="508972" url="https://pl.wikipedia.org/wiki?curid=508972" title="Janusz Kamiński (polityk)">
Janusz Kamiński (polityk)

Janusz Kamiński (ur. 13 listopada 1933 w Siedlcach) – polski inżynier elektryk, kolejarz i polityk, minister komunikacji w latach 1981–1987, minister transportu, żeglugi i łączności w latach 1987–1989.
Życiorys.
Inżynier elektryk o specjalności trakcji elektrycznej, ukończył studia na Politechnice Warszawskiej. Od 1955 związany z resortem komunikacji, najpierw bezpośrednio w strukturach Polskich Kolei Państwowych będąc zatrudniony od stanowiska starszego mechanika (maszynisty) w Elektrowozowni Warszawa Grochów, w 1969 został zastępcą dyrektora, a od 1970 do 1973 dyrektor Dyrekcji Okręgowej Kolei Państwowych w Warszawie. Następnie w latach 1973–1981 powierzono mu funkcję podsekretarza stanu w Ministerstwie Komunikacji, od 1981 ministra komunikacji w rządach Wojciecha Jaruzelskiego i Zbigniewa Messnera zarazem pełniącego też obowiązki dyrektora generalnego PKP. Od 1987 minister transportu, żeglugi i łączności w rządach Zbigniewa Messnera i Mieczysława Rakowskiego. W 1995 został dyrektorem Biura Handlu Zagranicznego Kamax S.A. w Warszawie a następnie doradcą zarządu Grupy AXTONE S.A.
Od 1960 był członkiem Polskiej Zjednoczonej Partii Robotniczej.

</doc>
<doc id="508981" url="https://pl.wikipedia.org/wiki?curid=508981" title="Gordian Knot">
Gordian Knot

Gordian Knot – amerykańska supergrupa muzyczna wykonująca instrumentalną, skomplikowaną technicznie odmianę progresywnego rocka i heavy metalu. Grupa powstała w 1998 roku z inicjatywy basisty Seana Malone’a.

</doc>
<doc id="508985" url="https://pl.wikipedia.org/wiki?curid=508985" title="Iglica (Wrocław)">
Iglica (Wrocław)

Iglica – stalowa iglica we Wrocławiu, w Parku Szczytnickim, w pobliżu Hali Stulecia (Ludowej), wzniesiona w 1948 z okazji Wystawy Ziem Odzyskanych (WZO); konstrukcja mierzy 90,3 metra (pierwotnie 106 metrów).
Historia.
Czterdziestoczterotonową wieżę zaprojektował prof. inż. Stanisław Hempel, a wykonało przedsiębiorstwo „Mostostal”. Wsparta jest na trójnożnej podstawie przykręconej do zakotwiczonych głęboko w gruncie śrub z gwintem ćwierćmetrowej średnicy, natomiast jej zwężający się ku górze pierwotnie dwunastosegmentowy korpus jest konstrukcją blachownicową. Ostatni, najwyższy segment zakończony był wspartą na czterocentymetrowej średnicy szpicy pokaźną, obracającą się (napędzaną silnikiem elektrycznym) tarczą przypominającą parasol z ośmioma lustrami, które w zamyśle projektantów, oświetlone z ziemi silnymi reflektorami, miały dawać nocą niezwykłe efekty świetlne.
Iglicę ustawiono 3 lipca 1948 roku. Tuż po ustawieniu Iglicy, jeszcze przed inauguracją pokazów świetlnych (wystawę uroczyście otwierano 22 lipca, czyli w największe wówczas ze świąt państwowych Święto Odrodzenia Polski), przechodząca nad Wrocławiem 20 lipca burza z piorunami zniszczyła lustrzaną konstrukcję zrzucając na ziemię kilka zwierciadeł i wygięła zakończenie Iglicy. Zagrażające w razie upadku na ziemię pozostałości systemu luster zdjęto wraz z końcowym odcinkiem masztu dopiero 12–13 października, po emocjonującej ówczesnych wrocławian brawurowej wspinaczce Wojciecha Niedziałka (studenta socjologii UJ) i Zbigniewa Jaworowskiego (studenta medycyny UJ), członków Klubu Wysokogórskiego Kraków. Zastosowali oni nieznaną wówczas jeszcze w Polsce technikę podciągową za pomocą lin i pętli stosowaną później powszechnie do pokonywania pionowych ścian 
(tzw. prusikowanie). Wspinaczka na szczyt iglicy trwała 24 godziny i 15 minut (częściowo w deszczu, w większości przy wietrze), a demontaż uszkodzonych elementów – kolejnych sześć godzin. Niedziałek i Jaworowski do przeprowadzenia tej operacji zgłosili się sami i za swoją pracę nie chcieli żadnego wynagrodzenia; władze miasta sfinansowały im tylko podróż oraz utrzymanie podczas przygotowań do akcji. Konstanty Turowski napisał o Iglicy w 1948: "Znamy ją z kina i prasy. Przecież zrobiono jej dużą propagandę. Ma ona symbolizować twórczego ducha narodu. Stanowi niewątpliwie dużą oryginalność wystawy i budzi powszechne zainteresowanie. Propagandziści wystawy, a nawet fachowcy mówią, że iglica ta [...] to tryumf techniki polskiej".
W 1964 Iglicę położono poziomo w celu konserwacji oraz skrócenia jej czubka. Następną konserwację, również w pozycji leżącej, wykonano w kwietniu 1979, uszkadzając i skracając ją (bez dokumentacji) o dalsze 5 metrów, do 90,3 m. Kolejny raz położono konstrukcję w celu konserwacji 23 sierpnia 2016 roku. 
W czasie trwania stanu wojennego na Iglicę wspiął się śmiałek i zawiesił sztandar zdelegalizowanej organizacji NSZZ „Solidarność”.
10 maja 1997 roku na zlecenie P.P. "Hala Ludowa" „Wys-Eko” ZPU Roman Kałuża po raz pierwszy i jedyny w historii rozpoczęło malowanie stojącej „Iglicy”. Wejście na wierzchołek masztu rurowego o średnicy 4–5 cm zajęło Romanowi Kałuży ok. 4 godzin. Osobą asekurującą był Andrzej Sikora. Zdjęcia z prac opublikowano na polska-org.
W listopadzie 2007 Iglicę zamieniono w najwyższą w Europie choinkę bożonarodzeniową. 8 sierpnia 2008, w dniu otwarcia igrzysk olimpijskich w Pekinie, grupa członków stowarzyszenia „Młody Wrocław” na znak solidarności z prześladowanym przez władze Chin narodem tybetańskim zawiesiła na szczycie Iglicy flagę Tybetu. 15 kwietnia 2018 roku na Iglicę wszedł chropaczowianin Marcin Banot.
Wrocławska Iglica wraz z Halą Stulecia i wrocławskim ratuszem należy do najbardziej charakterystycznych obiektów architektonicznych miasta; jej żebrowana konstrukcja w mniej lub bardziej stylizowanej formie występuje w znakach firmowych licznych wrocławskich organizacji, a nazwa "Iglica" pojawia się w niemniej licznych nazwach wrocławskich firm.
Mała Iglica.
Drugą, znacznie mniejszą, zaprojektowaną przez wrocławskiego rzeźbiarza Adama Wyspiańskiego iglicę, stylizowaną na kształt płomienia bądź stalagmitu, ustawiono we Wrocławiu w 1996 jako centralny akcent placu Solnego.
Jako symbol pojawiła się w wielu imprezach masowych, m.in.:
Pozostałe informacje.
Sądzono, że Iglica ma 96 metrów wysokości, jednak po jej trzeciej konserwacji w 2016 roku jeszcze raz dokładnie ją zmierzono. Z pomiarów wynika, że Iglica ma obecnie dokładnie 90,3 metra. Prawdopodobnie 5,7 m iglicy zostało uszkodzone i odcięte w 1979 r., podczas jej drugiego remontu, o czym nie wiedziano. W czasie jej pierwszego remontu w 1965 r. odcięto jej szczyt wykonany z rury, która zardzewiała, przez co zmniejszono wysokość tej konstrukcji ze 106 do 96 m.

</doc>
<doc id="508990" url="https://pl.wikipedia.org/wiki?curid=508990" title="The Calling">
The Calling

The Calling – amerykański zespół rockowy pochodzący z Los Angeles w Kalifornii, powstały w roku 1999. Został założony przez Alexa Banda (wokalista) i Aarona Kamina (gitarzysta). Później do grupy dołączyli: Sean Woolstenhulme – gitarzysta, Billy Mohler – basista i Nate Wood – perkusista.
Grupa wydała swój pierwszy album, zatytułowany "Camino Palmero" 10 lipca 2001 roku. Promowały go trzy single: "Wherever You Will Go", "Adrienne" i "Could It Be Any Harder". Kolejny album, "Two", wydano 8 czerwca 2004. Promujące go single to "Our Lives", "Things Will Go My Way" i "Anything".
W rok po wydaniu drugiego albumu zespół został rozwiązany.
Reaktywacja zespołu (2013)
W 2013 zespół został reaktywowany. Jedynym dawnym członkiem zespołu jest wokalista Alex Band, który po skandalach, problemach z nałogami i solowej karierze próbuje sił na nowo z The Calling. Ich pierwszy singiel to utwór "Better". Znajdzie się on na nowej płycie zespołu.

</doc>
<doc id="508992" url="https://pl.wikipedia.org/wiki?curid=508992" title="Tadeusz Grabowski (1871–1960)">
Tadeusz Grabowski (1871–1960)

Tadeusz Grabowski (ur. 29 października 1871 w Krakowie, zm. 27 lipca 1960 w Kórniku) – polski historyk literatury, profesor Uniwersytetu Jagiellońskiego i Poznańskiego, członek PAU, filister honorowy Korporacji Masovia.
Życiorys.
Był synem Antoniego (przedsiębiorcy drogowego i kierownika szybu naftowego, uczestnika powstania styczniowego) i Aliny z Pogorzelskich; uczęszczał do Gimnazjum św. Jacka w Krakowie gdzie zdał maturę w 1891. W latach 1891–1895 następnie studiował historię literatury i językoznawstwo na Uniwersytecie Jagiellońskim (m.in. u Stanisława Tarnowskiego). Przez kolejny rok uzupełniał studia w dziedzinie literatury średniowiecznej w Ecole des Hautes Etudes w Paryżu. W 1896 pracował krótko jako profesor języka polskiego w gimnazjum realnym w Stanisławowie, a w latach 1896–1900 w gimnazjum Św. Anny w Krakowie. W 1900 obronił doktorat na UJ (na podstawie pracy "Michał Grabowski, jego pisma krytyczne i pojęcia polityczne"), w 1901 habilitował się (praca "Ludwik Osiński i ówczesna krytyka literacka") i został docentem w Katedrze Historii Literatury Polskiej. Bez powodzenia ubiegał się o objęcie tej katedry po przejściu na emeryturę Stanisława Tarnowskiego w 1909; został w tym samym roku mianowany profesorem nadzwyczajnym i kontynuował wykłady z historii literatury romantycznej i dziejów reformacji do 1919 (w 1912 nastąpiła zmiana nazwy katedry na I Katedrę Historii Literatury Polskiej). Był członkiem Ligi Narodowej przed 1910 rokiem.
W 1919 przeniósł się na Uniwersytet Poznański, gdzie został profesorem zwyczajnym i kierownikiem II Katedry Historii Literatury Polskiej. W roku akademickim 1922/1923 pełnił funkcję dziekana Wydziału Filozoficznego. Wykładał historię literatury polskiej także na uniwersytetach w Pradze i Paryżu (1923–1925). Brał udział w tajnym nauczaniu, wykładając polonistykę na kursach uniwersyteckich w Poznaniu. Pracował także przez pewien czas w okresie okupacji w Bibliotece Jagiellońskiej. Po wojnie kontynuował wykłady na Uniwersytecie Poznańskim z romanistyki; przeszedł na emeryturę w 1952. Od 1909 był członkiem korespondentem AU (późniejsza PAU), od 1945 członkiem czynnym PAU. Należał także do Poznańskiego Towarzystwa Przyjaciół Nauk (od 1913 członek korespondent, od 1917 członek zwyczajny) oraz Towarzystwa Naukowego we Lwowie (od 1925 członek czynny).
Był odznaczony m.in. Krzyżem Komandorskim Orderu Odrodzenia Polski (1938), Krzyżem Kawalerskim oraz Krzyżem Oficerskim francuskiego Orderu Legii Honorowej (1938) i Krzyżem Komandorskim czechosłowackiego Orderu Lwa Białego.
Jego syn Zbigniew był znanym powieściopisarzem, anglistą, tłumaczem i publicystą.
Działalność naukowa.
W pracy naukowej zajmował się historią literatury polskiego oświecenia i romantyzmu, literaturą religijną Odrodzenia, historią literatury francuskiej, historią polskiej krytyki literackiej oraz metodologią badań nad literaturą. Dokonał analizy systemu filozoficznego Juliusza Słowackiego, wykazując jego oryginalność jeszcze przed zetknięciem się poety z Andrzejem Towiańskim. Przygotował (wspólnie z Janem Łosiem) wydanie "Moralia" Wacława Potockiego (1918). Badał życie, działalność i dorobek Piotra Skargi. Wykazał związki Anatole’a France’a z twórczością m.in. Monteskiusza i Woltera. Był pionierem badań nad dziejami polskiej krytyki literackiej, a także jako jeden z pierwszych w Polsce badał literaturę radziecką. Współpracował z czasopismami „Przegląd Powszechny” i „Pamiętnik Literacki”.
Pierwotnie poświęcał się badaniom nowszej literatury francuskiej i włoskiej oraz teorii literatury, później prace jego źródłowe skierowały się głównie ku badaniom polskiej literatury różnowierczej i ku dziejom krytyki literackiej w Polsce.
Publikacje.
Był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego wydanej w latach 1926-1928 gdzie zredagował hasła związane z literaturą polską. Napisał również:

</doc>
<doc id="508996" url="https://pl.wikipedia.org/wiki?curid=508996" title="Acciaccatura">
Acciaccatura



</doc>
<doc id="508997" url="https://pl.wikipedia.org/wiki?curid=508997" title="Appoggiatura">
Appoggiatura



</doc>
<doc id="509000" url="https://pl.wikipedia.org/wiki?curid=509000" title="Martwa cisza">
Martwa cisza

Martwa cisza (ang. "Dead Calm") – amerykańsko-australijski film fabularny (thriller) z 1989 roku, wyreżyserowany przez Australijczyka Phillipa Noyce’a z Nicole Kidman, Samem Neillem i Billym Zane'em w rolach głównych. Scenariusz filmu został oparty na powieści Charlesa Williamsa.
Fabuła.
Po tragicznym wypadku, w którym ginie syn Rae (Nicole Kidman) i Johna Ingram (Sam Neill), kobieta popada w depresję. John, chcąc oderwać żonę od bolesnych wspomnień postanawia wybrać się z nią w kilkutygodniowy rejs. Pewnego dnia podczas rejsu natrafiają na tonący jacht, z którego ratuje się tylko Hughie Warriner (Billy Zane). Rozbitek twierdzi, że jego jacht tonie, a wszyscy poza nim, zmarli w wyniku zatrucia pokarmowego. John nie ufa rozbitkowi, więc decyduje się na przeszukanie jego tonącej łodzi. Dowiaduje się, iż wydarzenia na jachcie miały zupełnie inny przebieg. Podczas nieobecności Johna, Hughie uprowadza łódź z Rae na pokładzie. John walczy o życie w tonącej łodzi, a jego żona musi się sama zmierzyć z psychopatą na pokładzie.

</doc>
<doc id="509004" url="https://pl.wikipedia.org/wiki?curid=509004" title="Retusz">
Retusz

Retusz oznacza poprawianie fotografii, poprzez jej odnowienie, zmianę barwną fotografii, wykadrowanie, poprawę szczegółów, a także zmiany poza obszarem kadru np. dodanie ramki. Retuszem jest również wykreowanie fotografii na styl dawnych fotografii.

</doc>
<doc id="509007" url="https://pl.wikipedia.org/wiki?curid=509007" title="Rhodeus">
Rhodeus

Rhodeus – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus amarus" ("Rh. amarus").

</doc>
<doc id="509013" url="https://pl.wikipedia.org/wiki?curid=509013" title="Atheist">
Atheist

Atheist – amerykańska grupa wykonująca muzykę z pogranicza thrash i death metalu z wpływami jazz rocka. Zespół powstał 1984 roku początkowo pod nazwą Oblivion, a następnie R.A.V.A.G.E. (Raging Atheists Vowing A Gory End), nazwę Atheist grupa przyjęła około 1988 roku. W 1992 roku zespół na krótko został rozwiązany. Po nagraniu trzeciego albumu w 1994 roku grupa ponownie zakończyła działalność. W 2006 roku – z inicjatywy lidera formacji Kelly’ego Shaefera – Atheist wznowił działalność w odnowionym składzie.
Historia.
Zespół powstał w 1984 roku Sarasota w stanie Floryda pod nazwą Oblivion z inicjatywy gitarzysty Kelly’ego Shaefera i perkusisty o imieniu Mark, którego wkrótce zastąpił Steve Flynn. Jedną z pierwszych kompozycji młodego zespołu był „State Of Oblivion”. Na początku 1985 roku muzycy zmienili nazwę na R.A.V.A.G.E., która stanowiła skrót od Raging Atheists Vowing A Gory End. Do składu dołączył wówczas wokalista Steve „Scrappy” Freid. Wraz z rozszerzonym składem powstały utwory „Undefiled Wisdom” i „On They Slay”, jednakże muzycy wykonywali również interpretacje z repertuaru takich grup jak Anthrax, Exodus i Slayer.
Wkrótce potem grupa nawiązała współpracę z basistą Rogerem Pattersonom, który występował w lokalnym zespole thrash metalowym pod nazwą Aggressor. Wokalizy w wykonaniu Scrappy'ego były zbyt melodyjne, dlatego też jego obowiązki przejął Shaefer. W nowym składzie zespół dał szereg lokalnych koncertów z towarzyszeniem takich grup jak: B.P., Nasty Savage czy Havoc. W sierpniu 1985 roku w Progressive Studios w Tampie muzycy nagrali utwór pt. „Kill Or Be Killed”, która wraz czterema innymi kompozycjami zarejestrowanymi na żywo stanowiła demo zatytułowane "Rotting in Hell". Pomimo słabej jakości nagrania wzbudziły zainteresowanie na lokalnej scenie muzycznej. 
W listopadzie 1986 roku do zespołu dołączył drugi gitarzysta - Mark Sczawtsberg. Miesiąc później grupa zarejestrowała w pełni studyjne trzyutworowe demo pt. "On They Slay". Wydawnictwo uzyskało pozytywne recenzje na łamach takich czasopism i fanzinów jak Total Thrash, Kerrang!, Nightmare oraz Violent Noize. Borivoj Krgin - ówczesny redaktor Violent Noize - entuzjastycznie zareagował na nagrania formacji i zaproponował R.A.V.A.G.E. udział w splicie. Wydawnictwo zatytułowane "Raging Death" zostało wydane przez Godly Records zawierało ponadto kompozycje Xecutioner, Lethal Presence, Betrayel oraz Sadus. Przed wydaniem płyty Mark Scwartzberg opuścił grupę na prośbę jego członków, którzy byli niezadowoleni partiami solowymi gitarzysty. Scwartzberga zastąpił muzyk o imieniu Gary, który znalazł się na zdjęciu zespołu w książeczce "Raging Death". Wkrótce potem muzycy postanowili przyjąć nazwę Atheist, która bardziej oddawała styl grupy. Muzycy chcieli uniknąć również skojarzeń z lokalnym zespołem który miał podobną nazwę.
W 1987 roku zespół nagrał kolejne demo pt. "Hell Halth No Mercy". Na wydawnictwie znalazły się trzy utwory w tym nagrany ponownie "On They Slay". W tym czasie grupa dała kilka lokalnym koncertów wraz z Xecutioner i Nasty Savage. Na początku 1988 roku do grupy dołączył drugi gitarzysta - Rand Burkey. W kwietniu w studiu Morrisound Recording muzycy nagrali demo zatytułowane "Beyond". Kaseta spotkała się z pozytywnym przyjęciem na łamach zinów Blackthorn, Metal Forces i No Glam Fags. Wzrost popularności formacji umożliwił jej otwierające koncerty przed takimi zespołami jak: Testament, Violence, Death czy Death Angel. Po kilku miesiącach negocjacji Atheist podpisał kontrakt z wytwórnią Mean Machine Records.
W listopadzie 1989 roku w Morrisound Recording we współpracy z producentem muzycznym Scottem Burnsem muzycy nagrali debiutancki album zatytułowany "Piece of Time". Wkrótce potem wytwórnia Mean Machine Records zbankrutowała. W międzyczasie muzycy podpisali umowę z brytyjską firmą Active Records. Debiut zespołu ukazał się w 1990 roku w Europie. Z kolei w Stanach Zjednoczonych płyta została wydana na podstawie licencji dzięki Metal Blade Records. Również w 1990 muzycy dali szereg koncertów w swej ojczyźnie wraz z Napalm Death, Morbid Angel, Death Angel, Exodus. Natomiast we wrześniu Atheist odbył swoją pierwszą trasę koncertową jako gwiazda wieczoru. W grudniu zespół po raz pierwszy wystąpił w Europie poprzedzając koncerty Candlemass. 
Na początku 1991 roku zespół rozpoczął koncerty w Stanach Zjednoczonych ponownie poprzedzając Candlemass. W drodze powrotnej do domu 12 lutego muzycy mieli wypadek samochodowy w wyniku którego zmarł basista Roger Patterson. Miał 22 lata. Pomimo tragicznego wydarzenia zespół kontynuował działalność. Stanowisko basisty muzycy zaproponowali Dougowi Keyserowi znanego z występów w Watchtower, ten jednakże odmówił. Ostatecznie sesyjnym basistą został Tony Choy z grupy Cynic. W lipcu nowym składzie w Morrisound Recording grupa nagrała kolejny album zatytułowany "Unquestionable Presence". W ramach promocji grupa zagrała kilka lokalnych koncertów oraz wystąpiła na Tampa Bay Metal Awards, był to ostatni występ Choya, który dołączył do Pestilence. Stanowisko basisty objął Darren McFarland znany z występów w grupie Blackout.
W styczniu 1991 zespół odbył trasę koncertową w Stanach Zjednoczonych i Kanadzie poprzedzając grupę Cannibal Corpse. Z kolei wiosną odbyły się koncerty wraz z grupą Deceased. W lipcu 1992 roku grupa już nie funkcjonowała, Kelly Shaefer dołączył do formacji Neurotica, natomiast Steve Flynn powrócił na studia. Shaefer zobowiązany kontraktem opiewającym na nagranie trzeciej płyty Atheist podjął współpracę z gitarzystą Frankiem Emmi, który występował w Gentelmen Death. Do zespołu powrócił Tony Choy, który zakończył współpracę z Cynic oraz Rand Burkey. Nowym perkusistą został Josh Greenbaum, członek Aleka's Attic.
W 1993 roku w Pro-media Studios muzycy rozpoczęli nagrania nowego albumu. Realizacji płyty podjął się producent muzyczny Mark Pinske. Efektem nagrań była płyta "Elements". Wydawnictwo było promowane podczas trasy koncertowej w Europie wraz z grupą Benediction. W trasie wziął udział perkusista Marcell Dissantos, który zastąpił Greenbauma zobowiązanego sesją nagraniową dla grupy River Phoenix. Występy w Europie okazały się sukcesem jednak grupa odstawała progresywną muzyką od innych death metalowych zespołów. W październiku ze względu na problemy finansowe oraz odejście Choya i Dissantosa formacja uległa rozwiązaniu.
19 lipca 2005 roku ukazała się kompilacja nagrań pt. "Atheist - The Collection". W 2006 roku zespół wznowił działalność w składzie: Kelly Shaefe, Chris Baker, Sonny Carson, Steve Flynn oraz Tony Choy. W 2009 roku nakładem wytwórni muzycznej Relapse Records ukazał się pierwszy album koncertowy zespołu zatytułowany "". Tego samego roku muzycy podpisali kontrakt z wytwórnią muzyczną Season of Mist. W sierpniu 2010 roku z zespołu odszedł basista Tony Choy (przyczyną odejścia muzyka były różnice na tle artystycznym). 8 listopada tego samego roku nakładem wytwórni muzycznej Season of Mist ukazał się czwarty album studyjny formacji zatytułowany "Jupiter".
Muzycy.
Opracowano na podstawie materiału źródłowego.
Dyskografia.
Opracowano na podstawie materiału źródłowego.

</doc>
<doc id="509014" url="https://pl.wikipedia.org/wiki?curid=509014" title="Futro. Portret wyobrażony Diane Arbus">
Futro. Portret wyobrażony Diane Arbus

Futro. Portret wyobrażony Diane Arbus (ang. "Fur: An Imaginary Portrait of Diane Arbus") — amerykański dramat biograficzny zrealizowany w 2006 roku z Nicole Kidman w roli Diane Arbus, zaliczanej do grupy największych amerykańskich artystów fotografików XX wieku. Scenariusz filmu powstał na podstawie książki Patricii Bosworth "Diane Arbus". Większość wydarzeń nie jest prawdziwa. Lionel nigdy nie istniał. Film przedstawia same początki pracy artystycznej Arbus, pierwsze impulsy, a nie jej późniejszą karierę.
Fabuła.
Diane Arbus jest asystentką męża, konwencjonalnego fotografa Allana Arbusa. Ciągnie ją jednak do nietypowych tematów, na przykład odwiedza ośrodek wypoczynkowy dla nudystów i chce ich fotografować. Poznaje sąsiada Lionela Sweeneya cierpiącego na genetyczną chorobę hipertrichozę (nadmierne owłosienie na całym ciele) i wdaje się z nim w romans, poznaje jego środowisko transwestytów, karłów, osób żyjących na marginesie społeczeństwa. Lionel, który ma problemy z płucami i wie, że wkrótce umrze, prosi ją, by ogoliła jego "futro" i pojechała z nim nad ocean.
Obsada.
i inni

</doc>
<doc id="509018" url="https://pl.wikipedia.org/wiki?curid=509018" title="Rutilus">
Rutilus

Rutilus – rodzaj słodkowodnych i dwuśrodowiskowych ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus rutilus" ("R. rutilus").

</doc>
<doc id="509024" url="https://pl.wikipedia.org/wiki?curid=509024" title="Kazimierz Jurek">
Kazimierz Jurek

Kazimierz Jurek (ur. 2 marca 1964 w Nowym Targu) – polski hokeista, olimpijczyk.
Zawodnik grający na pozycji obrońcy. Wychowanek i zawodnik Podhala Nowy Targ. Z klubem tym zdobył w 1984 brązowy medal mistrzostw Polski. W tym samym roku po młodzieżowych mistrzostwach świata w Caen opuścił zgrupowanie kadry i nie powrócił do kraju pozostając we Francji. Karierę kontynuował w klubach francuskich Caen, Megeve, Gap, Reims i Brest.
Uczestnik Zimowych Igrzysk Olimpijskich w Albertville w 1992 oraz turnieju o mistrzostwo świata gr. A w tym samym roku. Sportową karierę zakończył w 1999 roku.

</doc>
<doc id="509027" url="https://pl.wikipedia.org/wiki?curid=509027" title="Scardinius">
Scardinius

Scardinius – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Leuciscus scardafa" ("S. scardafa").

</doc>
<doc id="509031" url="https://pl.wikipedia.org/wiki?curid=509031" title="Children of God">
Children of God



</doc>
<doc id="509034" url="https://pl.wikipedia.org/wiki?curid=509034" title="Witold Jodko-Narkiewicz">
Witold Jodko-Narkiewicz

Witold Tomasz Jodko-Narkiewicz, pseud. Edward, Grzegorz, Hugo, Gromowładny, Ignacy, Jodek Proletariatu, Jowisz, Judym, Judym A., Jupiter, Lis, Niewojskowy, Polonus Viator, Samowładny, Stary, Ulrich, Walter, Wroil, Wroński A., Wroński Al., Wroński Aleksander, krypt. Al., Aleks., "Aleksander" (ur. 29 kwietnia 1864 w Słucku, zm. 22 października 1924 w Warszawie) – polski polityk i działacz socjalistyczny, publicysta, dyplomata.
Dzieciństwo i wczesna młodość.
Urodził się 29 kwietnia 1864 w Słucku w rodzinie inteligencko-ziemiańskiej. Był synem Witolda (1834–1898) znanego okulisty, docenta warszawskiej Szkoły Głównej (1862–1869), i Marii z domu Okołow-Skwarcew. Dzieciństwo spędził w rodzinnym majątku Jodków – Bobowni. Uczył się w kalwińskim gimnazjum w Słucku, a od 1879 w IV Gimnazjum w Warszawie, które musiał opuścić w 1882 w związku z uczestnictwem w nielegalnych socjalistycznych kółkach samokształceniowych. Latem 1884 zdał egzamin maturalny w Słucku. 
W Socjalno-Rewolucyjnej Partii Proletariat.
W tym roku rozpoczął działalność w kółku Socjalno-Rewolucyjnej Partii Proletariat prowadzonym przez Marię Bohuszewiczówną. Od stycznia do lipca 1885 studiował medycynę na uniwersytecie w Dorpacie (obecnie Tartu, Estonia). Następnie przybył do Warszawy, skąd po aresztowaniach członków partii we wrześniu 1885 udał się do Lwowa. Tam podjął razem z Ludwikiem Krzywickim działalność publicystyczną w piśmie „Praca”. W związku ze swoją działalnością został aresztowany i wydalony z Austrii. Po powrocie do Warszawy, jako członek „Proletariatu”, zagrożony aresztowaniem jako człowiek zamożny wyjechał za granicę. Od maja do października 1886 kontynuował studia medyczne w Würzburgu, a następnie prawo na Sorbonie w Paryżu, które ukończył w 1889. W tym czasie współpracował z pismami „Walka klas” i „Przedświt”, oraz wszedł w skład emigracyjnej Centralizacji Socjalno-Rewolucyjnej Partii Proletariat. Pozostając w bliskich kontaktach z Edwardem Abramowskim stał się zwolennikiem uznania konieczności walki proletariatu polskiego o niepodległość kraju.
W Polskiej Partii Socjalistycznej.
Był jednym z głównych organizatorów i sekretarzem zjazdu socjalistów polskich zaboru rosyjskiego w Paryżu (17–23 listopada 1892 w którym uczestniczył z ramienia Proletariatu. Zjazd ten dał początek Związkowi Zagranicznemu Polskich Socjalistów (ZZSP) i Polskiej Partii Socjalistycznej (PPS), oraz przyjął program zwany paryskim, w którym jednym z zasadniczych postulatów ruchu socjalistycznego stała się kwestia odzyskania niepodległości państwowej przez Polskę. W styczniu 1893 roku został wydalony z Francji i przeniósł się do Londynu, gdzie w miejsce Stanisława Mendelsona objął redakcję „Przedświtu”. Był w tym czasie członkiem Centralizacji ZZSP (1893–1897), z ramienia którego uczestniczył w kongresach II Międzynarodówki w Zurychu (1893) i Londynie (1894), poznając wówczas m.in. Fryderyka Engelsa, Gieorgija Plechanowa i Eduarda Bernsteina, Augusta Bebla i Henry'ego M. Hyndmana. Po likwidacji autonomii ZZSP od r. 1899 wszedł do powstałego w miejsce Centralizacji Komitetu Zagranicznego PPS (KZ PPS). W l. 1890–1895 pracował nad historią polskiego ruchu socjalistycznego korzystając ze zbiorów czeskiego muzeum krajowego i British Museum. W r. 1895 ogłosił anonimowo "Geschichte der socialislischen Bewegung in Polen" (Zurich 1895). Od jesieni 1895 studiował, a w 1898 doktoryzował się na uniwersytecie w Bernie na podstawie pracy "Geschichte und System des utopischen Socialismus in der polnischen Emigration der 30 e /' und 40 er Jahre" (Bern 1899), wyd. polskie pt. "Historia i system socjalizmu utopijnego wśród emigracji polskiej 1834–1846" (Kraków, 1904). W końcu 1898 przeniósł się do Lwowa, gdzie faktycznie kierował sekcją ZZSP. Przewodniczył obradom VI Zjazdu ZZSP (19–25 grudnia 1899, Zurych), na których uchwalono likwidację Związku. W jego miejsce powołano Oddział Zagraniczny PPS, a Jodko-Narkiewicz wszedł do jego władz. Po 1900 ogłosił cykl artykułów w „Przedświcie”, w którym propagował narodowe powstanie zbrojne pod przewodem klasy robotniczej. Jego celem miała być budowa demokratycznej republiki. 
W czerwcu 1902 na VI Zjeździe PPS został wybrany do Centralnego Komitetu Robotniczego (CKR) PPS. Zlecono mu wówczas pracę polityczną wśród inteligencji w Warszawie oraz w kręgach polskiej młodzieży uniwersyteckiej w Petersburgu, Moskwie i Kijowie. Po wybuchu wojny japońsko-rosyjskiej w 1904, jako najbliższy współpracownik Józefa Piłsudskiego nawiązał kontakty z dyplomacją japońską i przygotował podróż Piłsudskiego i Tytusa Filipowicza do Tokio. Starał się także uzyskać pomoc finansową i broń dla PPS w zamian za prowadzenie wywiadu i dywersji na tyłach frontu rosyjskiego. Z ramienia PPS wziął udział w konferencji partii opozycyjnych i rewolucyjnych imperium rosyjskiego w Paryżu (październik 1904) Jako redaktor „Przedświtu” (od wiosny 1905) był jednym z głównych rzeczników poglądów tzw. „starych” (prawicowej części działaczy PPS), zwłaszcza na rewolucję społeczną w Rosji i jej ruch robotniczy. Na I Radzie Partyjnej w Józefowie (czerwiec 1905) w imieniu „starych” wysunął rezolucję, która została odrzucona, a on sam odsunięty od redagowania „Przedświtu”. Także i na VI Zjeździe PPS we Lwowie (12–13 lutego 1906) bezskutecznie próbował przekonać większość do racji „starych.” Pod koniec 1906 opublikował szereg broszur politycznych, m.in. "Konstytuanta w Warszawie a proletariat polski", czy "W kwestii haseł programowych i taktyki". Podczas IX Zjazdu PPS w Wiedniu (19–25 listopada 1906), nie mogąc przekonać większości delegatów, został wraz z całą grupą „starych” wykluczony z partii. Wraz z nimi wyjechał do Krakowa i wziął udział w tworzeniu PPS – Frakcji Rewolucyjnej.
W Polskiej Partii Socjalistycznej - Frakcja Rewolucyjna.
Na X (I) Zjeździe PPS-Frakcji (3–11 marca 1907) zgłosił swój projekt programu partii, który został jednak odrzucony na rzecz wersji przedstawionej przez Feliksa Perla. Wybrany do CKR, odmówił, ze względu na rozkonspirowanie uniemożliwiające podjęcie nielegalnej działalności w Królestwie. W czerwcu 1907 opuścił Warszawę i przeniósł się do Krakowa. Był tam wykładowcą w Szkole Bojowej PPS-Frakcji, Po rozłamie należał do przywódców i czołowych teoretyków PPS-Frakcji. Od 1908 do 1914 wchodził do CKR obok Józefa Piłsudskiego, Tytusa Filipowicza, Michała Sokolnickiego, Leona Wasilewskiego. Napisał wówczas m.in. "Objaśnienie programu PPS" (1908, 1913) i "Program Rolny PPS" (1910). Był redaktorem pierwszych numerów frakcyjnego „Robotnika” (listopad 1906 do początku 1907) i współpracownikiem teoretycznego pisma Frakcji „Trybuna” (1906–7) oraz frakcyjnego „Przedświtu”. Jako delegat PPS-Frakcji uczestniczył w kongresie II Międzynarodówki w Kopenhadze (23 sierpnia – 3 września 1910).
W 1908 wsparł inicjatywę tworzenia Związku Walki Czynnej. Jodko-Narkiewicz liczył na wojnę między zaborcami i snuł ideę powstania zbrojnego przeciwko Rosji sądząc, że „"wywoła ono w całym narodzie zapał, który wyrazi się w spotęgowaniu sił polskich do możliwie największych rozmiarów”". W 1909 w swej broszurze "Kwestia polska wobec zbliżającego się konfliktu Austrii z Rosją", lansował koncepcję utworzenia polskiej siły zbrojnej w oparciu o Austrię. W 1912 roku był współzałożycielem, a następnie sekretarzem Komisji Tymczasowej Skonfederowanych Stronnictw Niepodległościowych – reprezentacji politycznej antyrosyjskiej irredenty. Z początkiem 1914 r. działacze PSL „Piast” postawili mu zarzut sfałszowania wraz z W. Dehnelem weksli – zupełnie bezpodstawny, jak później ustalił sąd obywatelski (zajmujący się tą sprawą od października 1917 do marca 1918). Niemniej Jodko-Narkiewicz czując się skompromitowany wycofał się na kilka miesięcy z działalności politycznej i wyjechał do Paryża. Wrócił stamtąd do Krakowa tuż przed wybuchem I wojny światowej.
Podczas I wojny światowej.
Po wybuchu Wielkiej Wojny wyruszył wraz ze strzelcami Piłsudskiego do Kielc. Tam od 6 sierpnia do 5 września 1914 organizował struktury oraz prowadził akcję propagandową Komisariatów Wojskowych Rządu Narodowego. Po rozwiązaniu komisariatów przez władze austriackie działał w Polskiej Organizacji Narodowej (wrzesień – listopad 1914). Należał do ścisłego kierownictwa organizacji i był komisarzem obwodowym w Łodzi; potem działał w Zagłębiu. Był wydawcą pism PON, takich jak "„"Ruch”, „Legionista”, „Wici”, czy „Do Broni”. W imieniu PON prowadził pertraktacje z władzami niemieckimi w Berlinie (21 września 1914), a później z dowództwem niemieckiej IX Armii. Z tą ostatnią zawarto 2 i 10 października 1914 umowy, na podstawie których PON zobowiązała się do wywiadu i dywersji na tyłach wojsk rosyjskich, w zamian zaś uzyskała prawo agitacji i werbunku do legionów oraz rekwizycji na terenach okupowanych przez wojska niemieckie. Po ewakuacji PON na Śląsk Cieszyński był przeciwny włączeniu jej do Naczelnego Komitetu Narodowego, stąd potem nie uczestniczył w pracach krakowskiego komitetu. Z początkiem 1915 r. przebywał w Sosnowcu, biorąc udział w posiedzeniach Sosnowieckiego Komitetu Narodowego i wspomagając działania Feliksa Perla odbudowującego wówczas organizację PPS (Frakcji) w Zagłębiu. Jesienią 1915 ponownie przebywał w Berlinie, gdzie m.in. rozmawiał z jednym z przywódców Partii Centrum, posłem Matthiasem Erzbergerem, o możliwości utworzenia państwa polskiego na ziemiach odebranych Rosjanom. Od grudnia 1915 do maja 1917 był członkiem Centralnego Komitetu Narodowego w Warszawie. Swoim poglądom politycznym dawał wyraz np. w broszurze pt. "Deutschland und Polen" (Zurych 1916), w której m.in. propagował utworzenie pod opieką Niemiec „buforowego” państwa polskiego z ziem zaboru rosyjskiego wraz z Litwą i Białorusią, jako monarchii konstytucyjnej, z oferowaniem tronu polskiego jednej z niemieckich rodzin książęcych. W 1916 powrócił także do działalności w Polskiej Partii Socjalistycznej (Frakcji), uczestniczył w dwóch jej zjazdach odbytych w Piotrkowie: XII (6–8 stycznia 1916) i XIII (7–10 czerwca 1917), nie odgrywając jednak na nich znaczącej roli. Od połowy 1917 r. był redaktorem nielegalnego organu PPS „Do Czynu”, współpracował także z „Jednością Robotniczą”. Wiosną 1918 r. wszedł do egzekutywy warszawskiej organizacji PPS. 
W niepodległej Polsce.
W niepodległej Polsce Witold Jodko-Narkiewicz poświęcił się działalności dyplomatycznej. Wszedł w listopadzie 1918 do tworzonego wówczas pod kierunkiem Leona Wasilewskiego Ministerstwa Sprawa Zagranicznych i został dyrektorem Departamentu Politycznego MSZ. Był jednym z czterech polskich delegatów, obok Romana Dmowskiego, Ignacego Jana Paderewskiego i Władysława Grabskiego, którzy złożyli podpis pod traktatem wersalskim. Około listopada 1919 został wysłany jako delegat rządu do Turcji. Był posłem w Turcji w okresie 24 listopada 1919 – 20 kwietnia 1921. Miał zostać ambasadorem w Moskwie, ale władze sowieckie nie zgodziły się. Od 1 listopada 1921 do 1 października 1923 był ambasadorem na Łotwie. W październiku 1923 stał się ofiarą „czystki” przeprowadzonej przez ówczesnego ministra Mariana Seydę i został odwołany wraz z całym personelem placówki. Pod koniec 1923 zachorował i usunął się z życia politycznego. W ostatnim roku życia ciężko chory na raka, pod wpływem cierpień fizycznych, zwrócił swe zainteresowania ku problemom filozoficzno-religijnym, co próbował opisać w swym liście pożegnalnym. Zmarł 22 października 1924 w Warszawie i został pochowany na cmentarzu Powązkowskim w Warszawie (kwatera 248-4-3/4). W 1930 został pośmiertnie odznaczony Krzyżem Niepodległości.
Stosunki rodzinne.
Jego żoną była Maria z Rościszewskich (1876–1962), także działaczka ruchu socjalistycznego. Poznali się na Zjeździe ZZSP w Zurychu (28–30 grudnia 1897) i niebawem pobrali. Mieli dwie córki, Marię (1900–1975 – żonę adwokata Franciszka Paschalskiego) i Ewę.

</doc>
<doc id="509039" url="https://pl.wikipedia.org/wiki?curid=509039" title="Paul Sérusier">
Paul Sérusier

Paul Sérusier (ur. 9 listopada 1864 w Paryżu, zm. 7 października 1927 w Morlaix) – francuski malarz, organizator nabizmu – awangardowego kierunku w sztuce.
Życiorys.
Urodził się w zamożnej rodzinie, uczył się w Lycée Condorcet w Paryżu. Studiował filozofię, grekę i łacinę (otrzymał tzw. klasyczne wykształcenie). Tam też poznał Maurice’a Denisa i Edouarda Vuillarda, z którymi od 1894 współtworzył grupę malarską tworzącą pod nazwą Nabiści. Był osobą wszechstronnie uzdolnioną, lecz zdecydował się na malarstwo. W 1885 wstąpił do Académie Julian. W 1893 roku romansował z przebywającą wówczas w Paryżu Gabrielą Zapolską, od której Muzeum Narodowe w Warszawie odkupiło kolekcję jego obrazów. W 1912 poślubił Louise Marguerite Gabriel-Claude.
Twórczość.
Podróż do Bretanii w 1888 dokonała przełomu w jego życiu i działalności artystycznej. Poznał wtedy Paula Gauguina i otrzymał od niego wiele cennych porad dotyczących malarstwa. Dzięki nim powstał obraz "Talizman" – dzieło założycielskie i symboliczne dla nabizmu. Początkowo nazywał się "Las miłości" – namalował go w lasku w Pont-Aven. Praca ta miała pomagać innym nabistom w tworzeniu według pierwszych wrażeń wizualnych, wyłaniając czyste kolory przedmiotów i nie dbając o kopiowanie rzeczywistości.
Pasjonował się folklorem i pejzażami tego rejonu, nazywając go swoją „duchową ojczyzną”. Stanowił dla niego największe natchnienie.
Uważał, że istnieje związek między sztuką i nauką ukazujący się w tym, że w obu tych dziedzinach objawia się Bóg. Poszukiwał, jak mówił, „niezmiennych zasad w sztuce”. Niektóre dzieła, a także rozważania teoretyczne Paula Sérusiera i innych nabistów nazwane są „poszukiwaniem absolutu” naznaczonym mistycyzmem, który objawia się m.in. w prostocie i pragnieniu ukazania uniwersalnego piękna.

</doc>
<doc id="509042" url="https://pl.wikipedia.org/wiki?curid=509042" title="Vimba">
Vimba

Vimba – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus vimba" ("V. vimba").

</doc>
<doc id="509045" url="https://pl.wikipedia.org/wiki?curid=509045" title="Aposiopesis">
Aposiopesis



</doc>
<doc id="509046" url="https://pl.wikipedia.org/wiki?curid=509046" title="Sektor rozruchowy">
Sektor rozruchowy

Sektor rozruchowy – obszar obejmujący najczęściej pierwsze 512 bajtów dysku twardego, dyskietki, podobnego nośnika danych lub samej partycji.
Każda partycja posiada sektor rozruchowy, natomiast cały dysk posiada główny sektor rozruchowy (MBR). Sektor rozruchowy partycji może posiadać własny program rozruchowy, co wykorzystuje program NT OS Loader służący do uruchamiania systemów operacyjnych z rodziny Windows NT starszych niż Windows Vista. Program rozruchowy zawarty w sektorze rozruchowym partycji może zostać wykonany tylko po przekazaniu mu sterowania przez program rozruchowy zawarty w MBR-ze, ponieważ BIOS umie uruchamiać program rozruchowy tylko z MBR-u.
Sektory rozruchowe często były wykorzystywane przez różnego rodzaju wirusy. Wirus zmieniał adres programu rozruchowego systemu na adres swojego kodu, wykonywał się i automatycznie instrukcją w assemblerze JMP FAR oddawał sterowanie programowi wczytującemu system. Celem tej operacji było uruchomienie wirusa przed uruchomieniem systemu.
Po uruchomieniu sektora rozruchowego rejestry mogą mieć wartość:
Przy starcie z DVD ds=0700h, program jest wrzucany podobnie jak z dyskietki w adres 00007C00h.

</doc>
<doc id="509047" url="https://pl.wikipedia.org/wiki?curid=509047" title="Leszek Jachna">
Leszek Jachna

Leszek Jachna (ur. 9 maja 1958 w Nowym Targu) – polski hokeista, olimpijczyk.
Reprezentował barwy: Podhala Nowy Targ (1977–79 i 1981–86), Legii Warszawa (1979–1981), Polonii Bytom (1986–89), Cracovii Kraków (1995–96) oraz CHH Txuri Urdin (Hiszpania) (1993–95). W latach 1977–1992 i 1995–1996 wystąpił w 436 meczach polskiej ligi strzelając w nich 197 goli. Zdobywca siedmiu medali mistrzostw Polski – czterech złotych i trzech srebrnych.
W reprezentacji Polski rozegrał 106 spotkań zdobywając 15 bramek. Trzy razy uczestniczył w Zimowych Igrzyskach Olimpijskich – Lake Placid (1980), Sarajewo (1984), Calgary (1988) oraz 4 turniejach o mistrzostwo świata – 1981, 1983, 1985, 1986.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Zamieszkał w Nowym Targu.

</doc>
<doc id="509050" url="https://pl.wikipedia.org/wiki?curid=509050" title="Taliabu">
Taliabu

Taliabu () – wyspa w Indonezji pomiędzy Morzem Moluckim a morzem Banda; największa w grupie wysp Sula; powierzchnia 2913,2 km², długość linii brzegowej 410,5 km. 
Od zachodu cieśnina Salue Timpaus oddziela ją od wysp Banggai; od wschodu cieśnina Capalulu od wyspy Mangole; powierzchnia górzysta (wys. do 1649 m n.p.m.). Uprawa kukurydzy zwyczajnej, palmy kokosowej, sagowca; rybołówstwo; eksploatacja lasów (rattan, żywice); główne miasto Todeli.

</doc>
<doc id="509056" url="https://pl.wikipedia.org/wiki?curid=509056" title="Tinca">
Tinca



</doc>
<doc id="509058" url="https://pl.wikipedia.org/wiki?curid=509058" title="Rosyjscy mennonici">
Rosyjscy mennonici



</doc>
<doc id="509060" url="https://pl.wikipedia.org/wiki?curid=509060" title="Mangole">
Mangole

Mangole () – wyspa w Indonezji pomiędzy morzami: Moluckim, Banda i Seram; część wysp Sula.
Od zachodu cieśnina Capalulu oddziela ją od wyspy Taliabu; od południa cieśnina Mangole od wyspy Sanana.
Uprawiana są tam kukurydza, palma kokosowa, sagowiec, maniok, tytoń szlachetny; eksploatuje się także lasy (w celu pozyskiwania rattanu, żywic) oraz uprawia rybołówstwo
Główne miasto wyspy to Auponhia.

</doc>
<doc id="509062" url="https://pl.wikipedia.org/wiki?curid=509062" title="Lista postaci serii Star Trek">
Lista postaci serii Star Trek

Lista głównych postaci (oraz aktorów grających je) występujących we wszystkich 6 serialach z uniwersum – świata Star Trek:

</doc>
<doc id="509063" url="https://pl.wikipedia.org/wiki?curid=509063" title="Paul Serusier">
Paul Serusier



</doc>
<doc id="509067" url="https://pl.wikipedia.org/wiki?curid=509067" title="Vespertilionidae">
Vespertilionidae



</doc>
<doc id="509068" url="https://pl.wikipedia.org/wiki?curid=509068" title="Trituberculata">
Trituberculata



</doc>
<doc id="509069" url="https://pl.wikipedia.org/wiki?curid=509069" title="Lalamido">
Lalamido

Lalamido (z podtytułem: ..., czyli porykiwania szarpidrutów) – telewizyjny program satyryczny nadawany w TVP2 w latach 1992-1999.
Fabuła.
Program składał się z luźno powiązanych skeczy zabarwionych absurdalnym humorem i okraszonych amatorskimi animacjami komputerowymi, podkładanymi za pomocą blueboxu. Był adresowany głównie do młodzieży.
Program realizowali: Beata Dunajewska, przez jakiś czas również Yach Paszkiewicz i Magda Kunicka.
Program prowadzili Krzysztof Skiba i Paweł „Konjo” Konnak. Przy realizacji programu współpracowali między innymi Dariusz Brzóska Brzóskiewicz (prowadzący rubrykę "Dwa haiku i jeden głupi dowcip"), Wiganna Papina, Wiesia Warszawska, Magda Bem, Krystyna Świeca, Krystyna Naróg, Mariusz Pucyło, Paulus Mazur, Grzegorz Skawiński, Paweł Kukiz, a także Pan Witek z Atlantydy (w każdym odcinku wykonywał jedną piosenkę trwającą około minuty).
Po kilku sezonach program zmienił swoją formę i czas emisji: powstało Lalamido nocą, którego realizatorami byli Skiba i Konjo.
Producentem programu była Agencja Filmowa „Profilm” Macieja Grzywaczewskiego. Program powstawał w Prywatnej Telewizji Elgaz w Gdyni.

</doc>
<doc id="509070" url="https://pl.wikipedia.org/wiki?curid=509070" title="Ochotonidae">
Ochotonidae



</doc>
<doc id="509071" url="https://pl.wikipedia.org/wiki?curid=509071" title="Salamandridae">
Salamandridae



</doc>
<doc id="509072" url="https://pl.wikipedia.org/wiki?curid=509072" title="Dog z Bordeaux">
Dog z Bordeaux

Dog z Bordeaux (oryginalna nazwa "dogue de Bordeaux") – rasa psa zaliczana do grupy molosów w typie doga, wyhodowana we Francji jako pies stróżujący i do polowania. Współcześnie pełni również rolę psa-towarzysza. Nie podlega próbom pracy.
Rys historyczny.
Jego krewnymi są najprawdopodobniej mastify angielskie oraz buldogi. Pies ten w przeszłości wykorzystywany był do walk psów oraz polowań. Dogue de Bordeaux to stara rasa francuska spokrewniona z mastifami, stąd też inna nazwa tego psa to mastif francuski.
Klasyfikacja FCI.
W klasyfikacji FCI rasa ta została zaliczona do grupy II - Pinczery, sznaucery, molosy i szwajcarskie psy do bydła, sekcja 2.1 - Molosy typu mastifa.
Użytkowość.
Niegdyś pies do polowań, bojowy, obronny i stróżujący, obecnie pies rodzinny i stróżujący.
Zachowanie i charakter.
Współczesny dog z Bordeaux jest psem łagodnym, o zrównoważonym charakterze. Lubi towarzystwo dzieci. Sprawdza się jako pies obronny i stróżujący. Podczas wychowywania trzeba zachować konsekwencję. Należy mu zapewnić odpowiednią ilość ruchu. Pies raczej dla doświadczonych właścicieli.
Szata i umaszczenie.
Brązowoczerwone umaszczenie o kufie rudej lub czarnej. Możliwe niewielkie białe znaczenia na piersiach i łapach. Szata miękka, krótka i delikatna.
Zdrowie i pielęgnacja.
Pielęgnacja sierści jest bezproblemowa, pies ma bardzo krótką szatę.
Choroby.
Schorzenia spotykane u tej rasy to dysplazja stawu biodrowego, schorzenia powiek oraz problemy z chrząstkami. Także zapalenie stawów i alergie skórne oraz choroby serca.
Dysplazja stawu biodrowego dotyka 56.7% dogów z Bordeaux według Orthopedic Foundation for Animals. Jest to trzecia ze 173 przebadanych ras, która najczęściej zapada na tę chorobę.
Popularność.
Popularność rasy poza Francją wzrosła po ukazaniu się w 1989 roku filmu "Turner i Hooch" z Tomem Hanksem. W Polsce stała się bardziej popularna dzięki reklamom oraz serialowi "Rodzina zastępcza", gdzie jednym z bohaterów jest pies rasy dog de Bordeaux, Śliniak.

</doc>
<doc id="509073" url="https://pl.wikipedia.org/wiki?curid=509073" title="Protokół dyplomatyczny">
Protokół dyplomatyczny

Protokół dyplomatyczny – określa reguły postępowania i zachowania dyplomaty, normy obowiązujące w kontaktach urzędowych z władzami państwa akredytacji, jak również we wzajemnych stosunkach między placówkami dyplomatycznymi innych państw w danej stolicy. Protokół dyplomatyczny reguluje także wzajemne kontakty osób reprezentujących dane państwo, jak również instytucji i urzędów. Jest elementem międzynarodowej dyplomacji i kurtuazji. Jego nazwa wiąże się z kongresem wiedeńskim 1815 roku. Aby uniknąć w czasie jego trwania nieporozumień (zwłaszcza związanych z domniemaną potęgą czy wielkością reprezentowanego państwa) i wprowadzić ład na towarzyszących kongresowi przyjęciach i spotkaniach, ustalono zasady pierwszeństwa uczestników związane z kolejnością przybycia na Kongres, a by uniknąć pomyłek – po raz pierwszy w historii je zaprotokołowano.
Podstawowym zadaniem protokołu jest wykluczenie sporów i nieporozumień na tle pierwszeństwa między osobami reprezentującymi oficjalne stanowiska. Realizując to zadanie, protokół przypomina o istnieniu i potrzebie przestrzegania zasad suwerennej równości państw oraz zapewnia odpowiedni klimat w czasie wizyt, spotkań i uroczystości. Protokół dyplomatyczny ma charakter międzynarodowy, jednakże w protokołach poszczególnych państw występują różnice wynikające z tradycji narodowych i miejscowych obyczajów.
Do podstawowych zasad protokołu dyplomatycznego zaliczają się:
Przykłady korespondencji dyplomatycznej:
W Polsce sprawami protokołu dyplomatycznego zajmuje się wyspecjalizowana komórka Ministerstwa Spraw Zagranicznych na prawach departamentu pod nazwą Protokół Dyplomatyczny.

</doc>
<doc id="509076" url="https://pl.wikipedia.org/wiki?curid=509076" title="Hylidae">
Hylidae



</doc>
<doc id="509077" url="https://pl.wikipedia.org/wiki?curid=509077" title="Sanana">
Sanana

Sanana ( lub ) – wyspa w Indonezji pomiędzy morzem Banda i morzem Seram; należy do wysp Sula; powierzchnia 557,8 km², długość linii brzegowej 136,7 km; ok. 20 tys. mieszkańców. 
Od północy cieśnina Mangole oddziela ją od wyspy Mangole; powierzchnia wyżynna (wys. do 695 m n.p.m.). Uprawa ryżu, kukurydzy, palmy kokosowej, sagowca, trzciny cukrowej, tytoniu szlachetnego; rybołówstwo; złoża węgla kamiennego; główne miasto Sanana.

</doc>
<doc id="509078" url="https://pl.wikipedia.org/wiki?curid=509078" title="Office of Strategic Influence">
Office of Strategic Influence

Office of Strategic Influence (OSI) – amerykańska supergrupa wykonująca muzykę z pogranicza rocka i metalu progresywnego, powstała w 2002 roku. Nazwę grupy zaczerpnięto od krótko istniejącego biura rządowego w Stanach Zjednoczonych, powstałego po zamachu z 11 września 2001, utworzonego celem pospiesznego wspierania propagandy sprzyjającej USA zarówno w amerykańskich, jak i zagranicznych mediach.
Pierwszy skład, wówczas nienazwanej grupy utworzyli perkusista Mike Portnoy, gitarzysta Jim Matheos, klawiszowiec Kevin Moore, basista Sean Malone oraz wokalista Daniel Gildenlöw. Jeszcze w 2002 roku skład opuścił Gildenlöw, którego funkcję przejął Moore. W czerwcu, także 2002 roku muzycy zarejestrowali debiutancki album studyjny zatytułowany "Office of Strategic Influence". Nagrania trafiły do sprzedaży 4 lutego 2003 roku nakładem wytwórni muzycznej InsideOut Music. Wydawnictwo było promowane teledyskiem do utworu „Horseshoes and B-52’s”. Nagrania odniosły nieznaczny sukces w Niemczech, Francji i Stanach Zjednoczonych, trafiając na tamtejsze listy przebojów.
W 2004 roku skład zespołu opuścił Sean Malone. Grupa nie zdecydowała się na angaż nowego muzyka. Rok później formacja zarejestrowała materiał na drugi album długogrający. Płyta zatytułowana "Free" została wydana 31 marca 2006 roku. Partie gitary basowej na płycie gościnnie nagrał Joey Vera, muzyk związany poprzednio m.in. z zespołem Anthrax. Materiał promowany teledyskiem do utworu „Free” nie spotkał się z szerszym zainteresowaniem publiczności. 9 października, także 2006 roku został wydany pierwszy minialbum zespołu pt. "re:free". Na płycie znalazły się remiksy utworów pochodzących z albumu "Free".
W 2008 roku na tle różnic personalnych Mike Portnoy odszedł z zespołu. W jego miejsce grupa zatrudniła muzyka sesyjnego – Gavina Harrisona, perkusistę znanego z występów w zespole Porcupine Tree. 27 kwietnia 2009 roku ukazał się trzeci album studyjny zespołu pt. "Blood". Gościnnie w nagraniach wzięli udział wokaliści Tim Bowness, członek formacji No-Man i Mikael Åkerfeldt, lider grupy Opeth. W maju 2010 roku grupa podpisała nowy kontrakt wydawniczy z wytwórnią płytową Metal Blade Records. 27 marca 2012 roku ukazał się czwarty album długogrający zespołu zatytułowany "Fire Make Thunder". Partie perkusji na płycie ponownie zarejestrował Gavin Harrison. Materiał promowany teledyskiem do utworu „For Nothing” znalazł 2,4 tys. nabywców w Stanach Zjednoczonych w przeciągu dwóch tygodni od dnia premiery.

</doc>
<doc id="509079" url="https://pl.wikipedia.org/wiki?curid=509079" title="Desmodontinae">
Desmodontinae



</doc>
<doc id="509081" url="https://pl.wikipedia.org/wiki?curid=509081" title="Joost van den Vondel">
Joost van den Vondel

Joost van den Vondel (ur. 17 listopada 1587 w Kolonii, zm. 5 lutego 1679 w Amsterdamie) – niderlandzki dramatopisarz i poeta klasycznej doby niderlandzkiej. 
Vondel uważany jest obok Gerbranta Bredero i Pietera Corneliszoona Hoofta za najważniejszego pisarza niderlandzkiego złotego okresu Holandii. Należał do założonego przez Hoofta kręgu przyjaciół sztuki "Muiderkring". Jego rodzice byli mennonitami i uciekli przed prześladowaniami religijnymi z katolickiej Kolonii.
Jako liryk w doskonałej, wzniosłej i pełnej uczucia formie opiewał swój kraj, Ren i śmierć swoich ukochanych, w satyrach politycznych występował głównie przeciw fanatykom kalwińskim (sam od roku 1641 był katolikiem). Jego dramaty należą do najlepszych w literaturze niderlandzkiej. Wydania zbiorowe poezji Vondela ukazywały się w latach (1850–1869) i obejmowały 12 tomów. Jego postać została wspomniana w powieści "Odkrycie nieba" Harry'ego Mulischa.
Przekład.
Fragment poematu "Nurty Reny" ukazał się po polsku w tłumaczeniu Wł. Trąmpczyńskiego w antologii Piotra Chmielowskiego i Edwarda Grabowskiego "Obraz literatury powszechnej".

</doc>
<doc id="509082" url="https://pl.wikipedia.org/wiki?curid=509082" title="Wampirowate">
Wampirowate



</doc>
<doc id="509083" url="https://pl.wikipedia.org/wiki?curid=509083" title="Sulabesi">
Sulabesi



</doc>
<doc id="509084" url="https://pl.wikipedia.org/wiki?curid=509084" title="Rhododendron">
Rhododendron



</doc>
<doc id="509086" url="https://pl.wikipedia.org/wiki?curid=509086" title="Trigonostigma">
Trigonostigma

Trigonostigma – rodzaj ryb z rodziny karpiowatych (Cyprinidae).
Klasyfikacja.
Gatunki zaliczane do tego rodzaju:
Gatunkiem typowym jest "Rasbora heteromorpha" ("T. heteromorpha").

</doc>
<doc id="509089" url="https://pl.wikipedia.org/wiki?curid=509089" title="Verbascum">
Verbascum



</doc>
<doc id="509091" url="https://pl.wikipedia.org/wiki?curid=509091" title="Gagea">
Gagea



</doc>
<doc id="509092" url="https://pl.wikipedia.org/wiki?curid=509092" title="Thalictrum">
Thalictrum



</doc>
<doc id="509094" url="https://pl.wikipedia.org/wiki?curid=509094" title="Blue box">
Blue box

Blue box (inaczej: bluescreen, greenscreen, chroma key) – technika obróbki obrazu, polegająca na zamianie tła o w miarę jednolitym kolorze (pierwotnie niebieskim, stąd nazwa) na dowolny obraz. Szeroko stosowana w telewizji (najczęściej podczas prezentacji prognozy pogody i w programach informacyjnych) oraz w filmie (do umieszczania aktorów w komputerowo generowanym środowisku). Kolor tła to zazwyczaj niebieski lub zielony, ponieważ są one uważane za najmniej podobne do koloru skóry i najrzadziej pojawiają się w kostiumach i rekwizytach.
Działanie.
W cyfrowym nagraniu wideo kolor jest przedstawiany przez trzy liczby, oznaczające jasność składowych barw (RGB). Efekt blue box jest uzyskiwany poprzez proste porównanie wartości tych liczb w poszczególnych punktach w nagraniu z kolorem tła. Jeśli kolor się zgadza (dokładnie lub z pewną rozbieżnością), to w tym punkcie nagranie jest zastępowane przez alternatywne tło.
Ubrania.
Osoba, która bierze udział w nagraniu z użyciem blue boksa, nie może mieć ubrań w podobnym kolorze, co tło, ponieważ zostaną one zastąpione przez alternatywny obraz. Nie może też trzymać przedmiotów w takim kolorze. Można to wykorzystać do zrobienia efektu niewidzialnej postaci, np. noszącej czapkę niewidkę.
Zastosowanie w telewizji.
W niektórych telewizjach w Polsce (np. TVP, TVN Meteo Active) blue box służy do prezentowania prognozy pogody. Telewizja publiczna w latach 1990–1992 wykorzystywała blue box w "Wiadomościach" w celu wygenerowania jednolitego niebieskiego tła i prezentowania animacji obok prezentera. W latach 1997–2002 w tym samym programie wykorzystywała blue box do generowania obrazu newsroomu za plecami prezentera. Blue box był używany w latach 90. w Łódzkich Wiadomościach Dnia.

</doc>
<doc id="509095" url="https://pl.wikipedia.org/wiki?curid=509095" title="Rorippa">
Rorippa



</doc>
<doc id="509098" url="https://pl.wikipedia.org/wiki?curid=509098" title="Ficaria">
Ficaria



</doc>
<doc id="509101" url="https://pl.wikipedia.org/wiki?curid=509101" title="Lamium">
Lamium



</doc>
<doc id="509104" url="https://pl.wikipedia.org/wiki?curid=509104" title="Chenopodium">
Chenopodium



</doc>
<doc id="509106" url="https://pl.wikipedia.org/wiki?curid=509106" title="Fates Warning">
Fates Warning

Fates Warning – amerykańska grupa muzyczna wykonująca metal progresywny. Powstała w 1982 roku w Hartford w stanie Connecticut pod nazwą Misfit. W skład zespołu weszli: wokalista John Arch, gitarzyści Jim Matheos i Victor Arduini, basista Joe DiBiase oraz perkusista Steve Zimmerman. W latach późniejszych grupa wielokrotnie zmieniała skład. Od 2010 roku Jim Matheos pozostaje jednym członkiem oryginalnego składu.
Do 2004 roku formacja wydała dziesięć albumów studyjnych pozytywnie ocenianych zarówno przez krytyków muzycznych jak i publiczność. Największą popularnością nagrania Fates Warning cieszyły się w latach 80. XX w. Wydany w 1986 roku trzeci album pt. "Awaken The Guardian" dotarł do 191. miejsca listy Billboard 200 w USA, była to również pierwsza płyta wydana przez firmę Metal Blade Records, która trafiła do zestawienia. Kolejne dwa albumy formacji "No Exit" (1988) i "Perfect Symmetry" (1989) również odniosły sukces. Płyty uplasowały się odpowiednio na 111. i 141. miejscu Billboard 200.
Historia.
Powstała w 1982 roku w Hartford w stanie Connecticut pod nazwą Misfit. W skład zespołu weszli: wokalista John Arch, gitarzyści Jim Matheos i Victor Arduini, basista Joe DiBiase oraz perkusista Steve Zimmerman. W 1983 roku ukazało się pierwsze demo formacji pt. "Rehearsal 1983". Rok później muzycy zarejestrowali drugie demo pt. "Misfit". Również w 1984 roku zespół przyjął nazwą Fates Warning. Ukazała się także kolejna kaseta demo - "Demo 1984". 
Dorobek młodego zespołu wzbudził zainteresowanie wytwórni muzycznej Metal Blade Records, która wkrótce podpisała z muzykami kontrakt wydawniczy. 9 września, także 1984 roku ukazał się debiutancki album zespołu zatytułowany "Night on Bröcken". Na płytę trafiły wczesne kompozycje zespołu inspirowane dokonaniami Iron Maiden. Drugi album studyjny pt. "The Spectre Within" ukazał się 15 października 1985 roku. Wkrótce po nagraniach fromację opuścił Arduini, którego podczas koncertów zastąpił Frank Aresti znany z występów w grupie Demonax.
10 listopada 1986 roku ukazał się trzeci album studyjny Fates Warning pt. "Awaken the Guardian". Cieszące się popularnością wydawnictwo dotarł do 191. miejsca listy Billboard 200 w USA, była to również pierwsza płyta wydana przez firmę Metal Blade Records która trafiła do zestawienia. Pomimo sukcesu Arch niezadowolony z obranego stylu muzycznego opuścił Fates Warning. W następstwie pozostali członkowie wyrazili chęć zmiany nazwy, na co nie wyraziła zgody firma Metal Blade Records. Muzycy kontynuowali działalność Fates Warning wraz z Rayem Alderem, który objął funkcję wokalisty. 
W odnowionym składzie zespół zarejestrował czwarty album zatytułowany "No Exit", wydany 30 marca 1988 roku. Na płycie znalazła się m.in. ponad dwudziestominutowa kompozycja "The Ivory Gate of Dreams" autorstwa Matheosa. Nagrania były promowane teledyskami do utworów "Anarchy Divine" i "Silent Cries". Wydawnictwo trafiło także na 111. miejsce zestawienia Billboard 200. Stabilność w zespole zachwiała kolejna zmiana składu. Jeszcze w 1988 roku odszedł Zimmerman, którego zastąpił Mark Zonder związany wcześniej z power metalową grupą Warlord. 
29 sierpnia 1989 roku ukazał się piąty album formacji zatytułowany "Perfect Symmetry". Na wyprodukowanej przez Rogera Proberta płycie wystąpił gościnnie Kevin Moore keyboardzista, wówczas występujący w debiutującym pierwszą płytą zespole Dream Theater. Wydawnictwo było promowane kolejnym teledyskiem Fates Warning pt. "Through Different Eyes". Wydawnictwo znalazło się także na 141. miejscu listy Billboard 200 w USA. 29 października 1991 roku został wydany szósty album studyjny grupy pt. "Parallels". Wydawnictwo zostało zarejestrowane w kanadyjskich Metalworks Studios w Toronto we współpracy z producentem muzycznym Terrym Brownem. Gościnnie na płycie wystąpił także kolejny członek Dream Theter, wokalista - James LaBrie, który zaśpiewał w utworze "Life in Still Water". 
Zyskujący na popularności w Europie zespół podpisał następnie kontrakt z niemiecką wytwórnią muzyczną Massacre Records. Efektem był siódmy album studyjny Fates Warning zatytułowany "Inside Out", który ukazał się 26 lipca 1994 roku. Nagrania dotarły do 92. miejsca niemieckiej listy sprzedaży. Była to także ostatnia płyta DiBiasem w składzie. 25 lipca 1995 roku ukazała się pierwsza kompilacja nagrań zespołu zatytułowana "Chasing Time". W 1997 roku skład uzupełnił basista Joey Vera znany z występów w heavymetalowej grupie Armored Saint. Do Fates Warning na stałe dołączył także keyboardzista Kevin Moore. 
22 kwietnia tego samego roku został wydany ósmy album formacji pt. "A Pleasant Shade of Gray". Na płycie znalazła się pięćdziesięciopięciominutowa suita podzielona na dwanaście części. 6 października 1998 roku nakładem Attic Records Limited ukazał się dwupłytowy album koncertowy zatytułowany "Still Life". W międzyczasie Ray Alder i Joey Vera zaangażowali się w projekt pod nazwą Engine. Debiutancki album zatytułowany po prostu "Engine" ukazał się 21 września 1999 roku nakładem Metal Blade Records. Z kolei Jim Matheos nagrał solowy album zatytułowany "Away with Words", wydany również we wrześniu 1999 roku. Dziewiąty album zespołu pt. "Disconnected" ukazał się 25 lipca 2000 roku. Wydawnictwo było promowane podczas trasy koncertowej w Stanach Zjednoczonych wraz z grupami Planet X i Nevermore. 
Z kolei rok później Fates Warning koncertowało wraz z Savatage. W marcu 2002 roku Vera nawiązał współpracę z zespołem Jacka Frosta - Sven Witches. Wraz z grupą odbył trasę koncertową w Europie. W międzyczasie Adler i Zonder wzięli udział w nagraniach debiutanckiego albumu projektu Redemption. Powołanego w 2000 roku przez gitarzystę Nicka van Dyka. Aktywny pozostał także Jim Matheos, który wraz z muzykami Dream Theater i Pain of Salvation założył zespół pod nazwą Office of Strategic Influence. Debiutancki album projektu ukazał się w 2003 roku. Działalność artystyczną wznowił także były wokalista Fates Warning John Arch, który podpisał kontrakt z Metal Blade Records. Solowy album pt. "A Twist of Fate" (2003) został zarejestrowany we współpracy z Matheosem.
Latem 2003 roku zespół Fates Warning wziął udział w amerykańskiej trasie wraz z Dream Theater i Queensrÿche. Tymczasowo podczas koncertów funkcję perkusisty objął Nick D'Virgilio. Natomiast 9 marca, także 2003 roku ukazało się pierwsze wydawnictwo DVD Fates Warning zatytułowane "The View From Here". Na początku 2004 roku oryginalny perkusista Fates Warning - Steve Zimmerman wznowił działalność w nowym zespole Millennium X. Z kolei Mark Zonder założył zespół Alfa-Dog. 
5 października 2004 roku został wydany dziesiąty album Fates Warning zatytułowany "Fates Warning X". Nagrania zostały zarejestrowane w Carriage House Studios w Stamford. Podczas promocyjnych koncertów w Europie zespół na perkusji wsparł ówczesny członek Dream Theater - Mike Portnoy. Trasę z zespołem dokończył jednak Nick D'Virgilio. W ramach promocji zrealizowany został także teledysk do utworu "Simple Human", który wyreżyserował Jerry Clubb. 
22 listopada 2005 roku ukazało się kolejne wydawnictwo DVD formacji pt. "Live In Athens". W 2006 roku Matheos wraz z O.S.I. nagrał drugi album zatytułowany "Free". Natomiast rok później Alder wystąpił gościnnie na albumie Eldritch zatytułowanym "Blackenday". W 2009 roku Matheos wraz z O.S.I. nagrał kolejny album zatytułowany "Blood". W 2011 roku wraz Jim Matheos ponownie nawiązał współpracę z byłym wokalistą Fates Warning Johnem Archem. Efektem był projekt pod nazwą Arch/Matheos.

</doc>
<doc id="509108" url="https://pl.wikipedia.org/wiki?curid=509108" title="Leonard Piątek">
Leonard Piątek

Leonard Franciszek Piątek (ur. jako Leonard Franz Piontek 3 października 1913 w Królewskiej Hucie, zm. 1 lipca 1967 w Chorzowie) – polski piłkarz występujący na pozycji napastnika, reprezentant Polski w latach 1936–1939, trener piłkarski.
Życiorys.
Przez znaczną część kariery zawodniczej związany był z AKS Chorzów (w latach 1910-1922 VfR - Verein für Rasenspiele, 1923–1934 AKS Królewska Huta, 1939–1945 Germania Königshütte, potocznie: grünweiß, zielone koniczynki). W latach 1936–1937, podczas odbywania służby wojskowej, występował w klubie Flota Gdynia. Wiosną 1937 roku zmienił nazwisko na Piątek. Przed II wojną światową został z AKS-em kilkakrotnym mistrzem Śląska, a w 1937 roku jako beniaminek, wicemistrzem Polski. W latach 1939–1944 wywalczył z Germanią Königshütte trzykrotnie mistrzostwo Górnego Śląska i brał udział w rozgrywkach o mistrzostwo i puchar Niemiec.
W reprezentacji Polski rozegrał 17 spotkań, strzelając 11 bramek. Uczestniczył w mistrzostwach świata 1938 we Francji. Debiutował w reprezentacji 6 września 1936 w spotkaniu z Łotwą (3:3) w Rydze. Ostatni mecz zagrał 27 sierpnia 1939 w zwycięskim 4:2 spotkaniu przeciwko Węgrom w Warszawie, zdobywając jednego gola.
Po zakończeniu aktywnej kariery piłkarskiej został trenerem lokalnych drużyn na Górnym Śląsku. Zmarł w 1967 roku w Chorzowie po długiej chorobie.

</doc>
<doc id="509109" url="https://pl.wikipedia.org/wiki?curid=509109" title="Anaklet II">
Anaklet II

Anaklet II, właśc. Pietro Pierleoni OSB (zm. 25 stycznia 1138) – włoski duchowny katolicki, benedyktyn, antypapież w okresie od 14 lutego 1130 do 25 stycznia 1138.
Życiorys.
Wywodził z rodziny żydowskich bankierów Pierleoni, która wspomagała finansowo dwór Kaliksta II. Jego przodek imieniem Leo przyjął chrzest za rządów Grzegorza VII. Pomimo to w późniejszych latach już za pontyfikatu antypapież Anaklet II był przez swoich wrogów nazywany "Judaeo pontifex".
Pietro Pierleoni został duchownym w młodym wieku. Wstąpił do zakonu benedyktynów i mieszkał w Cluny. Należał do "gregorianów", najbardziej lojalnych uczniów nauk Hildebranda i propagatorów jego reformy Kościoła. W 1113 roku został kardynałem diakonem z kościołem tytularnym św. Kosmy i Damiana. 12 czerwca 1120 Kalikst II promował go do rangi kardynała prezbitera z kościołem tytularnym Najświętszej Maryi Panny na Zatybrzu. Jako kardynał służył w dyplomacji papieskiej i był legatem we Francji i Anglii w 1121-1122 i ponownie we Francji 1123-1125.
W nocy 14 lutego 1130 r., zaraz po śmierci Honoriusza II, kilku młodych kardynałów stanowiących jednak większość komisji elektorów zebrało się potajemnie w klasztorze świętych Grzegorza i Andrzeja ("SS. Andrea e Gregorio in clivo scauri") i wybrało ze swojego grona papieżem Innocentego II. Postawieni przed faktem dokonanym pozostali elektorzy w większości nie uznali tej nominacji i tego samego dnia odmówili akceptacji dla papieża podczas ingresu w bazylice św. Jana na Lateranie. Zebrali się w swoim gronie w kościele św. Marka i ogłosili papieżem Anakleta II. Podwójny wybór spowodował w Kościele katolickim schizmę.
Anaklet II został konsekrowany na biskupa 23 lutego 1130 r. w bazylice św. Piotra na Watykanie. Szybko zdobył uznanie wśród Rzymian. Jako zręczny polityk przeciągnął na swoją stronę normandzkiego władcę Sycylii Rogera II, którego koronował na króla. Opowiedziały się za nim: Akwitania, Szkocja, północne Włochy i Polska. Początkowo poparł go również król niemiecki Lotar III. W tym samym czasie Innocenty II uciekł do Francji, gdzie zdobył przychylność Ludwika VI. Przede wszystkim jednak przekonał do siebie Bernarda z Clairvaux, który na synodzie w Étampes potępił "schizmę Anakleta" i stwierdził w jednym ze swoich listów, że: "wybór potomka żydowskiego na stolicę Piotrową jest obrazą Chrystusa". Autorytet cysterskiego opata i jego charyzma wpłynęły na duchowieństwo Anglii i Hiszpanii, które opowiedziały się za Innocentym II. W krótkim czasie również Lotar III za namową arcybiskupa Magdeburga, Norberta zmienił front. Król, chcąc zdobyć koronę cesarską, w 1133 ruszył wraz z Innocentym II na Rzym.
Nie zdobył jednak Zatybrza i "Miasta Leonowego", gdzie Anaklet II wspierany przez normandzkie oddziały utrzymał pozycję. Gdy cesarz opuścił miasto, antypapież wyparł Innocentego II przy pomocy Rogera II. We Włoszech wybuchła wojna, której głównymi graczami stali się Lotar III i Roger II. Mimo starań Innocentego II, który zwołał synod w Pizie, aby zakończyć schizmę, doszło podczas niego tylko do zaognienia waśni. W konsekwencji Anaklet II został ekskomunikowany przez Innocentego II. Nawet śmierć Anakleta II nie zakończyła od razu schizmy, gdyż doczekał się on następcy w osobie antypapieża Wiktora IV. Ten jednak po kilku miesiącach podporządkował się Innocentemu II.
Anaklet II w literaturze.
Historia Anakleta II i jego rodziny została ukazana w książce "Papież z getta" autorstwa niemieckiej pisarki Gertrud von Le Fort.

</doc>
<doc id="509113" url="https://pl.wikipedia.org/wiki?curid=509113" title="Virna Lisi">
Virna Lisi

Virna Lisi, właśc. Virna Lisa Pieralisi (ur. 8 września 1936 w Ankonie, zm. 18 grudnia 2014 w Rzymie) – włoska aktorka filmowa. 
Życiorys.
Filmową karierę zaczynała jako nastolatka w 1953. Występowała później obok największych gwiazd włoskiego i francuskiego kina. W Hollywood zagrała m.in. w komedii "Jak zamordować własną żonę" (1965) u boku Jacka Lemmona i "Nie z moją żoną!" (1966) z Tonym Curtisem.
Jej talent aktorski doceniono dopiero dzięki kreacji w filmie "Królowa Margot" (1994) Patrice'a Chéreau, gdzie zagrała Katarzynę Medycejską. Za rolę tę otrzymała m.in. nagrodę dla najlepszej aktorki na 47. MFF w Cannes.
Zmarła 18 grudnia 2014 w Rzymie z powodu nowotworu.

</doc>
<doc id="509115" url="https://pl.wikipedia.org/wiki?curid=509115" title="Nornik tatrzański">
Nornik tatrzański

Nornik tatrzański, darniówka tatrzańska ("Microtus tatricus") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Nornik tatrzański występuje występujący endemicznie w Karpatach zamieszkując w zależności od podgatunku:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1952 roku czeski zoolog Josef Kratochvíl nadając mu nazwę "Pitymys tatricus". Holotyp pochodził z Doliny Staroleśnej, w Tatrach Wysokich, w Słowacji. 
"M. tatricus" należy do podrodzaju "Terricola" i prawdopodobnie jest blisko spokrewniony z grupą gatunkową "multiplex". Dawniej umieszczany w "Pitymys". Nornik tatrzański jest karpackim endemitem, a pojawił się na tym terenie w okresie holocenu. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 83–115 mm, długość ogona 31–47 mm; masa ciała 18–36 g; samce są nieco cięższe od samic (samce średnio 30,2 g, samice średnio 25,1 g). Futro żółtawe, na grzbiecie bardziej brązowe, przechodzące w białawy brzuch. Ogon także dwukolorowy, ciemniejszy od strony grzbietu, a łapy białawe. Ucho stosunkowo długie (9–15 mm). Do dwóch par gruczołów mlekowych.
Ekologia.
Występuje głównie w zbiorowiskach pokrytych bujnym runem, z powalonymi pniami drzew, w pobliżu potoków. Występuje zarówno w dolinach, jak i powyżej górnej granicy lasu, w strefie kosodrzewiny i hal.
Aktywny głównie nocą. Żyje w norach wykopanych przez inne ssaki, ewentualnie wykorzystuje jamy w rumoszu skalnym. Nornik tatrzański jest roślinożerny - żywi się głównie zielonymi częściami roślin, korzeniami, nasionami i owocami.
Okres rozmnażania rozpoczyna się wczesną wiosną i trwa do sierpnia. Samica wydaje na świat miot składający się z 2-4 młodych. Nornik tatrzański osiąga dojrzałość płciową w kolejnym roku, po przezimowaniu i osiągnięciu masy około 23 g. Zwierzę żyje około 1,5–2 lat.
Ochrona.
W Polsce nornik tatrzański podlega ścisłej ochronie gatunkowej. 

</doc>
<doc id="509116" url="https://pl.wikipedia.org/wiki?curid=509116" title="Nicolas Escudé">
Nicolas Escudé

Nicolas Jean-Christophe Escudé (ur. 3 kwietnia 1976 w Chartres) – francuski tenisista, reprezentant w Pucharze Davisa, olimpijczyk z Sydney (2000).
Bratem Nicolasa Escudé jest Julien Escudé, piłkarz, zawodnik Ajaksu Amsterdam i Sevilla FC.
Kariera tenisowa.
Jako zawodowy tenisista Escudé startował w latach 1995–2006.
W grze pojedynczej wygrał cztery turnieje rangi ATP World Tour i osiągnął dwa finały. W zawodach wielkoszlemowych najlepszym wynikiem Francuza jest awans do półfinału Australian Open z 1998 roku. W tej imprezie jako pierwszy zawodnik w erze open zdołał wygrać trzy mecze ze stanu 0:2 w setach – pokonał w ten sposób Magnusa Larssona, Richeya Reneberga i Nicolasa Kiefera. W półfinale uległ Marcelo Ríosowi. Wynik uzyskany w Australian Open pozwolił mu jesienią na udział w pucharze wielkiego szlema, gdzie odpadł w I rundzie.
W grze podwójnej Escudé zwyciężył w dwóch turniejach rangi ATP World Tour i dwa razy uczestniczył w finale.
W 1998 debiutował w reprezentacji Francji w Pucharze Davisa. Był członkiem zwycięskiej francuskiej ekipy w 2001 roku, kiedy pozostawał niepokonany w singlu, pokonując w ćwierćfinale Szwajcarów Rogera Federera i George'a Bastla, w półfinale Holendra Sjenga Schalkena, a w finale, na kortach trawiastych w Melbourne, Australijczyków Lleytona Hewitta i Wayne'a Arthursa. Ostatni mecz w reprezentacji Escudé rozegrał w 2004 roku, przyczyniając się do ćwierćfinałowego zwycięstwa nad Szwajcarią. Bilans jego występów w reprezentacji to 18 zwycięstw i 5 porażek.
W 2000 roku wystąpił w igrzyskach olimpijskich w Sydney, gdzie przegrał w I rundzie gry pojedynczej z Juanem Ignacio Chelą. W grze podwójnej odpadł z rywalizacji w II rundzie, a tworzył wówczas parę z Arnaudem Clémentem.
W rankingu gry pojedynczej Escudé najwyżej był na 17. miejscu (26 czerwca 2000), a w klasyfikacji gry podwójnej na 35. pozycji (6 stycznia 2003).

</doc>
<doc id="509118" url="https://pl.wikipedia.org/wiki?curid=509118" title="Nicolas Escude">
Nicolas Escude



</doc>
<doc id="509123" url="https://pl.wikipedia.org/wiki?curid=509123" title="Zdenko Kalin">
Zdenko Kalin

Zdenko Kalin (ur. 11 kwietnia 1911 w Solkanie, zm. 11 listopada 1990 w Lublanie) – słoweński rzeźbiarz.
Życiorys.
W 1934 ukończył studia w akademii sztuk pięknych w Zagrzebiu. Początkowo tworzył portrety o drobnym, delikatnym modelunku, jednak w późniejszych dziełach skupiał się na kompozycji i stosunku figury do otaczającej ją przestrzeni, pozostawiając rzeźbę bez końcowego modelunku.
Brat rzeźbiarza Borisa Kalina.

</doc>
<doc id="509125" url="https://pl.wikipedia.org/wiki?curid=509125" title="Chlorek złota(I)">
Chlorek złota(I)

Chlorek złota(I) (AuCl) – nieorganiczny związek chemiczny, sól kwasu solnego i złota.
Łatwo ulega rozkładowi termicznemu. W wodzie dyspropocjonuje na złoto i chlorek złota(III).

</doc>
<doc id="509127" url="https://pl.wikipedia.org/wiki?curid=509127" title="Kôbô Abe">
Kôbô Abe



</doc>
<doc id="509131" url="https://pl.wikipedia.org/wiki?curid=509131" title="Avalanche">
Avalanche

Avalanche – zespół rockowy założony w listopadzie 2002 w Oświęcimiu. Rozwiązany w styczniu 2010 r. Wykonywał muzykę rockową inspirowaną lżejszymi gałęziami tego gatunku. Wybrani muzycy Avalanche stworzyli zespół Leo Minor.
Historia zespołu.
Pierwszy koncert grupy odbył się w styczniu 2003 r. w Oświęcimskim Centrum Kultury na finale Wielkiej Orkiestry Świątecznej Pomocy. W roku 2003 zespół wydał 5-utworowe demo. Po tym rozpoczął serię koncertów na festiwalach rockowych. Przez lato 2003 muzycy zdobyli nagrodę Grand Prix i wyróżnienie dla solisty Bartosza Słatyńskiego na festiwalu w Lidzbarku Warmińskim.
Latem 2003 roku zespół wystąpił na renomowanym już Festiwalu Węgorzewo. W czerwcu 2003 nakręcono pierwszy klip „Obojętność”. W grudniu 2003, przed występem w Rowerze Błażeja TVP, basistą zespołu został Michał Gołuchowski.
Rok 2004 owocował popularnością zespołu. Oświęcimska czwórka nagrywa cztery utwory dla MJM Wielka Płyta, a singel „W myślach” znajduje się na listach przebojów rozgłośni radiowych w całym kraju.
Rok 2005 upłynął pod znakiem załatwiania spraw technicznych związanych z wydaniem długo zapowiadanej płyty. Wielkie znaczenie miał występ Avalanche na Festiwalu w Opolu i III nagroda w koncercie Debiuty. W lecie 2005 został nakręcony wideoklip „Żołnierze (cisza i strach)”.
W lutym 2006 Avalanche wystąpili w katowickim Spodku na koncercie poświęconym ofiarom katastrofy budowlanej w Chorzowie. We wrześniu 2006 miała miejsce premiera płyty „Połączenie”.
W styczniu 2010 wokalistą zostaje Tomasz Breguła a grupa zmienia nazwę na Leo Minor.

</doc>
<doc id="509135" url="https://pl.wikipedia.org/wiki?curid=509135" title="Chlorek złota(III)">
Chlorek złota(III)

Chlorek złota(III), AuCl3 – nieorganiczny związek chemiczny, sól kwasu solnego i złota.
Można go otrzymać w reakcji złota z gorącym chlorem:
W tej reakcji powstaje czerwono-brunatna masa chlorku złota(III), z której po przesublimowaniu i wykrystalizowaniu otrzymuje się czerwone, higroskopijne kryształy o kształcie igieł. Na skalę przemysłową chlorek złota(III) otrzymuje się przez rozkład termiczny kwasu tetrachlorozłotowego H[AuCl4]×4H2O powstającego w reakcji złota z wodą królewską.
Występuje w postaci dimerycznej Au2Cl6. Z wodą daje kwas H2[AuCl3O]. Jest związkiem nietrwałym, łatwo ulega redukcji do wolnego metalu i rozkładowi termicznemu do chlorku złota(I):

</doc>
<doc id="509136" url="https://pl.wikipedia.org/wiki?curid=509136" title="Język longobardzki">
Język longobardzki

Język longobardzki – wymarły język germański, używany przez Longobardów, od VI wieku n.e. na terenie dzisiejszych Włoch.

</doc>
<doc id="509139" url="https://pl.wikipedia.org/wiki?curid=509139" title="Gorica">
Gorica



</doc>
<doc id="509145" url="https://pl.wikipedia.org/wiki?curid=509145" title="Aino Kallas">
Aino Kallas

Aino Julia Maria Kallas (ur. jako Aino Julia Maria Krohn 2 sierpnia 1878 w Wyborgu, zm. 9 listopada 1956 w Helsinkach) – fińsko-estońska pisarka.
Życiorys.
Była córką mającego niemieckie korzenie folklorysty Juliusa Krohna (1835–1888), zaś jej bratem był Kaarle Krohn. W wieku 22 lat poślubiła Oskara Kallasa, estońskiego folklorystę, z którym miała pięcioro dzieci (dwoje z nich zmarło w czasie II wojny światowej): Virve, Laine, Suleva, Lembita i Hillara.
Zadebiutowała w 1897 roku zbiorem poezji "Lauluja ja ballaadeja", wydanym pod pseudonimem Aino Suonio. W latach 1900–1903 wraz z mężem mieszkała w Petersburgu, a następnie przeprowadziła się do Tartu. Jej utwory były inspirowane estońskim folklorem i historią. W latach 20. mieszkała w Londynie, a w czasie wojny w Szwecji.
Twórczość.
Na podstawie:

</doc>
<doc id="509149" url="https://pl.wikipedia.org/wiki?curid=509149" title="Palcie ryż każdego dnia">
Palcie ryż każdego dnia

Palcie ryż każdego dnia – ostatnia powieść Marka Hłaski z 1968 roku, napisana w Stanach Zjednoczonych i wydana bez korekty po jego śmierci. Oprócz "Palcie ryż każdego dnia" Hłasko brał pod uwagę inne tytuły - "Życie bez Esther" i "Podpalacze ryżu". 
Treść.
Powieść opowiada o losach klasycznego trójkąta miłosnego, pomiędzy Andersonem, Ryanem i Helen. Gra ta ma charakter masochistyczny, podobnie jak w innej powieści Hłaski, "Sowa, córka piekarza". 

</doc>
<doc id="509150" url="https://pl.wikipedia.org/wiki?curid=509150" title="Klub winowajców">
Klub winowajców

Klub winowajców (1985) – film produkcji amerykańskiej, którego reżyserem i scenarzystą jest John Hughes. W Stanach Zjednoczonych jest uznawany za jeden z najlepszych filmów opowiadających o problemach nastolatków.
Fabuła opowiada o piątce uczniów liceum, którzy za różne przewinienia zmuszeni są przyjść w sobotę do szkoły. Mają dziewięć godzin, aby napisać wypracowanie na temat „Kim jestem?”. W tym czasie będzie ich pilnować Richard Vernon, niesympatyczny i surowy nauczyciel (Paul Gleason). Każde z nich wywodzi się z innej grupy społecznej, inaczej się zachowują, mają inne zapatrywania na świat. Andy (Emilio Estevez) to niezwykle popularny i lubiany w szkole czempion zapasów, Claire (Molly Ringwald) to snobistyczna, nieco zarozumiała panienka „z dobrego domu”, Brian (Anthony Michael Hall) to gapowaty prymus wyśmiewany przez rówieśników, Allison (Ally Sheedy) to tajemnicza, unikająca ludzi dziwaczka, natomiast Bender (Judd Nelson) jest awanturnikiem i buntownikiem o złej sławie i wyjątkowo kąśliwym poczuciu humoru.
Sytuacja wyjściowa staje się pretekstem do zbadania stereotypów na temat nastolatków, pokazania ukrytych obaw młodych bohaterów, ich problemów z rodzicami i rówieśnikami.
Nagrody.
W 2005 r., w 20. rocznicę premiery, aktorzy odgrywający główne role w filmie otrzymali na rozdaniu MTV Movie Awards nagrodę Silver Bucket Of Excellence (Srebrny Kubełek Znakomitości). Na uroczystości nie stawili się Emilio Estevez, któremu przybycie uniemożliwiły obowiązki zawodowe i Judd Nelson, który podobno był obecny, ale zniknął tuż przed wręczeniem nagrody.

</doc>
<doc id="509153" url="https://pl.wikipedia.org/wiki?curid=509153" title="BMW E36">
BMW E36



</doc>
<doc id="509157" url="https://pl.wikipedia.org/wiki?curid=509157" title="Tetratlen">
Tetratlen

Tetratlen, czerwony tlen (oxozone, oksozon) – alotropowa odmiana tlenu występująca przy ciśnieniu rzędu 20 GPa. Nazwa „czerwony tlen” pochodzi od czerwonego koloru jaki przybiera tlen tworząc czteroatomowe cząsteczki O4.
W warunkach normalnych tlen występuje w dwóch odmianach alotropowych: pierwsza jest występującym w atmosferze gazem o wzorze O2, który stosunkowo łatwo łączy się z wieloma pierwiastkami tworząc tlenki. Drugą jego postacią jest ozon – występująca w ozonosferze trójatomowa cząsteczka O3.
Już w 1920 r. przewidywano istnienie trzeciej, czteroatomowej odmiany tlenu – O4 – jednak więcej dowodów na jej istnienie dostarczyła dopiero spektrometria mas. Badania przeprowadzone w uniwersytecie we Florencji wykazały, że cząsteczki tlenu O2 przy ciśnieniu ok. 20 GPa zaczynają przechodzić w czteroatomową odmianę O4. Wiadomo też, że czerwony tlen występuje także przy niskich temperaturach w tlenie gazowym oraz ciekłym.
Czerwony tlen ma właściwości niemetaliczne, jednakże podejrzewa się, że przy ciśnieniu 96 GPa przejdzie w postać metaliczną. Niewykluczona jest też jego dalsza polimeryzacja. Planuje się go wykorzystać jako utleniacz paliwa rakietowego ze względu na wysoką wydajność.

</doc>
<doc id="509158" url="https://pl.wikipedia.org/wiki?curid=509158" title="Cieśnina Capalulu">
Cieśnina Capalulu

Cieśnina Capalulu () – cieśnina w Indonezji; łączy morze Banda z Morzem Moluckim. Cieśnina oddziela wyspy Taliabu i Mangole znajdujące się w archipelagu Sula. Długość Cieśniny Capalulu wynosi ok. 12 km, natomiast szerokość do 4 km. 

</doc>
<doc id="509165" url="https://pl.wikipedia.org/wiki?curid=509165" title="Embiotocidae">
Embiotocidae



</doc>
<doc id="509168" url="https://pl.wikipedia.org/wiki?curid=509168" title="Cieśnina Mangole">
Cieśnina Mangole

Cieśnina Mangole () – cieśnina w Indonezji; łączy morze Banda z Morzem Seram pomiędzy wyspami Mangole (na północy) i Sanana (na południu); długość ok. 10 km, szerokość 3–6 km. 

</doc>
<doc id="509170" url="https://pl.wikipedia.org/wiki?curid=509170" title="Karol Kossok">
Karol Kossok

Karol Albert Jakub Kossok (ur. 28 stycznia 1907 w Katowicach, zm. 11 marca 1946 w radzieckiej strefie okupacyjnej Niemiec) – polski piłkarz występujący na pozycji napastnika, reprezentant Polski w latach 1928–1932, trener piłkarski, żołnierz Wehrmachtu w okresie II wojny światowej.
Karierę piłkarską rozpoczynał w 1921 roku w juniorach 1. FC Katowice (wówczas FC Preußen 05 Kattowitz). Po dwóch latach został przeniesiony do zespołu seniorów, w którym występował do 1928 roku. W tym czasie Kossok zdobył z drużyną wicemistrzostwo Polski w sezonie 1927. W 1929 roku został zawodnikiem Cracovii, którą reprezentował przez okres dwóch lat. W sezonie 1930 zdobył z „Pasami” tytuł mistrza Polski, zaś z dwudziestoma czterema bramkami został najlepszym strzelcem zespołu. Miał się wówczas spodziewać ze strony klubu „stosownej gratyfikacji”, jednak oczekiwania zakończyły się fiaskiem i odejściem do Pogoni Lwów. Kossok opuścił drużynę po roku, gdyż żądał wyższego honorarium niż był w stanie zaoferować mu klub. Chciał wrócić do Cracovii, jednak Pogoń nie wyraziła zgody na jego zwolnienie. Wobec braku aprobaty, musiał odbyć roczną karencję obejmującą zakaz gry w meczach o punkty i wrócił do „Pasów” w 1933 roku. W sezonie 1934 święcił drugie w karierze wicemistrzostwo kraju. W 1936 roku objął funkcję grającego trenera. Będąc czynnym zawodnikiem rozpoczął w 1935 roku pracę w Polskim Związku Piłki Nożnej w charakterze trenera objazdowego, którą kontynuował przez dwa lata. W 1937 roku prowadził reprezentację Polski w zastępstwie Józefa Kałuży. W latach 1938–1939 był trenerem Polonii Warszawa.
Kariera piłkarska.
1. FC Katowice.
Kossok urodził się 28 stycznia 1907 roku w Katowicach. Treningi w 1. FC Katowice (wówczas FC Preußen 05 Kattowitz) rozpoczął w wieku czternastu lat w zespole juniorów. Po dwóch latach zagrał w drużynie seniorów w kwalifikacyjnym spotkaniu o wejście do klasy A przeciwko Przyjaciołom Sportu i zdobył w nim jedyną bramkę dającą zwycięstwo. Kossok został od tego momentu na stałe włączony do kadry seniorów.
W sezonie 1927 1. FC Katowice grało w I lidze. Polską ligę utworzono wówczas na zasadzie „typowania uczestników godnych elitarnych rozgrywek i gotowych ponieść koszta związane z całorocznymi konfrontacjami na terenie kraju”. Kossok zadebiutował w I lidze 3 kwietnia 1927 roku w wygranym 0:7 meczu z Ruchem Chorzów, zaś pierwszego gola strzelił w tymże spotkaniu. Zdobył w tej rywalizacji jeszcze dwie bramki, dzięki czemu skompletował hat tricka. Inne źródła podają informację, jakoby Kossok strzelił w tym meczu cztery bramki, przez co miał być pierwszym piłkarzem w historii I ligi z tą ilością trafień w jednym spotkaniu. 1. FC Katowice zakończyło debiutanckie rozgrywki ligowe z tytułem wicemistrza Polski. Kossok wystąpił w siedemnastu meczach i był autorem trzynastu trafień, dzięki czemu był trzecim najlepszym strzelcem zespołu.
W lutym 1928 roku Kossok strzelił pięć bramek w wygranym 9:3 meczu towarzyskim z Naprzodem Lipiny. W sierpniu zastąpił w 65. minucie Emila Görlitza na pozycji bramkarza w ligowej rywalizacji z Czarnymi Lwów. W listopadzie został zawieszony przez klub na spotkanie przeciwko Pogoni Lwów (1:0, 4 listopada 1928). W sezonie 1928 1. FC Katowice zajęło na zakończenie rozgrywek piąte miejsce w tabeli ligowej. Kossok zagrał w dwudziestu sześciu meczach i strzelił szesnaście bramek, dzięki czemu był najlepszym strzelcem zespołu. Po zakończeniu sezonu przeszedł do Cracovii. Zdaniem Jerzego Herischa, Kossok odszedł z 1. FC Katowice, ponieważ "chciał być kimś w polskim futbolu, a tego gra w „niemieckim” klubie nie gwarantowała".
Cracovia.
Kossok trafił do Cracovii w sezonie 1929. Powodem, dla którego zmienił przynależność klubową miała być „możliwość współgrania z dwójką słynnych techników Kałużą i Sperlingiem”, dzięki czemu mógł osiągnąć „maksimum zadowolenia sportowego”. Swój wybór argumentował również realizacją pragnienia ojca, który chciał, aby synowie grali w barwach polskich drużyn. Ponadto otrzymał dobrze płatną pracę w dyrekcji krakowskiej kolei, jednak musiał stanąć przed komisją, której miał udowodnić fakt, że poprzez przyjęcie pracy na stanowisku urzędnika kolejowego sprzeniewierza się zasadom amatorstwa. Kossok zadebiutował oficjalnie w „Pasach” 19 maja 1929 roku w wygranym 5:0 meczu szóstej kolejki ligowej przeciwko Warcie Poznań. Pierwszą bramkę dla Cracovii zdobył w tymże spotkaniu. W czerwcu doznał kontuzji uda w konfrontacji z Wisłą Kraków (3:1, 9 czerwca 1929), przez co nie zagrał w trzech kolejkach ligowych. W listopadzie był autorem hat tricka w wygranym pojedynku z Czarnymi Lwów (8:0, 1 listopada 1929). Cracovia zajęła na zakończenie rozgrywek szóste miejsce w tabeli ligowej. Kossok zagrał w piętnastu spotkaniach i strzelił siedemnaście bramek, dzięki czemu był najlepszym strzelcem w drużynie. W grudniu zdobył trzy gole w wygranym meczu towarzyskim z Legią Kraków (9:2, 15 grudnia 1929).
W sezonie 1930 Kossok przejął funkcję kapitana drużyny po Józefie Kubińskim. W marcu 1930 roku strzelił trzy bramki w towarzyskim spotkaniu z Bielitz-Bialaer Sport Verein Bielsko (6:0, 16 marca 1930). W kwietniu trzykrotnie pokonał Hermana Kremera w ligowym meczu rozegranym przeciwko Ruchowi Chorzów (3:0, 6 kwietnia 1930). W maju strzelił bramkę bezpośrednio z rzutu rożnego w konfrontacji z Pogonią Lwów (0:2, 25 maja 1930). W sierpniu zdobył hat tricka w meczu z ŁTSG–em Łódź (0:5, 3 sierpnia 1930) i Warszawianką (3:0, 17 sierpnia 1930), natomiast w sparingu z Giewontem Zakopane był autorem jedenastu trafień (0:21, 9 sierpnia 1930). W listopadzie strzelił dwie bramki w spotkaniu z Czarnymi Lwów (2:1, 23 listopada 1930), dzięki którym Cracovia wygrała pojedynek i na kolejkę przed zakończeniem sezonu 1930 została mistrzem Polski. Kossok wystąpił we wszystkich dwudziestu dwóch meczach ligowych w pełnym wymiarze czasowym i zdobył dwadzieścia cztery bramki. Był tym samym najlepszym strzelcem zespołu oraz rozgrywek ligowych. Po udanym sezonie miał spodziewać się ze strony klubu „stosownej gratyfikacji”, jednak oczekiwania zakończyły się fiaskiem i odejściem z klubu.
Pogoń Lwów.
Kossok trafił do Pogoni Lwów w sezonie 1931, której podobno sam miał zaoferować swoje usługi. W marcu Pogoń zwyciężyła 9:1 z Ukrainą Lwów i 7:0 Drugim Sokół w przedsezonowych meczach towarzyskich, w których Kossok zdobył po cztery gole. W barwach nowego zespołu zadebiutował oficjalnie 19 kwietnia 1931 roku w wygranym 5:1 meczu ligowym przeciwko Warszawiance, zaś pierwszą bramkę strzelił w tymże spotkaniu. We wrześniu był autorem trafienia w konfrontacji z Czarnymi Lwów (1:1, 6 września 1931) i zapoczątkował w ten sposób serię ośmiu kolejnych meczów ligowych ze strzelonym golem. W wygranym pojedynku Warszawianką zdobył w pierwszej połowie hat tricka (1:3, 19 września 1931). Wyczyn ten powtórzył w październiku podczas wygranego 5:1 sparingu z Hasmoneą Lwów. Pogoń zakończyła rozgrywki ligowe na czwartym miejscu w tabeli. Kossok zagrał we wszystkich dwudziestu dwóch meczach i strzelił tyle samo bramek, dzięki czemu był najlepszym strzelcem zespołu. W klasyfikacji na najlepszego strzelca ligi zajął drugie miejsce. Z drużyny odszedł po sezonie, ponieważ żądał wyższego honorarium niż był w stanie zaoferować mu klub. Kossok chciał wrócić do Cracovii, jednak Pogoń nie zgodziła się na jego zwolnienie. Zgodnie z ówczesnymi przepisami, wobec braku aprobaty, musiał odbyć roczną karencję obejmującą zakaz gry w meczach o punkty.
Powrót do Cracovii.
Kossok trafił ponownie do Cracovii po rocznej karencji. Pierwszy oficjalny mecz po powrocie zagrał 2 kwietnia 1933 roku przeciwko Podgórzu Kraków, który został wygrany przez „Pasy” 3:0, zaś Kossok był w nim autorem jednej z bramek. W maju podczas spotkania ligowego z Wartą Poznań (4:1, 14 maja 1933) doznał po faulu Konrada Ofierzyńskiego wysięku w stawie kolanowym. W wyniku odniesionej kontuzji Kossok nie wybiegł na boisko do końca rozgrywek ligowych. Zagrał w trzech meczach i zdobył jedną bramkę, zaś Cracovia zakończyła sezon 1933 na czwartym miejscu w tabeli.
W marcu 1934 roku Kossok strzelił trzy bramki w meczu towarzyskim z Pogonią Katowice (3:1, 11 marca 1934). Na przełomie kwietnia i maja wystąpił w trzech kolejkach ligowych, po czym doświadczył trzymiesięcznej przerwy w rozgrywkach. Poprzez odnawiający się uraz z ubiegłego sezonu, Kossok został w czerwcu trenerem krakowskiego i kieleckiego okręgu piłkarskiego. Wbrew doniesieniom prasowym nie zakończył kariery piłkarskiej, gdyż w wyniku porozumienia z Polskim Związkiem Piłki Nożnej otrzymał zapewnienie, że w każdej chwili może wrócić na boisko jako czynny zawodnik. W sierpniu wystąpił po odbytej przerwie w ligowym spotkaniu z Podgórzem Kraków (3:1, 2 sierpnia 1934). We wrześniu prowadził treningi piłkarskie klubów w Częstochowie, zaś w październiku przystąpił do pracy w Zagłębiu Dąbrowskim. W listopadzie strzelił cztery gole i nie wykorzystał rzutu karnego w konfrontacji z Polonią Warszawa (5:0, 18 listopada 1934). W sezonie 1934 Cracovia zdobyła wicemistrzostwo Polski. Kossok zagrał w sześciu spotkaniach ligowych i strzelił pięć bramek, dzięki czemu był trzecim najlepszym strzelcem drużyny.
W listopadzie 1935 roku Kossok został zdyskwalifikowany na dwa tygodnie przez wydział gier i dyscypliny Polskiego Związku Piłki Nożnej za brutalną grę w czasie spotkania z Wartą Poznań (3:1, 10 listopada 1935). Zagrał jednak w ostatniej kolejce ligowej, w której „Pasy” podejmowały Ruch Chorzów (1:1, 17 listopada 1935). Zwycięstwo w tym spotkaniu dałoby Cracovii utrzymanie w lidze, jednak remis dał jej dziesiąte miejsce w tabeli i oznaczał spadek do A klasy. Kossok wystąpił w sześciu meczach i strzelił dwie bramki.
W 1936 roku Kossok objął funkcję grającego trenera. Rozgrywki A klasy toczyły się w sezonie 1935/1936 systemem jesień–wiosna, przeciwnie aniżeli rozgrywki I ligi. Cracovia dołączyła do rozgrywek w połowie sezonu w miejsce usuniętej automatycznie drużyny rezerw, która zdobyła wówczas dziewięć punktów. W czerwcu Kossok strzelił cztery gole w meczu z Wawelem Kraków (8:0, 21 czerwca 1936). „Pasy” zostały mistrzem rundy wiosennej i zakwalifikowały się do rundy finałowej, której wskutek wątpliwości regulaminowych nie rozegrano. Cracovia otrzymała wtenczas prawo do gry w barażach poprzez decyzję Polskiego Związku Piłki Nożnej, który uznał zespół mistrzem okręgu krakowskiego na podstawie wyników sportowych. Kossok zagrał w pięciu meczach A klasy i zdobył w nich osiem bramek. W eliminacjach o prawo do gry w barażach Cracovia zajęła pierwsze miejsce w grupie. W sierpniu Kossok strzelił hat tricka w spotkaniu z RKS–em Hajduki (13:0, 9 sierpnia 1936). W eliminacjach wystąpił w czterech meczach i był autorem sześciu bramek. „Pasy” wróciły do I ligi po wygraniu w kolejnej fazie baraży grupy finałowej, zaś Kossok wystąpił w jednym pojedynku. W sezonie 1937 Kossok znajdował się w kadrze Cracovii jednak nie zagrał w żadnym spotkaniu
Kariera reprezentacyjna.
Reprezentacja Polski.
Kossok był reprezentantem Polski w latach 1928–1932. Wystąpił w tym czasie w pięciu meczach i zdobył trzy bramki. Zadebiutował 1 lipca 1928 roku w kadrze prowadzonej przez selekcjonera Tadeusza Kuchara w wygranym 2:1 spotkaniu towarzyskim przeciwko Szwecji, zaś pierwszą bramkę zdobył 5 lipca 1931 roku w zwycięskim 0:6 meczu z Łotwą. Karierę reprezentacyjną zakończył po wygranym pojedynku z Łotwą (2:1, 2 października 1932), w którym na początku drugiej połowy strzelił gola dla reprezentacji Polski.
Kariera trenerska.
Cracovia.
W sezonie 1936 Kossok został grającym trenerem w Cracovii, która w poprzednich rozgrywkach spadła pod wodzą Aloisa Pulpittela do A klasy. Kossok zadebiutował na ławce trenerskiej „Pasów” 29 marca 1936 roku w wygranym 4:0 spotkaniu z Fablokiem Chrzanów. Cracovia zakończyła rozgrywki okręgu krakowskiego na pierwszym miejscu z dorobkiem dwudziestu siedmiu punktów (trzynaście zwycięstw, jeden remis; stosunek bramek 56:10). Wskutek decyzji Polskiego Związku Piłki Nożnej „Pasy” awansowały do eliminacji o prawo do gry w barażach na podstawie wyników sportowych. W grupie eliminacyjnej drużyna Kossoka zajęła pierwsze miejsce z dorobkiem jedenastu punktów (pięć zwycięstw, jeden remis; stosunek bramek 36:1), wyprzedzając Pogoń Stryj, RKS Hajduki i Polonię Przemyśl. Cracovia awansowała do I ligi po wygraniu baraży w grupie finałowej. Z dorobkiem dziesięciu punktów (cztery zwycięstwa, dwa remisy; stosunek bramek: 15:4) wyprzedziła w tabeli AKS Chorzów, Śmigły Wilno i Brygadę Częstochowa. Po zakończeniu sezonu drużynę przejął Franciszek Zastawniak.
Reprezentacja Polski.
W połowie 1935 roku Kossok rozpoczął pracę dla Polskiego Związku Piłki Nożnej w charakterze trenera objazdowego. W 1936 roku współpracował z selekcjonerem Józefem Kałużą podczas przygotowań do igrzysk olimpijskich w Berlinie, zaś 10 października 1937 roku prowadził reprezentację w jego zastępstwie w wygranym 2:1 spotkaniu z reprezentacją Łotwy, które rozegrano w Katowicach. Pracę w Polskim Związku Piłki Nożnej kontynuował do końca 1937 roku.
Polonia Warszawa.
Kossok został trenerem Polonii Warszawa w sezonie 1938. Zmienił na tym stanowisku Jerzego Bułanowa, który wywalczył w poprzednim sezonie z „Czarnymi Koszulami” awans do I ligi. Kossok zadebiutował na ławce trenerskiej Polonii 10 kwietnia 1938 roku w przegranym 7:1 spotkaniu z Wartą Poznań. Zespół zajął pod wodzą nowego trenera czwarte miejsce w tabeli na zakończenie rozgrywek ligowych. Lokalna prasa pisała wtenczas o Kossoku, że "dokonuje gigantycznej pracy, przekształcając ospałą drużynę w armię bojowników. (...) Wie co robić i dobrze porusza się w każdym miejscu, na murawie i w gabinetach".
W sezonie 1939 rozgrywki ligowe nie zostały dokończone z powodu wybuchu II wojny światowej. Kossok prowadził Polonię w dwunastu kolejkach ligowych. W momencie przerwania rozgrywek drużyna zajmowała siódme miejsce w tabeli.
Życie prywatne.
Ze względu na duży wzrost i masę ciała Kossok nosił boiskowy pseudonim „Śląski Olbrzym”. Eksperci i dziennikarze piłkarscy posługiwali się jego nazwiskiem w formie „Kozok”. Był młodszym bratem Romana (1902–1929), który zmarł na skutek postrzelenia w brzuch. Kossok był właścicielem restauracji na Muchowcu. W czasie II wojny światowej przyjął obywatelstwo niemieckie. Był żołnierzem Wehrmachtu w okresie II wojny światowej. Zmarł 11 marca 1946 roku w radzieckiej strefie okupacyjnej Niemiec. Inne źródła podają, jakoby miał umrzeć w 1945 roku w obozie jenieckim.

</doc>
<doc id="509174" url="https://pl.wikipedia.org/wiki?curid=509174" title="Suprematyzm">
Suprematyzm

Suprematyzm (z łac. "supremus" 'najwyższy' i gr. "ισμός" przyrostek oznaczający jakąś dziedzinę) – kierunek w sztuce abstrakcyjnej stworzony przez rosyjskiego malarza polskiego pochodzenia Kazimierza Malewicza w 1915 roku.
Suprematyzm zakładał całkowite oderwanie sztuki od rzeczywistości, dążenie do maksymalnego uproszczenia form, a przede wszystkim do zerwania z narracją i przedmiotowością w sztuce. Nazwa tego kierunku pochodzi od łacińskiego słowa oznaczającego „najwyższy”, mającego zdaniem Malewicza ukazać kierunek, w którym powinna zmierzać sztuka – poszukiwania istoty odwzorowania. Malewicz próbuje pokazać najmniejszą jednostkę w sztuce – „malarski atom”.
Podstawą teorii suprematyzmu była teza o supremacji czystego odczucia w sztuce i w konsekwencji odrzucenie lub zredukowanie dotychczasowych środków wyrazu i form w malarstwie oraz zastąpienie ich nowymi. Najważniejsze dla suprematyzmu stało się uczucie towarzyszące odbiorowi dzieła nie natomiast to, co obrazuje.
Kompozycje suprematyczne składały się z elementarnych form geometrycznych (z kwadratu, prostokąta, koła, linii prostej i krzyża). Pierwszą i najważniejszą kompozycją był "Czarny kwadrat na białym tle", nazwany przez Malewicza atomem malarstwa, jednostką podstawową. Początkowo były płaskie i statyczne, później, dzięki wprowadzeniu diagonalnych osi, sugerowały przestrzeń i ruch. W 1924–26 Malewicz rozszerzył zakres suprematyzmu na kompozycje trójwymiarowe (tzw. architektony i planity). Malarstwo suprematyczne zakończył Malewicz obrazem "".

</doc>
<doc id="509178" url="https://pl.wikipedia.org/wiki?curid=509178" title="Blachownica">
Blachownica

Blachownica – dźwigar złożony, zbudowany z blach połączonych w przekrój odpowiedni do wymagań konstrukcyjnych i usztywniony żebrami położonymi poprzecznie w stosunku do osi dźwigara .
Blachownice mogą mieć przekrój otwarty, np. dwuteowy lub zamknięty (skrzynkowy). Poszczególne elementy łączono niegdyś przy pomocy nitów lub śrub, współcześnie blachownice są zwykle spawane. Spotyka się konstrukcje mostowe blachownicowe z żelbetową współpracującą konstrukcyjnie płytą mostu. 
Blachownica to również okładzina stosowana w górnictwie wykonana z blachy falistej lub tłoczonej .

</doc>
<doc id="509182" url="https://pl.wikipedia.org/wiki?curid=509182" title="Vanessa Carlton">
Vanessa Carlton

Vanessa Carlton (ur. 16 sierpnia 1980 w Milford, Pensylwania) – amerykańska piosenkarka i pianistka.
Jako dziecko interesowała się głównie baletem. Uczyła się tańca u Gelsey Kirkland i Nenette Charisse. Gdy miała 14 lat, przeniosła się do Nowego Jorku, aby tam podjąć studia w School of American Ballet. Jednak po 3 latach, kiedy miała zacząć profesjonalną karierę, zrezygnowała z tego i powróciła do pisania własnych tekstów i komponowania muzyki. W następnym roku podpisała kontrakt z wytwórnią A&amp;M Records. W marcu 2002 roku ukazał się jej debiutancki album "Be Not Nobody". Singel promujący tę płytę to "A Thousand Miles". Producentem został szef A&amp;M Records – Ron Air. "Harmonium" – drugi album wokalistki ukazał się w listopadzie 2004 roku. Wystąpili w nim gościnnie między innymi Lindsey Buckingham i Pharrell Williams. Płyta powstała przy pomocy producenta Stephana Jenkinsa. W październiku 2007 roku ukazała się jej trzecia płyta "Heroes and Thieves".

</doc>
<doc id="509183" url="https://pl.wikipedia.org/wiki?curid=509183" title="Trojden">
Trojden



</doc>
<doc id="509184" url="https://pl.wikipedia.org/wiki?curid=509184" title="Piekło Dolne">
Piekło Dolne

Piekło Dolne (kaszb. "Piékło") − wieś w Polsce, położona w województwie pomorskim, w powiecie gdańskim, w gminie Przywidz.
Wieś jest częścią składową sołectwa Piekło Górne, według danych gminy, ludność sołectwa na dzień 30.06.2019 r. wynosiła 224 osoby.

</doc>
<doc id="509186" url="https://pl.wikipedia.org/wiki?curid=509186" title="Mieczysław Nowak (sztangista)">
Mieczysław Nowak (sztangista)

Mieczysław Nowak (ur. 22 grudnia 1936 w Chomęcicach, zm. 17 maja 2006 w Nowym Dworze Gdańskim) – polski sztangista, brązowy medalista olimpijski i wielokrotny medalista mistrzostw świata.
Kariera.
Pierwszy sukces osiągnął w 1964 roku, kiedy podczas igrzysk olimpijskich w Tokio zdobył brązowy medal. W zawodach tych wyprzedzili go jedynie Japończyk Yoshinobu Miyake oraz Isaac Berger z USA. Na mistrzostwach świata w Teheranie w 1965 roku i rozgrywanych rok później mistrzostw świata w Berlinie zajmował drugie miejsce, ustępując tylko Miyake. W 1970 roku zwyciężył na mistrzostwach świata w Columbus, wyprzedzając bezpośrednio kolejnego Polaka, Jana Wojnowskiego. Ponadto zdobywał złote medale mistrzostw Europy w latach: 1965, 1966 i 1968, srebrny w 1970 roku (waga kogucia) oraz brązowy dwa lata później. W 1968 roku wystartował na igrzyskach olimpijskich w Meksyku, gdzie zajął piąte miejsce, a cztery lata później, podczas igrzysk w Monachium rywalizację ukończył na siódmej pozycji. 
Był trzynastokrotnym rekordzistą Polski. Reprezentował kluby: LZS Wołów, Śląsk Wrocław i Flotę Gdynia.
Ukończył średnią szkołę zawodową. Pracował jako trener i działacz sportowy w Nowym Dworze Gdańskim.
W Plebiscycie Przeglądu Sportowego 1970 zajął 6. miejsce.

</doc>
<doc id="509196" url="https://pl.wikipedia.org/wiki?curid=509196" title="Regulator PI">
Regulator PI

Regulator PI (ang. "proportional-integral controller") – w automatyce, regulator składający się z członu proporcjonalnego P o wzmocnieniu formula_1 oraz całkującego I o czasie całkowania formula_2 Transmitancję regulatora PI określa się wzorem:
Regulatory typu PI pozwalają na eliminację wolnozmiennych zakłóceń, co przekłada się na zerowy uchyb ustalony, niemożliwy do osiągnięcia w regulatorach typu P lub typu PD. Wzmocnienie członu całkującego musi być jednak ograniczone, ponieważ wprowadza on ujemne przesunięcie fazowe, które osłabia tłumienie uchybu regulacji.

</doc>
<doc id="509199" url="https://pl.wikipedia.org/wiki?curid=509199" title="Regulator PD">
Regulator PD

Regulator PD (ang. "proportional-derivative controller") – w automatyce, regulator składający się z członu proporcjonalnego P o wzmocnieniu formula_1 oraz różniczkującego D (fizycznie nierealizowalnego) o czasie różniczkowania formula_2
Transmitancję idealnego regulatora PD określa się wzorem:
Natomiast transmitancja dla regulatora PD z inercją przyjmuje postać:
Działanie członu różniczkującego przeciwdziała szybkim zmianom sygnału błędu, co wpływa stabilizująco na działanie układu regulacji. Pozwala to w pewnej mierze na zwiększenie intensywności działania pozostałych parametrów regulatora.
Regulatory typu PD dają niezerowy uchyb ustalony – tym większy im mniejsze jest wzmocnienie członu proporcjonalnego regulatora. Wartość niezerowego uchybu jest opisana wzorem:
gdzie:

</doc>
<doc id="509208" url="https://pl.wikipedia.org/wiki?curid=509208" title="Alumel">
Alumel

Alumel – stop niklu zawierający 0,8–2% manganu, 1,8–2,5% aluminium, 0,8–2% krzemu i domieszki żelaza i kobaltu.
Oporność elektryczna właściwa ok. 0,32·10-7 Ω. Wrażliwy na działanie siarki i węgla. Wykorzystywany przy wyrobie termoogniw, przewodów kompensacyjnych i oporników o długim czasie pracy w temperaturze do 1000°C.
Linki zewnętrzne.
Alumel

</doc>
<doc id="509209" url="https://pl.wikipedia.org/wiki?curid=509209" title="Sinabung">
Sinabung

Sinabung () – czynny wulkan w północnej części Sumatry w Indonezji o wysokości 2460 m n.p.m.; zaliczany do stratowulkanów.
Jest najwyższym szczytem prowincji Sumatra Północna. Położony jest ok. 40 km na północny zachód od kaldery jeziora Toba, powstałej w wyniku wybuchu superwulkanu. Wulkan Sinabung wyrzuca lawy andezytowe i dacytowe. Posiada cztery kratery, z których tylko jeden jest czynny. Popularny jest wśród zaawansowanych amatorów wspinaczki.
Historia.
Wulkan Sinabung powstał w plejstocenie i był czynny również w holocenie.
Do 2010 roku wulkan uważany był za wygasły, nie były bowiem znane żadne potwierdzone relacje historyczne dotyczące jego erupcji. W 1912 roku wydobywały się z niego nieznaczne ilości gazów siarkowych. W roku 2010 światowe media podawały nieprawdziwą informację, że poprzednia erupcja miała miejsce w 1600 roku, co wynikło z błędnego zrozumienia informacji uzyskanych od indonezyjskich wulkanologów. W 2012 roku metodą datowania radiowęglowego ustalono czas ostatniej erupcji (przed tą z roku 2010) na 740–880 n.e.
29 sierpnia 2010 roku, jak podała agencja BBC, ewakuowano ponad 19 tys. osób na skutek przebudzenia się wulkanu. Wulkan wyrzucał w powietrze dym i popioły na wysokość 1,5 tys. metrów i toczyła się z niego lawa. Do kolejnych dwóch wybuchów doszło 30 sierpnia i 3 września; według obserwacji każda kolejna eksplozja była silniejsza, w tym trzecia trzykrotnie potężniejsza od drugiej. Kolejna, jeszcze silniejsza erupcja miała miejsce 7 września. Pyły wulkaniczne były wyrzucane 3 września na wysokość 3 km, a 7 września na wysokość 5 km. Deszcz zanieczyszczony pyłem spowodował osadzenie się kilkucentymetrowej warstwy popiołu na budynkach i drzewach. Spowodował m.in. przerwania linii energetycznych.
15 września 2013 nastąpiła kolejna erupcja wulkanu. Ewakuowano ok. 3700 osób z rejonu rozległego na 2–3 km wokół wulkanu.
5 listopada 2013 doszło do kolejnej erupcji. Słup dymu i popiołu osiągnął wysokość 7 km. Ewakuowano 1293 osób z czterech wiosek wokół wulkanu. Ten okres aktywności wulkanu trwał aż do czerwca 2018 roku. Największa eksplozja miała miejsce 19 lutego 2018, słup dymu i popiołu osiągnął wysokość 16,8 km, nie stwierdzono ofiar śmiertelnych. Kolejna erupcja miała miejsce w sierpniu 2020 roku. 

</doc>
<doc id="509213" url="https://pl.wikipedia.org/wiki?curid=509213" title="Krąglak">
Krąglak

Krąglak (niem. Kregler) – szczyt w Sudetach Środkowych o wysokości 692 m n.p.m., w północno-zachodniej części Gór Wałbrzyskich, nad doliną Bobru, w powiecie kamiennogórskim, najwyższy szczyt Masywu Krąglaka.
Ze szczytu rozlegają się widoki m.in. na Śnieżkę, Rudawy Janowickie, Góry Kaczawskie i panorama Marciszowa.

</doc>
<doc id="509215" url="https://pl.wikipedia.org/wiki?curid=509215" title="Tadeusz Kacik">
Tadeusz Kacik

Tadeusz Kacik (ur. 6 października 1946 w Nowym Targu, zm. 17 maja 1988 w Katowicach) – polski hokeista, olimpijczyk.
Zawodnik grający na pozycji lewoskrzydłowego napastnika. Reprezentował barwy: Podhala Nowy Targ i KTH Krynica. Z drużyną Podhala wywalczył sześć tytułów mistrza i dwa wicemistrza Polski. W sezonie 1968/1969 był najlepszym strzelcem drużyny nowotarskiej w lidze zdobywając 27 goli. W 1971 przez redakcję "Sportu" wybrany został najlepszym hokeistą w kraju zdobywając nagrodę "Złoty Kij". W polskiej lidze rozegrał 390 meczów, w których strzelił 209 goli.
W reprezentacji Polski zagrał w latach 1969-1974 118 razy strzelając 38 bramek. Wystąpił w Igrzyskach Olimpijskich w Sapporo w 1972 oraz w 5 turniejach o mistrzostwo świata.
Jego zięć Adam Wronka i wnuk Patryk Wronka także zostali hokeistami.

</doc>
<doc id="509216" url="https://pl.wikipedia.org/wiki?curid=509216" title="Mapuzaur">
Mapuzaur

Mapuzaur ("Mapusaurus") – rodzaj dinozaura reprezentowany przez jeden gatunek, "Mapusaurus roseae" (Coria &amp; Currie, 2006), to duży późnokredowy karnozaur z grupy karcharodontozaurów, który żył na terenie obecnej Argentyny. Szacuje się, że mógł mierzyć 12,5 metra i ważyć 5 ton. Pierwsze jego skamieniałości odkryto w 1997 roku i już wtedy trafił na czołówki gazet ze względu na to, że znaleziono szczątki kilku osobników obok siebie, co mogło wskazywać na stadny tryb życia tych i spokrewnionych z nimi, innych teropodów. Wydaje się jednak, że bardziej prawdopodobnym może być, że możemy mieć do czynienia z tzw. pułapką tafonomiczną. Kolejne okazy wykopywano w tym samym miejscu do 2001 roku. Najbliższym krewniakiem mapuzaura wydaje się giganotozaur – zaliczono je wspólnie do podrodziny Giganotosaurinae.

</doc>
<doc id="509217" url="https://pl.wikipedia.org/wiki?curid=509217" title="Sport w Krakowie">
Sport w Krakowie

Historia.
Rok 1885 jest szczególną datą w dziejach krakowskiego sportu, gdyż wtedy powstało Towarzystwo Gimnastyczne „Sokół”. Dla członków klubu gimnastyka była równie ważna, co wychowanie kulturowo-oświatowe i patriotyczne. Jak ważny był właśnie patriotyzm dla działaczy „Sokoła”, świadczy przyjęcie za swego patrona Tadeusza Kościuszki i obowiązkowa organizacja obchodów rocznic z nim związanych. Przy sokolich sekcjach zakładano chóry, a także grupy teatralne.
W roku 1889 dr Henryk Jordan założył nieopodal Błoń pierwszy europejski park dla dzieci i młodzieży do lat 15. Cieszył się on znaczną popularnością, gdyż mieściły się tam liczne obiekty sportowe (boiska, basen...), jak i place zabaw. Krakowskie życie sportowe koncentrowało się na Błoniach. Tamże, w roku 1894 rozegrano pierwszy mecz futbolowy. Kilkanaście lat później, w 1906 roku, powstały jedne z najbardziej znanych polskich klubów sportowych: Klub Sportowy Cracovia i Towarzystwo Sportowe Wisła Kraków, a także Juvenia Kraków. W 1924 roku z inicjatywy krakowian założono Ognisko Krakowskie Polskiej YMCA. Dzisiaj jest to organizacja sportowa zrzeszająca krakowską młodzież, oferująca uprawianie wielu dyscyplin sportowych.
Dyscypliny.
Letnie.
Piłka nożna.
Od ponad 100 lat rozwijają się tutaj kluby sportowe, a w szczególności piłkarskie. Krakowska piłka nożna może poszczycić się również wieloma sukcesami, szczególnie na arenie krajowej. Oto mistrzowie i medaliści rozgrywek o mistrzostwo Polski:
Cracovia była pierwszym oficjalnym mistrzem Polski (w 1921 r.), natomiast Wisła w tabeli wszech czasów polskiej Ekstraklasy zajmuje 2. miejsce
Siatkówka.
W Krakowie istnieje wiele drużyn grających w siatkówę. Należy tu zaliczyć m.in. drużynę WKS Wawel (I liga), Cracovii (II liga), AZS AWF Kraków (II liga), AZS AGH Wisła Kraków (II liga) czy Armatura Kraków (III liga). Jednak najlepszymi wynikami może pochwalić się kobieca sekcja TS Wisła Kraków.
Sukcesy wiślackich siatkarek:
Drużyna „Białej Gwiazdy” powstała w 1928 i już rok później wywalczyła wicemistrzostwo Krakowa. Po II wojnie nastąpiło odrodzenie drużyny, by w 1947 zdobyć tytuł wicemistrza Polski. Zakwalifikowało to Wisłę do rozgrywek ligowych rozpoczętych w 1954 roku. Do tej pory drużyna opuściła szeregi ekstraklasy tylko 3 razy (wiosna 1973, wiosna 1996, sezon 00/01)
Wisła zwyciężała z Dynamem Berlin, reprezentacją Chin czy Białorusi, Slavią Praga. W europejskich pucharach siatkarki awansowały do ćwierćfinału Pucharu Europy w 1970. W 1977 zagrały w ćwierćfinale Pucharu Zdobywców Pucharu, a rok później grały w półfinale. Puchar Konfederacji kończyły na półfinale w 1992 roku i ćwierćfinale w 1994.
Futsal.
Z Krakowa obecnie w rozgrywkach ogólnopolskich występuje jedna drużyna – Wisła Krakbet Kraków. Na najwyższym szczeblu rozgrywkowym występowało w sumie pięć drużyn z tego miasta:
Jeździectwo.
Mieści się tu wiele ośrodków jeździeckich, w których z nauki jazdy konnej, bądź doskonalenia nabytych już umiejętności korzysta wielu miłośników tego sportu. Mówiąc o krakowskim świecie jazdy konnej, należy wspomnieć o jednym z najbardziej znanych klubów – "WLKS Krakus Swoszowice". Jego zawodnicy od lat zajmują czołowe miejsca w konsursach w dyscyplinie skoków przez przeszkody i ujeżdżenia. Kolejnym klubem wartym poświęcenia uwagi jest powstały w 1957 roku "Krakowski Klub Jazdy Konnej". Pierwszym trenerem KKJK był szef wyszkolenia kawalerii – major Adam Królikiewicz. Dzisiaj odbywa się Memoriał im. mjr Królikiewicza, na który przybywa wielu zawodników. W Krakowie działa również "Klub Turystyki Konnej „Tabun”", "Ośrodek Jazdy Konnej „Pegaz”", "TKKF „Przyjaciel Konika”", "KJ „Decjusz”", Szwadron Kawalerii im. Józefa Piłsudskiego, "KJ „Mustang”", "KJK „Klan”".
Kajakarstwo.
Kraków jest jednym z trzech ośrodków na świecie (oprócz Madrytu i Sydney), mogącym pochwalić się najnowocześniejszym torem kajakarstwa górskiego, który w 2004 r. jako jeden z 8 miejsc na świecie uzyskał rangę kontynentalnego ośrodka szkoleniowego w kajakarstwie górskim pod patronatem ICF. Tor jest również obiektem przygotowań olimpijskich Polskiego Związku Kajakarstwa. Swoją siedzibę posiada tu także Krakowski Klub Kajakowy.
Krakowski tor kajakarstwa górskiego powstał w starorzeczu Wisły, w sąsiedztwie Tyńca i Bielan, gdzie wkomponowuje się w podkrakowski krajobraz. Rozgrywane są na nim liczne zawody rangi krajowej i międzynarodowej.
Tenis ziemny.
Tenis jest jednym z bardziej lubianych sportów w Krakowie. Wiele osób spotyka się na kortach w wolnych chwilach dla poprawienia swojej kondycji, a także w celu spędzenia czasu w miłej atmosferze.
Pływanie.
Pływanie jest bardzo rozpowszechnionym sportem w Krakowie. Wiele młodych osób uczęszcza na basen w celach rekreacyjnych. W Krakowie znajduje się wiele basenów. Dużą popularnością cieszy się basen na ulicy Grochowskiej w Szkole Mistrzostwa Sportowego (SMS). W tym miejscu często też są organizowane zawody pływackie, które cieszą się dużym zainteresowaniem.
Na tym basenie trenowała zawodniczka Otylia Jędrzejczak. Jest ona osobą, która ma na swoim koncie wiele sukcesów, m.in. zdobyła złoty medal podczas ostatnich Igrzysk Olimpijskich.
Rugby.
W rugby w Krakowie gra się od 1973 roku, kiedy powstała sekcja rugby RzKS Juvenii Kraków. Obecnie drużyna ta bierze udział w rozgrywkach I ligi oraz odnosi sukcesy w turniejach polskich i międzynarodowych. Drugim klubem rugby w Krakowie jest Nowa Huta Rugby Klub, powstała w 2004 r. Ostatnio Kraków stał się celem odwiedzin wielu zagranicznych drużyn rugby, głównie z Wysp Brytyjskich, co przyczynia się do większego rozwoju tej dyscypliny w Krakowie.
Futbol amerykański.
Pierwsza drużyna futbolu amerykańskiego w Małopolsce powstała w marcu 2006 roku. Kraków Tigers zrzeszała studentów krakowskich uczelni a także uczniów szkół ponadgimnazjalnych. Drużyna seniorska występowała w Polskiej Lidze Futbolu Amerykańskiego. Druga drużyna działająca na terenie Krakowa, Kraków Knights, powstała w 2006 roku, od 2008 występuje w Polskiej Lidze Futbolu Amerykańskiego. Od 2013 r. reprezentowany jest w PLFA I przez drużynę Kraków Football Kings, powstałą z połączenia zawodników Knights i Tigers. W 2015 roku Kraków Tigers wznowili samodzielną działalność i występują w PLFA II. Kraków Football Kings dwukrotnie z rzędu w latach 2013 oraz 2014 dochodzili do półfinału PLFA I, oraz dwukrotnie l latach 2015 oraz 2017 do finału PLFA I. W 2015 drużyna ta wygrała mistrzostwo Polski PLFA I.
Baseball.
Od czerwca 2009 trwają działania mające na celu utworzenie pierwszego klubu baseballowego na terenie Krakowa.
Golf.
Pierwszy Driving Range w okolicy Krakowa został otwarty w 1999 w Ochmanowie koło Wieliczki jako część inwestycji związanej z budową pola Royal Kraków Golf &amp; Country Club. Samo 9-dołkowe pole w Ochmanowie do gry jest dostępne od 2001 roku. Drugi Driving Range wraz z 6-dołkowym polem treningowym powstał w 2002 w Paczółtowicach koło Krzeszowic w ramach budowanego obiektu Krakow Valley Golf &amp; Country Club. W pierwszej połowie 2003 KVGCC otwarł pierwszą dziewiątkę budowanego pełnego pola, a w 2004 zakończył budowę obiektu dodając drugą dziewiątkę. Przy obu polach golfowych działają kluby zrzeszające graczy-amatorów. Pod koniec 2008 zrzeszały one łącznie około 120 golfistów. Najbardziej utytułowanym zawodnikiem regionu jest Łukasz Wilk, zdobywca licznych nagród w rozgrywkach krajowych zarówno indywidualnych jak i drużynowych.
Żeglarstwo:
Zimowe.
Hokej.
Hokej w Krakowie jest zdominowany przede wszystkim przez drużynę Cracovii, która jest obecnie jedynym klubem z sekcją hokejową w tym mieście. Oczywiście na terenie miasta Kraków istniały inne drużyny hokejowe takie jak: Jutrzenka Kraków, Makkabi Kraków, Legia Kraków (Robotniczy Klub Sportowy; powstał przed II wojną światową), AZS Kraków, Dębnicki Kraków, Wawel Kraków (założony w 1919 roku), Gwardia Kraków (wcześniej Wisła), Sokół Kraków, Wisła Kraków, Olsza Kraków (klub kolejowy).
Popularne „Pasy” zdobywały tytuł mistrza polski dziesięciokrotnie. Pierwsze trofeum zostało zdobyte w 1937, choć o początki gry w hokej mówi się już w 1912 roku. Cracovia zdobywała jeszcze tytuły w latach 1946, 1947, 1948, 1949, 2006, 2008, 2009, 2011 i 2013.
Pierwsza drużyna hokejowa powstała około 1923 roku. Składała się ona głównie z młodzieży uczącej się w Gimnazjum im. Jana III Sobieskiego. Pierwszym trenerem został dr Józef Lustgarten, a pierwszy mecz drużyny zakończył się zwycięstwem „Pasów” 1:0 nad AZS-em. W 1926 roku w Krakowie odbywają się nieoficjalne mistrzostwa tego miasta, w których biorą udział takie zespoły jak: Cracovia, Jutrzenka i Makabbi. Wszystkie mecze o to trofeum zostają wygrane przez Cracovię. Przed wojną sekcja hokeja na lodzie została zdominowana przez „Pasy”, które wygrały wszystkie przedwojenne mistrzostwa Krakowa.
Wygrana w tego typu rozgrywkach dawała prawo gry w Mistrzostwach Polski. Pierwsze zetknięcie Cracovii z tymi rozgrywkami, w roku 1926 (w tym samym roku Cracovia przystępuje do Polskiego Związku Hokeja na Lodzie) skończyło się zajęciem piątego miejsca.
W 1952 roku „Pasy” spadły do II ligi, a dwa lata później do klasy wojewódzkiej. W 1955 roku Cracovia znów powraca do grona najlepszych zespołów Polsce, by po roku znowu spaść do niższej klasy rozgrywek. Na awans kibicom Cracovii przyszło czekać do roku 1977 Radość kibiców nie trwała długo, gdyż hokeiści znów nie mogli wywalczyć utrzymania się w ekstraklasie. W sezonie 1980/1981, mimo fatalnej kondycji finansowej zespołu „Pasy” awansują do elity rozgrywek hokejowych w Polsce.
Sezon 2005/2006 to powrót Cracovii. Po wielu latach posuchy w krakowskim hokeju „Pasy” zdobywają mistrzostwo Polski. Drużyna, w której skład wchodzi wielu reprezentantów Polski okazała się lepsza w meczach finałowych od GKS-u Tychy. Sukces ten „Pasy” powtórzyły w sezonach 2007/08 i 2008/09 ponownie pokonując w finale GKS Tychy.
W Krakowie, od 2004 roku, istnieje także drużyna hokeja żeńskiego działająca pod banderą klubu KS Cracovia 1906. Krakowskie hokeistki występują w Polskiej Lidze Hokeja Kobiet, a sezon 2011/2012 zakończyły na 8 miejscu w tabeli 9-ciodrużynowej.
Narciarstwo.
Od lat 20. do 50. XX wieku funkcjonowały w mieście skocznie narciarskie.
Od wielu lat na terenie całego miasta działa szereg klubów narciarskich zajmujących się narciarstwem alpejskim.
Reprezentanci wielu z Krakowskich klubów zdobywają liczne nagrody w zawodach narciarskich, między innymi tych organizowanych przez Małopolski Okręgowy Związek Narciarski. Szczególnie popularna jest „Liga MOZN”.
Nie można natomiast znaleźć w Krakowie klubów zajmujących się biegami narciarskimi

</doc>
<doc id="509219" url="https://pl.wikipedia.org/wiki?curid=509219" title="Mniszek (Góry Wałbrzyskie)">
Mniszek (Góry Wałbrzyskie)

Mniszek (niem. "Hoch-Berg") – szczyt górski (711 i 704 m n.p.m.) w południowo-zachodniej Polsce, w Sudetach Środkowych, w Górach Wałbrzyskich.
Wzniesienie położone w południowo-środkowej części Gór Wałbrzyskich, w Masywie Chełmca, na północny zachód od Boguszowa - części miasta Boguszów-Gorce. Jest to dwuwierzchołkowe wzniesienie o stromych zboczach. Drugi szczyt nosi nazwę Boreczna, a jego wysokość to 710 m n.p.m..
Wzniesienie zbudowane ze skał wylewnych – porfirów oraz ich tufów. Na stokach znajduje się kilka głębokich szczelin w leukoryolitowych skałach. Najgłębsza ma 36 metrów głębokości. Ich geneza związana jest z działalnością górniczą pod wzniesieniem.
Wzniesienie w całości porośnięte lasem mieszanym regla dolnego.
Do 1638 własność Hochbergów, następnie miasta Boguszowa.
16 lipca 1901 na szczycie góry otwarto restaurację, nazwaną później od nazwiska dzierżawcy Roberta Ungera "Restauration Ungerberg". Znajdowała się przy niej 19-metrowa wieża widokowa. W 1902 powstała tu również muszla koncertowa, a w 1906 - kręgielnia. Z uwagi na zły stan techniczny obiektu, już w 1920 budynek restauracji został wyburzony. 
W wyrobisku dawnego kamieniołomu znajduje się naturalna ściana wspinaczkowa.

</doc>
<doc id="509224" url="https://pl.wikipedia.org/wiki?curid=509224" title="Metal (materiałoznawstwo)">
Metal (materiałoznawstwo)

Metal – materiał, najczęściej krystaliczny, o wiązaniach metalicznych.
Jego główne cechy to:

</doc>
<doc id="509225" url="https://pl.wikipedia.org/wiki?curid=509225" title="1859 w literaturze">
1859 w literaturze



</doc>
<doc id="509226" url="https://pl.wikipedia.org/wiki?curid=509226" title="Dezydery Mercier">
Dezydery Mercier



</doc>
<doc id="509228" url="https://pl.wikipedia.org/wiki?curid=509228" title="Bobsleje na Zimowych Igrzyskach Olimpijskich 1956">
Bobsleje na Zimowych Igrzyskach Olimpijskich 1956

Bobsleje na Zimowych Igrzyskach Olimpijskich 1956 odbyły się w dniach 27 stycznia – 4 lutego 1956 roku na torze Pista Olimpica di Bob – Eugenio Monti. Zawodnicy walczyli w dwójkach mężczyzn i czwórkach mężczyzn.
Dwójki.
Data: 27-28.01.1956
Czwórki.
Data: 2-3.02.1956

</doc>
<doc id="509230" url="https://pl.wikipedia.org/wiki?curid=509230" title="Stefan Knapp">
Stefan Knapp

Stefan Knapp (ur. 11 lipca 1921 w Biłgoraju, zm. 11 października 1996 w Londynie) – polski artysta plastyk.
Życiorys.
Był synem Antoniego (ur. 1891) i Julii z d. Wnuk (ur. 1895).
Zastosował i opatentował technikę malowania emalią metalu w gigantycznych konstrukcjach malarskich przeznaczonych do dekoracji architektonicznej budynków użyteczności publicznej.
Pod koniec lat 30. XX w. rozpoczął studia w Szkole Technicznej we Lwowie. Po wybuchu wojny trafił na Syberię, potem do Wielkiej Brytanii. Od 1941 był pilotem RAF-u, dosłużył się stopnia oficerskiego. Po zakończeniu wojny pozostał na emigracji, gdyż jako oficerowi przysługiwało mu stypendium. Dzięki temu mógł podjąć wymarzone studia w Londynie na Royal Academy of Arts.
W 1959 Stefan Knapp udekorował monumentalną kompozycją abstrakcyjną z barwnej emalii na blasze budynek lotniska Londyn-Heathrow.
W 1973 jako jedyny Polak w historii otrzymał Nagrodę im. Winstona Churchilla. Był jednym z najbardziej znanych polskich artystów w Wielkiej Brytanii.
Jest autorem książki pt. "Kwadratowe słońce", opisującej przeżycia na Syberii i w łagrze sowieckim.

</doc>
<doc id="509232" url="https://pl.wikipedia.org/wiki?curid=509232" title="Józef Polok">
Józef Polok

Józef Polok (ur. 4 listopada 1958 w Żorach, zm. 28 stycznia 2008 w Jastrzębiu-Zdroju) – polski aktor, artysta kabaretowy i przedsiębiorca.
Życiorys.
W 1978 ukończył Technikum Górnicze w Rybniku. W tym samym roku rozpoczął studia w Państwowej Wyższej Szkole Teatralnej im. Ludwika Solskiego w Krakowie. W 1982 ukończył studia z tytułem magistra.
Znany był z programów "Kazimierza Kutza rozmowy o Górnym Śląsku". Największą popularność zyskał dzięki roli szwagra Ernesta w serialu "Święta wojna". W 2002 wraz z synem Pawłem (również występującym w "Świętej wojnie", w roli Johnny'ego) założył zespół Kapela ze Śląska. Duża część jego twórczości aktorskiej, a przede wszystkim satyrycznej, była związana ze śląską mową. W 2004 roku otrzymał nagrodę "Hanysy 2004" za estradową elegancję. W TVP3 Katowice prowadził programy rozrywkowe, m.in. "Śląski Koncert Życzeń" i "Śląska Laba".
Prowadził także przedsiębiorstwo handlowe.
Józef Polok zmarł z powodu nowotworu. 31 stycznia 2008 roku został pochowany na cmentarzu parafialnym w Rybniku. Po jego śmierci zespół Kapela ze Śląska zmieniła nazwę na "Kapela ze Śląska im. Józefa Poloka". Od 2019 imię Poloka nosi jedna z ulic w centrum Rybnika.
W 2009 roku Mirosław Szołtysek wykonał piosenkę na cześć Józefa Poloka "Wspomnienie o Józku".
Życie prywatne.
Józef Polok miał żonę Bogumiłę, mieli dwójkę dzieci: syna Pawła i córkę Martynę.

</doc>
<doc id="509235" url="https://pl.wikipedia.org/wiki?curid=509235" title="3 Doors Down">
3 Doors Down

3 Doors Down – amerykański zespół muzyczny grający alternatywnego rocka.
Historia.
Grupa podpisała w 2000 roku kontrakt z wytwórnią Universal Records, żeby wydać swój pierwszy album – "The Better Life". Singiel "Kryptonite", który wspiął się na szczyty list przebojów, przyniósł zespołowi międzynarodowy rozgłos. Album sprzedał się w ponad 6 milionach egzemplarzy. Utwór "Be Like That" był jednym z fragmentów ścieżki dźwiękowej do filmu "American Pie 2" z 2001 roku. Również ich inny utwór pojawił się w telewizji. Była to piosenka „When I’m gone”, która została użyta w serialu „Porwany” w 2009/2010 roku.
Kolejny album, "Away from the Sun", został wydany w 2002 roku. Poprzedził go singiel "When I’m Gone". Inny znany utwór z tej płyty to ballada "Here Without You". Album rozszedł się w około 3 milionach egzemplarzy.
W 2005 roku 3 Doors Down wydali swój trzeci studyjny album – "Seventeen Days". Zadebiutował on na pierwszym miejscu listy Billboardu.
20 maja 2008 ukazał się ich czwarty studyjny album zatytułowany "3 Doors Down". Płytę promowała piosenka "It's Not My Time". Longplay wypełniają również takie utwory jak: "Train", "Citizen/Soldier", "Let Me Be Myself", "When It's Over" i "It's the Only One You've Got".
19 lipca 2011 roku miała miejsce premiera piątego albumu „Time of My Life”. Utworem zapowiadającym album był „When You’re Young”. Frontman grupy – Brad Arnold bardzo pozytywnie wspominał pracę nad płytą:
Rok 2012 był trudny dla zespołu, którego szeregi opuścił gitarzysta – Matt Roberts. Problemy z krążeniem i inne dolegliwości, z którymi borykał się muzyk, zmusiły go do podjęcia takiej decyzji. Rozstał się z członkami zespołu w przyjacielskich stosunkach, muzycy podkreślili:
19 listopada 2012 roku nakładem Republic Records został wydany album „The Greatest Hits” z największymi przebojami zespołu, będący podsumowaniem dotychczasowej twórczości. Obok klasyków, tj. „Kryptonite”, „Here Without You”, „Away From the Sun”, „Let Me Go” czy „It’s Not My Time” na wydawnictwie zamieszczono trzy nowe utwory: „One Light”, „There’s a Life” i „Goodbyes”.

</doc>
<doc id="509237" url="https://pl.wikipedia.org/wiki?curid=509237" title="Three Doors Down">
Three Doors Down



</doc>
<doc id="509238" url="https://pl.wikipedia.org/wiki?curid=509238" title="Analiza numeryczna">
Analiza numeryczna

Analiza numeryczna to zbiorcza nazwa wszystkich działów matematyki, które zajmują się badaniem struktur ciągłych, to znaczy zawierających zbiory nieprzeliczalne, której głównym zadaniem jest badanie możliwości realizacji obliczeń przybliżonych, oraz analiza powstałych na skutek zaokrąglenia błędów.
Początek badań nad analizą numeryczną to niektóre badania prowadzone nad naturą całek, rozwiązywania równań różniczkowych, teorią obliczeń czy metod numerycznych.
Prawdziwy rozwój analizy numerycznej jako osobnej dziedziny matematyki nastąpił z wynalezieniem komputerów, gdy ważne stały się odpowiedzi na pytania czym jest obliczanie, jak liczyć na komputerze "bezpiecznie", czy jak tworzyć modele matematyczne, zbiory liczb i zależności tworzące np. program komputerowy przewidujący pogodę na podstawie danych pogodowych.
Analiza numeryczna jako gałąź matematyki zawiera w sobie następujące poddziały:
Przy czym ostatnie metody numeryczne są poniekąd „zwieńczeniem” dzieła, zbiorem praktycznych algorytmów bazujących silnie na podstawach teoretycznych zawierających się w pozostałych działach analizy numerycznej. Bywają też synonimem analizy numerycznej.

</doc>
<doc id="509246" url="https://pl.wikipedia.org/wiki?curid=509246" title="Uprawa roślin">
Uprawa roślin

Uprawa roślin – całokształt zabiegów stosowanych w produkcji roślinnej, obejmujących uprawę roli, nawożenie, siew i sadzenie roślin, pielęgnację, zbiór i przechowywanie plonów. Zabiegi te mają na celu otrzymanie jak najwyższych plonów.
Termin ten odnosi się także do dziedziny nauk rolniczych. Badania naukowe w zakresie uprawy roślin prowadzone są celem znalezienia efektywniejszych sposobów uprawy. W Polsce prace naukowo-badawcze w tej dziedzinie prowadzą m.in.: uczelniach rolniczych, Instytut Uprawy, Nawożenia i Gleboznawstwa, Centralny Ośrodek Badania Odmian Roślin Uprawnych.

</doc>
<doc id="509251" url="https://pl.wikipedia.org/wiki?curid=509251" title="Peaceville Records">
Peaceville Records

Peaceville Records – brytyjska wytwórnia płytowa, założona w Cleckheaton w 1988 roku. Peaceville wydaje przede wszystkim płyty z muzyką metalową.

</doc>
<doc id="509252" url="https://pl.wikipedia.org/wiki?curid=509252" title="Peaceville">
Peaceville



</doc>
<doc id="509254" url="https://pl.wikipedia.org/wiki?curid=509254" title="Kutry torpedowe projektu 663/664">
Kutry torpedowe projektu 663/664



</doc>
<doc id="509257" url="https://pl.wikipedia.org/wiki?curid=509257" title="Tadeusz Witkowski">
Tadeusz Witkowski

Tadeusz Witkowski (ur. 4 lutego 1946 w Rutkach-Begnach koło Ciechanowa) – polski historyk literatury, publicysta, działacz polonijny.
Życiorys.
W 1966 ukończył Liceum Ogólnokształcące dla Pracujących w Przasnyszu, gdzie mieszkał do 1983. 
Absolwent polonistyki na Uniwersytecie Warszawskim (1971).
Represjonowany przez władze komunistyczne za udział w wydarzeniach marcowych i w protestach przeciwko projektowi wprowadzenia do konstytucji zapisu o sojuszu ze Związkiem Radzieckim. Działacz „Solidarności”, w czasie stanu wojennego internowany w Iławie i w Kwidzynie. Redaktor i współautor Peryferyjnego Almanachu Literackiego „Wyrób własny” (Przasnysz 1983). W 1983 wyemigrował do USA.
W 1989 na Uniwersytecie Stanu Michigan w Ann Arbor uzyskał stopień doktora w dziedzinie slawistyki. W latach osiemdziesiątych i dziewięćdziesiątych ubiegłego wieku pracował jako instruktor języka polskiego w University of Michigan w Ann Arbor i jako wykładowca języka i literatury oraz edytorstwa i podstaw informatyki w Saint Mary’s College w Orchard Lake. Był w tym okresie członkiem Rady Północnoamerykańskiego Studium Spraw Polskich (Studium: the North American Study Center for Polish Affairs) i zastępcą redaktora naczelnego kwartalnika "Studium Papers" a od połowy lat dziewięćdziesiątych – redaktorem naczelnym rocznika "Periphery: Journal of Polish Affairs" wydawanego przez Saint Mary’s College. Początkowo zajmował się głównie krytyką literacką. Po uzyskaniu w 2005 r. statusu pokrzywdzonego przez kilka lat prowadził badania w oparciu o materiały archiwalne przechowywane w Instytucie Pamięci Narodowej. 
17 maja 2006 r. opublikował w "Życiu Warszawy" artykuł, w którym ogłosił, że w latach 1960–1984 ks. Michał Czajkowski współpracował ze Służbą Bezpieczeństwa PRL. Artykuł wywołał szok społeczny i wywarł wpływ na proces lustracji w Kościele. Ksiądz Czajkowski początkowo zaprzeczył informacjom zawartym w aktach, po czym przyznał się do części zarzutów. 
W lipcu tegoż roku, redakcja miesięcznika "Więź" opublikowała specjalny numer pisma potwierdzający i dokumentujący fakt współpracy księdza z bezpieką. W kilka miesięcy później, badając akta biskupa Jerzego Dąbrowskiego, Witkowski doszedł do wniosku, że w teczce ks. Czajkowskiego mogły się omyłkowo znaleźć niektóre z materiałów dostarczonych przez ks. Dąbrowskiego wywiadowi PRL.
W październiku 2007 r. Witkowski przyjął posadę głównego specjalisty (analityka) w gabinecie szefa Służby Kontrwywiadu Wojskowego. Po przegranej przez PiS wyborów parlamentarnych i zmianie kierownictwa SKW został zwolniony. Od jesieni 2007 roku był członkiem Komisji Weryfikacyjnej ds. Wojskowych Służb Informacyjnych (do końca jej działalności). W 2016 roku na stronie internetowej MON redagował dwujęzyczną zakładkę poświęconą warszawskiemu Szczytowi NATO. Opublikował kilka artykułów na temat wywiadu PRL (cywilnego i wojskowego) i rosyjskiej sieci szpiegowskiej w Stanach Zjednoczonych.
W 2009 został członkiem założycielem Związku Literatów na Mazowszu, jest przewodniczącym Sądu Koleżeńskiego tego stowarzyszenia. Jest jednym z bohaterów książek Teresy Kaczorowskiej "Dwunastu na trzynastego. Emigranci stanu wojennego", Ciechanów 2011 i Jerzego Zalewskiego "Pod prąd. Przewodnik po IV Rzeczypospolitej", tom I, Warszawa 2013.
Postanowieniem prezydenta RP z dnia 21 stycznia 2013 odznaczony został Krzyżem Wolności i Solidarności. Odznaczenie odebrał 11 listopada 2013 w Chicago. 
W roku 2017 Urząd do Spraw Kombatantów i Osób Represjonowanych przyznał Tadeuszowi Witkowskiemu status działacza opozycji antykomunistycznej i osoby represjonowanej z powodów politycznych.

</doc>
<doc id="509262" url="https://pl.wikipedia.org/wiki?curid=509262" title="Mieczysław Palus">
Mieczysław Palus

Mieczysław Palus (ur. 31 sierpnia 1921 w Zaczernie, zm. 17 maja 1986 w Warszawie) – polski hokeista i trener, olimpijczyk.
Zawodnik grający jako napastnik. Zawodnik lwowskich klubów Pogoni i Spartaka oraz Wisły Kraków, Cracovii i Legii Warszawa. Z tym ostatnim klubem zdobył siedem tytułów mistrza Polski, ósmy tytuł zdobył wcześniej z Cracovią.
W reprezentacji Polski wystąpił 26 razy zdobywając 12 bramek. W 1948 wziął udział w Zimowych Igrzyskach Olimpijskich w St. Moritz. Wystąpił również w mistrzostwach świata w Pradze w 1947.
Po zakończeniu kariery zawodniczej trener. Z warszawską Legią zdobył 8 tytułów mistrzowskich. Brał udział w przygotowaniach reprezentacji Polski do Igrzysk Olimpijskich w Cortina d' Ampezzo w 1956.
Został pochowany na Cmentarzu Komunalnym Północnym w Warszawie (kw. W-X-8-1).

</doc>
<doc id="509267" url="https://pl.wikipedia.org/wiki?curid=509267" title="Obligacja skarbowa">
Obligacja skarbowa

Obligacja skarbowa – dłużny papier wartościowy emitowany przez rząd. Obligacje skarbowe są jednym z podstawowych instrumentów dłużnych, które są przedmiotem obrotu na światowych rynkach finansowych. Obligacje skarbowe są papierami wartościowymi emitowanymi przez Ministra Finansów. Minister finansów pożycza od nabywcy obligacji określoną sumę pieniędzy i zobowiązuje się ją zwrócić wraz z należnymi odsetkami (wykupić obligacje) w określonym czasie. Za zobowiązania wynikające z tytułu emisji skarbowych papierów wartościowych Skarb Państwa odpowiada całym swoim majątkiem. Wspomniana odpowiedzialność ma formę odpowiedzialności finansowej, której skutki ujmuje się w ustawie budżetowej.
Przychody uzyskane ze sprzedaży obligacji są przeznaczone na finansowanie deficytu budżetu państwa.
Termin do zapadalności obligacji skarbowych jest dłuższy niż 1 rok. Emitowane przez Ministra Finansów papiery dłużne o zapadalności poniżej 1 roku noszą nazwę bonów skarbowych. Świadczenia wynikające z obligacji skarbowych mogą mieć charakter pieniężny (odsetki, dyskonto) lub niepieniężny (akcje spółki, której właścicielem jest Skarb Państwa).
Ze względu na kryterium zasad ustalania odsetek obligacje skarbowe możemy podzielić na:
Bezpieczeństwo.
W teorii obligacje skarbowe są jedną z najbardziej bezpiecznych lokat nadwyżek kapitału na rynku. Ale obligacje skarbowe nie zawsze są przystanią bezpieczeństwa. Problemów z wykupem obligacji skarbowych w ostatnich latach doświadczyli np. wierzyciele Argentyny w 2001 r. Co więcej, pozycja prawna państwa pozwala nawet na ustawowe pozbycie się problemu zadłużenia z tytułu obligacji, bez ogłaszania formalnego bankructwa. Rząd Argentyny umorzył obligacje mimo braku zgody wszystkich wierzycieli.
Polskie obligacje skarbowe.
Polskie obligacje skarbowe dzielą się na dwie grupy:
Obligacje detaliczne.
Obligacje detaliczne (oszczędnościowe) oferowane są przez Ministra Finansów głównie osobom fizycznym. Nabycie obligacji następuje w drodze transakcji zawartej przez telefon, przez internet lub w placówce PKO Banku Polskiego. Mogą one być przedmiotem obrotu na rynku wtórnym nieregulowanym na podstawie umowy sprzedaży lub darowizny. Nominał obligacji skarbowych detalicznych wynosi 100 zł albo 100 euro lub wielokrotność tej kwoty. Nabywcy obligacji detalicznych mogą posiadać prawo do przedterminowego wykupu dowolnej liczby obligacji przez emitenta (Ministra Finansów).
Najpopularniejsze obligacje detaliczne to obligacje 3-miesięczne, roczne, 2-, 3-, 4- i 10-letnie. Dla beneficjentów programu Rodzina 500 plus oferowane są także obligacje 6- oraz 12-letnie (Rodzinne Obligacje Skarbowe). Nieregularnie oferowane są także obligacje o nietypowych parametrach, np. 7-miesięczne lub 13-miesięczne o rosnącym oprocentowaniu (obligacje z serii KOS – krótkookresowa obligacja oszczędnościowa). Obligacje detaliczne mogą mieć oprocentowanie stałe lub zmienne – uzależnione od stopy inflacji czy stawek WIBOR.
Obligacje hurtowe.
Obligacje hurtowe dostępne są zarówno dla osób fizycznych, jak i osób prawnych oraz jednostek organizacyjnych nie posiadających osobowości prawnej. Rynek pierwotny ma formę przetargów organizowanych przez Narodowy Bank Polski, w których udział biorą tzw. dealerzy skarbowych papierów wartościowych wyłaniani przez Ministra Finansów w drodze konkursu. Obrót na rynku wtórnym może się odbywać w ramach bezpośrednich transakcji kupna-sprzedaży (tzw. rynek OTC – "over the counter"), na platformie elektronicznej TreasuryBondSpot Poland oraz w systemie obrotu instrumentami dłużnymi Catalyst na rynku giełdowym GPW (inwestorzy detaliczni), a także na hurtowym rynku regulowanym pozagiełdowym (organizowanym przez BondSpot).
Terminy zapadalności obligacji skarbowych hurtowych to 1 rok, 2 lata, 5 lat i 10 lat. Obligacje hurtowe mogą mieć oprocentowanie stałe lub zmienne, które zazwyczaj jest uzależnione od stawek WIBOR albo stopy inflacji.

</doc>
<doc id="509268" url="https://pl.wikipedia.org/wiki?curid=509268" title="Jarkko Nieminen">
Jarkko Nieminen

Jarkko Nieminen (ur. 23 lipca 1981 w Masku) – fiński tenisista, reprezentant w Pucharze Davisa, olimpijczyk.
Mąż czołowej fińskiej badmintonistki, Anu Nieminen.
Kariera tenisowa.
W roku 1999 zajmował 9. miejsce w rankingu juniorów i wygrał juniorski US Open w singlu, pokonując w finale Duńczyka Kristiana Plessa. Rok później oficjalnie rozpoczął karierę zawodową. Startował głównie w cyklu ATP Challenger Tour. W 2001 roku wygrał 4 turnieje tej rangi, a w swoim 2 starcie w cyklu ATP World Tour w Sztokholmie doszedł do finału, pokonując m.in. Marokańczyka Junusa al-Ajnawi'ego oraz Szwedów Thomasa Johanssona i Thomasa Enqvista, a przegrywając z Holendrem Sjengiem Schalkenem (chociaż prowadził w piątym secie finału 3:0 z podwójnym przełamaniem serwisu). Na koniec sezonu znalazł się w czołowej setce rankingu jako pierwszy Fin od 10 lat, natomiast finał turniejowy osiągnął jako pierwszy Fin od 20 lat.
W 2002 roku był w 2 finałach turniejowych na nawierzchni ziemnej. W Estoril przegrał w decydującym meczu z Davidem Nalbandianem, a na Majorce z Gastónem Gaudio. Rok później doszedł do finału w Monachium, gdzie uległ Rogerowi Federerowi. Był również w 1/8 finału Rolanda Garrosa oraz finale deblowego turnieju w Bangkoku, grając w parze z Andrew Kratzmannem.
W 2004 roku stracił 3 miesiące startów z powodu kontuzji, ale utrzymał się w czołowej setce rankingu. Zagrał natomiast na igrzyskach olimpijskich w Atenach dochodząc do 2 rundy zawodów singlowych.
W 2005 roku jako pierwszy Fin w historii doszedł do ćwierćfinału wielkoszlemowego, na US Open, ponosząc porażkę w pojedynku o awans do dalszej rundy z Lleytonem Hewittem.
W styczniu 2006 roku odniósł pierwsze zwycięstwo turniejowe, pokonując w finale w Auckland Chorwata Mario Ančicia 6:2, 6:2. Do końca sezonu osiągnął również finał w Sztokholmie, gdzie ostatecznie przegrał z Jamesem Blake.
We wrześniu 2007 roku Nieminen wygrał swój pierwszy turniej ATP World Tour w grze podwójnej na kortach twardych w Mumbaju. W parze z Robertem Lindstedtem pokonali w finale debel Rohan Bopanna–Aisam-ul-Haq Qureshi. Podczas turnieju w Bazylei, w październiku 2007 roku, pokonując m.in. Cypryjczyka Markosa Pagdatisa doszedł do finału singla, gdzie przegrał z broniącym tytułu, liderem światowego rankingu, Rogerem Federerem.
Rok 2008 Fin zakończył z 1 turniejowym finałem, w Adelaide. Będąc rozstawionym z nr 3. pokonał po drodze Jo-Wilfrieda Tsongę, jednak w finale nie sprostał Michaëlowi Llodrze. Uczestniczył również w rywalizacji singlowej igrzysk olimpijskich w Pekinie, z której został wyeliminowany w 1 rundzie.
W roku 2009 Nieminen osiągnął na początku sezonu finał singla w Sydney przegrywając w decydującym meczu z Davidem Nalbandianem. Wcześniej zdołał pokonać będącego na 3. miejscu w rankingu Novaka Đokovicia. W lutym awansował wspólnie z Rohanem Bopanną do finału halowego turnieju w San José. Pojedynek finałowy ostatecznie przegrali z parą Tommy Haas–Radek Štěpánek. Następnie z powodu kontuzji nadgarstka Fin nie mógł grać przez kilka miesięcy i do Touru powrócił w drugiej połowie sezonu.
Pod koniec lipca 2010 roku wygrał drugi turniej deblowy rozgrywek ATP World Tour. Wspólnie z Johanem Brunströmem pokonali w finale turnieju w Gstaad brazylijski debel Marcelo Melo–Bruno Soares. Na początku października Nieminen dotarł do finału zawodów singlowych w Bangkoku, eliminując po drodze m.in. finalistę z 2009, Viktora Troickiego. Pojedynek o mistrzostwo przegrał z Guillermo Garcíą Lópezem. W tym samym miesiącu Fin awansował wraz z Johanem Brunströmem do finału w Sztokholmie. W meczu o tytuł para Brunström–Nieminen nie sprostała jednak deblowi Eric Butorac–Jean-Julien Rojer.
W połowie października 2011 roku Nieminen dotarł do finału w Sztokholmie. Finałowe spotkanie przegrał z Gaëlem Monfilsem. Była to zarazem dziesiąta porażka Fina w finale singla w karierze.
Na początku 2012 roku wygrał drugi turniej singlowy, w Sydney. W finale pokonał Juliena Benneteau wynikiem 6:2, 7:5. W zawodach gry podwójnej podczas tego samego turnieju Nieminen osiągnął finał. W parze z Matthew Ebdenem nie sprostali braciom Bryan, Mike'owi oraz Bobowi. Latem zagrał po raz trzeci na igrzyskach olimpijskich w Londynie. Doszedł tam do 2 rundy zawodów singlowych.
Pierwszy finał do jakiego Fin dotarł w 2013 roku miał miejsce w maju w Monachium, w konkurencji gry podwójnej. Nieminen grał wówczas w parze z Dmitrijem Tursunowem, a w finale pokonali 6:1, 6:4 Erica Butoraca i Markosa Pagdatisa. Pod koniec tego samego miesiąca Fin dotarł do finału gry pojedynczej w Düsseldorfie, gdzie nie sprostał Juanowi Mónaco.
Na początku sierpnia 2014 roku Nieminen wygrał po raz czwarty zawody w grze podwójnej, tym razem w Kitzbühel. Dokonał tego wspólnie z Henrim Kontinenem.
W kolejnym sezonie zwyciężył w piątym deblowym turnieju, zawodach w Buenos Aires, gdzie partnerował mu André Sá. W meczu mistrzowskim tenisiści odnieśli zwycięstwo 6:4, 4:6, 10–7 nad parą Pablo Andújar–Oliver Marach. 9 listopada 2015 zakończył karierę zawodniczą.
Od roku 1999 Nieminen był reprezentantem Finlandii w Pucharze Davisa. Rozegrał dla zespołu 85 meczów. W singlu wygrał 45 pojedynków, natomiast 14 w deblu.
Najwyżej sklasyfikowany w rankingu singlistów był na 13. miejscu w lipcu 2006 roku, z kolei w zestawieniu deblistów pod koniec stycznia 2008 roku zajmował 45. pozycję.

</doc>
<doc id="509270" url="https://pl.wikipedia.org/wiki?curid=509270" title="Sibolga">
Sibolga

Sibolga – miasto w Indonezji na wyspie Sumatra w prowincji Sumatra Północna; powierzchnia 35.37 km²; 87 tys. mieszkańców (2004). 
Ośrodek handlowy regionu rolniczego, węzeł drogowy na autostradzie "Trans-Sumatra"; ważny port morski nad Oceanem Indyjskim (wywóz kopry, kawy, kauczuku, drewna).

</doc>
<doc id="509274" url="https://pl.wikipedia.org/wiki?curid=509274" title="Solok">
Solok

Solok – miasto w Indonezji na wyspie Sumatra w prowincji Sumatra Zachodnia.
Współrzędne geograficzne ; powierzchnia 57.64 km²; 49 tys. mieszkańców (2006). 
Leży u podnóża gór Barisan na południe od jeziora Singkarak. Ośrodek handlowy regionu rolniczego (uprawa ryżu, kawowca, tytoniu); węzeł drogowy.

</doc>
<doc id="509275" url="https://pl.wikipedia.org/wiki?curid=509275" title="Geoinformacja">
Geoinformacja

Geoinformacja – dyscyplina naukowa w obrębie nauk geograficznych redefiniująca i rozwijająca dotychczasowe, uznane i przyjęte koncepcje, teorie i poglądy nauk geograficznych w kategoriach informatycznych, dających nowe możliwości interpretacyjne.

</doc>
<doc id="509280" url="https://pl.wikipedia.org/wiki?curid=509280" title="Cytometria przepływowa">
Cytometria przepływowa

Cytometria przepływowa – metoda laboratoryjna wykorzystywana w badaniach naukowych i w diagnostyce klinicznej, która wykorzystuje osiągnięcia cytopatologii i analityki medycznej. Umożliwia ona przede wszystkim: ocenę wielkości, intensywności zabarwienia i intensywności fluorescencji badanych komórek.
Metoda działania.
W cytometrze przepływowym zawiesina odpowiednio zabarwionych komórek (rozcieńczona krew, próbka cytologiczna pobrana metodą biopsji aspiracyjnej, próbka płynu z jamy ciała, itp.) jest wytłaczana w otoczce płynu osłaniającego przez specjalną dyszę, w postaci laminarnie płynącego, cienkiego strumienia zawierającego rząd pojedynczych komórek. Jest to tzw. ogniskowanie hydrodynamiczne, w którym płyn osłaniający płynie szybciej, niż centralny strumień z komórkami. Strumień o średnicy ok. 30 mikrometrów przepływa przed optoelektronicznymi układami rejestrującymi (fotokomórkami lub fotopowielaczami), w którym pojedyncze komórki są oświetlane przez cienkie wiązki monochromatycznego, spolaryzowanego światła (lasera, wycinki widma światła lampy rtęciowej).
Przy przechodzeniu pojedynczych komórek przez komorę pomiarową, wykorzystywane są zjawiska: rozpraszania, załamania, odbicia i absorpcji światła, powodujące chwilowe zmiany sygnału elektrycznego z rejestrujących elementów optoelektronicznych. Zmiany te są zależne od: barwy, struktury i intensywności zabarwienia komórki. Rejestrowane są: czas zmiany tego sygnału (wskazujący na wielkość przepływającego obiektu) i amplituda zmian sygnału (wskazująca na intensywność zabarwienia, ziarnistość) oraz zmiany polaryzacji w stosunku do pierwotnej polaryzacji światła lasera (wskazujące na ukształtowanie powierzchni struktury). Rozproszenie wiązki światła jest mierzone przez przedni detektor światła rozproszonego (ang. "forward scatter channel"), leżący w osi wiązki światła, którego sygnał informuje o wielkości komórki, oraz boczny detektor światła rozproszonego (ang. "side scatter channel"), ustawiony prostopadle do niej, którego sygnał uznawany jest za informujący o strukturze jądra. Bardziej rozbudowane cytometry mają dodatkowe układy optoelektroniczne ustawione pod różnymi kątami w stosunku do wiązki światła, informujące o powierzchni komórki. W przypadku pomiaru fluorescencji komórki te są wzbudzane do świecenia, a świecenie komórek jest także rejestrowane (po odpowiednim filtrowaniu wzbudzonego światła).
Odpowiednio przetworzone informacje z tych detektorów pozwalają ocenić w sposób statystyczny parametry strukturalne zbiorów komórek (rozmiar, kształt, ziarnistość cytoplazmy, zawartość barwników naturalnych lub dodanych w wyniku barwienia, intensywność fluorescencji). W przypadku cytometrów wyposażonych w urządzenie sortowania komórek w polu elektrycznym (ang. "fluorescence activating cell sorting"), które odchyla płynące komórki zgodnie z różnicami potencjału elektrycznego poszczególnych komórek, możliwa jest dodatkowa ocena niektórych parametrów czynnościowych komórek.
Cytometria przepływowa umożliwia analizę kilku parametrów każdej komórki (dokładniej: przepływającego obiektu, którymi mogą być także fragmenty uszkodzonych komórek lub inne artefakty), stąd wynikiem diagnozy stawianej przy pomocy tej metody są konkluzje wynikające z wielowymiarowej analizy statystycznej cech komórek w badanej próbce. Zwykle są one ilustrowane histogramami jedno-, dwu- lub trójwymiarowymi (dotyczących od kilku tysięcy do kilkudziesięciu tysięcy komórek), pozwalającymi zobrazować populacje komórek o określonych cechach znajdujące się w badanej próbce.
Przykłady wykresów wyników analizy próbki krwi w cytometrze przepływowym
Historia rozwoju cytometrii przepływowej.
Powstanie cytometrii przepływowej jest rezultatem współdziałania wielu zespołów badawczych biologów i inżynierów. 
Pierwszym opisanym (ale nie skonstruowanym) przyrządem, mogącym być pierwowzorem cytometru przepływowego, był projekt Andrew Moldavana z 1934 r., w którym proponował przepuszczać płyn z komórkami przez rurkę włosowatą przed obiektywem mikroskopu, a sygnał świetlny miał być analizowany przez fotokomórkę umieszczoną w miejscu okularu. 
W 1949 r. Wallace Coulter otrzymał patent na urządzenie do liczenia krwinek w przepływającym strumieniu cieczy. Pomysł – bardzo podobny do idei Moldavana – był oparty na zasadzie zliczania przerw impulsu elektrycznego z fotokomórki, na którą padało zogniskowane światło przerywane przez przepływające krwinki. Komercyjny licznik hematologiczny oparty na tej zasadzie firma Josepha i Wallace Coulterów zaczęła produkować w 1958 r. pod nazwą „Coulter Counter Model A”. Wykorzystywał on również zasadę ogniskowania hydrodynamicznego, odkrytą P. J. Crosland-Taylora w 1953 r. i dopracowanej przez Marva van Dilla. 
Prototypy cytometru przepływowego – w dużej części opartego na technice mikroskopowej – konstruowali amerykańscy badacze M. R. Melamed i L. A. Kamentsky w latach 1965–1967, które miały zautomatyzować ocenę atypowych komórek w preparatach cytologicznych z szyjki macicy. Prototypem współczesnego cytometru przepływowego był „Impulsocytophotometer” skonstruowany w Niemczech przez W. Dittricha i W. Göhde w 1969 r. Przyrząd ten służył do oceny ploidii komórek, w których DNA był wybarwiany metodą Feulgena. W 1970 r. L. A. Kamentsky opracował pierwszy komercyjny przyrząd do cytometrii przepływowej pod nazwą „Cytograph”, który wykorzystywał helowo-neonowy laser o długości fali 633 nm. Przyrząd ten umożliwiał oddzielanie żywych i martwych komórek na podstawie zdolności inkorporacji błękitu tryptanu. „Szybka spektroskopia komórek” (ang. "Rapid Cell Spectroscopy") – jak nazwano tę metodę – umożliwiała szybkie oznaczanie cech leukocytów i wykreślanie z użyciem komputera odpowiednich wykresów. Wersja do pomiaru fluorescencji (z użyciem lasera argonowego o długości fali 488 nm, która wzbudzała świecenie) nazywała się „Cytofluorograph”. W tym samym roku w firmie Phywe AG z Getyngi opracowano podobny przyrząd oparty na mikroskopie fluorescencyjnym. W latach 1972–1974 L. Herzenberg ze Stanford University opracował metodę szybkiego sortowania komórek. Przyrząd który opracował, wykrywał słabe świecenie fluorescencyjne komórek barwionych rodaminą i fluoresceiną połączonych z odpowiednimi przeciwciałami. W 1974 r. firma Becton-Dickinson wyprodukowała komercyjne przyrządy oparte na tej zasadzie, a w 1975 r. firma Coulter Electronics opracowała przyrząd TPS-1 ("Two Parameter Sorter") wykorzystująca laser argonowy. W 1976 r. wprowadzono nazwę "flow cytometry". W latach 1973–1976 Howard Shapiro opracował cytometry wielowiązkowe, umożliwiające różnicowanie rodzajów świecenia fluorescencyjnego. Pierwszym przyrządem komercyjnym pozwalającym na analizę z użyciem różnych długości światła absorbowanego, był „Hemalog D” firmy Technicon z 1974 r. w którym do wzbudzenia fluorescencji użyto lampy wolframowo-halogenowej. W latach 1977–1978 firma Coulter Electronics opracowała przyrząd pod nazwą „Epics” wyposażony w laser argonowy oraz komputerowy system zbierania, wielowymiarowego przetwarzania i prezentacji danych. W komputerowy system zbierania i przetwarzania danych był także wyposażone systemy „Cytofluorograph 50” firmy Ortho Diagnostics z 1977 r.
Pierwsze urządzenia do cytometrii przepływowej pozwalały badać komórki przepływające z prędkością 5000/sek. Obecnie aparatura do cytomerii przepływowej jest wyposażona nawet w kilkadziesiąt czujników optoelektronicznych do zbierania danych, kilka laserów o różnej długości światła oraz skomplikowane systemy optyczne. Pozwalają one analizować 10 wskaźników w strumieniu komórek płynących z prędkością 70000/sek. Metoda ta, mająca coraz szersze zastosowanie diagnostyczne i badawcze w medycynie, jest także wykorzystywana w innych badaniach biologicznych (np. dla oceny składu fitoplanktonu, badań komórek bakteryjnych i innych mikroorganizmów w mikrobiologii, itp.). W wielu wypadkach metoda ta może być zastąpiona (lub uzupełniana) metodami analizy cytometrii statycznej albo obrazowej (ang. "image cytometry"), z użyciem mikroskopu świetlnego.

</doc>
<doc id="509281" url="https://pl.wikipedia.org/wiki?curid=509281" title="Queensrÿche">
Queensrÿche

Queensrÿche – amerykańska grupa muzyczna wykonująca metal progresywny, założona w 1981 roku w Seattle w stanie Waszyngton. Grupa nieprzerwanie do 1997 roku występowała w oryginalnym składzie, kiedy to z zespołu odszedł gitarzysta Chris DeGarmo (ten powrócił ponownie w 2001 oraz zrezygnował z udziału w grupie w 2003 roku).
W 2012 roku z zespołu został usunięty wokalista Geoff Tate, którego zastąpił Todd La Torre. W efekcie powstały dwa zespoły pod tą samą nazwą.
24 stycznia 2013 roku do sprzedaży trafił pierwszy album Queensrÿche z La Torre w roli wokalisty pt. "Queensrÿche". Natomiast 23 kwietnia ukazał się album przewodzonej przez Tate’a inkarnacji Queensrÿche zatytułowany "Frequency Unknown".
W 2014 roku Eddie Jackson, Scott Rockenfield oraz Michael Wilton odkupili część praw do nazwy Queensrÿche należących do Tate’a. Wokalista zobowiązał się do zmiany nazwy zespołu na . Ponadto na mocy porozumienia Tate uzyskał wyłączne prawa do wykonywania albumów "Operation: Mindcrime" i "Operation: Mindcrime II" w całości podczas koncertów.

</doc>
<doc id="509283" url="https://pl.wikipedia.org/wiki?curid=509283" title="Święcenia">
Święcenia



</doc>
<doc id="509285" url="https://pl.wikipedia.org/wiki?curid=509285" title="Władysław Pabisz">
Władysław Pabisz

Władysław Pabisz (ur. 5 stycznia 1931 w Nowym Sączu, zm. 11 marca 2007 w Krynicy-Zdroju) – polski hokeista, olimpijczyk.
Bramkarz reprezentacji Polski oraz KTH Krynica, OWKS Lublinianka i Podhala Nowy Targ. Trzykrotny wicemistrz Polski w 1953, 1963, 1964.
Kariera reprezentacyjna.
W reprezentacji Polski w latach 1955-1964 rozegrał 54 mecze. Dwukrotnie wystąpił w Igrzyskach Olimpijskich w Cortina d' Ampezzo w 1956 oraz Innsbrucku w 1964. Trzy razy zagrał w turniejach o mistrzostwo świata: 1957, 1959, 1961. Na mistrzostwach świata w Moskwie w 1957 został wybrany najlepszym bramkarzem turnieju.

</doc>
<doc id="509289" url="https://pl.wikipedia.org/wiki?curid=509289" title="Singgalang">
Singgalang

Singgalang () – wygasły wulkan w zachodniej części Sumatry w Indonezji; zaliczany do stratowulkanów; bliźniaczy z czynnym wulkanem Tandikat.
Wysokość 2877 m n.p.m. Leży w górach Barisan w okolicy miasta Bukittinggi.
Do tej pory nie odnotowano żadnych erupcji.

</doc>
<doc id="509291" url="https://pl.wikipedia.org/wiki?curid=509291" title="ARD Digital">
ARD Digital

ARD Digital - istniejąca od 1997 platforma cyfrowa niemieckiego nadawca publicznego ARD. Jest nadawana przez DVB-S, DVB-C, DVB-T i DVB-IPTV. Platforma ARD zawiera stacje telewizyjne (także w wersji HD) oraz radiowe i usługi dodatkowe jak EPG (Electronic Programme Guide), HbbTV i ARD-Text w wersji HbbTV.
Przez satelitę i IPTV jest emitowany cały pakiet, w kablówkach znaczna część pakietu lub cały pakiet, przez DVB-T jest nadawana tylko część kanałów telewizyjnych bez stacjach radiowych.
W skład pakietu wchodzą kanały:
oraz prawie wszystkie stacje radiowe ARD:

</doc>
<doc id="509292" url="https://pl.wikipedia.org/wiki?curid=509292" title="Lista etymologii nazw terytoriów zależnych">
Lista etymologii nazw terytoriów zależnych

Lista etymologii nazw terytoriów zależnych: 
A.
Anguilla "(terytorium Wielkiej Brytanii)"
Antyle Holenderskie, hol. Nederlandse Antillen (terytorium Holandii)
Aruba "(terytorium Holandii)"
B.
Baker "(terytorium USA)"
Bassas da India "(terytorium Francji sporne z Madagaskarem)"
Bermudy "(terytorium Wielkiej Brytanii)"
Brytyjskie Wyspy Dziewicze, British Virgin Islands, "(terytorium Wielkiej Brytanii)":
C.
Clipperton, ang. Clipperton Island, franc. Île Clipperton lub Île de la Passion, "(terytorium Francji)"
E.
Europa, fr. Île Europa, "(terytorium Francji, sporne z Madagaskarem)"
F.
Falklandy "(terytorium Wielkiej Brytanii, sporne z Argentyną)"
Francuskie Terytoria Południowe i Antarktyczne "(terytorium Francji)"
G.
Georgia Południowa i Sandwich Południowy, ang. South Georgia and the South Sandwich Islands "(terytorium Wielkiej Brytanii)"
Gibraltar "(terytorium zamorskie Wielkiej Brytanii)"
Glorieuses, fr. Îles Glorieuses / Archipel des Glorieuses "(terytorium Francji)"
Grenlandia "(terytorium Danii)"
Gujana Francuska "(terytorium Francji)"
Gwadelupa, fr. Région Guadeloupe "(terytorium Francji)"
H.
Howland "(terytorium USA)"
J.
Jan Mayen "(terytorium Norwegii)"
Jarvis "(terytorium USA)"
Johnston "(terytorium USA)"
Juan de Nova fr. Île Juan da Nova "(terytorium Francji)"
K.
Kajmany "(terytorium Wielkiej Brytanii)"
Kingman, ang. Kingman Reef "(terytorium USA)"
M.
Majotta, fr. Mayotte "(Terytorium zależne Francji)"
Mariany Północne, ang. Northern Mariana Islands "(terytorium USA)"
Martynika, fr. Martinique "(terytorium Francji)"
Midway, ang. Midway Atoll, hawaj. Pihemanu "(terytorium USA)"
Montserrat "(terytorium Wielkiej Brytanii)"
N.
Navassa, fr. La Navase, kreol. Lanavaz "(terytorium USA, sporne z Haiti)"
Niue "(terytorium Nowej Zelandii)"
Norfolk, ang. Norfolk Island "(terytorium Australii)"
Nowa Kaledonia, fr. Nouvelle-Calédonie "(terytorium Francji)"
P.
Palmyra, ang. Palmyra Atoll
Pitcairn, ang. Pitcairn Islands, pitkern Pitkern Ailen "(terytorium zamorskie Wielkiej Brytanii)"
Polinezja Francuska "(terytorium Francji)"
Portoryko, hiszp. Puerto Rico "(terytorium USA)"
R.
Reunion, fr. Réunion "(terytorium Francji)"
S.
Saint-Pierre i Miquelon, fr. Saint-Pierre-et-Miquelon "(terytorium Francji)"
Samoa Amerykańskie "(terytorium USA)"
Svalbard "(terytorium Norwegii)"
Ś.
Święta Helena, ang. Saint Helena "(terytorium Wielkiej Brytanii)"
T.
Tokelau "(terytorium Nowej Zelandii)"
Tromelin, fr. Île Tromelin "(terytorium Francji)"
Turks i Caicos, ang. Turks and Caicos Islands "(terytorium Wielkiej Brytanii)"
W.
Wallis i Futuna, fr. Territoire des îles Wallis et Futuna "(terytorium Francji)"
Wake, ang. Wake Island "(terytorium zależne USA)"
Wyspa Bouveta, norw. Bouvetøya, "(terytorium Norwegii)"
Wyspa Bożego Narodzenia "(terytorium Australii)"
Wyspy Cooka, ang. Cook Islands, "(terytorium Nowej Zelandii)"
Wyspy Dziewicze Stanów Zjednoczonych, ang. United States Virgin Islands "(terytorium USA)"
Wyspy Kokosowe, ang. Cocos Islands, Keeling Islands "(terytorium Australii)"
Wyspy Owcze, ang. Faroe Islands, far. Føroyar "(Terytorium zależne Danii)"

</doc>
<doc id="509296" url="https://pl.wikipedia.org/wiki?curid=509296" title="Manipulacja językowa">
Manipulacja językowa

Manipulacja językowa – forma zamierzonego i intencjonalnego działania komunikatem tekstowym, mającego na celu wywarcie korzystnego dla manipulatora wpływu na osobę lub grupę. Manipulacja dotyczy jednak bardziej relacji między nadawcą i odbiorcą, nie zaś użytych środków jako takich. Działania manipulacyjne są ukryte dla świadomości odbiorcy.
Najczęstszymi środkami językowymi wykorzystywanymi do manipulacji językowej są:
Należy pamiętać, iż niemal wszystko może zostać uznane za manipulacyjne. Termin ten jest silnie pejoratywny i oparty na subiektywnym odczuciu, w związku z czym brak w nim naukowości.

</doc>
<doc id="509298" url="https://pl.wikipedia.org/wiki?curid=509298" title="Lista filadelfijska">
Lista filadelfijska



</doc>
<doc id="509303" url="https://pl.wikipedia.org/wiki?curid=509303" title="Kara śmierci w Alabamie">
Kara śmierci w Alabamie

Kara śmierci obowiązuje w prawie amerykańskiego stanu Alabama. Do 29 lipca 2022 roku wykonano w nim (od przywrócenia kary śmierci w roku 1976 i wznowienia wykonywania w 1983) 70 egzekucji, co stawia ten stan na 7 miejscu w kraju pod względem największej liczby wykonanych wyroków śmierci. 

</doc>
<doc id="509305" url="https://pl.wikipedia.org/wiki?curid=509305" title="Stanisław Suchowolec">
Stanisław Suchowolec

Stanisław Suchowolec (ur. 13 maja 1958 w Białymstoku, zm. 30 stycznia 1989 tamże) – polski duchowny katolicki, kapelan białostockiej „Solidarności”.
Życiorys.
Kapłaństwo i działalność opozycyjna.
Po ukończeniu III Liceum Ogólnokształcącego w Białymstoku w 1977 roku wstąpił do seminarium. 11 czerwca 1983 roku otrzymał święcenia kapłańskie. Został wikariuszem w parafii pod wezwaniem Świętych Apostołów Piotra i Pawła w Suchowoli, rodzinnej wsi księdza Jerzego Popiełuszki. Ksiądz Jerzy po raz ostatni żegnając się z rodziną wypowiedział słowa: "Mamo, nie martw się, bo gdyby, nie daj Boże, coś mi się stało, to przecież Staszek mnie zastąpi".
Ksiądz Stanisław Suchowolec założył izbę pamięci zamordowanego ks. Jerzego Popiełuszki, a na cmentarzu wybudował jego symboliczny grób. Był opiekunem duchowym jego rodziców. Z jego inicjatywy przed kościołem w Suchowoli stanął drewniany krzyż, na którym znalazła się informacja, że ks. Popiełuszkę zabili pracownicy SB.
Od listopada 1984 roku odprawiał Mszę Świętą za Ojczyznę oraz opiekował się rodziną księdza Jerzego Popiełuszki. Od tego czasu był obiektem działań, prowadzonych przez funkcjonariuszy Służby Bezpieczeństwa w ramach Sprawy Operacyjnej opatrzonej kryptonimem „Suchowola”. Dostawał anonimy, w których grożono mu, że umrze jak ks. Jerzy Popiełuszko.
W lipcu 1986 roku został wikarym w parafii pod wezwaniem Niepokalanego Serca Maryi w Białymstoku na osiedlu Dojlidy. Tam także odprawiał Msze Święte za Ojczyznę. Został kapelanem Konfederacji Polski Niepodległej w Białymstoku oraz podziemnej Solidarności, a także duszpasterzem Komisji Interwencji i Praworządności. 
Kilkakrotnie funkcjonariusze Służby Bezpieczeństwa dokonywali zamachów na księdza. W marcu 1985 roku rozregulowano układ kierowniczy Fiata 126p, którym Suchowolec jechał do Lublina, a w grudniu 1987 roku nieznani sprawcy poluzowali cztery śruby w tylnym kole volkswagena passata, którym jeździł Suchowolec). 4 sierpnia 1988 roku na ulicy Armii Radzieckiej (dziś Szosie Baranowickiej) w Białymstoku niezidentyfikowana osoba rzuciła w kierunku Suchowolca kamień. Ponadto Suchowolec odbierał telefony i listy z pogróżkami.
We wrześniu 1988 roku przyjaciele księdza Suchowolca wystosowali list do Rzecznika Praw Obywatelskich Ewy Łętowskiej opisując sprzeczne z prawem działania funkcjonariuszy Służby Bezpieczeństwa wobec księdza i prosząc Rzecznika o interwencję. Łętowska zlekceważyła list. Niedługo później dziesięć osób (działaczy „Solidarności” i KPN-u) postanowiło na zmianę pilnować księdza i dyżurować w jego mieszkaniu.
Okoliczności śmierci.
30 stycznia 1989 roku ciało zamordowanego wikarego odnaleziono w jego mieszkaniu na plebanii. Sekcja zwłok wykazała, że zgon nastąpił pomiędzy godziną 2 a 4 w nocy, na skutek zatrucia tlenkiem węgla, spowodowanego pożarem niesprawnego grzejnika Farel. Prokuratura uznała, że pies należący do księdza również zatruł się czadem. Dochodzenie zakończyło się po kilku miesiącach umorzeniem z powodu "braku znamion wskazujących na udział osób trzecich w zainicjowaniu pożaru". Po śmierci rozpoczęto śledztwo w sprawie śmierci księdza, które 16 czerwca 1989 roku umorzono.
3 lutego odbył się pogrzeb księdza Stanisława Suchowolca, który był wielką manifestacją patriotyczną. Na pogrzebie zjawiło się 2 biskupów, 160 księży katolickich (wśród nich ks. Sylwester Zych) oraz Marianna Popiełuszko.
We wrześniu 1991 roku opublikowano raport, który wskazał m.in. zaniedbania w śledztwie dotyczącym księdza Suchowolca.
22 października 1991 roku rozpoczęto w tej sprawie nowe śledztwo, które miało na celu wykrycie sprawców morderstwa, zamachów na jego życie oraz autorów gróźb. Powołano zespół biegłych z Centrum Naukowo-Badawczego Ochrony Przeciwpożarowej w Józefowie, który szybko podważył wyniki śledztwa z 1989 roku. Według nowych ustaleń pożaru nie zainicjował grzejnik Farel tylko doszło do umyślnego podpalenia łatwopalnej cieczy. Podczas drugiego śledztwa gosposia ks. Suchowolca – Marianna Kuc – zeznała, że krótko przed morderstwem widziała dwóch mężczyzn i kobietę. Śledztwo umorzono 23 sierpnia 1993 roku z powodu niewykrycia sprawców.
30 stycznia 2006 roku prokuratorzy z Instytutu Pamięci Narodowej, oddziału w Lublinie, oświadczyli, że ich zdaniem ponad wszelką wątpliwość ksiądz Stanisław Suchowolec został zamordowany wskutek działania funkcjonariuszy Służby Bezpieczeństwa. Kolejne śledztwo w sprawie śmierci księdza rozpoczęło się krótko po powstaniu Instytutu Pamięci Narodowej.
Pamięć.
Przy kościele w Suchowoli znajduje się jego symboliczny grób. Odznaczony pośmiertnie przez prezydenta Lecha Kaczyńskiego Krzyżem Komandorskim Orderu Odrodzenia Polski (2008).

</doc>
<doc id="509306" url="https://pl.wikipedia.org/wiki?curid=509306" title="Nokia 9300">
Nokia 9300

Nokia 9300 (Series 90) – trójzakresowy telefon komórkowy należący do grupy smartfonów firmy Nokia z interfejsem użytkownika Series 80. Wyposażony jest w pełną klawiaturę (QWERTY) i dwa wyświetlacze o 65 536 kolorach (zewnętrzny o wymiarach 128×128 pikseli i wewnętrzny o wymiarach 640×200 pikseli). 
Jak na każdą platformę Symbian OS, tak i na tę istnieje możliwość instalowania aplikacji napisanych w języku C++. Najpopularniejszymi aplikacjami są:

</doc>
<doc id="509309" url="https://pl.wikipedia.org/wiki?curid=509309" title="Zatoka Bone">
Zatoka Bone

Zatoka Bone (indonez. "Teluk Bone") – zatoka morza Banda pomiędzy południowym a południowo-wschodnim półwyspem wyspy Celebes; długość ok. 300 km, szerokość ok. 50 - 150 km; głębokość do 2600 m; dobrze rozwinięta linia brzegowa; w południowej części liczne rafy koralowe.
Główne miasto i port: Palopo.

</doc>
<doc id="509312" url="https://pl.wikipedia.org/wiki?curid=509312" title="Adlai Stevenson II">
Adlai Stevenson II



</doc>
<doc id="509316" url="https://pl.wikipedia.org/wiki?curid=509316" title="Lista filadelfijska czasopism">
Lista filadelfijska czasopism



</doc>
<doc id="509320" url="https://pl.wikipedia.org/wiki?curid=509320" title="Rynek Górny w Wieliczce">
Rynek Górny w Wieliczce

Rynek Górny w Wieliczce – rynek miejski w Wieliczce pochodzący z okresu panowania Kazimierza Wielkiego, kiedy wójtem był Mikołaj Wierzynek. Jest placem w kształcie kwadratu, z którego odchodzi osiem ulic, po dwie z każdego narożnika, : Kopernika, Reymonta, Seraf, Władysława Sikorskiego, Zamkowa, Kilińskiego i Górsko.
Rynek Górny powstał wkrótce po lokacji miasta w 1290 r. i zajmował wówczas większą powierzchnię niż obecnie. Podczas translokacji, w 1361 r., wydzielono ze środkowej części XIII-wiecznego placu kwadrat o bokach ok. 74,5 x 74,5 m, zaś dawne powierzchnie placowe od strony północnej i południowej przeznaczono pod zabudowę mieszkalną. Nadano tym samym wielickiemu Rynkowi Górnemu współczesny kształt. Od początku swego istnienia Rynek pełnił ważną funkcję gospodarczą i administracyjną. Wiódł przez niego szlak handlowy z Krakowa na Węgry. Wzniesiono przy nim najważniejsze obiekty miejskie, w tym ratusz. W 1784 r. ratusz rozebrano, a na jego fundamentach zbudowano Pałac Przychockich. Aż do lat 70. XIX w. Rynek zabudowany był w większości budynkami drewnianymi. Zabudowa ta została zniszczona przez pożar w 1877 r. Żydzi z Klasna wykupili wówczas działki po spalonych domach i w ich miejscu wznieśli murowane kamienice małomiasteczkowe, w większości jedno- i dwupiętrowe, które istnieją do dnia dzisiejszego.
W 1977 r. Rynek Górny został wpisany do rejestru zabytków (nr A-477). Znajduje się przy nim 16 budynków, w których w 2009 r. mieszkały 104 osoby.
Na Rynku znajduje się największe w Polsce malowidło 3D Solny świat.

</doc>
<doc id="509323" url="https://pl.wikipedia.org/wiki?curid=509323" title="Hank Brown">
Hank Brown

Hank Brown, właśc. George Hanks Brown (ur. 12 lutego 1940 w Denver, Kolorado) – amerykański polityk Partii Republikańskiej z Kolorado.
Jest absolwentem Uniwersytetu Kolorado, ukończył tam college (1961) oraz szkołę prawa (1969). W latach 1972–1976 zasiadał w senacie stanu Kolorado, w latach 1981–1991 pełnił mandat w Izbie Reprezentantów Stanów Zjednoczonych. W latach 1991–1997 był członkiem amerykańskiego Senatu.
23 października 1996 Rada Miasta Krakowa uhonorowała Hanka Browna tytułem Honorowego Obywatela Miasta Krakowa, za działalność na rzecz zbliżenia polsko-amerykańskiego oraz za działalność na rzecz włączenia Polski do systemu sojuszu obronnego państw demokratycznych.

</doc>
<doc id="509326" url="https://pl.wikipedia.org/wiki?curid=509326" title="Jordan Rudess">
Jordan Rudess

Jordan Rudess (ur. 4 listopada 1956 w Great Neck w stanie Nowy Jork) – amerykański muzyk, kompozytor i multiinstrumentalista, znany głównie jako pianista. Absolwent konserwatorium Juilliard School of Music w Nowym Jorku. Określany jako pianistyczna nadzieja USA, do momentu kiedy to jako nastolatek kupił pierwszy syntezator klawiszowy, porzucając tym samym zawód muzyka klasycznego. Członek Dream Theater, amerykańskiej grupy muzycznej wykonującej metal progresywny.
Współpracował m.in. z takimi grupami muzycznymi i muzykami jak: Liquid Tension Experiment, Steve Morse, Dixie Dregs, Tony Levin, Vinnie Moore, Annie Haslam, Neal Morse, David Bowie, Jan Hammer, Tony Williams, Enrique Iglesias, Rod Morgenstein, Ayreon oraz Steven Wilson.

</doc>
<doc id="509327" url="https://pl.wikipedia.org/wiki?curid=509327" title="Św. Kinga">
Św. Kinga



</doc>
<doc id="509328" url="https://pl.wikipedia.org/wiki?curid=509328" title="Sługa Boży">
Sługa Boży

__BEZSPISU__
Sługa Boży (łac. Servus Dei) – określenie stosowane w Kościele katolickim oznaczające osobę zmarłą, otoczoną kultem prywatnym, wobec której rozpoczęto proces beatyfikacyjny.
W powszechnym znaczeniu chrześcijańskim (i w niektórych innych tradycjach religijnych, np. arabska nazwa Abdullah عبد الله dosłownie oznacza „sługa boży”) określenie „sługa boży” jest używane jako określenie osoby, która uważana jest za pobożną i bogobojną w swej wierze.
Chociaż formalnie najczęściej używane jest w stosunku do tych, których rozpoczął się proces beatyfikacyjny (w Kościele katolickim), tak naprawdę może być użyte w stosunku do każdego chrześcijanina. Kościoły wschodnie na przykład używają tego określenia do opisania wierzącego przystępującego do otrzymania Eucharystii (Komunii Świętej). W związku z tym na tym etapie nie stanowi to deklaracji Kościoła na temat życia i wiary danej osoby.
Kiedy Kongregacja Spraw Kanonizacyjnych przychylnie oceni życie i cnoty kandydata, a jej relację zatwierdzi papież, zostaje ogłoszony dekret o heroiczności cnót "Positio super virtutibus", a zmarłemu przysługuje tytuł „Czcigodny Sługa Boży”.
Wierni Kościoła katolickiego, których procesy beatyfikacyjne trwają.
Lista może być niepełna.
Indeks.
A – B – C – D – E – F – G – H – I – J – K – L – Ł – M – N – O – P – R – S – Ś – T – U – W – Z – Ż

</doc>
<doc id="509330" url="https://pl.wikipedia.org/wiki?curid=509330" title="Księżna">
Księżna



</doc>
<doc id="509333" url="https://pl.wikipedia.org/wiki?curid=509333" title="Rynek Górny">
Rynek Górny



</doc>
<doc id="509336" url="https://pl.wikipedia.org/wiki?curid=509336" title="Cesarzowa">
Cesarzowa



</doc>
<doc id="509337" url="https://pl.wikipedia.org/wiki?curid=509337" title="Hrabina">
Hrabina



</doc>
<doc id="509338" url="https://pl.wikipedia.org/wiki?curid=509338" title="Baronowa">
Baronowa



</doc>
<doc id="509339" url="https://pl.wikipedia.org/wiki?curid=509339" title="Wicegubernatorzy Alabamy">
Wicegubernatorzy Alabamy

Wicegubernator stanu Alabama (ang. "Lieutenant Governor"), zastępca szefa stanowej władzy wykonawczej, czyli gubernatora. Pełni funkcję analogiczną do wiceprezydenta w skali stanu. Przewodniczy z urzędu Senatowi oraz, w wypadku opróżnienia urzędu gubernatora, przejmuje jego urząd na czas wygaśnięcia mandatu. Miało to miejsce dotychczas, tj. od wprowadzenia tej funkcji, dwa razy. Po raz pierwszy w maju roku 1968, kiedy to Albert Brewer został gubernatorem po śmierci Lurleen Wallace, oraz w kwietniu 1993, kiedy gubernator Guy Hunt został automatycznie usunięty z urzędu po uznaniu go za winnego etycznych nadużyć i wicegubernator Jim Folsom jr. przejął ster rządów.
Inaczej niż wicegubernatorzy w niektórych stanach i wiceprezydent w skali kraju wicegubernator Alabamy jest wybierany oddzielnie i może się zdarzyć, iż on i gubernator wywodzą się z dwóch przeciwnych partii (vide: republikanin Harold Guy Hunt i demokrata Jim Folsom, którzy notabene pochodzili z tego samego hrabstwa) lub demokrata Don Siegelman i republikanin Steve Windom, którzy też pochodzili z tego samego hrabstwa).
Przed rokiem 1868 w wypadku opróżnienia urzędu gubernatora rządy przejmował, z braku istnienia urzędu jego zastępcy, przewodniczący senatu. Urząd wicegubernatora wprowadzono w roku 1867, przy czym zniesiono go w 1875, ale na powrót wprowadzono w 1901.
Lista chronologiczna.
W nawiasach nazwa hrabstwa, z którego się wywodził, oraz gubernatora, przy którym pełnił urząd.

</doc>
<doc id="509340" url="https://pl.wikipedia.org/wiki?curid=509340" title="Bohdan Baranowski">
Bohdan Baranowski

Bohdan Baranowski (ur. 1 lipca 1915 w Warszawie, zm. 24 czerwca 1993 w Łodzi) – polski historyk, orientalista, regionalista, profesor nauk humanistycznych, nauczyciel akademicki Uniwersytetu Łódzkiego.
Życiorys.
Syn Wacława. Ukończył studia historyczne na Uniwersytecie Warszawskim (1936), studiował również orientalistykę i etnografię. W 1938 uzyskał stopień doktora na podstawie rozprawy pt. "Stosunki polsko-tatarskie w latach 1632–1648" pod kierunkiem Władysława Tomkiewicza. W 1946 uzyskał habilitację na Uniwersytecie Warszawskim na podstawie pracy "Polska a Krym w latach 1648–1667".
W latach 1937–1939 pracował jako stypendysta naukowy w Archiwum Głównym Akt Dawnych. W czasie okupacji należał do Armii Krajowej, uczestniczył w tajnym nauczaniu, pracując jednocześnie w przedsiębiorstwach przewozowych. Został ranny w powstaniu warszawskim.
Po zakończeniu wojny przeniósł się do Łodzi, gdzie rozpoczął pracę na nowo powstałym Uniwersytecie Łódzkim. Został pracownikiem Katedry Historii Polski. W 1948 otrzymał stanowisko docenta, w 1950 profesora nadzwyczajnego, a w 1957 profesora zwyczajnego. W latach 1950–1951 pełnił funkcję dziekana Wydziału Humanistycznego UŁ. Trzykrotnie był dziekanem Wydziału Filozoficzno-Historycznego: 1951–1954, 1960–1964 i 1972–1975. W latach 1952–1970 kierował Katedrą Historii Polski oraz Historii Polski XVI–XVIII w., a w latach 1970–1985 Zakładem Historii Polski Nowożytnej. Dwukrotnie obejmował funkcję dyrektora Instytutu Historii UŁ (1952–1956, 1978–1981). Przez wiele lat zasiadał w Senacie UŁ. W 1988 Uniwersytet Łódzki przyznał mu tytuł "doctora honoris causa".
Miał szerokie zainteresowania badawcze. W ramach badania dziejów Orientu zajmował się zwłaszcza tematyką tatarską, turecką, muzułmańską oraz historią Zakaukazia. Przyczynił się do powołania Zespołu Polsko-Zakaukaskich Badań Naukowych. Szczególne miejsce w jego działalności naukowej zajmowały prace nad historią społeczno-gospodarczą Rzeczypospolitej. Należał do prekursorów badań nad historią gospodarstwa wiejskiego. Zajmował się dziejami wsi polskiej, jej życia codziennego, religijnego, obyczajów i kultury ludowej. Prowadził również badania nad historią regionu łódzkiego, historią Łodzi oraz historią Uniwersytetu Łódzkiego.
Ogłosił około 300 prac, w tym 35 książek. Brał udział w opracowywaniu podręczników i materiałów pomocniczych do nauki historii dla różnych typów szkół.
Pod jego kierunkiem w 1970 stopień naukowy doktora uzyskał Eugeniusz Iwaniec.
Był członkiem Łódzkiego Towarzystwa Naukowego i Polskiego Towarzystwa Historycznego. W latach 1972–1975 zasiadał w Wojewódzkiej Radzie Narodowej w Łodzi.
Jego starszy syn, Władysław, jest etnografem, a młodszy, Krzysztof, był historykiem.
Uczniowie.
Uczniami Bohdana Baranowskiego są Zbigniew Kuchowicz, Wacław Szczygielski, Julian Bartyś oraz badacz demonologii słowiańskiej Leonard Pełka.

</doc>
<doc id="509345" url="https://pl.wikipedia.org/wiki?curid=509345" title="Stanisław Franciszek Zajączkowski">
Stanisław Franciszek Zajączkowski

Stanisław Franciszek Zajączkowski (ur. 29 stycznia 1890 we Lwowie, zm. 10 października 1977 w Łodzi) – polski historyk, profesor zwyczajny.
Życiorys.
Był synem Stanisława. 27 maja 1908 ukończył I Gimnazjum Państwowe w Rzeszowie. W latach 1908–1913 studiował historię na Uniwersytecie Lwowskim. W 1921 uzyskał stopień doktora filozofii za prace "Studio, nad dziejami Żmudzi w wieku XIII i XIV" W latach 1927–1928 stypendysta Ecole Practique des Hautes Etudes i Ecole de Chartres. W 1930 habilitował się na podstawie rozprawy "Polska a Zakon Krzyżacki w ostatnich latach Władysława Łokietka". Od 1932 r. prof. nadzwyczajny, od 1937 r. prof. zwyczajny. Od 1932 r. kierownik Katedry Historii Średniowiecznej Powszechnej i Nauk Pomocniczych Historii na USB. W latach II wojny światowej czynny w tajnym nauczaniu. Od 1945 r. związany z UŁ, kierownik Katedry Historii średniowiecznej (do przejścia na emeryturę w 1960 r.). W latach 1946–1948 dziekan Wydziału Humanistycznego, dwukrotnie dziekan Wydz. Filozoficzno-Historycznego (1956-1958, 1958-1960). Ojciec Stanisława Mariana Zajączkowskiego, także znanego historyka i mediewisty. Jego uczniami byli: Stefan Krakowski i Kazimierz Jasiński.

</doc>
<doc id="509347" url="https://pl.wikipedia.org/wiki?curid=509347" title="Święta Kunegunda">
Święta Kunegunda



</doc>
<doc id="509348" url="https://pl.wikipedia.org/wiki?curid=509348" title="Singidunum">
Singidunum

Singidunum – osada celtycka, a następnie warownia i municypium starożytnego Rzymu, zlokalizowane na prawym brzegu Dunaju. Współcześnie w granicach miasta Belgrad, stolicy Serbii.
Czasy przedrzymskie.
Tereny nad Dunajem w rejonie ujścia Sawy były zamieszkiwane jeszcze w paleolicie. Stworzenie Singidunum przez celtyckie plemię Skordysków datuje się na III wiek p.n.e. – ufortyfikowana osada pod nazwą "Singidun" została odnotowana w tym miejscu w 279 roku p.n.e.. Nazwę wywodzi się od z języka celtyckiego oraz z nazewnictwa plemion Traków zamieszkujących te tereny przed Celtami.
Pod panowaniem Rzymu.
Rzymski IV Legion Flavia rozpoczął podbój terenów w rejonie Singidunum w I wieku p.n.e. w ramach walk ze Skordyskami oraz z Dardanami i Dakami, a w 75 r. p.n.e. Gajusz Skryboniusz Kurion dotarł do Dunaju na terenie obecnej Serbii. Wkrótce Singidunum stało się jednym z głównych ośrodków Mezji – prowincji rzymskiej.
Miasto, położone między Sirmium (dziś Sremska Mitrovica) i Viminacium (współcześnie Kostolac), było jednym z kluczowych ośrodków zbrojnych na Via Militaris (Via Singidunum) – drodze rzymskiej, łączącej Europę Środkową z Konstantynopolem.
Cesarz Hadrian nadał miastu status municipium w połowie II wieku n.e.
Ok. 331 roku w Singidunum przyszedł na świat cesarz rzymski Jowian.
Pod panowaniem Bizancjum.
Po podziale Cesarstwa Rzymskiego w 395 roku miasto znalazło się na pograniczu Cesarstwa wschodniorzymskiego. W późniejszych wiekach miasto wielokrotnie wychodziło spod panowania Bizancjum, zmieniając przynależność państwową bądź będąc zdobywanym i łupionym, m.in. przez Hunów, Sarmatów, Gepidów i Ostrogotów.
W 510 Cesarstwo Bizantyńskie odzyskało zwierzchność nad Singidunum, fortyfikacje zostały odbudowane przez cesarza Justyniana. Utracone przejściowo na rzecz Awarów w 584 roku. Następnie było wykorzystywane przez cesarza Maurycjusza; utracone ostatecznie na początku VII wieku.
Ekspansja Słowian.
Od początku VII wieku rejon Singidunum był terenem ekspansji plemion słowiańskich – Sklawinów, Antów, a następnie Serbów z państwa Samona pod wodzą "nieznanego księcia".
W IX wieku Singidunum w nowych warunkach zaczęło być znane pod nową nazwą Belgrad.
Współcześnie.
Pozostałość Singidunum mieści się w granicach osiedla administracyjnego Karaburma w dzielnicy Palilula.
Nazwa została wykorzystana w 2005 roku przy tworzeniu prywatnego Uniwersytetu

</doc>
<doc id="509349" url="https://pl.wikipedia.org/wiki?curid=509349" title="Naissus">
Naissus



</doc>
<doc id="509350" url="https://pl.wikipedia.org/wiki?curid=509350" title="Serdica">
Serdica



</doc>
<doc id="509351" url="https://pl.wikipedia.org/wiki?curid=509351" title="Serdika">
Serdika



</doc>
<doc id="509353" url="https://pl.wikipedia.org/wiki?curid=509353" title="Tradica">
Tradica



</doc>
<doc id="509356" url="https://pl.wikipedia.org/wiki?curid=509356" title="Prince of Persia">
Prince of Persia

Prince of Persia – platformowa zręcznościowa gra komputerowa wydana w roku 1989 przez firmę Brøderbund Software; seria komputerowych gier platformowych stworzonych i wydanych przez firmę Brøderbund Software. Pierwsza część serii wydana została na komputery Apple II, niedługo później ukazały się wersje na platformy Amiga, Atari ST, PC, a także na platformy konsolowe.
"Prince of Persia" często uważany jest za krok milowy w animacji postaci w grach komputerowych. Autor gry, Jordan Mechner, oparł animację głównego bohatera na sfilmowanych scenach walki i ruchu swojego brata, Davida. Do przeniesienia ruchu człowieka na ruchy komputerowej postaci użył techniki zwanej rotoskopią.
Gracz wciela się w tytułowego księcia, który ma za zadanie uwolnić księżniczkę z rąk złego wezyra Jaffara. Księżniczka otrzymuje ultimatum – albo poślubi Jaffara, albo umrze w ciągu godziny. Gracz ma więc jedynie godzinę czasu rzeczywistego na zapobieżenie nieszczęściu.
Film.
21 maja 2010 roku ukazał się film zatytułowany "". Nie jest on ekranizacją pierwszej części gry, zaś nową historią, w której znajdą się znane wątki z serii. Reżyserem filmu jest Mike Newell, który wyreżyserował między innymi "Harry’ego Pottera i Czarę Ognia" oraz "Cztery wesela i pogrzeb", natomiast za scenariusz odpowiedzialny jest Jeffrey Nachmanoff, znany m.in. z filmu "Pojutrze". W rolę księcia wcielił się Jake Gyllenhaal, zaś rolę księżniczki Taminy powierzono aktorce Gemmie Arterton.

</doc>
<doc id="509358" url="https://pl.wikipedia.org/wiki?curid=509358" title="Chichibu-Tama-Kai">
Chichibu-Tama-Kai



</doc>
<doc id="509363" url="https://pl.wikipedia.org/wiki?curid=509363" title="Złap mnie, jeśli potrafisz (film)">
Złap mnie, jeśli potrafisz (film)

Złap mnie, jeśli potrafisz (, 2002) – komedia kryminalna w reżyserii Stevena Spielberga, nakręcona w 2002 na podstawie książki z 1980, autorstwa Franka Williama Abagnale’a oraz Stana Reddinga.
Film opowiada historię oszusta z lat 60. XX wieku, Franka Williama Abagnale’a, późniejszego specjalisty i wynalazcy w dziedzinie zabezpieczeń dokumentów bankowych oraz czeków.
Fabuła.
Abagnale (Leonardo DiCaprio) jest najmłodszym oszustem w historii kryminalnej. Po rozwodzie rodziców, zmuszony do podjęcia decyzji, przy kim chce zostać, szesnastoletni Frank ucieka z domu do Nowego Jorku. Ponieważ jest zafascynowany zawodem pilota samolotów pasażerskich, postanawia podawać się za jednego z nich. Za pomocą otrzymanej od ojca (Christopher Walken) na urodziny książeczki czekowej, dokonując bardzo zręcznych przeróbek dokumentów, wyłudza od szeregu banków duże kwoty pieniędzy. Pozwala mu to na prowadzenie lekkiego stylu życia. Wykorzystując oryginalny mundur pilota linii lotniczych "PanAm" oraz zwyczaje lotnictwa cywilnego lat sześćdziesiątych, lata "na waleta" (ang. "Deadhead") – za darmo po całych USA i dokonuje serii oszustw bankowych z pomocą fałszywych czeków.
Liczba i styl oszustw powoduje powołanie specjalnej komisji FBI, na której czele staje agent Carl Hanratty (Tom Hanks). Abagnale, wykorzystując swój osobisty, młodzieńczy urok, uwodzi szereg młodych urzędniczek bankowych, aby wydobywać od nich tajemnice bankowości i przepływu finansów w tych instytucjach. Prasa nadaje mu przydomek „"podniebnego Jamesa Bonda"”.
Agent Hanratty po serii nieudanych prób schwytania młodego oszusta bliski jest załamania nerwowego. W końcu udaje mu się aresztować Franka, poszukiwanego już międzynarodowym listem gończym, we Francji. Abagnale ma w tym czasie na swoim koncie ponad 10 000 sfałszowanych czeków.
Z powodu niezwykłych umiejętności i młodego wieku Frank otrzymuje od władz przyzwolenie na życie na wolności, pod warunkiem, że „odpokutuje” za oszustwa pracą na rzecz bankowości i FBI – ma pomagać w rozwikłaniu innych oszustw bankowych. Czyni to pod nadzorem agenta Hanratty'ego. W ten sposób z oszusta staje się wysokiej klasy specjalistą do spraw systemowego zabezpieczenia czeków bankowych.
Wersja polska.
Opracowanie wersji polskiej: Start International Polska
Reżyseria: Ewa Złotowska
Dialogi polskie: Katarzyna Wojsz
Dźwięk i montaż: Janusz Tokarzewski, Hanna Makowska
Kierownictwo produkcji: Elżbieta Araszkiewicz
W polskiej wersji udział wzięli:
oraz
Nagrody i nominacje.
Amerykańska Akademia Sztuki i Wiedzy Filmowej – Oscar 2003
Hollywoodzkie Stowarzyszenie Prasy Zagranicznej – Złoty Glob 2003
Brytyjska Akademia Sztuk Filmowych i Telewizyjnych – BAFTA 2003
Gildia Aktorów Filmowych – Aktor 2003
Amerykańska Gildia Scenografów – ADG 2003
MTV – Złoty Popcorn 2003
Międzynarodowa Akademia Prasy – Satelita 2003

</doc>
<doc id="509367" url="https://pl.wikipedia.org/wiki?curid=509367" title="Klemens Rudnicki">
Klemens Rudnicki

Klemens Stanisław Rudnicki, ps. „Klimek” (ur. 28 marca 1897 w Żydaczowie, zm. 12 czerwca 1992 w Londynie) – oficer dyplomowany kawalerii Wojska Polskiego II Rzeczypospolitej i Polskich Sił Zbrojnych, 1 kwietnia 1945 roku mianowany generałem brygady, a 11 listopada 1990 roku mianowany przez Prezydenta RP na uchodźstwie generałem dywizji.
Życiorys.
Pochodził z rodziny senatorskiej Rudnickich pieczętującej się herbem Lis. Był synem Zygmunta, starosty trembowelskiego i Stefanii Marynowskiej herbu Niezgoda. Wnuk pisarki Zofii z Mrozowickich Rudnickiej. Działał w „Zarzewiu” i w Drużynach Strzeleckich. Od sierpnia do września 1914 w Legionie Wschodnim, potem, jako podporucznik rezerwy został powołany do armii austriackiej. Ciężko ranny nad Isonzo. Na podporucznika został awansowany ze starszeństwem z 1 grudnia 1917 roku w korpusie oficerów rezerwy piechoty. Pełnił wówczas służbę w c. i k. 15 pułku piechoty.
W listopadzie 1918 roku został przyjęty do Wojska Polskiego. Zweryfikowany w stopniu rotmistrza ze starszeństwem z dniem 1 czerwca 1919 służył w 2 pułku Szwoleżerów Rokitniańskich. 11 czerwca 1927 roku został przeniesiony do Korpusu Ochrony Pogranicza na stanowisko dowódcy 7 szwadronu kawalerii. 18 lutego 1928 roku awansował na majora ze starszeństwem z dniem 1 stycznia 1928 roku i 31. lokatą w korpusie oficerów kawalerii. 23 grudnia 1929 roku został powołany do Wyższej Szkoły Wojennej w Warszawie, w charakterze słuchacza Kursu 1929–1931. Z dniem 1 września 1931 roku, po ukończeniu kursu i uzyskaniu dyplomu naukowego oficera dyplomowanego, przeniesiony został do Wyższej Szkoły Wojennej, na stanowisko wykładowcy taktyki ogólnej. Od kwietnia 1933 roku był zastępcą dowódcy 7 pułku strzelców konnych wielkopolskich. Mianowany w roku następnym podpułkownikiem wrócił do Wyższej Szkoły Wojennej na stanowisko kierownika katedry taktyki ogólnej. W 1938 został dowódcą 9 pułku Ułanów Małopolskich, stacjonującego w garnizonie Trembowla. 
Na czele tego pułku walczył w kampanii wrześniowej 1939. Po zakończeniu walk organizował pracę konspiracyjną na terenie okupacji sowieckiej we Lwowie. Aresztowany przez NKWD trafił do więzienia na Łubiance w Moskwie. Uwolniony we wrześniu 1941 po wybuchu wojny niemiecko-sowieckiej i układzie Sikorski-Majski. Natychmiast objął stanowisko zastępcy dowódcy 6 Lwowskiej Dywizji Piechoty. 11 grudnia 1941 roku został mianowany pułkownikiem w korpusie oficerów kawalerii. W kwietniu 1942 roku został dowódcą 6 Lwowskiej Dywizji Piechoty, a we wrześniu tego roku dowódcą 6 Brygady Strzelców. W październiku 1943 roku został zastępcą dowódcy 5 Kresowej Dywizji Piechoty. Walczył pod Monte Cassino i pod Bolonią, w całej kampanii włoskiej zyskując sobie miano dobrego dowódcy. 1 kwietnia 1945 roku awansowany do stopnia generała brygady, a w maju (już po zakończeniu działań wojennych) objął dowództwo 1 Dywizji Pancernej.
Po demobilizacji w 1947 osiadł w Londynie. Po 10 latach uzyskał pożyczkę, pozwalającą mu na założenie salonu meblowego z antykami; prowadził również renowację obrazów, co pozwalało mu na uzyskanie środków utrzymania. Od 1966 do śmierci był prezesem Zrzeszenia Kół Pułkowych Kawalerii w Wielkiej Brytanii. Od października 1980 roku był Generalnym Inspektorem Sił Zbrojnych. 3 maja 1983 został powołany na członka Głównej Komisji Skarbu Narodowego Rzeczypospolitej Polskiej. Autor wspomnień "Na polskim szlaku" wydanych w Londynie przez Gryf Publications Ltd. w 1952 roku, kilkakrotnie wznawianych, następnie wydanych w roku 1990 przez Zakład Narodowy im. Ossolińskich we Wrocławiu.
11 listopada 1990 roku Prezydent RP na Uchodźstwie, Ryszard Kaczorowski awansował go do stopnia generała dywizji.
Rodzina.
Był żonaty z Wandą Marią Scazighino, córką Feliksa i Stanisławy z Komarnickich. Teściowie wraz z bratową i jej dwoma synami Rogerem i Feliksem zostali deportowani w głąb ZSRR. Miał trzy córki: Lenę, Karolinę (Krzysię) i najmłodszą Stefanię. Żona i córka Karolina były żołnierzami AK. „Krzysia” była sanitariuszką i zginęła w powstaniu warszawskim. Jego młodszy brat, Karol Rudnicki, major kawalerii był ofiarą zbrodni katyńskiej.

</doc>
<doc id="509368" url="https://pl.wikipedia.org/wiki?curid=509368" title="Populacja założycielska">
Populacja założycielska



</doc>
<doc id="509369" url="https://pl.wikipedia.org/wiki?curid=509369" title="Damin">
Damin



</doc>
<doc id="509370" url="https://pl.wikipedia.org/wiki?curid=509370" title="Supermatyzm">
Supermatyzm



</doc>
<doc id="509372" url="https://pl.wikipedia.org/wiki?curid=509372" title="Teoria konwergencji">
Teoria konwergencji

Teoria konwergencji ("łac. convergere", zbierać się, upodabniać się) – teoria modernizacji powstała w latach sześćdziesiątych XX wieku, zgodnie z którą w wyniku rozwoju społecznego następuje stopniowe upodobnienie się różnych społeczeństw, gospodarek i państw.
Zgodnie z teorią konwergencji, mimo znaczących różnic między społeczeństwami, w procesie historycznym dochodzi do ich stopniowego upodobnienia. Głównym mechanizmem do tego prowadzącym jest postęp techniczny. Wykorzystywana technologia narzuca określone formy organizacji społecznej, formy kulturowe czy postawy jednostek. Technologia ma też własną logikę rozwoju, która pociąga za sobą rozwój społeczeństwa. Z tego powodu wysoko rozwinięte społeczeństwa przemysłowe są do siebie podobne.
Teoria konwergencji wskazywała w szczególności, że mimo znaczących różnic między Pierwszym Światem (kraje kapitalistyczne) i Drugim Światem (kraje komunistyczne) będą się one do siebie upodabniały.
Do najbardziej znanych teoretyków konwergencji należą Walt Rostow, Samuel P. Huntington, Clark Kerr oraz Douglass North.

</doc>
<doc id="509374" url="https://pl.wikipedia.org/wiki?curid=509374" title="Homologia (biologia)">
Homologia (biologia)

Homologia (gr. "homólogos" ‘zgodny’) – wspólne ewolucyjne pochodzenie struktur (np. narządów) lub procesów fizjologicznych, występujących u różnych organizmów, wynikające z ich odziedziczenia po wspólnym przodku. W biologii wyróżnia się kilka typów homologii:
Zjawisko homologii może występować także w obrębie jednego organizmu. Wyróżnia się dwa takie zjawiska:

</doc>
<doc id="509376" url="https://pl.wikipedia.org/wiki?curid=509376" title="Darwinizm neuralny">
Darwinizm neuralny

Termin darwinizm neuralny ma dwa znaczenia:
Na podstawie materiału dowodowego można postulować, że te dwa rozumienia "darwinizmu neuralnego" są w istocie wzajemnie uzupełniające się:
Twórcą tej teorii był Gerald Edelman, chociaż niektórzy dopatrują się podobnego mechanizmu u Friedricha Hayeka. Współczesnymi proponentami tej teorii są Daniel Dennett i William H. Calvin.

</doc>
<doc id="509377" url="https://pl.wikipedia.org/wiki?curid=509377" title="Kościół Ducha Świętego w Tychach">
Kościół Ducha Świętego w Tychach

Kościół Ducha Świętego – rzymskokatolicki kościół parafialny w Tychach, w dzielnicy Żwaków, przy ulicy Myśliwskiej 43.
Historia.
Zezwolenie na budowę kościoła otrzymano 20 lipca 1976 r. Prace rozpoczęto 9 maja 1978 r. Budowę kościoła prowadził ks. Franciszek Resiak. Głównym projektantem i autorem wyposażenia wnętrza był architekt Stanisław Niemczyk. Przy projekcie współpracował konstruktor inż.Jerzy Manjura.
25 lutego 1979 r. biskup Herbert Bednorz poświęcił kamień węgielny pod budowę kościoła oraz kaplicy pod wezwaniem NMP Jasnogórskiej, w której do czasu wybudowania kościoła odbywały się nabożeństwa, a która obecnie znajduje się w zachodniej części podziemi świątyni.
11 września 1982 r. kościół został poświęcony. W 1983 ukończono stojącą obok dzwonnicę.
Obiekt wpisano do rejestru zabytków (nr rej. A/589/2019 z 18 grudnia 2019).
Architektura.
Bryła kościoła, według słów projektanta Stanisława Niemczyka, symbolizuje namiot – „pierwszą świątynię ludu wybranego”. Inni szukają w niej podobieństwa do kurhanu, czy tak charakterystycznej dla śląskiego krajobrazu hałdy. Kościół wybudowany jest z cegły na planie centralnym, prostokątną nawę otaczają krużganki. Całość nakrywa potężny dach wsparty na żelbetowych ramach. Pośrodku dachu umieszczony jest świetlik doświetlający nawę, Całość wieńczą cztery smukłe krzyże.
Architektura nasycona jest symboliką – na posadzce i ścianach krużganków ukryte są różne formy krzyża, motyw krzyża znajduje się również w oknach, drzwiach, ogrodzeniu kościoła. Klamki mają kształt gołębicy Ducha Świętego (wszystkie detale projektowane były przez Stanisława Niemczyka). Oś pionowa zaakcentowana krzyżami poprzez połączenie nieba i ziemi symbolizuje zesłanie Ducha Świętego. Dodatkowo oś pionową podkreśla strumień naturalnego światła, które wpada przez świetlik w dachu, następnie przechodzi przez przeszklenie w posadzce (w prezbiterium przed ołtarzem) do kaplicy w dolnym poziomie. Krzyże miały być pomalowane na cztery kolory symbolizujące rasy ludzkie (biały, żółty, czerwony, brązowy) oraz jedność Kościoła, jednakże zamiar ten nie został zrealizowany.
Powierzchnia kaplicy dziennej (w poziomie dolnym) wynosi 240 m², a kościoła 1425 m².
Styl architektoniczny kościoła to późny modernizm.
Wnętrze.
Wnętrze kościoła jest dwupoziomowe. Poziom górny zajmuje jednoprzestrzenny kościół z ołtarzem umieszczonym centralnie. Na poziomie dolnym znajduje się kaplica, zakrystia oraz salki katechetyczne.
Wewnętrzne połacie dachowe wyłożone są deskami i ozdobione polichromią wykonaną przez Jerzego Nowosielskiego w latach 1983–1986.
Projekty polichromii dla kościoła św Ducha wykonane przez Jerzego Nowosielskiego znajdują się obecnie w Muzeum Miejskim w Tychach.
Otoczenie.
Kościół otoczony jest ceglanym murem. W narożniku północno-wschodnim znajduje się dzwonnica. Na osi wejścia głównego umieszczono krzyż misyjny na wzgórku, który ma symbolizować Górę Synaj. W narożniku południowo-zachodnim, na wysokim słupie, znajduje się rzeźba św. Franciszka z Asyżu. Po stronie zachodniej jest plebania oraz Dom Zakonny Sióstr Elżbietanek.

</doc>
<doc id="509379" url="https://pl.wikipedia.org/wiki?curid=509379" title="Bangor (Maine)">
Bangor (Maine)

Bangor – miasto w Stanach Zjednoczonych, w stanie Maine, nad rzeką Penobscot, w pobliżu jej ujścia do Oceanu Atlantyckiego. Około 32 tys. mieszkańców.
W mieście rozwinął się przemysł papierniczy, obuwniczy oraz elektroniczny.
W Bangor mieszka znany pisarz, Stephen King.

</doc>
<doc id="509380" url="https://pl.wikipedia.org/wiki?curid=509380" title="Lewiston (Maine)">
Lewiston (Maine)

Lewiston – miasto w Stanach Zjednoczonych, w południowo-zachodniej części stanu Maine, nad rzeką Androscoggin. Miasto zamieszkane jest przez 35 690 
(2000) mieszkańców.
W mieście rozwinął się przemysł włókienniczy oraz metalurgiczny.

</doc>
<doc id="509382" url="https://pl.wikipedia.org/wiki?curid=509382" title="Bath">
Bath

Bath – miasto w Anglii, w hrabstwie Somerset, położone 159 km na zachód od Londynu i 21 km na wschód od Bristolu. Miasto posiada status "city", nadany przez królową Elżbietę w roku 1590. W roku 1889 uzyskało status gminy miejskiej, od roku 1996 jest centrum administracyjnym jednostki autonomicznej Bath and North East Somerset.
Miasto położone jest w dolinie rzeki Avon, w miejscu, gdzie występowały naturalne wody geotermalne. Kolonizatorzy rzymscy wybudowali tu łaźnie i świątynię i nazwali to miejsce "Aqua Sulis". W roku 973 w Bath koronowano na króla Anglii Edgara. Za czasów georgiańskich miasto stało się popularnym ośrodkiem wypoczynkowym. Z tego okresu pochodzi wiele budowli w stylu epoki.
Bath uzyskało status miejsca dziedzictwa światowego w roku 1987. Obecnie jest centrum kulturalnym, uniwersyteckim i turystycznym, które rocznie odwiedza ok. 3 800 000 osób.
Historia.
Miasto zostało założone na Półwyspie Libraryjskim, w pobliżu jedynych naturalnych źródeł geotermalnych w Wielkiej Brytanii. Pierwszy raz w dokumentach wzmiankowane jest jako rzymskie uzdrowisko, jednak istnieją poszlaki pozwalające stwierdzić, że Bath powstało wcześniej. Wierzono, iż woda mineralna z Bath jest lekarstwem na rozmaite przypadłości.
Od 1702 roku działał tam brytyjski arbiter elegancji Richard Beau Nash, który uczynił Bath najmodniejszym miastem w Wielkiej Brytanii. W latach 1801–1806 mieszkała w Bath Jane Austen; w tym mieście dzieje się akcja jej dwóch powieści: "Opactwo Northanger" i "Perswazje".
Dzisiejsze Bath zajmuje powierzchnię 29 km² i liczy około 89 000 mieszkańców.
Gospodarka.
W mieście rozwinął się przemysł poligraficzny oraz odzieżowy.
Turystyka.
W Bath istnieją rzymskie łaźnie, opactwo Bath Abbey, Most Pulteney oraz ogród angielski Prior Park Landscape Garden zaprojektowany przez poetę Alexandra Pope'a. Znajdują się tutaj także przedstawiciele architektury georgiańskiej: Royal Crescent wybudowany w latach 1767 - 1774, okrągły ciąg budynków o długości 200 metrów zwany The Circus oraz Assembly Rooms, których projektantami byli John Wood starszy oraz John Wood młodszy.
Ludzie związani z miastem.
Mieszkanką miasta była Jane Austen. Akcja dwóch jej książek ("Opactwo Northanger" i "Perswazje") rozgrywa się w owym mieście, a pojawia się ono w każdej książce Austen.
Mieszkańcem Bath jest również Nicolas Cage. W mieście został założony, przez mieszkających tu w tym okresie Rolanda Orzabala i Curta Smitha, nowofalowy zespół muzyczny Tears for Fears. Innym znanym mieszkańcem Bath jest videobloger Charlie McDonnell.
O mieście.
Bath jest miastem, w którym rozgrywa się akcja książek Petera Loveseya (powieści kryminalne).
Pod koniec 2017 opublikowano studium wykonalności dotyczące budowy linii tramwajowej, które wykazało zasadność dla realizacji tego typu projektu.
Miasta partnerskie.
Civitas Renaissance.
Bath należy do przedsięwzięcia Civitas Renaissance (w ramach europejskiej inicjatywy CIVITAS), zrzeszającego miasta promujące alternatywne formy transportu miejskiego w celu zmniejszenia uciążliwości ruchu drogowego w turystycznych i historycznych miejscowościach, a także ze względu na ochronę środowiska. Oprócz Bath miastami uczestniczącymi w przedsięwzięciu są:

</doc>
<doc id="509386" url="https://pl.wikipedia.org/wiki?curid=509386" title="Lemma">
Lemma



</doc>
<doc id="509395" url="https://pl.wikipedia.org/wiki?curid=509395" title="Burzyk szary">
Burzyk szary

Burzyk szary ("Ardenna grisea") – gatunek dużego wędrownego ptaka oceanicznego z rodziny burzykowatych (Procellariidae). Bliski zagrożenia wyginięciem. Nie wyróżnia się podgatunków.
Zasięg występowania.
Burzyk szary gnieździ się na wyspach półkuli południowej, położonych w pobliżu Nowej Zelandii, Australii i Chile (w tym na Ziemi Ognistej i wyspie Guafo), oraz na Falklandach. Zimę (na półkuli północnej panuje wówczas lato) spędza na północnym Atlantyku i Pacyfiku. Do Polski zalatuje sporadycznie – do 2017 odnotowano 14 stwierdzeń, kolejne 4 w roku 2018.
Status i ochrona.
Międzynarodowa Unia Ochrony Przyrody (IUCN) od 2004 roku uznaje burzyka szarego za gatunek bliski zagrożenia (NT – "Near Threatened"); wcześniej, od 1988 roku klasyfikowano go jako gatunek najmniejszej troski (LC – "Least Concern"). Liczebność światowej populacji szacuje się na 4,4 miliona par lęgowych. Globalny trend liczebności populacji uznawany jest za spadkowy. Wpływ na spadek liczebności tego gatunku ma rybołówstwo (np. zaplątywanie się w rybackie sieci), masowy odłów i zabijanie piskląt i młodocianych osobników przez Maorysów w Nowej Zelandii (uregulowane prawnie, dozwolone od 1 kwietnia do 31 maja na kilkudziesięciu wysepkach wokół Wyspy Stewart), być może także zmiany klimatu.
W Polsce burzyk szary podlega ścisłej ochronie gatunkowej.

</doc>
<doc id="509397" url="https://pl.wikipedia.org/wiki?curid=509397" title="Pędnik cykloidalny">
Pędnik cykloidalny

Pędnik cykloidalny - pędnik okrętowy z pionową lub nieznacznie odchyloną od pionu osią ruchu. Jego zasada działania jest zbliżona do działania koła łopatkowego: łopatki pędnika są obrotowe i sterowane są za pomocą mimośrodu, ale w odróżnieniu od koła łopatkowego są stale zanurzone w wodzie, a sam pędnik cykloidalny służy jako ster.
Pierwsze pędniki cykloidalne typu Kirstena-Boeninga powstały w 1925 roku, jednak większą popularność, ze względu na większą sprawność, zdobyły pędniki typu Voitha-Schneidera z 1930 roku i z niewielkimi zmianami konstrukcyjnymi stosowane są także współcześnie pod nazwą VSP (Voith Schneider propeller). 
Pędniki cykloidalne znajdują zastosowanie na statkach rzecznych, holownikach portowych i innych jednostkach pływających, od których wymaga się dużej zdolności manewrowej, np. żurawie pływające.
Niski poziom hałasu jest przyczyną stosowania pędnika w trałowcach minowych.

</doc>
<doc id="509400" url="https://pl.wikipedia.org/wiki?curid=509400" title="1 Warszawska Brygada Pancerna im. Bohaterów Westerplatte">
1 Warszawska Brygada Pancerna im. Bohaterów Westerplatte

1 Warszawska Brygada Pancerna im. Bohaterów Westerplatte (1 BPanc) – związek taktyczny wojsk pancernych Wojska Polskiego.
Historia.
Brygada została sformowana na bazie 1 pułku czołgów w obozie biełoomuckim pod Sielcami na mocy rozkazu dowódcy 1 Korpusu PSZ w ZSRR nr 1 z 19 sierpnia 1943. Zaprzysiężenia dokonano w obozie sieleckim 11 listopada 1943. Przysięga uzupełnień odbyła się w Siekierzycach 1 czerwca 1944.
Sztandar ufundowany przez Związek Patriotów Polskich wręczył brygadzie zastępca dowódcy 1 Korpusu do spraw liniowych, gen. bryg. Karol Świerczewski. Drugi, honorowy sztandar ufundowany przez społeczeństwo Dorohuska, został wręczony przez Jadwigę Wojtalową – żołnierza Batalionów Chłopskich.
22 września 1943 ze składu brygady wyłączono 1 pułk czołgów, który to podporządkowany 1 DP uczestniczył w bitwie pod Lenino. Pozostałe siły brygady w czasie walk przebywały w obozie biełoomuckim.
6 kwietnia 1944 brygadę przetransportowano do Siomak w rejonie Berdyczowa. 21 lipca brygada wymaszerowała w kierunku frontu trasą przez: Jezierzany, Turzysk, Nowosiółki i Maszów. 24 lipca przekroczyła Bug pod Dorohuskiem i osiągnęła wieś Rudnik pod Lublinem. Przesunięta do pierwszego rzutu wojsk polskich, w nocy na 31 lipca przemaszerowała trasą przez Lublin, Kurów, Żyrzyn do wsi Zagrody, a stamtąd 9 sierpnia do Łaskarzewa.
Podporządkowana radzieckiej 8 A gwardii, przeprawiła się przez Wisłę na przyczółek warecko-magnuszewski i do 17 sierpnia toczyła krwawe walki z 1 Dywizją Pancerno-Spadochronową „Hermann Göring”.
18 sierpnia brygada wróciła w podporządkowanie 1 armii WP i rozlokowała się w okolicy Magnuszewa, gdzie stacjonowała do 11 września. W tym czasie dokonano reorganizacji brygady, likwidując strukturę pułkową i wprowadzając batalionową.
15 września ze składu brygady wydzielono 1 batalion czołgów, bpzmot i 2 bas, które uczestniczyły w walkach o Pragę i pod Jabłonną.
Podczas ofensywy styczniowej brygada działała jako awangarda sił głównych 1 AWP. Podczas marszu w kierunku Bydgoszczy brygadę podporządkowano dowódcy 47 A i w jej składzie wzięła udział w zdobyciu tego miasta.
Podczas przełamywania głównej pozycji Wału Pomorskiego, będąc w składzie zgrupowania uderzeniowego armii, większością sił wspierała 2 DP w natarciu na Mirosławiec.
Uczestnicząc w działaniach zaczepnych 1 Armii WP w kierunku Bałtyku brygada 20 lutego wkroczyła do Wierzchowa, 24 lutego do Osieka, a dalej do Złocieńca i Bierzwnicy.
W kolejnych miesiącach, będąc w podporządkowaniu różnych radzieckich związków operacyjnych, uderzyła min. na Wejherowo i wspólnie z nimi zajęła to miasto. Od 12 do 17 marca brygada toczyła walki o Rumię. W okresie 26—28 marca uczestniczyła w wyzwoleniu Gdyni. Końcowym etapem działań 1 BPanc był udział w zdobyciu Gdańska, gdzie częścią swoich sił toczyła zacięte walki uliczne. Atakiem na stanowiska baterii nadbrzeżnej na Oksywiu zakończyła działania bojowe. 7 kwietnia przeszła z Gdyni przez Orłowo, Sopot do Gdańska, gdzie pozostała w obronie wybrzeża do końca maja 1945.
Część jej czołgów po wyremontowaniu w bazie remontowej w Świdwinie została włączona do 4 pułku czołgów ciężkich i wspólnie z nim, jako kompania czołgów średnich, walczyła w operacji berlińskiej, kończąc swój szlak bojowy nad Łabą dwoma sprawnymi czołgami.
Na mocy rozkazu Nr 060 dowódcy 1 Armii WP z 24 lutego 1945 otrzymała miano „Warszawskiej”.
9 kwietnia 1945 została odznaczona przez Naczelnego Dowódcę WP Krzyżem Grunwaldu III kl., a 6 maja 1945 Orderem Czerwonego Sztandaru, przyznanym przez Radę Najwyższą ZSRR.
24 maja brygada otrzymała rozkaz przegrupowania się do Siedlec. Do 9 czerwca wszystkie pododdziały zajęły koszary w mieście. Łącznie z Gdańska przetransportowano: 13 czołgów, 1 samochód pancerny BA-64, 15 samochodów osobowych, 169 samochodów ciężarowych, 52 samochody specjalne, 11 motocykli, 2 traktory. 14 czerwca przybyło 11 czołgów wyremontowanych w 24 Bazie Armijnej.
W lipcu 1945 pododdziały Brygady zostały użyte do walk ze zbrojnym podziemiem – podjęto walkę z oddziałami „Tura” i Teodora Śmiałowskiego „Szumnego”, w sierpniu zaś, mimo zakazu występowania przeciwko zbrojnemu podziemiu (amnestia), po uzyskaniu dodatkowego rozkazu – podjęto walkę z oddziałami dowodzonymi przez Władysława Łukasiuka „Młota” i Kazimierza Parzonko „Zygmunta”.
28 sierpnia Brygada przegrupowała się „na kołach” do Legionowa i tam zajęła koszary.
6 lutego 1946 Brygada została przeformowana w 1 Warszawski Pułk Czołgów im. Bohaterów Westerplatte.
5 czerwca 1946 pułk został dyslokowany do Modlina.
Dowództwo.
Dowódcy
Zastępcy dowódcy ds. politycznych
Zastępcy dowódcy ds. liniowych
Kwatermistrze
Szefowie sztabu
Skład.
W okresie od 19 sierpnia 1943 do 7 września 1944 w skład brygady wchodziło: dowództwo, kompania dowodzenia, 1 i 2 pułk czołgów, batalion piechoty zmotoryzowanej, kompania technicznego zaopatrzenia, kompania przeciwlotniczych wkm i in.
Od 7 września 1944 do końca wojny: dowództwo, kompania dowodzenia 1, 2 i 3 batalion czołgów, batalion piechoty zmotoryzowanej, kompania technicznego zaopatrzenia, kompania przeciwlotniczych wkm, pluton medyczno-sanitarny i in.
Łącznie 253 oficerów, 502 podoficerów, 591 szeregowych, 65 czołgów T-34, 3 samochody pancerne BA-64, 4 działa SU-57 i SU-76, 6 moździerzy 82 mm, 18 rusznic ppanc., 35 wkm.
Walki.
Udział w wyzwoleniu Pragi i w walkach pod Jabłonną.
1 BPanc działając w składzie 1 armii WP wykonywała zadanie bezpośredniego wsparcia piechoty w ramach operacji zaczepnej radz. 47 A. Celem operacji była likwidacja niemieckiego przyczółka w widłach Wisły i dolnej Narwi. Obrona przyczółka przebiegała na północ od Zegrza, na zachód od Wołomina, Starej Miłosny i Międzylesia i stanowiła węzłowy element obrony środkowej Wisły. Broniły go jednostki 4 KPanc SS z niemiecką 9 Armią. Ważną częścią tego przyczółka był umocniony rejon prawobrzeżnej Warszawy. 10 września 1 DP działając w składzie 125 KA radz. 47 Armii wyruszyła do natarcia w kierunku Pragi. 14 września rano 2 i 3 pułk piechoty 1 DP zostały wzmocnione batalionem czołgów. 2 kcz została przydzielona do wsparcia 2 pułku piechoty działającego w kierunku ogrodu zoologicznego, 1 kcz wspierała natarcie 3 pułku piechoty w kierunku mostu kolejowego pod Cytadelą. Tocząc ciężkie walki uliczne oddziały wyparły nieprzyjaciela ze śródmieścia Pragi i opanowały wschodni brzeg Wisły. Do pododdziałów 1 BPanc dołączyły ochotniczo grupy powstańców AK z Pragi, m.in. grupa ppor. Józefa Polaka, która działając jako desant czołgowy torowała drogę wozom 1 BPanc, wskazywała przejścia i usuwała zapory.
29 września, wobec zagrożenia prawego skrzydła 1 armii WP na Pradze przez niemieckie siły pancerne, broniący się tu 6 pułk piechoty 2 DP na odcinku Zacisze-Ząbki został wzmocniony 1 batalionem czołgów.
W dniach 24—28 października oddziały 1 armii WP w składzie 1 i 2 DP, 1 kcz z 1 BPanc i in., działając wraz z jednostkami radzieckimi, stoczyły walkę w celu zmniejszenia niemieckiego przyczółka w widłach Wisły i dolnej Narwi. Przed frontem jednostek polskich broniły się oddziały 4 Szturmowej Dywizji SS, wzmocnione artylerią i 6-lufowymi moździerzami. Przednia linia obrony przebiegała od południowego skraju Marcelina przez folwark Białołęka, południowo-zachodni skraj Annopola do Żerania. Przedpole było pokryte zabudową typu podmiejskiego, w ogrodach pocięte gęstą drożnią, rowami i kanałami. W suterenach domów znajdowały się gniazda ogniowe, na drogach przeszkody i pola minowe. 27 października dowódca 1 BPanc rozkazał 1 kcz przejść do rejonu Białołęki do dyspozycji dowódcy 1 pułku piechoty. Wieczorem, dla zamaskowania warkotu czołgów, piechota otworzyła ogień i 1 kcz w składzie 9 czołgów podeszła do Białołęki, Jeden czołg został uszkodzony na minie. 1 pułk piechoty wraz z 1 kcz otrzymały zadanie wyruszenia do natarcia o godz. 6 w ogólnym kierunku po osi szosy Jabłonna, Nowy Dwór. Na prawo sąsiadem był 101 pułk piechoty radz. 63 DP, na lewo 3 pułk piechoty 1 DP. Po 20-minutowym przygotowaniu artyleryjskim, w którym uczestniczyły również czołgi, natarcie ruszyło. O godz. 10 nieprzyjaciel przeszedł do kontrataków, zwłaszcza na kierunku 3 pułku piechoty. Walka przedłużyła się do godzin nocnych, pociągając za sobą uszkodzenie 2 czołgów. 19 października opanowano Płudy i Wiśniewo. Osiągnięto skraj lasu na wzgórzu w m. Buchnik i przeprowadzono przegrupowanie do szturmu Jabłonny, z zadaniem opanowania tej miejscowości, a zwłaszcza znajdującego się tam węzła dróg na Nowy Dwór i Legionowo. W tym czasie nieprzyjaciel podciągnął do Jabłonny posiłki w składzie pułku piechoty i 8 ciężkich czołgów, które przeprawiono przez Wisłę w rejonie Rajszewa. Zepchnęło ono piechotę 1 pułku piechoty wzdłuż szosy i zagroziło stanowisku dowodzenia pułku. Na rozkaz dowódcy 1 pułku płk. Czerwińskiego 1 kcz, złożona z 8 wozów T-34, wyruszyła po osi szosy w kierunku garbu terenowego w Buchniku. Jednocześnie od strony Jabłonny, również po osi szosy, uderzyło 8 czołgów niemieckich. Na grzbiecie wzgórza doszło do boju spotkaniowego, w wyniku którego wróg wycofał się. W ślad za nieprzyjacielem piechota i wozy 1 kcz wdarły się do Jabłonny. Niemcy stracili 4 czołgi i 12 dział, a 1 kcz trzy czołgi, z których pierwszy spłonął, drugi został rozbity przez strącenie wieży, a trzeci unieruchomiony pociskiem działowym. Poległo czterech czołgistów, a sześciu zostało rannych. W sumie 1 kcz straciła 5 czołgów.
Po zdobyciu Jabłonny 1 DP przeszła do obrony osiągniętej rubieży i pozostawała na niej do 16 stycznia 1945, to jest do rozpoczęcia ofensywy styczniowej.
W Operacji Warszawskiej i pościgu do Bydgoszczy.
1 BPanc przeszła przez Wisłę po mostach pod Tarnowem i wieczorem zgrupowały się w lesie na północny zachód od Magnuszewa. 16 stycznia 1 BPanc przeprawiła się przez Pilicę w rejonie Ostrołęki. Wieczorem zatrzymała się w rejonie Żelazna, Piekut i nawiązała współdziałanie z 1 DP. Nocą 17 stycznia wykonała marsz w kierunku Piaseczna. Rankiem brygada opanowała miasto, a następnie uderzyła w kierunku na Lesznowolę, Raków, Włochy, odcinając Niemcom drogi odwrotu. Jedna z kompanii brygady została użyta do walk w centrum Warszawy gdzie wspierała pododdziały 6 DP.
Po przełamaniu obrony nad Wisłą i likwidacji warszawskiego zgrupowania nieprzyjaciela 1 BPanc, podporządkowana czasowo radz. 47 A, maszerowała trasą przez: Włochy, Łazy, Gostynin, Inowrocław. 23 stycznia podeszła do Torunia i miała być użyta do walk o miasto. Otrzymawszy jednak nowy rozkaz 1 BPanc przemaszerowała do Bydgoszczy. Na podejściu do mostu w rejonie ul. Dalekiej czołowy oddział brygady rozbił niemiecką kolumnę ok. 40 samochodów z zaopatrzeniem dla 15 Dywizji Grenadierów SS i przełamał obronę na peryferiach miasta. Czołgi wdarły się do miasta, spychając nieprzyjaciela za Brdę. 26 stycznia dwa plutony czołgów, wraz z radziecką piechotą przeprawiły się przez most na Brdzie i ubezpieczone na skrzydłach przez pododdziały 1 Samodzielnej Brygady Kawalerii, zlikwidowały opór nieprzyjaciela. Następnego dnia przy czynnej pomocy miejscowej ludności Bydgoszcz została oczyszczona z ostatnich grup niemieckich.
Przełamanie Wału Pomorskiego.
29 stycznia 1 armia WP wyruszyła z rejonu Bydgoszczy w kierunku zachodnim ugrupowana w dwie kolumny. Jednostki pancerne: 1 br (podporządkowany dowódcy 1 BK) oraz 1 BPanc i podporządkowany jej 13 pułk artylerii samobieżnej, a także 4 pczc i podporządkowany mu 7 samodzielny dywizjon artylerii samochodowej miały zadanie posuwania się wyznaczonymi kolumnami w gotowości do zabezpieczenia prawego skrzydła armii. W praktyce jednak wymarsz jednostek pancernych uległ znacznemu opóźnieniu na skutek całkowitego braku paliwa spowodowanego trudnościami dowozu (mrozy, śnieżyce}. 1 BPanc podczas marszu wchodziła kilkakrotnie swymi ubezpieczeniami w kontakt z grupami nieprzyjaciela, które niszczyła lub spychała. 4 lutego była skoncentrowana w rejonie Radawnicy.
9 lutego, dysponując pięćdziesięcioma czołgami, wraz z 13 pas, we współdziałaniu z 2 DP, otrzymała zadanie zdobycia Mirosławca. Natarcie ruszyło 10 lutego. Na podejściach do Mirosławca Niemcy zorganizowali silną obronę przeciwpancerną stosując zasadzki czołgowe. Wobec pomyślnego rozwoju natarcia pododdziały brygady z desantem piechoty na czołgach w rejonie Oleśna i Nieradza, wysunęły się przed szyki fizylierów. Pozbawione osłony piechoty i środków przeciwlotniczych, czołgi zostały jednak dwukrotnie zaatakowane uderzeniami nieprzyjacielskiego lotnictwa, a na przedpolu Mirosławca ogniem pociągu pancernego. Wieczorem 10 lutego Mirosławiec został zdobyty. Zwycięstwo to zostało okupione dużymi stratami w ludziach i sprzęcie (szczególnie w 2 batalionie czołgów).
W Operacji Pomorskiej.
1 BPanc oraz 13 pas, działając jako czołgi bezpośredniego wsparcia piechoty, miały wykonać uderzenie w rejonie Żabina i następnie rozwinąć natarcie w kierunku Borujska. Brygada dysponując 29 czołgami wspierała 2 DP.
Siłami 1 batalionu (czternaście czołgów) i 2 batalionu (sześć czołgów) oraz 13 pas (11 dział) zajęły podstawę wyjściową w rejonie stacji kolejowej Borujsko. 3 batalion (siedem czołgów) pozostał w odwodzie. Na odcinku 5 pułku piechoty natarcie zostało powstrzymane w silnie umocnionym punkcie oporu. O godz. 15 do walki wszedł 4 pułk piechoty wraz z 1 batalionem czołgów, baterią 13 pas (pięć dział) i żołnierzami bpzmot jako desantem na czołgach. Czołgi wraz z desantem wyprzedziły piechotę i wdarły się w obronę nieprzyjaciela, gdzie napotkały jednak przeszkody ziemne i ukrytych niszczycieli czołgów z panzerfaustami. Natarcie czołgów utknęło. W tej sytuacji decydującą rolę odegrała grupa konna 1 BK, której szarża zaskoczyła wroga, wywołując panikę w jego szeregach. Borujsko zostało zdobyte.
Brygada straciła 16 poległych, 30 rannych, 1 czołg spalony i 3 uszkodzone.
2 marca trwały ciężkie walki w rejonie Żabina i stacji kolejowej Wierzchowo, gdzie walczyły 4 i 6 pułk piechoty 2 DP oraz 14 pułk piechoty 6 DP. Po południu skierowano tu 1 i 2 batalion czołgów. 4 pułk piechoty wraz z 2 batalionem czołgów i baterią dział pancernych uderzył na Żabin odrzucając nieprzyjaciela w kierunku stacji Wierzchowo. Doszło do gwałtownego starcia z grupą niemieckich dział pancernych. 2 batalion czołgów stracił trzy czołgi spośród czterech, którymi dysponował (czołg dowódcy przekazano do 3 batalionu czołgów). 2 batalion czołgów pozostał bez sprzętu do 10 marca. W tym czasie 6 pułk piechoty wraz z 1 batalionem czołgów i dwoma bateriami 13 spas przekroczył przesmyk między jeziorami i uderzył na Żabinek, broniony m.in. ogniem okopanych dział pancernych. Dwa polskie czołgi zostały spalone, dwa inne zaś oraz działo samobieżne uszkodzone. Pozostałe czołgi wycofały się.
Następnego dnia 14 pułk piechoty 6 DP, po przełamaniu oporu nieprzyjaciela w rejonie Smolnych Gór, rozwinął natarcie na stację Wierzchowo. Skierowano tu z odwodu 3 batalion czołgów z desantem piechoty zmotoryzowanej. W rejonie tym działały oddziały 2 DP. Jednocześnie do wznowienia natarcia na Żabinek użyto desantu piechoty na czołgach i działach pancernych (cztery czołgi 1 bcz i pięć dział pancernych z fizylierami z 3 batalionu 6 pp). Po przełamaniu niemieckiej pozycji pod Wierzchowem 1 armia WP przeszła do pościgu w kierunku wybrzeża.
W walkach o Gdynię i Gdańsk.
Po przełamaniu niemieckich pozycji na Pomorzu Zachodnim 8 marca 1945 1 BPanc, została wyłączona ze składu 1 Armii WP i podporządkowana 2 Frontowi Białoruskiemu. W tym czasie wojska niemieckiej 2 A zostały odcięte od głównych sił Grupy Armii "Wisła" i w rejonie Gdyni i Gdańska przyparte do morza przez jednostki 2 Frontu Białoruskiego. Rejon Pomorza Gdańskiego wraz z portami był silnie umocniony. Niemcy walczyli przy wsparciu jednostek marynarki wojennej i kontynuowali pośpieszną ewakuację morzem.
Po wykonaniu przemarszu po trasie: Ramlewo, Białogard, Koszalin, Sławno, Słupsk 12 marca 1 BPanc została podporządkowana dowódcy radzieckiego 8 Korpusu Zmechanizowanego i uzupełniona 25 czołgami. Wspierając natarcie radz. 321 i 329 pułków piechoty uderzyła z zachodu i północy na Wejherowo. Atakując wozami bojowymi i grupami fizylierów, brygada przełamała obronę nieprzyjaciela i przeszła do pościgu. Zniszczyła cofające się kolumny niemieckie pod Miechowem i Redą, opanowała Białą Rzekę oraz usiłowała uchwycić przejście przez rów przeciwczołgowy przed Janowem. Zaskoczenie nie powiodło się. Brygada przeszła do systematycznego natarcia na silnie umocnioną obronę nieprzyjaciela. Nocą 14 marca 2 i 3 batalion czołgów wraz z radziecką piechotą 101 DP oraz odwodowym batalionem piechoty zmotoryzowanej zaatakowały wzdłuż szosy pod Janowem. Atak ten nie dał jednak spodziewanych rezultatów. 1 BPanc straciła osiem czołgów, z czego siedem ewakuowano z pola walki. Nieprzyjaciel wprowadził na ten odcinek jednostki odwodowe: m.in. 4 Dywizję Grenadierów Pancernych SS "Polizei".
17 marca 1 BPanc przeszła marszem nocnym przez: Redę, Wejherowo, Zamek, Nowy Dwór, Bieszkowice, Koleczkowo, Głodówko i następnego dnia osiągnęła rejon Łężyc. 3 batalion czołgów wraz z radz. 101 DP przeprowadził rozpoznanie walką w rejonie wzg. 165,0. Wieczorem 18 marca 1 BPanc została podporządkowana dowódcy radzieckiego 11 Korpusu Pancernego Gwardii, płk. gw. Amazaspa Babadżaniana i przesunięto do drugiego rzutu. W rejonie Rogulewo, gdzie pozostała do 21 marca, przyjmując uzupełnienie sprzętu i dokonując remontów.
Po trzydniowych walkach wojska radzieckie 23 marca osiągnęły brzeg Zatoki Gdańskiej w rejonie Sopotu. Zgrupowanie niemieckie zostało rozcięte na dwie izolowane części. Wobec odrzucenia przez niemieckie dowództwo wezwania do kapitulacji, rozpoczęto likwidację obu okrążonych zgrupowań. 1 BPanc przeszła do rejonu na zachód od Wielkiego Kacka, skąd rozpoczęła natarcie na Gdynię. Przy podejściu do Wielkiego Kacka szybkim manewrem brygada obezwładniła okopaną na wzg. 168,0 niemiecką baterię plot 88 mm, która to zatrzymała ogniem natarcie radz. 40 i 44 BPanc. 24 marca wraz z radzieckimi brygadami pancernymi 1 BPanc osiągnęła główną pozycję obrony nieprzyjaciela w rejonie Małego Kacka. Rozdrobniona na pododdziały, ze względu na bardzo podmokły teren, w ciągu całego dnia toczyła zaciekłe walki. Nocą, we współdziałaniu z radziecką piechotą, odparła niemiecki kontratak.
Rano 25 marca główny pas obrony niemieckiej został przełamany. Brygada przeszła do Witomina, i skrajem lasu z radzieckimi 68 i 77 pułkami piechoty uderzyła na miasto, osiągając 26 marca cegielnię na jego południowym skraju. W nocy 27 marca, po wykonaniu przejść w zaporach, brygada kontynuowała szturm miasta przy wsparciu artylerii. Przez tory kolejowe wdarła się na ul. Świętojańską i w południe, po uporczywych walkach, dotarła do pl. Kaszubskiego i Yacht Clubu.
Z zachodu szturmowały jednostki radzieckie, spychając nieprzyjaciela w kierunku portu. Niemcy, osłaniając się ogniem baterii nadbrzeżnych i sześciu niszczycieli, rozpoczęli ewakuację na Kępę Oksywską. Walki trwały całą noc 28 marca. Rano oddziały radzieckie, nacierające z północy, odcięły drogi odwrotu na Kępę Oksywską, południowe zaś zgrupowania wojsk radzieckich złamały opór oddziałów broniących podejścia do portu i opanowały całe miasto.
W okresie likwidacji obrony niemieckiej w Gdyni wzrastało nasilenie walk jednostek radz. 2 Armii Uderzeniowej o Gdańsk. Jednostki te zdobyły Orunię, dworzec przetokowy i wdarły się do miasta. Od południowego zachodu jednostki radz. 65 Armia zdobyły przedmieście Emaus i rozpoczęły walki o centrum. Nacierając wzdłuż wybrzeża morskiego opanowały przedmieście Zaspy.
Gwoli sprawiedliwości dziejowej do walki o Gdańsk skierowano część sił 1 BPanc – batalion piechoty zmotoryzowanej, wsparty plutonem czołgów. Nawiązał on walkę w zachodniej części miasta i 28 marca, dotarł do Dworu Artusa, gdzie żołnierze brygady zawiesili polską flagę.
Wieczorem 29 marca opór nieprzyjaciela w Gdańsku został złamany.
W ramach przegrupowań dokonanych od 29 marca do 1 kwietnia 1 BPanc weszła w skład radz. 132 KA. 29 marca ześrodkowała się na przedmieściu Chyloni z zadaniem rozpoznania nieprzyjaciela na Kępie Oksywskiej. Zadanie to wykonał 3 batalion czołgów osiągając rejon wzg. 60,0, gdzie stwierdził silnie rozbudowaną obronę niemiecką na Kępie Oksywskiej. 30 marca 3 bcz został podporządkowany radz. 40 KA i ześrodkował się w rejonie Zagórza. 2 bcz wspierał w tym dniu natarcie radzieckiego pułku piechoty i również przeszedł do rejonu Zagórza.
1 BPanc przez Janowo i Rumię przemaszerowała do rejonu kolonii Dębogórze, gdzie zajęła podstawy wyjściowe do działań na Kępę Oksywską. Przez cały dzień brygada prowadziła walki obronne, odpierając kontrataki nieprzyjaciela. 1 kwietnia, wspierając piechotę radziecką, osiągnęła folwark Dębogórze, skąd jednak wycofała się pod silnym ogniem artylerii niemieckiej. Atak ponowiono w nocy, lecz rano, na skutek niemieckiego kontrataku brygada ponownie wycofała się do lasu. Dopiero po trzecim ataku odzyskała folwark, rozbijając niemiecką piechotę.
3 kwietnia brygada walczyła o przełamanie niemieckiej obrony wzdłuż szosy Pogórze-Kosakowo. Nazajutrz opanowała Suchy Dwór, a 2 batalion czołgów brawurowym atakiem zdobył część Pogórza. 5 kwietnia 1 BPanc resztką czołgów i spieszonych załóg wspierała radz. 10 DP, opanowując ostatecznie Pogórze i Kosakowo. Po wyzwoleniu obu miejscowości brygada oderwała się od piechoty i manewrem od południa dotarła do Babiego Dołu. W godzinach popołudniowych atakiem na stanowiska baterii nadbrzeżnej na Oksywiu zakończyła działania bojowe.
7 kwietnia przegrupowała się z Gdyni przez Orłowo, Sopot do Gdańska, gdzie pozostała w obronie wybrzeża do 13 czerwca 1945.
Udział jednej kompanii w operacji berlińskiej.
Po zakończeniu operacji pomorskiej 1 Brygada Pancerna została w Gdańsku celem obrony wybrzeża. Powodem takiej decyzji były ogromne straty w sprzęcie poniesione w ciągu ostatnich kilku tygodni walk. 
W kwietniu 1945 sformowana została kompania dziesięciu sprawnych czołgów (10 T-34-85 lub 4 T-34-85 i 6 T-34), którą pod dowództwem por. Pawła Dobrynina włączono w skład 4 Pułku Czołgów Ciężkich. Załogi uzupełniano czołgistami wracającymi ze szpitali i po szkołach pancernych. Kompania wzięła udział w walkach w operacji berlińskiej, nad Kanałem Hohenzollernów. Ostatni sprawny czołg kompanii - T-34-85 nr. 217 st. sierż Stanisława Zielińskiego dotarł nad Łabę 5 maja 1945.
W walkach z polskim podziemiem niepodległościowym.
W czerwcu 1945 r. na Podlasie przeciwko polskiemu zbrojnemu podziemiu niepodległościowemu przerzucono jednostki 1 Brygady Pancernej oraz 1 Dywizji Piechoty. Jednostki polskie współdziałały z pododdziałami 2 pułku Wojsk Pogranicznych NKWD, komendanturami sowieckimi ulokowanymi w miastach powiatowych, pododdziałem pułku NKWD ochraniającym linię kolejową Warszawa-Brześć i 198 samodzielnym batalionem zmechanizowanym NKWD oraz siłami resortu bezpieczeństwa. Na tych terenach polscy żołnierze kierowani przez pracowników UB i oficerów sowieckich prowadzili aresztowania i działania represyjne wobec ludności cywilnej oraz zwalczali zbrojnie polskie podziemie antykomunistyczne.
Podczas przeprowadzonych przez pododdziały 1 BPanc 8 VII 1945 r. działań w rejonie Latowicza zatrzymano 185 osób zakwalifikowanych jako podejrzane, z których 68 przekazano do dalszego śledztwa.
O działaniach brygady mówi także meldunek specjalny nr 05 sztabu 1 BPanc z 28 VII 1945 r., pod którym swój podpis złożył m.in. dowódca brygady – pułkownik Malutin:
"Zgodnie z rozkazem Dowódcy 1 Dywizji Piechoty 1 polska Brygada Pancerna dnia 23 VII 1945 r. przeprowadzała operację w celu likwidacji band „Tura” [Zygmunt Kamiński] i „Młota" [ Władysław Łukasiuk ] pod kierownictwem „Szumnego” [ Teodor Śmiałowski ]. Dnia 24 VII 1945 r. Brygada Pancerna zajęła podstawowe pozycje wyjściowe w celu rozwinięcia natarcia wyłącznie na Sokołów Podlaski, Zaniecyn Bielany, Kowiesy, Podnieśno włącznie Suchożebry [...] W ukazanym kierunku posuwał się Baon Zmotoryzowanych Fizylierów i 1 Batalion Czołgów [...] 25 VII 1945 r. resztki bandy wykryto w m. Korczew, które próbowały jeszcze się utrzymać prowadząc ogień, gdzie w końcu zostały wzięte z bronią i amunicją. Przedłużając wykonanie zadania kompania przeciwczołgowa spotkała się z bandą „Szumnego” w rejonie półn.- zach. skraj Drożniew. W wyniku zawiązanego boju został zabity komendant okręgu „Szumny”, bandyta „Jesion” (nazwisko nieznane), ranny adiutant „Szumnego” „Zdzisiek” (Jabłoński), bandyta „Deoniza” (Cykjan) uczestnik bandy [...]. W dalszym ciągu przedłużając wykonanie zadania, dnia 26 VII 1945 r. zatrzymano 53 osoby podejrzane, z których 18 po ściśle dokonanym zbadaniu ich dokumentów okazało się jawnymi członkami bandy AK. Za okres operacji Brygada Pancerna wzięła: 70 bandytów AK z bandy „Tura” i „Szumnego” oraz „Młota”, 67 osób podejrzanych, których po dokładnym przejrzeniu dokumentów puszczono".
Nocą 8/9 sierpnia 1945 r. żołnierze z 5 Brygady Wileńskiej dowodzeni przez por. Zygmunta Błażejewicza „Zygmunta” i oddziału ppor./kpt. Władysława Łukasiuka „Młota” pod wsią Zaleś rozbili kompanię 1 Brygady Pancernej. Wówczas ranny został zastępca majora „Łupaszki” - kpt. Lech Beynar vel Paweł Jasienica „Nowina”.
Kamuflaż i oznakowanie wozów.
Wozy bojowe malowano farbą olejną koloru ciemnozielonego. Poszczególne pojazdy mogły różnić się odcieniem, a nawet i kolorem. Jeśli okoliczności tego wymagały, malowano pojazdy w nieregularne plamy różnej wielkości i kształtu. Obok podstawowego koloru wykorzystywano brąz, czerń lub piaskowy. Taki sposób malowania stosowano jednak sporadycznie. Zimą wozy bojowe malowano na biało, tzw. bielidłem. Biel nakładano bezpośrednio na ochronną farbę zieloną, przy czym pokrywano nią albo cały pojazd, albo też tylko część jego powierzchni, tworząc nieregularne plamy deformujące kształt. Zamiast farby mogło być używane wapno.
Na wieży malowano orła. Stylizowany, aczkolwiek znacznie uproszczony kształt orła wzorowany był na orle piastowskim. Wysokość orła wahała się od 20 do 40 cm.
Oznakowanie taktyczne
Numery taktyczne brygady:
czołg dowódcy brygady – 1000&lt;br&gt;
czołg szefa sztabu – 1001
Sztandar brygady.
Sztandar ufundowany przez Związek Patriotów Polskich wręczył brygadzie gen. bryg. Karol Świerczewski 1 stycznia 1944 roku.
Opis sztandaru:&lt;br&gt;
Płat o wymiarach 97 × 88 cm z trzech stron obszyty żółtą frędzlą, przymocowany do drzewca za pomocą skórzanej tulei. Drzewce z ciemno politurowanego drewna z dwóch części skręcanych za pomocą mosiężnych okuć. Głowica w kształcie orła wspartego na cokole skrzynkowym z napisem: "1 Brygada Pancerna im. Bohaterów Westerplatte". Przy drzewcu wstęga Orderu Czerwonego Sztandaru i wstążka Orderu Krzyża Grunwaldu.
Strona główna:&lt;br&gt;
Czerwony krzyż kawalerski, pola między ramionami krzyża białe. Pośrodku aplikowany z białego jedwabiu i haftowany biało-szarą nicią orzeł w otoku wieńca laurowego. Wieniec aplikowany z żółtego jedwabiu i haftowanego beżową nicią. Na ramionach krzyża haftowane biało-szarą nicią napisy: "HONOR I OJCZYZNA"; "ZA NASZĄ I WASZĄ WOLNOŚĆ". Na białych polach, ozdobionych gałązkami lauru, haftowane biało-szarą nicią napisy: "1 P. Czołg."; "2 P. Czołg."; "1 Baon Zmotor.".
Strona odwrotna:&lt;br&gt;
Rysunek jak na stronie głównej. Pośrodku aplikowana i haftowana kolorową nicią scena z walk na Westerplatte i herb Gdańska w otoku wieńca. Pod wizerunkiem napis haftowany biało-szarą nicią: "1 BRYGADA PANCERNA IM. BOHATERÓW WESTERPLATTE". Białe pola ozdobione gałązkami lauru; na dwu górnych haftowane biało-szarą nicią daty: "1939, 1—8.IX"; "1943, ll.XI".
Po raz drugi została brygada obdarowana przez mieszkańców Dorohuska, którzy sporządzili sztandar w pierwszych dniach okupacji w oczekiwaniu na pierwszą jednostkę Wojska Polskiego, która wkroczy na ten teren.
W kulturze.
Załoga czołgu "Rudy" nr. boczny 102 (T-34 model 1941/42 a następnie T-34-85) z książki Janusza Przymanowskiego pt: "Czterej pancerni i pies" należała do 1 Brygady Pancernej im. Bohaterów Westerplatte. Historycznym czołgiem o tym numerze taktycznym dowodził ppor. Wacław Feryniec.
Przekształcenia.
1 Warszawski Pułk Czołgów → 1 Warszawska Brygada Pancerna im. Bohaterów Westerplatte → 1 Warszawski Pułk Czołgów → 100 Pułk Zmechanizowany → 14 Brygada Zmechanizowana

</doc>
<doc id="509401" url="https://pl.wikipedia.org/wiki?curid=509401" title="Mittelhochdeutsch">
Mittelhochdeutsch



</doc>
<doc id="509402" url="https://pl.wikipedia.org/wiki?curid=509402" title="Althochdeutsch">
Althochdeutsch



</doc>
<doc id="509406" url="https://pl.wikipedia.org/wiki?curid=509406" title="Port lotniczy Atarot">
Port lotniczy Atarot

Port lotniczy Atarot (; ; ; IATA: JRS, ICAO: LLJR/OJJR) – nieaktywny niewielki port lotniczy położony między Jerozolimą a Ramallah w Izraelu. Kiedy powstał w 1927, był pierwszym portem lotniczym w Brytyjskim Mandacie Palestyny. Został zamknięty dla ruchu cywilnego w październiku 2000 po wybuchu intifady Al-Aksa.
Położenie.
Lotnisko Atarot jest położone na niewielkim płaskowyżu na północ od Jerozolimy. Po stronie południowo-zachodniej wznoszą się Wzgórza Jerozolimy, po stronie zachodniej i północno-zachodniej rozciągają się wzgórza Samarii, natomiast po stronie wschodniej teren opada na pustynię Judzką w kierunku depresji Morza Martwego. Pas startowy znajduje się na wysokości 757 metrów. Na północ, wschód i zachód od lotniska przebiega mur bezpieczeństwa, oddzielający terytorium Izraela od Autonomii Palestyńskiej – samo lotnisko leży po stronie izraelskiej. Po tej samej izraelskiej stronie znajduje się strefa przemysłowa Atarot, obóz uchodźców Kalandia oraz wioski Kalandia i Al-Dżudajra. Po stronie palestyńskiej znajdują się miasta Ramallah, Kefar Akab i Ar-Ram, oraz wieś Rafat. Na południowy wschód od lotniska znajduje się przejście graniczne Kalandia.
Historia.
W wyniku I wojny światowej w 1918 Palestyna przeszła pod panowanie Brytyjczyków, którzy utworzyli Mandat Palestyny. Jego stolicą i siedzibą władz administracji cywilnej była Jerozolima. Brytyjczycy postanowili, że stolica terytorium mandatowego powinna posiadać własny port lotniczy, na którym można by przyjmować oficjalnych gości lub delegacje państwowe. W owym czasie w Mandacie Palestyny znajdowały się jedynie niewielkie bazy lotnicze Royal Air Force. Po sprawdzeniu okolicznych terenów, pod budowę lotniska wybrano płaskowyż przy arabskiej wiosce Kalandia, na północ od Jerozolimy. Ziemie rolnicze należały jednak do sąsiedniego żydowskiego moszawu Atarot. Społeczność ta cierpiała na brak gruntów rolnych, i była przeciwna odsprzedaniu ziemi. Z tego powodu negocjacje między stronami przedłużały się, a brytyjskie władze rozpatrywały kolejne propozycje żydowskich instytucji syjonistycznych. W maju 1924 doszło do zawarcia porozumienia, które otworzyło drogę do budowy lotniska. Miało ono powstać na płaskim terenie przylegającym do drogi z Jerozolimy do Ramallah.
Uroczystość otwarcia lotniska odbyła się w dniu 8 marca 1927. Uczestniczył w niej wysoki komisarz Palestyny Herbert Samuel, przywódcy ruchu syjonistycznego oraz członkowie Wysokiego Komitetu Arabskiego. Początkowo był to jedynie trawiasty pas startowy, który krzyżował się z drogą. Podczas lądowania lub startu samolotów zamykano szlabany na drodze. Lotnisko obsługiwało wówczas zaledwie jeden samolot rejsowy na linii Londyn-Nowe Delhi (stolica Indii). Kolejne lata nie przyniosły większej ilości regularnych linii lotniczych, a na lotnisku lądowały jedynie pojedyncze samoloty specjalne z wysokimi urzędnikami państwowymi. W 1931 władze mandatowe poinformowały o planie rozbudowy lotniska. W tym celu zawarto umowę z Royal Air Force, na mocy której, rozbudowane lotnisko Kalandia miało służyć celom cywilnym i wojskowym. W rezultacie przeprowadzono przymusowe wywłaszczenie gruntów żydowskiego moszawu, oraz wyburzono kilkanaście domów i usunięto sad owocowy. W 1936 nastąpiło otwarcie nowego portu lotniczego, który dysponował już betonowym pasem startowym. Podczas arabskiego powstania w Palestynie (1936–1939) brytyjscy piloci wojskowi wykorzystywali lotnisko do atakowania arabskich gangów w okolicy. W październiku 1937 linie lotnicze "Palestyna Airlines" uruchomiły komercyjne loty do Hajfy i Lidy. Wybuch II wojny światowej w 1939 przyniósł z sobą decyzję zakazującą cywilnych lotów nad Palestyną. Komercyjne samoloty zostały skonfiskowane, a linie "Palestyna Airlines" zbankrutowały. Przyjęta 29 listopada 1947 Rezolucja Zgromadzenia Ogólnego ONZ nr 181 zakładała, że na terenie byłego Mandatu Palestyny miały powstać dwa państwa (żydowskie i arabskie) oraz mała międzynarodowa strefa obejmująca Jerozolimę i Betlejem. Port lotniczy Kalandia miał znaleźć się w państwie arabskim. Społeczność żydowska zaakceptowała plan podziału Palestyny, jednak Arabowie odrzucili go i dzień później doprowadzili do wybuchu wojny domowej w Mandacie Palestyny. Pobliski żydowskie osady Atarot i Newe Ja’akow zostały odcięte od Zachodniej Jerozolimy, a siły arabskich milicji sparaliżowały komunikację. Sytuacja bezpieczeństwa zmusiła Brytyjczyków do podróżowania na lotnisko w konwojach w eskorcie samochodów pancernych. Konwoje żydowskie korzystały z okazji i dołączały do brytyjskich konwojów jadących na lotnisko. Brytyjczycy okazywali w ten sposób dobrą wolę, chociaż często Żydzi płacili łapówki brytyjskim policjantom na służbie. Pod koniec brytyjskiego mandatu lotnisko Kalandia zaczęło odgrywać ważną strategicznie rolę. Zajmowało ono ważne miejsce w planie ewakuacji brytyjskich urzędników z Jerozolimy. W dniu 14 maja 1948 ostatni wysoki komisarz Palestyny Alan Cunningham odleciał stąd do Hajfy, skąd odpłynął drogą morską. Opuszczone lotnisko zajęli żydowscy żołnierze z osady Atarot. Jednak już na początku I wojny izraelsko-arabskiej okolicę zajęły siły jordańskiego Legionu Arabskiego. W dniu 17 maja 1948 tutejsze żydowskie osady Atarot i Newe Ja’akow zostały ewakuowane, a następnie zniszczone przez Jordańczyków.
Zawarty 3 kwietnia 1949 rozejm izraelsko-jordański przewidywał, że lotnisko pozostanie w obszarze okupowanym przez Jordanię. W kolejnych latach Jordańczycy odbudowali zniszczone lotnisko, poszerzając jego pas startowy. W trakcie prac budowlanych usunięto pozostałości żydowskich osiedli oraz sąsiedni cmentarz. Wybudowano wówczas budynki personelu lotniska. Swój szczytowy moment rozwoju port lotniczy osiągnął w latach 60. XX wieku, gdy rozpoczęła się turystyka z Europy do krajów arabskich. Port lotniczy Kalandia był wykorzystywany jako najkrótsza droga dotarcia do Wschodniej Jerozolimy. Z tego powodu w 1965 lotnisko otwarto dla ruchu międzynarodowego. W następnym roku przedstawiono plany jego dalszej rozbudowy, nie zostały one jednak zrealizowane. Na samym początku wojny sześciodniowej, w dniu 6 czerwca 1967 lotnisko zajęły siły żydowskiej Brygady „"Harel"”. Po zakończeniu wojny i zjednoczeniu Jerozolimy, władze izraelskie postanowiły zmienić nazwę lotniska na port lotniczy Jerozolima. Jego eksploatację powierzono firmie "Airports Authority". Na początku 1970 przeprowadzono modernizację pasu startowego – otrzymał on nawierzchnię asfaltową i oświetlenie. W 1971 lotnisko było przez osiem miesięcy nieczynne, gdyż prowadzono prace przy przedłużeniu pasa startowego, tak aby mogły z niego korzystać duże samoloty. Z lotniska korzystały linie Arkia Israel Airlines, utrzymujące stałe połączenia z portem lotniczym Tel Awiw-Sede Dow i Ejlatem. Spółka posiadała tutaj małą stację z obsługą naziemną, która obsługiwała loty "Arkii" oraz czarterowe loty komercyjne i samoloty prywatne. W 1972 władze przeprowadziły kolejne prace rozwojowe, dostosowując lotnisko do potrzeb obsługi ruchu międzynarodowego. W trakcie tych prac poszerzono pas startowy, wyremontowano terminal, dodano wyposażenie kontroli granicznej i celnej, a przy lotnisku wystawiono radar oraz instalacje nawigacyjne. W lipcu 1974 wylądował pierwszy samolot otwierający regularne połączenie z Frankfurtu do Jerozolimy. Międzynarodowa opinia publiczna nie zgadzała się jednak z przyłączeniem Wschodniej Jerozolimy do Izraela, i z tego powodu niemieckie samoloty zaczęły korzystać z portu lotniczego Tel Awiw-Ben Gurion. Jako kompromis, w dniu 6 września 1974 samolot bez pasażerów wystartował z portu lotniczego im. Dawida Ben Guriona i poleciał na lotnisko Jerozolimy, gdzie został uroczyście przywitany przez oficjalne władze izraelskie. W grudniu 1975 Organizacja Międzynarodowego Lotnictwa Cywilnego potępiła Izrael za eksploatowanie portu lotniczego Jerozolima. Z tego powodu w kolejnych latach lotnisko obsługiwało jedynie niewielką liczbę lotów czarterowych. Okazjonalnie wykorzystywały je także Siły Powietrzne Izraela, których piloci szkolili się w lądowaniu z użyciem systemu ILS. W 1992 zmieniono nazwę lotniska na port lotniczy Atarot, upamiętniając w ten sposób zniszczoną żydowską osadę o tej właśnie nazwie. Wraz z wybuchem intifady Al-Aksa w październiku 2000 zdecydowano się zamknąć lotnisko. Było ono otoczone arabskimi osiedlami i izraelskie siły bezpieczeństwa nie były w stanie zagwarantować normalnego funkcjonowania portu. Terminal pasażerski został częściowo rozebrany, a odpowiedzialność za lotnisko przejęły Siły Obronne Izraela, które wykorzystywały je jako lądowisko dla helikopterów. Na szczycie w Camp David w 2000 izraelska delegacja zaprezentowała mapy, na których lotnisko Atarot znajdowało się w zabudowanym terenie izraelskiej Jerozolimy. Delegacja palestyńska odrzuciła te propozycje, domagając się uznania międzynarodowego portu lotniczego dla Palestyńczyków. Drogą poszukiwania konsensusu zaproponowano utworzenie międzynarodowego lotniska, podobnego do portu lotniczego Genewa-Cointrin, który jest użytkowany przez Szwajcarię i Francję. Nie osiągnięto jednak porozumienia w tej sprawie. W 2002 Izraelczycy przystąpili do budowy muru bezpieczeństwa, który oddzielił terytorium Izraela od Autonomii Palestyńskiej. Dalszy los lotniska jest nieznany.

</doc>
<doc id="509408" url="https://pl.wikipedia.org/wiki?curid=509408" title="Androgynia (biologia)">
Androgynia (biologia)



</doc>
<doc id="509409" url="https://pl.wikipedia.org/wiki?curid=509409" title="Konwencja londyńska (1972)">
Konwencja londyńska (1972)

Konwencja londyńska (właśc. Konwencja o zapobieganiu zanieczyszczeniu mórz przez zatapianie odpadów i innych substancji, także: LC 1972 od London Convention) – umowa międzynarodowa sporządzona w Londynie, Meksyku, Moskwie i Waszyngtonie 29 grudnia 1972 roku, obowiązująca od 30 sierpnia 1975 roku, promulgacja w Dzienniku Ustaw nastąpiła 22 lutego 1984 roku,
Konwencja zobowiązuje strony do podejmowania działań mających na celu zwalczanie i zapobieganie zanieczyszczeniu mórz, które mogłoby „wyrządzić szkodę zasobom żywym, florze i faunie morskiej, pogarszać warunki rekreacyjne lub też utrudniać wszystkie inne prawnie dopuszczalne sposoby użytkowania morza” (art. 1). Sygnatariusze zobowiązali się do uzgadniania swojej polityki w tej dziedzinie (art. 2).
W myśl artykułu trzeciego konwencji termin „zatapianie odpadów” obejmuje rozmyślne usuwanie do morza odpadów lub innych substancji ze statków, samolotów, platform, jak i innych urządzeń umieszczonych na morzu, a także zatapianie samych ww. urządzeń czy pojazdów. Termin ten nie dotyczy substancji wydobywających się na skutek normalnej eksploatacji wspomnianych obiektów. Konwencja nie obejmuje też wód wewnętrznych państw, jednakże strony zobowiązały się do podjęcia kroków mających na celu wyegzekwowanie postanowień Konwencji od statków i samolotów zarejestrowanych na swoich terytoriach lub noszących swoją banderę, przebywających na swoich terytoriach oraz podlegających ich jurysdykcji.
Konwencja Londyńska wymienia następujące zanieczyszczenia będące przedmiotem zainteresowania jej sygnatariuszy:
Sygnatariuszami Konwencji Londyńskiej są: Afganistan, Antigua i Barbuda, Argentyna, Australia, Azerbejdżan, Barbados, Belgia, Białoruś, Brazylia, Chile, Chiny, Chorwacja, Cypr, Dania, Demokratyczna Republika Konga, Dominikana, Egipt, Filipiny, Finlandia, Francja, Gabon, Gwatemala, Haiti, Hiszpania, Holandia, Honduras, Hongkong, Iran, Irlandia, Islandia, Jamajka, Japonia, Jordania, Kanada, Kenia, Kiribati, Korea Południowa, Kostaryka, Kuba, Libia, Luksemburg, Malta, Maroko, Meksyk, Monako, Nauru, Niemcy, Nigeria, Norwegia, Nowa Zelandia, Oman, Pakistan, Panama, Papua-Nowa Gwinea, Polska, Portugalia, Południowa Afryka, Republika Zielonego Przylądka, Rosja, Saint Lucia, Serbia i Czarnogóra, Seszele, Słowenia, Stany Zjednoczone, Surinam, Szwajcaria, Szwecja, Tonga, Tunezja, Ukraina, Vanuatu, Węgry, Wielka Brytania, Włochy, Wybrzeże Kości Słoniowej, Wyspy Salomona, Zjednoczone Emiraty Arabskie.
2 listopada 1973 w Londynie została podpisana Międzynarodowa konwencja o zapobieganiu zanieczyszczaniu morza przez statki.

</doc>
<doc id="509410" url="https://pl.wikipedia.org/wiki?curid=509410" title="Obojnactwo rzekome">
Obojnactwo rzekome

Obojnactwo rzekome () — dawne pojęcie kliniczne odnoszące się do organizmu, który urodził się z pierwotnymi cechami płciowymi jednej płci, lecz rozwija drugorzędowe cechy płciowe, które różnią się od tych, jakich można by oczekiwać na podstawie tkanki gonadalnej (jajniki lub jądra). Można je porównać z terminem obojnactwo prawdziwe, który określał stan, w którym u tej samej osoby występowały zarówno tkanka jądrowa, jak i jajnikowa. Słownictwo to wyszło z użycia ze względu na nieprawidłowe pojmowanie i pejoratywne skojarzenia związane z terminami, a także z powodu przejścia do nomenklatury opartej na genetyce.
Termin "męskie obojnactwo rzekome" używany był w przypadku obecności jąder, a termin "żeńskie obojnactwo rzekome" używany był w przypadku obecności jajników. Obojnactwo rzekome męskie nazywane też było androgynią.

</doc>
<doc id="509411" url="https://pl.wikipedia.org/wiki?curid=509411" title="Kazarka egipska">
Kazarka egipska

Kazarka egipska, gęsiówka egipska, gęś egipska ("Alopochen aegyptiaca") – gatunek dużego ptaka wodnego z rodziny kaczkowatych (Anatidae). Jej naturalny zasięg występowania obejmuje Afrykę Subsaharyjską i Dolinę Nilu. W XVIII wieku introdukowana na Wyspach Brytyjskich kolonizowała stopniowo zachodnią Europę. W Polsce pojawia się regularnie, sporadycznie odbywa tu lęgi.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1766 roku Karol Linneusz w 12. edycji "Systema Naturae". Autor nadał mu nazwę "Anas aegyptiaca", a jako miejsce typowe wskazał Egipt.
Jest to jedyny żyjący przedstawiciel rodzaju "Alopochen". Nie wyróżnia się podgatunków.
Ekologia.
Biotop.
Brzegi zbiorników wodnych oraz otwarte przestrzenie takie jak sawanny i pola uprawne. Unika lasów. W Europie zaadaptowała się do różnego typu siedlisk, zajmuje m.in. parki z jeziorami, różnego typu mokradła, rozlewiska czy żwirownie.
Pożywienie.
Głównie rośliny, zarówno wodne jak i lądowe, uzupełnione bezkręgowcami i drobnymi kręgowcami.
Status.
IUCN uznaje kazarkę egipską za gatunek najmniejszej troski (LC – "Least Concern") nieprzerwanie od 1988. Globalny trend liczebności populacji uznawany jest za spadkowy, choć niektóre populacje mogą być stabilne. W niektórych częściach zasięgu ptaki te są odstrzeliwane bądź trute, uważa się je bowiem za szkodniki w rolnictwie; niekiedy poluje się też na nie dla sportu.
Występowanie i status w Polsce.
Do 2006 kazarki egipskie pojawiały się w Polsce sporadycznie. W 2007 odnotowano 4 stwierdzenia, w tym po raz pierwszy stwierdzono udany lęg. W 2008 obecność tych ptaków stwierdzono co najmniej 38 razy, w tym zaobserwowano 3 pary lęgowe, a w latach 2013–2018 szacowano obecność 4–9 par lęgowych. Gatunek ten nie jest objęty na terenie kraju żadną formą ochrony gatunkowej. Wręcz przeciwnie – uznaje się go za inwazyjny lub potencjalnie inwazyjny i rozważa się uznanie go za gatunek łowny, by nie dopuścić do utworzenia stabilnej populacji lęgowej. Jest to ptak agresywny i może negatywnie wpływać na innych przedstawicieli rodzimej awifauny. Kazarkę egipską najczęściej spotyka się w południowej i północno-zachodniej części kraju. Ponadto ptaki tego gatunku są przetrzymywane w celach ozdobnych.

</doc>
<doc id="509413" url="https://pl.wikipedia.org/wiki?curid=509413" title="Androgynia (religia)">
Androgynia (religia)



</doc>
<doc id="509414" url="https://pl.wikipedia.org/wiki?curid=509414" title="Androgynia (psychologia)">
Androgynia (psychologia)



</doc>
<doc id="509415" url="https://pl.wikipedia.org/wiki?curid=509415" title="Wyspy Tanimbar">
Wyspy Tanimbar

Wyspy Tanimbar (Timorlaut; ) – archipelag w Indonezji między morzami Banda i Arafura, wchodzący w skład prowincji Moluki. Mają powierzchnię 5625 km² i zamieszkiwane są przez około 50 tys. mieszkańców (1971). Głównymi wyspami są: Yamdena (3 tys. km²), Selaru i Larat.
Wybrzeża wysp są klifowe, a ich powierzchnia nizinna, porośnięta lasem równikowym. 
Na wyspach uprawia się ryż, kukurydzę zwyczajną, palmę kokosową, banany i mango. Hodowana jest trzoda chlewna. Uprawia się rybołówstwo i poławia żółwie i strzykwy. Produkcja obejmuje rzemiosło artystyczne.
Główne miasta wysp Tanimbar to Saumlaki i Larat.
Ludność Tanimbar posługuje się językami: fordata (larat), yamdena, seluwasan, selaru. W użyciu jest także lokalny malajski (wywodzący się z odmiany wyspy Ambon).

</doc>
<doc id="509416" url="https://pl.wikipedia.org/wiki?curid=509416" title="Androgynia (kultura)">
Androgynia (kultura)



</doc>
<doc id="509429" url="https://pl.wikipedia.org/wiki?curid=509429" title="Karol Kučera">
Karol Kučera

Karol Kučera (ur. 4 marca 1974 w Bratysławie) – słowacki tenisista, reprezentant w Pucharze Davisa, olimpijczyk, parlamentarzysta.
Życiorys.
Kariera tenisowa.
W latach 1991–1992 był członkiem reprezentacji Czechosłowacji w Pucharze Galea, w 1992 zdobył drużynowe mistrzostwo Europy. W tym samym roku rozpoczął karierę zawodową, którą kontynuował do 2005. W 1993 na French Open debiutował w imprezie wielkoszlemowej, a rok później osiągnął pierwszy finał turniejowy rangi ATP World Tour w Umagu.
W 1995 wygrał turniej na kortach trawiastych w Rosmalen, w finale wygrywając z Andersem Järrydem. Kolejne turniejowe zwycięstwo odniósł w 1997, kiedy triumfował w Ostrawie po pokonaniu w finale Magnusa Normana. Był w tymże roku także w finałach w Nottingham (przegrał z Gregiem Rusedskim) i Stuttgarcie (przegrał z Àlexem Corretją).
Jeszcze lepsze wyniki uzyskiwane w 1998 dały zawodnikowi awans do czołowej dziesiątki rankingu (we wrześniu tegoż roku był klasyfikowany na 6. miejscu na świecie). Wygrał turnieje w Sydney i New Haven, był w finałach w Stuttgarcie i Wiedniu. Zaliczył także najlepszy sezon wielkoszlemowy – doszedł do półfinału Australian Open (pokonując m.in. w ćwierćfinale lidera rankingu światowego Pete’a Samprasa, a przegrywając z późniejszym zwycięzcą Petrem Kordą), a także ćwierćfinału US Open (gdzie wyeliminował Andre Agassiego i gdzie pokonał go Pete Sampras). Wystąpił w niepunktowanym Pucharze Wielkiego Szlema (doszedł do półfinału) oraz w turnieju ATP Finals (odpadł po trzech porażkach grupowych z Carlosem Moyą, Pete’em Samprasem i Jewgienijem Kafielnikowem).
Pozycję w światowej czołówce utrzymywał w kolejnych sezonach, w 1999 wygrywając turniej w Bazylei (pokonał kolejno Andre Agassiego, Nicolasa Kiefera i Tima Henmana), w 2000 eliminując na French Open obrońcę tytułu Andre Agassiego już w 1 rundzie. Wysoką pozycję rankingową utracił w 2001, kiedy przez trzy miesiące był nieobecny w turniejach ze względu na kontuzję. W 2003 wygrał swój szósty turniej w karierze w Kopenhadze (w finale z Olivierem Rochusem) oraz był w finale w Ćennaju (porażka z Paradornem Srichaphanem). W 2004 znalazł się poza pierwszą setką rankingu. W grze podwójnej nie odniósł turniejowego zwycięstwa, ale awansował do czterech finałów.
Karol Kučera w Pucharze Davisa reprezentował Słowację w latach 1994–2005. W 1997 miał znaczący wkład w awans tej drużyny do najwyższej klasy rozgrywek, tj. grupy światowej. Był również w jej składzie w 2005, kiedy Słowacja po raz pierwszy wystąpiła w finale rozgrywek, ale nie odgrywał już wówczas wiodącej roli (zdobył punkt w półfinale, kiedy mecz poddał Argentyńczyk Mariano Puerta, a w finale uległ Chorwatowi Ivanowi Ljubičiciowi), zaś trofeum przypadło Chorwatom. Łączny bilans jego występów w Pucharze Davisa wyniósł 33 zwycięstwa i 18 porażek.
W 2000 przyczynił się do pierwszego triumfu Słowacji w Drużynowym Pucharze Świata. Startował także w igrzyskach olimpijskich – w Atlancie w 1996 (przegrał w 2. rundzie z Andre Agassim), w Sydney w 2000 (w 2. rundzie poniósł porażkę z Rogerem Federerem) i w Atenach w 2004 (odpadając w 1. rundzie z Maratem Safinem). W Sydney doszedł ponadto do ćwierćfinału gry podwójnej wspólnie z Dominikiem Hrbatým. W Atlancie w deblu, grając z Jánem Krošlákiem, odpadł w 1. rundzie.
Praworęczny, z bekhendem oburęcznym, Karol Kučera znany był z gry z głębi kortu. Dysponował bogatym wachlarzem zagrań, skuteczny był zwłaszcza w odbiorze serwisu. W jego tenisie widać wpływ jego wieloletniego trenera Miloslava Mečířa, który grał w podobny sposób.
Działalność zawodowa i polityczna.
W późniejszych latach zajął się działalnością trenerską, trenując m.in. drużynę narodową i drużynę Słowacji w Pucharze Davisa. Został głównym trenerem w centrum tenisowym NTC w Bratysławie (Národné tenisové centrum). W wyborach w 2020 z ramienia ugrupowania Zwyczajni Ludzie uzyskał mandat posła do Rady Narodowej.

</doc>
<doc id="509430" url="https://pl.wikipedia.org/wiki?curid=509430" title="Gęś egispka">
Gęś egispka



</doc>
<doc id="509431" url="https://pl.wikipedia.org/wiki?curid=509431" title="Karol Kucera">
Karol Kucera



</doc>
<doc id="509434" url="https://pl.wikipedia.org/wiki?curid=509434" title="HOPR">
HOPR



</doc>
<doc id="509436" url="https://pl.wikipedia.org/wiki?curid=509436" title="Konwalijka dwulistna">
Konwalijka dwulistna

Konwalijka dwulistna ("Maianthemum bifolium") – gatunek byliny zaliczany do rodziny szparagowatych ("Asparagaceae") według systemu APG III (2009). Roślina występuje w Europie i Azji, pospolita jest w całej Polsce.
Biologia i ekologia.
Występuje w lasach, głównie na próchnicznych glebach powstałych w wyniku rozkładu igliwia i liści. Jest rośliną wskaźnikową takich właśnie gleb. Geofit ryzomowy o zasięgu okołobiegunowym. Często tworzy duże skupiska. Występuje na całym niżu, jak również w górach, gdzie dochodzi aż do piętra kosówki.

</doc>
<doc id="509437" url="https://pl.wikipedia.org/wiki?curid=509437" title="Porcelanki">
Porcelanki

Porcelanki (Cypraeidae ) (ang. "cowrie, cowry") (hindi "kauri") (sanskryt "koparda") – rodzina ślimaków morskich.
Ogólna charakterystyka.
Rodzina porcelanek liczy ponad 200 żyjących gatunków dawniej zaliczanych do jednego rodzaju "Cypraea". Niektóre muszle są bardzo małe, inne osiągają wielkość kilkunastu centymetrów. Muszle porcelanek mają owalny lub stożkowaty kształt oraz płaską lub lekko wypukłą podstawę. Budowa inwolutna sprawia, że skrętka jest ukryta w całości lub w większej części przez ostatni skręt. Powierzchnia zewnętrzna jest gładka, połyskująca, najczęściej pokryta warstwą twardego szkliwa i niejednokrotnie ozdobiona zadziwiającymi, barwnymi wzorami. Ujście jest długie i wąskie, z krótkimi kanałami na końcach. Brzegi ujścia mogą być pogrubione warstwą kallusa. U prawie wszystkich gatunków na wardze zewnętrznej i powierzchni parietalnej występują zęby, które zawijają się do wewnątrz. Brak periostrakum i wieczka.
U żyjącego ślimaka obydwa płaty płaszcza prawie całkowicie okrywają grzbietową powierzchnię muszli, przez co często niemożliwe jest odczytanie wzoru na muszli. Płaty płaszcza mogą być gładkie, ale najczęściej wyrastają na nim filamenty i brodawki. Muszle młodocianych osobników są cienkościenne, kruche na brzegach i przypominają wyglądem skorupki Ovulidae. Nie występują u nich także zęby na wargach. U młodych porcelanek skrętka jest dobrze widoczna, czasami występują poprzeczne paski, niespotykane u osobników dorosłych. Niektóre porcelanki są roślinożercami, ale większość zjada organizmy zwierzęce. Ich główny pokarm to: kolonijne bezkręgowce, jak gąbki, polipy koralowe, gorgonie, skorupiaki i detrytus. Pora żerowania przypada na noc.
Występowanie.
Pięknie ubarwione porcelanki, należące do rodziny porcelankowatych (Cypraeidae), zamieszkują wszystkie pełnosłone i ciepłe morza świata, głównie rejony raf koralowych. Można je znaleźć ukryte w cieniu korali, na niegłębokim dnie, żyjące często parami. Są wszystkożerne. Polują przeważnie nocą na drobne zwierzęta, takie jak: gąbki, ukwiały czy skorupiaki.
Rozmnażanie.
Są organizmami rozdzielnopłciowymi. Samice po złożeniu kapsułek jajowych siadają na nich i ochraniają je do momentu wyklucia się larw. Wolno pływające larwy wykluwają się po kilku tygodniach i są przenoszone prądami oceanicznymi na nowe tereny. Dojrzałość płciową osiągają po ponad pół roku. Samce są zwykle mniejszych rozmiarów.
Rozmiary.
Wielkość muszli zależy od wielu czynników, m.in. płci, cech dziedzicznych, warunków żywieniowych – od niewielkich "Annepona mariae" (1,2 cm) do bardzo dużych jak u "Macrocypraea cervus" (średnio 11,5 cm, maksymalnie 19 cm) i "Chelycypraea testudinaria" (średnio 10 cm).
Podział systematyczny.
W obrębie rodziny porcelanek wyróżnia się (stan w 2021) następujące podrodziny, plemiona i rodzaje:

</doc>
<doc id="509438" url="https://pl.wikipedia.org/wiki?curid=509438" title="Maianthemum bifolium">
Maianthemum bifolium



</doc>
<doc id="509439" url="https://pl.wikipedia.org/wiki?curid=509439" title="Hosting">
Hosting

Hosting – usługa udostępniania miejsca na własnych serwerach.
Innymi słowy, polega to na „zarezerwowaniu” (oddaniu do dyspozycji):
Często oferowane zasoby określane są w oderwaniu od fizycznej budowy serwerowni.
Z punktu widzenia dostawcy takich usług polega to głównie na dbaniu o stałe, poprawne działanie dysków i połączenie serwera z Internetem. Dobry dostawca powinien się zatem troszczyć o:
Usługa hostingu w zakresie wynajmu platform pod serwery HTTP nazywana jest web hostingiem.
Hostingi dzielą się na kilka rodzajów, które różnią się przeznaczeniem, możliwościami oraz cenami. Jest to między innymi hosting współdzielony, hosting VPS, hosting chmurowy lub hosting dedykowany. Obecnie coraz więcej firm zajmuje się tworzeniem stosunkowo kosztownych, lecz bardzo wydajnych hostingów dedykowanych. 
W Internecie można znaleźć darmowe usługi hostingowe.
Hosting taki może posiadać wiele ograniczeń:
a także:
Gdy ograniczenia takie są nieodpowiednie do wymagań, konieczne staje się skorzystanie z płatnych usług.
Firmy hostingowe dają możliwość bezpłatnego przetestowania oferowanych przez siebie usług w ograniczonym czasie.

</doc>
<doc id="509442" url="https://pl.wikipedia.org/wiki?curid=509442" title="Pistolet AMT AutoMag III">
Pistolet AMT AutoMag III

AutoMag III – amerykański pistolet samopowtarzalny. Pistolet był zasilany nabojem pośrednim .30 Carbine. AutoMag III był bronią przeznaczoną do polowań na drobną zwierzynę i strzelania sylwetkowego.
AutoMag III została skonstruowany przez Larrego Grossmana. AutoMag III był produkowany od 1992 roku przez firmę Irwindale Arms Inc., później prawa do produkcji pistoletu przejęła firma Galena Industries Inc. Produkcję pistoletu AutoMag III zakończono pod koniec lat 90. Obecnie (od 2004 r.) prawami do wytwarzania pistoletu dysponuje firma High Standard Corporation, ale nie zdecydowała się ona na wznowienie produkcji.
Opis.
AMT AutoMag III był bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniał występ ryglowy wchodzący w wyżłobienie w zamku. Odryglowanie zapewniał występ odryglowujący lufy
Mechanizm spustowy bez samonapinania z kurkowym mechanizmem uderzeniowym. Skrzydełko bezpiecznika znajdowało się na zamku.
AutoMag III był zasilany z wymiennego, jednorzędowego magazynka pudełkowego o pojemności 8 naboi umieszczonego w chwycie. Zatrzask magazynka po lewej stronie chwytu.
Lufa gwintowana.
Przyrządy celownicze regulowane (muszka i szczerbinka).

</doc>
<doc id="509443" url="https://pl.wikipedia.org/wiki?curid=509443" title="Marek Zaleski">
Marek Zaleski

Marek Zaleski (ur. 12 października 1952 w Łomży) – polski krytyk literacki, historyk literatury, eseista, publicysta, wykładowca uniwersytecki, profesor Instytutu Badań Literackich PAN oraz Uniwersytetu Warszawskiego.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1971). Studiował polonistykę na Uniwersytecie Warszawskim, jego praca magisterska (1976) dotyczyła poezji Czesława Miłosza. Doktorat i habilitację uzyskał w Instytucie Badań Literackich Polskiej Akademii Nauk. Był stypendystą m.in. Funduszu Pomocy Niezależnej Literaturze i Nauce Polskiej (Paryż 1986), Towarzystwa Historyczno-Literackiego (Paryż 1987), Akademii Brytyjskiej (Londyn 1996, 2004 i 2005). W 2001 przebywał na University of Iowa w ramach programu „International Writing Program”.
Prowadzi warsztaty prozatorskie w Studium Literacko-Artystycznym na Uniwersytecie Jagiellońskim w Krakowie. Jest profesorem nadzwyczajnym Instytutu Badań Literackich PAN oraz Wydziału Stosowanych Nauk Społecznych i Resocjalizacji Uniwersytetu Warszawskiego. Był recenzentem dziesięciu prac doktorskich i habilitacyjnych, promotorem jednej pracy doktorskiej i kierownikiem siedmiu prac badawczo-naukowych prowadzonych w Instytucie Badań Literackich PAN. Od początku 2012 roku kieruje Zespołem do Badań nad Literaturą i Kulturą Później Nowoczesności, pełni również funkcję opiekuna naukowego Zespołu „Geopoetyka" przygotowującego antologię tekstów dotyczących kategorii przestrzeni.
Od 1987 do 1992 był członkiem redakcji „Res Publiki”. Do 2007 roku był zastępcą redaktora naczelnego „Res Publiki Nowej”. Szkice, eseje i recenzje książek publikował m.in. w pismach: „Res Publica Nowa” (był zastępcą redaktora naczelnego), „Teksty”, „Teksty Drugie”, „Gazeta Wyborcza”, „Tygodnik Powszechny”, „Polityka (tygodnik)”.
W 1990 roku, m.in. wraz z Wisławą Szymborską, został laureatem Nagrody im. Kościelskich. W 2006 roku otrzymał Nagrodę Literacką Gdynia w kategorii esej, a w 2009 roku za książkę "Echa idylli w literaturze polskiej doby nowoczesności i późnej nowoczesności" otrzymał Nagrodę im. Kazimierza Wyki. Za tę książkę był nominowany do Nagrody Literackiej Gdynia 2008. W latach 2005–2007 był jurorem Nagrody Literackiej Nike. Jest uznawany za jednego z ważniejszych badaczy twórczości Czesława Miłosza.
Jest członkiem Stowarzyszenia Pisarzy Polskich, Polskiego PEN-Clubu oraz Stowarzyszenia Przeciwko Antysemityzmowi i Rasizmowi „Otwarta Rzeczpospolita”. Jest doradcą ministra przy Ministerstwie Nauki i Szkolnictwa Wyższego. Członek Organów Opiniodawczo-Doradczych Ministra, Komitetu Ewaluacji Jednostek Naukowych oraz Komisji do spraw Grupy Nauk Humanistycznych i Społecznych w Ministerstwie Nauki i Szkolnictwa Wyższego. 
Życie prywatne.
Syn Zenona Zaleskiego i Marii z Gędzielewskich. W 1977 ożenił się z Ewą Szewczyk, tłumaczką literatury hiszpańskojęzycznej, z którą ma dwoje dzieci, córkę Zofię (ur. 1981), autorkę książki "Przejęzyczenie. Rozmowy o przekładzie", oraz syna Stanisława (ur. 1986). Mieszka w Warszawie.

</doc>
<doc id="509446" url="https://pl.wikipedia.org/wiki?curid=509446" title="Manokwari">
Manokwari

Manokwari (z języka biak „stara wieś”) – miasto w Indonezji na Nowej Gwinei, ośrodek administracyjny prowincji Papua Zachodnia.
Leży na półwyspie Ptasia Głowa nad Oceanem Spokojnym u zachodniego wejścia do zatoki Cenderawasih; 55 tys. mieszkańców (2006).
Ośrodek regionu rolniczego (uprawa kakaowca, owoców, palmy kokosowej; przemysł drzewny, stocznia remontowa, port morski (wywóz kopry, kakao, drewna, żywic); port lotniczy "Rendani"; ośrodek turystyczny, główne atrakcje to "Gunung Meja Park", jezioro "Anggi", plaża "Amban", rezerwat "Arfak"; uniwersytet (Universitas Papua, zał. 2000).
Za czasów kolonialnych miasto było stolicą Nowej Gwinei. W czasie II wojny światowej zajęte przez Japończyków w kwietniu 1942 r.; broniący miasta żołnierze holenderscy przeszli do wojny partyzanckiej i walczyli jeszcze przez 30 miesięcy.

</doc>
<doc id="509447" url="https://pl.wikipedia.org/wiki?curid=509447" title="Ja’akow Ben Jezri">
Ja’akow Ben Jezri

Ja’akow Ben Jezri (hebr.יעקב בן-יזרי, ur. 1 października 1927, zm. 17 lutego 2018) – izraelski polityk, były członek Knesetu z listy partii emerytów Gil (nr 2 na liście tego ugrupowania podczas wyborów w 2006).
Urodził się w Maroku. Do Izraela wyemigrował w 1949. Służbę wojskową ukończył w stopniu sierżanta.
Był prezesem Centralnego Funduszu Emerytów, a także przewodniczącym ogólnokrajowej Organizacji Pracowników Funduszy Zdrowia i prezesem Organizacji Emerytów Funduszy Zdrowia. Był także członkiem rady municypalnej jednej z dzielnic Hajfy, Pardes Hanna-Karkur.
Był ekspertem ds. funduszy emerytalnych i opieki zdrowotnej w Izraelu. Został wybrany do siedemnastego Knesetu w 2006 r. Od 4 maja 2006 do 31 marca 2009 minister zdrowia w rządzie Ehuda Olmerta. Tuż po objęciu kierownictwa resortu wywołał kontrowersje, paląc podczas udzielania wywiadu telewizyjnego (był nałogowym palaczem).

</doc>
<doc id="509448" url="https://pl.wikipedia.org/wiki?curid=509448" title="Grunwald (dywersja pozafrontowa)">
Grunwald (dywersja pozafrontowa)

Grunwald – pomorska siatka dywersji pozafrontowej tworzona w 1939 r. na obszarze Dowództwa Okręgu Korpusu nr VIII i Wolnego Miasta Gdańska wobec zbliżającej się agresji Niemiec na Polskę, inne nazwy: Tajna Organizacja Konspiracyjna, Lotne Oddziały Bojowe, Milcząca Armia.
Siatkę Grunwaldu polskie władze wojskowe (Wydział Specjalny Oddziału II Wywiadowczego Sztabu Generalnego WP) zaczęły organizować od wiosny 1939 r. w oparciu o działaczy takich organizacji, jak: Federacja Polskich Związków Obrońców Ojczyzny, Związek Oficerów Rezerwy Rzeczypospolitej Polskiej, Związek Podoficerów Rezerwy, Związek Harcerstwa Polskiego. Ich członkowie przechodzili zaprzysiężenie, specjalne przeszkolenie dywersyjne i wywiadowcze, a następnie byli wyposażani w środki walki przez sztab DOK nr VIII i przydzielani do 3-osobowych patroli dywersyjnych, które miały prowadzić działalność przeciwko okupantowi po zajęciu Pomorza przez Niemców. Utajnione komórki Grunwaldu powstały w różnych miastach Pomorza, m.in. w Brodnicy, Toruniu, Bydgoszczy, Grudziądzu, Jabłonowie, Górznie. Prawdopodobnie nadzór nad strukturami Grunwaldu sprawował Samodzielny Referat Informacyjny DOK w składzie: kpt. Ludwik Cyrkler, zastępca – kpt. Stanisław Wiśniewski, referenci – kpt. Stefan Retmaniak i por. Edmund Wojciechowski, kierownik placówki oficerskiej w Bydgoszczy – kpt. Antoni Bem i kierownik ekspozytury w Tczewie – kpt. Roman Alwin.
W czasie walk i po zajęciu Pomorza przez Wehrmacht większość struktur Grunwaldu została przez Niemców szybko rozbita w wyniku operacji pod kryptonimem "Unternehmen Tannenberg". Pozostałe ogniwa ograniczyły swoją działalność, m.in. z obawy o los branych zakładników. Pomimo tego niektóre patrole zdołały przeprowadzić drobne akcje dywersyjne, np.:
Jedynie ośrodek w Toruniu rozwinął szerszą działalność konspiracyjną, gdyż jego członkowie na czele z mjr. rez. Marcelim Cerklewiczem, utworzyli 5 listopada na bazie siatki dywersji pozafrontowej organizację pod nazwą Grunwald.

</doc>
<doc id="509449" url="https://pl.wikipedia.org/wiki?curid=509449" title="Wyspy Raja Ampat">
Wyspy Raja Ampat

Wyspy Raja Ampat () – archipelag w Indonezji między Morzem Seram i Oceanem Spokojnym, na zachód od półwyspu Ptasia Głowa; administracyjnie wchodzi w skład prowincji Papua Zachodnia, tworząc dystrykt "Raja Ampat" ze stolicą w Waisai; powierzchnia dystryktu 46 296 km² (wyspy i akwen morski); około 46 tys. mieszkańców (2015); główne wyspy: Waigeo, Misool, Salawati, Batanta.
Od półwyspu Ptasia Głowa oddzielone cieśninami Dampiera i Sele.
Porośnięte lasem równikowym; uprawa ryżu, palmy kokosowej, sagowca; rybołówstwo.
Raja Ampat to idealne miejsce do podziwiania tętniącego życiem oceanu. Archipelag ten uchodzi za jedno z najlepszych miejsc nurkowych na świecie. W 2005 roku Raja Ampat zostało wpisane na listę informacyjną UNESCO.

</doc>
<doc id="509451" url="https://pl.wikipedia.org/wiki?curid=509451" title="Bitwa pod Łopusznem">
Bitwa pod Łopusznem

Bitwa pod Łopusznem (znana także jako bitwa pod Wiśniowcem) miała miejsce 28 kwietnia 1512 roku.
W bitwie tej wojska polsko-litewskie-ruskie pod dowództwem hetmana wielkiego koronnego Mikołaja Kamienieckiego oraz hetmana wielkiego litewskiego Konstantego Ostrogskiego rozbiły najazd Tatarów Krymskich, którymi dowodził Mengli I Girej.
Kawaleria polska, licząca 5 tysięcy żołnierzy, dowodzona przez Mikołaja Kamienieckiego, przy wsparciu oddziałów litewskich i ruskich, wycięła w pień hordę tatarską i uwolniła kilkunastotysięczny jasyr. Różne źródła podają straty Tatarów na 10 tysięcy, a nawet 24 tysiące wojowników. Biorąc pod uwagę, że cała armia Chanatu Krymskiego w czasie wojny rzadko przekraczała 40 tysięcy wojowników, należy uznać te informacje o stratach za przesadzone.

</doc>
<doc id="509453" url="https://pl.wikipedia.org/wiki?curid=509453" title="Jisra’el Chason">
Jisra’el Chason

Jisra’el Chason (hebr.: ישראל חסון, ur. 27 kwietnia 1955 w Damaszku) – izraelski polityk, członek Knesetu z ramienia partii Nasz Dom Izrael, były dyrektor Szin Bet.
Życiorys.
Urodził się w Syrii, wyemigrował do Izraela w wieku 7 lat. Pracował w Szin Bet przez 23 lata, gdzie zajmował się rekrutowaniem agentów i dowodzeniem akcjami operacyjnymi. Zaangażowany był w rozmowy z Palestyńczykami, m.in. w Wye River, Tabie i Hebronie, a także brał udział razem z Ehudem Barakiem w negocjacjach w Camp David. Wielokrotnie był wysłańcem państwa Izrael do krajów arabskich. W ostatnich latach pracy w Szin Bet, był jego wiceszefem (służył pod Ammim Ajjalonem).
W 2000 roku, po zaangnażowaniu Awiego Dichtera jako szefa Szin Bet, Chason opuścił tę organizację i założył prywatny interes. Jego firma ("Hasson Energy") zajmowała się dostarczaniem paliwa do fabryk i stacji benzynowych w północnym Izraelu, a także handlem z władzami Autonomii Palestyńskiej. Został wybrany do siedemnastego Knesetu w wyborach w 2006 roku.

</doc>
<doc id="509455" url="https://pl.wikipedia.org/wiki?curid=509455" title="Faktura dzieła sztuki">
Faktura dzieła sztuki

Faktura – charakterystyczny sposób ukształtowania powierzchni dzieła sztuki (np. obrazu, rzeźby) wynikający z tworzywa, techniki i woli artysty. Ocena faktury dzieła pomaga w ocenie autentyczności i datowaniu dzieła. 
Na fakturę dzieła sztuki w malarstwie wpływ ma bardzo wiele czynników, m.in. sposób nakładania nakładania farby (np. impastami), zastosowane techniki (np. frottage). Z kolei pojęcie faktury w architekturze dotyczy m.in. kształtowania powierzchni muru. Faktura rzeźby zależna jest m.in. od surowca z jakiego została wykonana oraz sposobu jego obrobienia, stopnia wypolerowania i użytych narzędzi.

</doc>
<doc id="509458" url="https://pl.wikipedia.org/wiki?curid=509458" title="Thomas Helmer">
Thomas Helmer

Thomas Helmer (ur. 21 kwietnia 1965 w Herford) – niemiecki piłkarz występujący na pozycji obrońcy. Działacz i dziennikarz sportowy.
Kariera klubowa.
Helmer jest wychowankiem klubu SG Bad Salzuflen. W 1984 trafił do Arminii Bielefeld z Bundesligi. W tych rozgrywkach zadebiutował 23 marca 1985 w przegranym 0:3 meczu z FC Schalke 04. W tym samym roku spadł z klubem do 2. Bundesligi. W Arminii spędził jeszcze rok.
W 1986 Helmer przeszedł do pierwszoligowej Borussii Dortmund. Pierwszy ligowy pojedynek zaliczył tam 9 sierpnia 1986 przeciwko Bayernowi Monachium (2:2). 7 listopada 1987 w zremisowanym 2:2 meczu z VfB Stuttgart strzelił 2 gole, które były jego pierwszymi w trakcie gry w Bundeslidze. W 1989 zdobył z zespołem Puchar RFN, a w 1992 wywalczył z nim wicemistrzostwo Niemiec.
W 1992 odszedł również do Bayernu Monachium, również z Bundesligi. Zadebiutował tam 15 sierpnia tego samego roku w wygranym 3:0 spotkaniu z Bayerem Uerdingen, w którym zdobył także bramkę. W Bayernie Helmer spędził 7 lat. W tym czasie zdobył z klubem Puchar UEFA (1996), 3 mistrzostwa Niemiec (1994, 1997, 1999), 2 Puchary Ligi Niemieckiej (1997, 1998) oraz Puchar Niemiec (1998). W 1999 roku wystąpił także z klubem w finale Ligi Mistrzów, gdzie Bayern uległ jednak Manchesterowi United.
Latem 1999 Helmer odszedł do angielskiego Sunderlandu. W Premier League pierwszy mecz zaliczył 14 sierpnia 1999 przeciwko Arsenalowi (0:0). W tym samym miesiącu został wypożyczony do Herthy Berlin. W grudniu 1999 roku powrócił do Sunderlandu, a maju 2000 roku zakończył karierę.
Kariera reprezentacyjna.
W reprezentacji Niemiec Helmer zadebiutował 10 października 1990 w wygranym 3:1 towarzyskim meczu ze Szwecją.
W 1992 znalazł się w kadrze na Mistrzostwa Europy. Zagrał na nich w meczach z Holandią (1:3), Szwecją (3:2) oraz z Danią (0:2). Tamten mundial Niemcy zakończyli na 2. miejscu.
W 1994 Helmer został powołany do kadry na Mistrzostwa Świata. Wystąpił na nich w spotkaniach z Koreą Południową (3:2), Belgią (3:2) oraz z Bułgarią (1:2). Z tamtego turnieju Niemcy odpadli w ćwierćfinale.
21 czerwca 1995 Helmer w wygranym 2:0 towarzyskim pojedynku z Włochami strzelił pierwszego gola w drużynie narodowej. W 1996 ponownie wziął udział w Mistrzostwach Europy. Tym razem zagrał na nich we wszystkich meczach swojej drużyny: z Czechami (2:0), Rosją (3:0), Włochami (0:0), Chorwacją (2:1), Anglią (1:1, 7:6 w rzutach karnych) oraz w finale z Czechami (1:1, 2:1 po dogrywce). Reprezentacja Niemiec została zwycięzcą tamtego turnieju.
W 1998 Helmer był uczestnikiem Mistrzostw Świata. Wystąpił na nich w pojedynkach z Iranem (2:0) i Meksykiem (2:1). Z tamtego turnieju Niemcy odpadli w ćwierćfinale. W latach 1990–1998 w drużynie narodowej Helmer rozegrał w sumie 68 spotkań i zdobył 5 bramek.

</doc>
