<doc id="509461" url="https://pl.wikipedia.org/wiki?curid=509461" title="Antoni Giełgud (1792–1831)">
Antoni Giełgud (1792–1831)

Antoni Giełgud herbu własnego (ur. 1792, zm. 13 lipca 1831 roku koło wsi Schnaugsten, koło Kłajpedy) – generał polski, generał brygady Królestwa Kongresowego, brał udział w kampanii 1812 oraz w powstaniu listopadowym.
Życiorys.
Syn Michała Giełguda oraz Eleonory z Tyszkiewiczów. Podczas Kampanii napoleońskich wystawił własnym kosztem 21 Pułk Piechoty Księstwa Warszawskiego, którym dowodził w stopniu pułkownika od 29 sierpnia 1812. W 1830 roku został nagrodzony Znakiem Honorowym za 15 lat służby. W czasie powstania listopadowego początkowo pełnił służbę generała 1 brygady 1 dywizji piechoty generała Jana Krukowieckiego. Po tym gdy odznaczył się w bitwie pod Wawrem dowodząc trzema batalionami 5 pułku piechoty liniowej oraz kilka dni później w bitwie pod Białołęką wiążąc rosyjskie oddziały gen. Sackena mianowany został dowódcą 2 Dywizji Piechoty. Osłaniał główne siły polskie od wschodu podczas bitwy pod Ostrołęką, jednak po przegranej i odcięciu od pozostałych wojsk polskich, został skierowany na Litwę w celu podtrzymania powstania w tym regionie. 29 maja stoczył zwycięską bitwę pod Rajgrodem, otwierając sobie tym samym drogę na Wilno. Na Litwie połączył swoją 2 Dywizją Piechoty z wysłanym wcześniej, małym korpusem gen. Dezyderego Chłapowskiego. Giełgud podjął próbę zdobycia Wilna, jednak 19 czerwca przegrał z Rosjanami bitwę pod Ponarami tracąc 2 tys. żołnierzy, po czym był zmuszony przebijać się przez Kowno na Żmudź w kierunku portu w Połądze skąd miało nadejść brytyjskie zaopatrzenie. 
W dniu 8 lipca 1831 roku Giełgud zaatakował niewielki rosyjski garnizon w Szawlach, ale atak się nie powiódł. Po tej porażce Giełgud 9 lipca podzielił polskie oddziały na trzy operujące oddzielnie korpusy - była to grupa Chłapowskiego (3600 żołnierzy), Dembińskiego (4000 żołnierzy), Rohlanda (5200 żołnierzy). W połowie lipca korpus gen. Chłapowskiego (dowodzony przez gen. Giełguda) i korpus gen. Franciszka Rohlanda zmuszone zostały przez Rosjan do przekroczenia granicy Królestwa Prus, co oznaczało, że wojska powstańcze utraciły 15 000 żołnierzy regularnej polskiej armii z pełnym uzbrojeniem i wyposażeniem. Przy przekraczaniu granicy w połowie lipca 1831 gen. Giełgud został zastrzelony przez podwładnego oficera (kapitana Stefana Skulskiego z 7 pułku piechoty). W liście do żony Dezydery Chłapowski pisał, że żołnierze wściekli byli na Giełguda za jego niedołęstwo "długo mu grozili i jeden oficer już na terytorium pruskim strzelił mu z pistoletu prosto w serce". W późniejszych relacjach wspomina się, że gen. Giełgud był dobrym żołnierzem, jednak nie potrafił działać samodzielnie i miał zbyt łagodny charakter na głównodowodzącego tak dużą grupą wojsk, które przez to uległo rozprzężeniu. 
Z wyprawy litewskiej ocalał jedynie 4-tysięczny korpus gen. Henryka Dembińskiego, który zdołał przebić się 3 sierpnia do Warszawy. Generała Giełguda pochowano w miejscowości Kisin, leżącej 10 km od Kłajpedy. Odznaczony Orderem Świętego Stanisława II klasy w 1820 roku i III klasy w 1819 roku. W lipcu 1831 odznaczony Krzyżem Kawalerskim Orderu Virtuti Militari.
Działalność masońska.
W latach 1809-1815 był członkiem, w 1809 w stopniu ucznia, później czeladnika, loży Saint Jean de Jérusalem (Wielki Wschód Francji) w Nancy.

</doc>
<doc id="509464" url="https://pl.wikipedia.org/wiki?curid=509464" title="Byliniarnia">
Byliniarnia

Byliniarnia, ogród bylinowy – ogród obsadzony głównie lub wyłącznie roślinami trwałymi — bylinami. Pełnić może funkcję dydaktyczną, pokazową lub porównawczą (np. byliniarnia w Ogrodzie Botanicznym UW w Warszawie), ewentualnie, jeśli obsadzony jest bylinami ozdobnymi – pełnić może funkcję ozdobną. Popularną, mniejszą formą nasadzeń ozdobnych bylin są rabaty bylinowe, urządzane jako część ogrodu. Ze względu na długotrwały wzrost roślin w ogrodzie czy na rabacie bylinowej, gleba wymaga uprzedniego starannego przygotowania – odchwaszczenia, rozluźnienia i zasilenia.

</doc>
<doc id="509466" url="https://pl.wikipedia.org/wiki?curid=509466" title="Pompa (ujednoznacznienie)">
Pompa (ujednoznacznienie)

pompy pożarnicze:
pompy samochodowe:
pompy medyczne
pompy biologiczne:
inne pompy:

</doc>
<doc id="509467" url="https://pl.wikipedia.org/wiki?curid=509467" title="Konwencja Londyńska (1948)">
Konwencja Londyńska (1948)



</doc>
<doc id="509468" url="https://pl.wikipedia.org/wiki?curid=509468" title="Minatitlán">
Minatitlán

Minatitlán – miasto w południowo-wschodnim Meksyku, na przesmyku Tehuantepec, nad rzeką Coatzacoalcos, w stanie Veracruz. W 2005 roku liczyło około 110 tys. mieszkańców. Duża część miasta jest położona na zrekultywowanych podmokłych terenach co powoduje że budynki po postawieniu osiadają nawet na kilka metrów. W mieście znajduje się największa rafineria ropy naftowej w Ameryce Łacińskiej. W mieście rozwinął się przemysł chemiczny oraz drzewny. W Minatitlán urodził się artysta grafik i działacz społeczny Francisco Toledo.
Gmina Minatitlán.
Miasto jest siedzibą władz gminy o tej samej nazwie. Gmina została utworzona w 1963 roku poprzez wydzielenie z gminy Las Choapas. Powierzchnia gminy ma 4 123,91 km², a liczba ludności w 2005 roku wynosiła 151 983 mieszkańców.

</doc>
<doc id="509470" url="https://pl.wikipedia.org/wiki?curid=509470" title="UJK">
UJK

Skrót odnosi się do następujących uniwersytetów:

</doc>
<doc id="509471" url="https://pl.wikipedia.org/wiki?curid=509471" title="Celaya">
Celaya

Celaya – miasto w środkowym Meksyku, w stanie Guanajuato, na obszarze Mesy Centralnej.
Urodził się tutaj Alberto Suárez Inda, meksykański duchowny katolicki, arcybiskup Morelia, kardynał.
W mieście rozwinął się przemysł chemiczny, włókienniczy, skórzano-obuwniczy oraz spożywczy.

</doc>
<doc id="509472" url="https://pl.wikipedia.org/wiki?curid=509472" title="Waigeo">
Waigeo

Waigeo () – wyspa w Indonezji na Oceanie Spokojnym; największa z wysp Raja Ampat; powierzchnia 3153,7 km², długość linii brzegowej 691,5 km; ok. 10 tys. mieszkańców. 
Od południa oddzielona cieśniną Dampiera od wyspy Batanta i półwyspu Ptasia Głowa; bardzo rozwinięta linia brzegowa, na północno-wschodnim wybrzeżu rafy koralowe; powierzchnia górzysta (wys. do 993 m n.p.m.); porośnięta lasem równikowym. 
Uprawa palmy kokosowej, sagowca; rybołówstwo i połów strzykw; wydobycie rud niklu; główne miasto Waisai.

</doc>
<doc id="509473" url="https://pl.wikipedia.org/wiki?curid=509473" title="Salamanca (miasto w Meksyku)">
Salamanca (miasto w Meksyku)

Salamanca – miasto w środkowym Meksyku, w stanie Guanajuato, na obszarze Mesy Centralnej, na wysokości 1760 metrów, nad rzeką Lerma. Siedziba władz gminy Salamanca.
W mieście rozwinął się przemysł chemiczny oraz bawełniany.
W 2010 roku miasto liczyło około 160 tys. mieszkańców.

</doc>
<doc id="509474" url="https://pl.wikipedia.org/wiki?curid=509474" title="Rezerwat przyrody Jezioro Kośno">
Rezerwat przyrody Jezioro Kośno

Rezerwat przyrody Jezioro Kośno – rezerwat krajobrazowy utworzony w 1982 roku. Zajmuje powierzchnię 1253,8 ha (akt powołujący podawał 1232,85 ha). Obejmuje duże jezioro eutroficzne Kośno otoczone lasami. Rezerwat jest ostoją ptactwa wodnego i drapieżnego. Położony jest w woj. warmińsko-mazurskim na terenie gmin Purda i Pasym, niewielki skrawek rezerwatu leży na terenie gminy Jedwabno. Zarządcą jest nadleśnictwo Olsztyn i Jedwabno.
W rezerwacie dominuje sosna (90,53% powierzchni leśnej). Występują także brzoza, świerk, olcha.
Okoliczne miejscowości: Łajs, Tylkowo.

</doc>
<doc id="509477" url="https://pl.wikipedia.org/wiki?curid=509477" title="Tuxpan">
Tuxpan

Tuxpan albo Tuxpan de Rodríguez Cano – miasto we wschodnim Meksyku, w stanie Veracruz, nad rzeką Tuxpan, w pobliżu jej ujścia do Zatoki Meksykańskiej. Około 126,6 tys. mieszkańców.

</doc>
<doc id="509478" url="https://pl.wikipedia.org/wiki?curid=509478" title="Pistolet AMT AutoMag IV">
Pistolet AMT AutoMag IV

AutoMag IV – amerykański pistolet samopowtarzalny produkowany początkowo przez firmę Irwindale Arms Inc., a po jej bankructwie przez Galena Industries Inc. Od 2004 roku prawa do pistoletu posiada firma High Standard Corporation, ale nie zdecydował się ona na wznowienie produkcji.
Pistolet AutoMag IV był bronią przeznaczoną do polowań na drobną zwierzynę i strzelania sylwetkowego. Jego pierwszą wersją był sprzedawany od 1990 roku pistolt "AMT Auto Javelina Hunting Pistol" zasilany silną amunicją 10 mm Auto. Pod koniec 1991 roku do sprzedaży wprowadzono wersję kalibru .45 Winchester Magnum, a w 1992 roku 10 mm Magnum (10 × 32 mm).
W 1997 roku zakończono sprzedaż pistoletów AutoMag IV kalibru 10 mm. Produkcja pistoletów kalibru .45 zakończono po bankructwie Galeny.
Opis.
AMT AutoMag IV był bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniał występ ryglowy wchodzący w wyżłobienie w zamku. Odryglowanie zapewniał występ odryglowujący lufy
Mechanizm spustowy bez samonapinania z kurkowym mechanizmem uderzeniowym. Skrzydełko bezpiecznika znajdowało się na zamku.
AutoMag IV był zasilany z wymiennego, jednorzędowego magazynka pudełkowego o pojemności 7 naboi umieszczonego w chwycie. Zatrzask magazynka po lewej stronie chwytu.
Lufa gwintowana.
Przyrządy celownicze regulowane (muszka i szczerbinka).

</doc>
<doc id="509479" url="https://pl.wikipedia.org/wiki?curid=509479" title="Rezerwat przyrody Puszcza Mariańska">
Rezerwat przyrody Puszcza Mariańska

Rezerwat przyrody Puszcza Mariańska – rezerwat przyrody położony na terenie gminy Puszcza Mariańska w województwie mazowieckim. Rezerwat leży w obrębie Bolimowskiego Parku Krajobrazowego i stanowi część obszaru leśnego Puszczy Korabiewskiej.
Dwie trzecie powierzchni rezerwatu zajmuje las z dominującą sosną. Występują tu też stare, okazałe dęby, brzoza, olsza czarna, wiąz, topola osika. Na terenie rezerwatu stwierdzono występowanie około 320 gatunków roślin, w tym chronionych takich jak m.in.: lilia złotogłów, przylaszczka pospolita, bluszcz pospolity, kopytnik pospolity.
Obszar rezerwatu objęty jest ochroną czynną.

</doc>
<doc id="509480" url="https://pl.wikipedia.org/wiki?curid=509480" title="VIII Liceum Ogólnokształcące im. Stanisława Wyspiańskiego w Krakowie">
VIII Liceum Ogólnokształcące im. Stanisława Wyspiańskiego w Krakowie

VIII Liceum Ogólnokształcące im. Stanisława Wyspiańskiego – liceum ogólnokształcące w Krakowie, położone przy ul. Grzegórzeckiej 24.
Historia.
W roku 1954 rozpoczęły się wstępne prace budowlane związane ze stawianiem budynku nowej szkoły średniej w Krakowie. Przy wsparciu ówczesnego premiera Józefa Cyrankiewicza oraz inżyniera Józefa Gołębia – autora projektu gmachu, w roku 1955 został podpisany akt erekcyjny nowej szkoły. Ponieważ nie udało się ukończyć budowy na czas, swój pierwszy rok szkolny 1955/56 rozpoczęła "ósemka" w budynku Szkoły Podstawowej nr 38 przy ulicy Żółkiewskiego. W styczniu roku 1956 szkoła została oddana do użytku, a jej dyrektorem został Włodzimierz Żytyński. Zgodnie z kolejnością przypisano jej miano XI Liceum Ogólnokształcącego w Krakowie. W roku 1959 utworzono szkołę Przysposobienia Zawodowego przy liceum. W tym samym roku liceum ukończyło 47 pierwszych absolwentów. W roku 1961 nadano szkole imię Stanisława Wyspiańskiego. Numer VIII szkoła nosi od 1962 r, kiedy to włączono do niej Liceum Ogólnokształcące nr VIII działające dotychczas na ul. Podbrzezie 10.
Kolejnymi dyrektorami byli: Stanisław Dynowski, Janusz Kaczkowski, Alina Włodarczyk, Włodzimierz Japołł, Bernard Strumidło, Zdzisław Kusztal, Krystyna Cięciwa, Zdzisław Kusztal po raz drugi, Katarzyna Miezian, Anna Drwięga oraz Maria Kot.
Szkoła obecnie.
VIII Liceum Ogólnokształcące znajduje się w czołówce najlepszych liceów w Krakowie, Małopolsce oraz znajduje się w pierwszej setce najlepszych liceów w Polsce.
Według rankingu krakowskich liceów 2010, przeprowadzonego przez Gazetę Wyborczą, VIII LO znajduje się na 5. miejscu, także według rankingu miesięcznika Perspektywy, dot. całej Małopolski, VIII LO kwalifikuje się na 4 miejsce.
W liceum obecnie uczy się 737 uczniów w ok. 7 klasach na każdym poziomie nauczania.
Klasy profilowane:
Szkoła współpracuje z licznymi uczelniami krakowskimi.
Szkoła prowadzi wymiany uczniowskie z krajami takimi, jak: Niemcy, Dania, Szwecja, Hiszpania, Włochy, Holandia, Bułgaria, Turcja.
Szkoła prowadzi grupy międzywydziałowe programu DSD.
Znani absolwenci.
"Kryterium umieszczenia na tej liście danej postaci było posiadanie przez nią biogramu w polskiej Wikipedii."

</doc>
<doc id="509481" url="https://pl.wikipedia.org/wiki?curid=509481" title="Ciudad Madero">
Ciudad Madero

Ciudad Madero – miasto we wschodnim Meksyku, w stanie Tamaulipas, nad Zatoką Meksykańską, przy ujściu rzeki Pánuco, tworzy zespół miejski z miastami Tampico i Altamira. Około 190 tys. mieszkańców. Jest siedzibą władz gminy Ciudad Madero.
W mieście rozwinął się przemysł chemiczny oraz rafineryjny.

</doc>
<doc id="509483" url="https://pl.wikipedia.org/wiki?curid=509483" title="Roślina wskaźnikowa">
Roślina wskaźnikowa

Roślina wskaźnikowa – gatunek rośliny o wąskim zakresie tolerancji ekologicznej w odniesieniu do jakiegoś czynnika środowiska. Czynnikiem tym może być np. rodzaj podłoża, odczyn gleby, wilgotność, nasłonecznienie, temperatura otoczenia, zanieczyszczenia, stężenie soli mineralnych, głębokość wody (u roślin wodnych), lub inne czynniki. W związku z wąskim zakresem tolerancji rośliny te rosną tylko w ściśle określonych warunkach środowiska. Występowanie tych roślin w jakimś miejscu umożliwia nam więc określenie własności środowiska odnośnie do tego czynnika środowiska (czasami dwóch, lub więcej). Jest to metoda pewna, jednak trzeba przy badaniach zwrócić uwagę, czy występujące w danym miejscu rośliny są prawidłowo rozwinięte i czy występują masowo, gdyż tylko w tym przypadku możemy wyciągnąć prawidłowe wnioski. Występowanie pojedynczych okazów, lub okazów skarlałych lub nieprawidłowo rozwiniętych jest niewystarczającym kryterium i może dać złe wyniki.
Dobrymi wskaźnikami czystości powietrza są porosty. Do określenia stopnia zanieczyszczenia stosuje się tzw. skalę porostową.

</doc>
<doc id="509484" url="https://pl.wikipedia.org/wiki?curid=509484" title="Batanta">
Batanta

Batanta () – wyspa w Indonezji na Oceanie Spokojnym w grupie wysp Raja Ampat; powierzchnia 455,9 km², długość linii brzegowej 226,6 km. 
Od północy oddzielona Cieśniną Dampiera od wyspy Waigeo; wschodnia część wyspy nizinna, zachodnia górzysta ("Gunung Batanta" 1183 m n.p.m.), atrakcją turystyczną są wysokie wodospady; porośnięta lasem równikowym. 
Słabo zaludniona, prymitywne rolnictwo.

</doc>
<doc id="509486" url="https://pl.wikipedia.org/wiki?curid=509486" title="Rośliny wskaźnikowe">
Rośliny wskaźnikowe



</doc>
<doc id="509487" url="https://pl.wikipedia.org/wiki?curid=509487" title="Ben Wallace">
Ben Wallace

Ben Camey Wallace (ur. 10 września 1974 w White Hall, w stanie Alabama) – amerykański zawodowy koszykarz, grający na pozycji środkowego, mistrz NBA z 2004 roku, z Detroit Pistons.
Karierę koszykarską rozpoczynał na uniwersytecie Virginia Union. 2 października 1996 podpisał kontrakt z Washington Bullets. W 1999 został zawodnikiem Orlando Magic. W 2000 oddano go do Detroit Pistons. Uznany za najlepszego obrońcę w lidze NBA w sezonach 2001-02, 2002-03, 2004-05, 2005-06. W sezonach 2001-02 i 2002-03 przewodził w lidze pod względem liczby zbiórek i bloków.
W sezonie 2001/2002 zajął drugie miejsce w głosowaniu na największy postęp sezonu NBA.
W 2003 został wytypowany przez kibiców do składu na mecz All Star. Tym samym stał się pierwszym koszykarzem w historii ligi bez draftu, który zagrał w meczu gwiazd. W 2004 zdobył mistrzostwo ligi NBA. Następnie był zawodnikiem Chicago Bulls. W trakcie kolejnego sezonu reprezentował barwy Cleveland Cavaliers po tym, jak wziął udział w wymianie pomiędzy Chicago, Cleveland a Seattle SuperSonics, obejmującej 11 zawodników. Od 25 czerwca 2009 roku jest ponownie zawodnikiem drużyny Detroit Pistons.
W sezonie 2003/2004 zajął drugie miejsce w głosowaniu na obrońcę roku NBA.
Jest jedynym koszykarzem w historii NBA, któremu udało się zdobyć 1000 zbiórek, 100 bloków, 100 przechwytów w czterech kolejnych sezonach, a także jednym z sześciu koszykarzy w historii NBA, któremu udało się zdobyć ponad 150 bloków i 100 przechwytów w sześciu kolejnych sezonach.

</doc>
<doc id="509489" url="https://pl.wikipedia.org/wiki?curid=509489" title="Dąbrowy Seroczyńskie">
Dąbrowy Seroczyńskie



</doc>
<doc id="509491" url="https://pl.wikipedia.org/wiki?curid=509491" title="Języki ajmarskie">
Języki ajmarskie



</doc>
<doc id="509494" url="https://pl.wikipedia.org/wiki?curid=509494" title="Kam Lee">
Kam Lee

Kam Lee właściwie Barney Kamalani Lee (ur. 11 lipca 1966) – amerykański muzyk, wokalista i perkusista. Znany z występów w grupie muzycznej Death w latach (1983-1985) oraz grupach Massacre, Cadaverizer, Denial Fiend, Kauldron, Abhorred Existence. Powszechnie uznawany za jednego z twórców stylu wokalnego, zwanego "growlem" i identyfikowanego głównie z death metalem.

</doc>
<doc id="509495" url="https://pl.wikipedia.org/wiki?curid=509495" title="Pistolet AMT AutoMag V">
Pistolet AMT AutoMag V

AutoMag V – amerykański pistolet samopowtarzalny produkowany przez firmę Irwindale Arms Inc.. Od 2004 roku prawa do pistoletu posiada firma High Standard Corporation, ale nie zdecydowała się ona na wznowienie produkcji. AutoMag V jest bronią przeznaczoną do polowań na drobną zwierzynę i strzelania sylwetkowego, z powodu bardzo dużych rozmiarów pistolet nie nadaje się jako broń przeznaczona do samoobrony. Przy silnym naboju pistolet ten ma stosunkowo mały odrzut i podrzut dzięki kompensatorowi mającemu postać wycięć w górnej, przedniej części lufy.
Opis.
AMT AutoMag V jest bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy. Połączenie lufy z zamkiem w położeniu zaryglowanym zapewnia występ ryglowy wchodzący w wyżłobienie w zamku. Odryglowanie zapewnia występ odryglowujący lufy.
Mechanizm spustowy bez samonapinania, z kurkowym mechanizmem uderzeniowym. Skrzydełko bezpiecznika znajduje się na zamku.
AutoMag V jest zasilany z wymiennego, jednorzędowego magazynka pudełkowego o pojemności 7 naboi umieszczonego w chwycie. Zatrzask magazynka po lewej stronie chwytu.
Lufa gwintowana.
Przyrządy celownicze regulowane (muszka i szczerbinka).

</doc>
<doc id="509496" url="https://pl.wikipedia.org/wiki?curid=509496" title="Paul Masvidal">
Paul Masvidal

Paul Albert Masvidal (ur. 20 stycznia 1971 na Portoryko) – amerykański muzyk latynoskiego pochodzenia, instrumentalista i kompozytor. Gitarzysta, wokalista i twórca grupy muzycznej Cynic. Znany z występów w grupach Death, Master, Æon Spoke czy Gordian Knot. Swoją pierwszą gitarę otrzymał w wieku 10 lat.
W wywiadzie udzielonym w 2014 roku dla czasopisma "Los Angeles Times" muzyk dokonał coming outu oznajmiając, że jest gejem. Był w związku z perkusistą Seanem Reinertem (1971–2020).

</doc>
<doc id="509499" url="https://pl.wikipedia.org/wiki?curid=509499" title="Rob Zombie">
Rob Zombie

Rob Zombie, właśc. Robert Wolfgang Zombie, pierw. Robert Bartleh Cummings (ur. 12 stycznia 1966 w Haverhill) – amerykański wokalista heavymetalowy, reżyser, scenarzysta filmowy, pisarz i twórca komiksów. Brat przyrodni Spidera One, wokalisty zespołu Powerman 5000, mąż aktorki Sheri Moon.
Życiorys.
W latach dziewięćdziesiątych stał się znany jako założyciel, wokalista i autor piosenek grupy White Zombie. Zespół debiutował w 1987 roku albumem "Soul-Crusher". Na trzeciej płycie "La Sexorcisto: Devil Music, Vol. 1" będącej mieszanką Groove metal i Funk metal można usłyszeć utwór „Welcome to Planet Motherfucker” czy „Thunder Kiss ’65”. Następnym wielkim przebojem powstałym przy udziale Roba był piosenka „More Human Than Human” z 1995 roku. Jego muzyka posłużyła za tło do gier komputerowych "", "Twisted Metal", "Nightmare Creatures" oraz "FlatOut 2".
Po sukcesie odniesionym dzięki White Zombie, Rob zaczął wydawać utwory pod własnym imieniem. Jego muzykę zaczęto wykorzystywać w audycjach telewizyjnych, grach komputerowych i filmach, np. w "Private Parts" (1997), "End of Days" (1999, z Arnoldem Schwarzeneggerem), "" (2000, z Tomem Cruise’em) oraz w "The Scorpion King" (2002, z Dwayne’em Johnsonem). Wielki przebój „Dragula” z 1998 roku został wykorzystany w pierwszej części filmu "Matrix".
Zombie jest wielbicielem i twórcą horrorów gore. Jego produkcjami są: "31" (2016), "The Lords of Salem" (2012), "Halloween" (2007), "Halloween II" (2009), "Dom tysiąca trupów" ("House of 1000 Corpses", 2003), który stał się klasyką gore-horroru, oraz jego kontynuacja – "Bękarty diabła" ("The Devil’s Rejects", 2005). Napisał także kilka komiksów, m.in. "The Nail" (razem ze Steve’em Nailem), "Rob Zombies’ Spookshow International" oraz "Bigfoot" (z Richardem Corbenem). W 2007 roku wyreżyserował fikcyjny trailer do filmu "Grindhouse" o nazwie "Werewolf Women of the SS".
Zanim stał się znany jako artysta popkulturowy, pracował w wielu zawodach, był m.in. kurierem. Pracował też jako pomocniczy producent programów telewizyjnych "Pee Wee Hermans’ Saturday" i "Pee Wee’s Playhouse". Projektuje okładki (również do własnych płyt), loga, był projektantem magazynów pornograficznych. Jest też autorem sceny halucynacji w filmie "Beavis and Butt-Head Do America" (1996). W 1982 roku, będąc w szkole średniej, obejrzał film przedstawiający sceny z rzeźni, i od tamtego momentu był wegetarianinem, w 2012 roku przeszedł na weganizm.
W 2006 roku piosenkarz został sklasyfikowany na 52. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 29. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="509501" url="https://pl.wikipedia.org/wiki?curid=509501" title="Salawati">
Salawati

Salawati () – wyspa w Indonezji na Oceanie Spokojnym w grupie wysp Raja Ampat; powierzchnia 1622,9 km², długość linii brzegowej 200,2 km; ok. 9 tys. mieszkańców.
Wyspa oddzieliła się od Nowej Gwinei dopiero podczas ostatniego zlodowacenia.
Od północy oddzielona wąską cieśniną od wyspy Batanta, od wschodu cieśniną Sele od półwyspu Ptasia Głowa; większa część wyspy nizinna, jedynie północno-zachodnia górzysta (wys. do 925 m n.p.m.); porośnięta lasem równikowym. 
Uprawa palmy kokosowej, sagowca, wydobycie ropy naftowej.

</doc>
<doc id="509506" url="https://pl.wikipedia.org/wiki?curid=509506" title="Dacza">
Dacza

Dacza (z ros. "да́ча"), domek letniskowy, dom wakacyjny – dom, zwykle nieduży i otoczony działką, znajdujący się poza miastem, ale najczęściej w jego pobliżu, służący celom wypoczynkowym.
Dacze są bardzo popularne na terenie dawnych republik radzieckich, gdzie były swoistym symbolem pozycji społecznej. W przeszłości wydzielano specjalne tereny dla dacz prominentów: polityków, artystów, naukowców.

</doc>
<doc id="509509" url="https://pl.wikipedia.org/wiki?curid=509509" title="Dieter Eilts">
Dieter Eilts

Dieter Eilts (ur. 13 grudnia 1964 w Upgant-Schott) – niemiecki piłkarz występujący na pozycji defensywnego pomocnika, i trener piłkarski. Z reprezentacją Niemiec, w której barwach rozegrał 31 meczów, zdobył mistrzostwo Europy w 1996 roku. W barwach Werderu Brema przez osiemnaście lat rozegrał 390 meczów i strzelił 7 goli. Od 2004 roku jest selekcjonerem młodzieżowej reprezentacji Niemiec.

</doc>
<doc id="509518" url="https://pl.wikipedia.org/wiki?curid=509518" title="Misool">
Misool

Misool ("Misoöl", ) – jedna z wysp Indonezji na morzu Seram w grupie wysp Raja Ampat; powierzchnia 2033,6 km², długość linii brzegowej 269,5 km; ok. 6 tys. mieszkańców.
Otoczona wieloma mniejszymi wyspekami; zbudowana z wapieni, występują zjawiska krasowe; północna część wyspy nizinna, południowa wyżynna (wys. do 565 m n.p.m.). 
Uprawa palmy kokosowej, sagowca, rybołówstwo i połów strzykw. Zamieszkana gł. przez Papuasów.

</doc>
<doc id="509520" url="https://pl.wikipedia.org/wiki?curid=509520" title="Kapliczka św. Walentego w Łodzi">
Kapliczka św. Walentego w Łodzi

Kapliczka św. Walentego w Łodzi – nieistniejąca dziś, modrzewiowa kapliczka pw. św. Walentego z I poł. XVIII w., znajdująca się w lesie łagiewnickim w Łodzi (przy ulicy Okólnej). Posiadała ona podziemia i służyła m.in. jako kaplica cmentarna (sam cmentarz znajdował się obok).
Budowa i funkcjonowanie.
Kapliczka została wzniesiona w 1729 r. na planie prostokąta, z drewna pochodzącego z pierwszego kościoła w Łagiewnikach. Znajdowała się na niewielkim wzniesieniu, nieco na południe od klasztoru Franciszkanów. Ówczesny przełożony klasztoru franciszkanów, o. Antoni Trevani, tak podsumował wydatki związane z budową: "Cieśli wypłacono 270 zł, za ołtarz 76 zł, za obrazy 19 zł. Razem za wszystkie prace związane wtedy z budową kaplic wypłacono 485 zł i 6 gr."
Opiekę nad kapliczką sprawowali przełożeni miejscowego klasztoru. W 1751 r. wyremontowano ją wraz z barokową wieżyczką i otoczono drewnianym parkanem. Na przełomie XVIII/XIX w., podczas kolejnych remontów, nakryto kapliczkę blachą i dostawiono niewielkie prezbiterium.
To właśnie w kaplicy św. Walentego bł. o. Rafał Chyliński odmawiał modlitwy nad chorymi, przybywającymi z pielgrzymką do Łagiewnik w nadziei na odzyskanie zdrowia. Kapliczka służyła ponadto jako jedna z czterech stacji-ołtarzy podczas procesji do 4 ołtarzy w uroczystość Bożego Ciała.
W pobliżu kaplicy znajdował się cmentarz grzebalny, gdzie – uzyskawszy pozwolenie proboszcza ze Zgierza – chowano zmarłych dobrodziejów klasztoru. Na tym cmentarzu spoczęła m.in. matka bł. o. Rafała Chylińskiego, która przez ostatnie lata życia (1738–1742) mieszkała przy klasztorze „na dewocji”, poświęcając czas na modlitwę i działalność dobroczynną.
II wojna światowa.
Tragiczne losy II wojny światowej nie ominęły również tego miejsca. 12 listopada 1939 r. Niemcy rozstrzelali tu aresztowanych wcześniej nauczycieli, pracujących w okolicznych szkołach łódzkich. 
Zbiorowy grób pomordowanych znajduje się na parafialnym cmentarzu łagiewnickim. Sama zaś kapliczka została barbarzyńsko zdewastowana i zniszczona jesienią 1941 r. Pozostały po niej tylko fundamenty. W tym czasie rozebrano i spalono dwie inne kapliczki: Matki Bożej Anielskiej oraz kaplicę "domek ojca Rafała".
Obecnie w miejscu, gdzie znajdowała się kapliczka św. Walentego, na niewielkim wzniesieniu otoczonym wieńcem drzew, stoi 7-metrowy krzyż z pamiątkową tablicą. Napis na tablicy brzmi: "Miejsce kaplicy św. Walentego – cmentarza z XVIII wieku – zdewastowanych przez hitlerowców w 1941 r."
24 maja 2011 r. podczas prac porządkowych na terenie nieistniejącej kapliczki św. Walentego odkryto cmentarzysko ludzkich szczątków. Pochodzą one z XVIII-wiecznego cmentarza, jaki istniał w tym miejscu.

</doc>
<doc id="509522" url="https://pl.wikipedia.org/wiki?curid=509522" title="Wykaz podobozów Gross-Rosen">
Wykaz podobozów Gross-Rosen



</doc>
<doc id="509525" url="https://pl.wikipedia.org/wiki?curid=509525" title="Mario Basler">
Mario Basler

Mario Basler (ur. 18 grudnia 1968 w Neustadt an der Weinstraße) – niemiecki piłkarz występujący na pozycji pomocnika. Trener piłkarski.
Kariera klubowa.
Basler treningi rozpoczynał w klubie VfL Neustadt/Weinstraße. W 1984 roku trafił do juniorskiej ekipy zespołu 1. FC Kaiserslautern. W 1987 roku został włączony do jego pierwszej drużyny, grającej w Bundeslidze. W tych rozgrywkach zadebiutował 17 czerwca 1989 roku w wygranym 1:0 pojedynku z Bayerem 04 Leverkusen. Było to jednak jedyne spotkanie rozegrane przez niego w barwach Kaiserslautern.
W 1989 roku Basler odszedł do Rot-Weiss Essen z 2. Bundesligi. Po 2 latach przeniósł się do Herthy Berlin, gdzie również spędził 2 lata. W 1993 roku podpisał kontrakt z pierwszoligowym Werderem Brema. Pierwszy ligowy mecz zaliczył tam 8 sierpnia 1993 roku przeciwko VfB Stuttgart (5:1). 17 sierpnia 1993 roku w wygranym 3:1 spotkaniu z VfB Leipzig strzelił pierwszego gola w trakcie gry w Bundeslidze. W 1994 roku zdobył z zespołem Puchar Niemiec. W 1995 roku wywalczył z nim wicemistrzostwo Niemiec. Został także królem strzelców Bundesligi z 20 bramkami na koncie. W Werderze spędził 3 lata.
W 1996 roku Basler podpisał kontrakt z Bayernem Monachium, również grającym w Bundeslidze. Pierwszy ligowy mecz zaliczył tam 16 sierpnia 1996 roku przeciwko FC St. Pauli (2:1). W tamtym pojedynku strzelił także bramkę. Barwy Bayernu reprezentował przez 3 lata. W tym czasie rozegrał tam 78 ligowych spotkań i zdobył 18 goli. Z Bayernem zdobył także 2 mistrzostwa Niemiec (1997, 1999), Puchar Niemiec (1998), 3 Puchary Ligi Niemieckiej (1997, 1998, 1999). W 1999 roku wystąpił z nim także w finale Ligi Mistrzów, jednak Bayern uległ tam Manchesterowi United.
W listopadzie 1999 roku Basler ponownie został graczem klubu 1. FC Kaiserslautern. W 2003 roku dotarł z nim do finału Pucharu Niemiec, jednak Kaiserslautern przegrał tam z Bayernem Monachium. Tym razem w Kaiserslautern spędził 4 lata. Zagrał tam w 91 meczach i zdobył 8 bramek. W 2003 roku odszedł do katarskiego Ar-Rajjan SC. W 2004 roku zakończył tam karierę.
W 2011 wznowił nietypowo karierę zostając zawodnikiem klubu BC Augsurg-Oberhausen, ponieważ przegrał zakład na polu golfowym.
Kariera reprezentacyjna.
W reprezentacji Niemiec Basler zadebiutował 23 marca 1994 roku w wygranym 2:1 towarzyskim meczu z Włochami. 2 czerwca 1994 roku w wygranym 5:1 towarzyskim pojedynku z Austrią strzelił pierwszego gola w trakcie gry w drużynie narodowej. W tym samym roku został powołany do kadry na Mistrzostwa Świata. Zagrał na nich w spotkaniu z Boliwią (1:0), a Niemcy zakończyli mundial na ćwierćfinale.
W 1996 roku Basler znalazł się w kadrze na Mistrzostwa Europy. Nie wystąpił na nich w żadnym meczu, a Niemcy zostali zwycięzcami turnieju. W latach 1994–1998 w drużynie narodowej rozegrał w sumie 30 spotkań i zdobył 2 bramki.
Kariera trenerska.
Po zakończeniu kariery piłkarskiej, Basler został trenerem. Jego pierwszym klubem był Jahn Ratyzbona z Regionalligi Süd, gdzie pracował od lata roku 2004. W 2005 roku zajął z zespołem 8. miejsce w lidze. We wrześniu 2005 roku odszedł z Jahnu.
We wrześniu 2008 roku został szkoleniowcem Eintrachtu Trewir z Regionalligi West. W 2009 roku zajął z nim 13. miejsce w lidze. W Eintrachcie pracował do lutego 2010 roku.
Od sierpnia 2010 roku Basler jest trenerem Wackera Burghausen z 3. Ligi. W maju 2011 został zwolniony z tej funkcji przez władze klubu.

</doc>
<doc id="509527" url="https://pl.wikipedia.org/wiki?curid=509527" title="1.FC Kaiserslautern">
1.FC Kaiserslautern



</doc>
<doc id="509530" url="https://pl.wikipedia.org/wiki?curid=509530" title="Cieśnina Sele">
Cieśnina Sele

Cieśnina Sele () – cieśnina w Indonezji; łączy cieśninę Dampiera z Morzem Seram pomiędzy półwyspem Ptasia Głowa (na wschodzie) i wyspą Salawati (na zachodzie); długość ok. 70 km, szerokość 2–20 km. 
U północnego wejścia do cieśniny leży miasto Sorong.
Powstała podczas ustępowania ostatniego zlodowacenia, oddzielając wyspę Salawati od Nowej Gwinei; w cieśninie liczne wyspy, na jednej z nich port lotniczy "Jefman".

</doc>
<doc id="509532" url="https://pl.wikipedia.org/wiki?curid=509532" title="Frankowanie">
Frankowanie

Frankowanie – automatyczne nadrukowywanie na kopercie opłaty pocztowej, eliminujące konieczność ręcznego naklejania znaczków. Dodatkowo można nadrukować logo oraz dane nadawcy. Listy mogą być podawane masowo, co skraca czas opisywania. Do frankowania służy frankownica.

</doc>
<doc id="509540" url="https://pl.wikipedia.org/wiki?curid=509540" title="Alfabet inuicki">
Alfabet inuicki



</doc>
<doc id="509541" url="https://pl.wikipedia.org/wiki?curid=509541" title="Andreas Möller">
Andreas Möller

Andreas Möller (ur. 2 września 1967 we Frankfurcie nad Menem) – niemiecki piłkarz grający na pozycji ofensywnego pomocnika. Z reprezentacją Niemiec, w której barwach rozegrał 85 meczów, zdobył mistrzostwo świata 1990 oraz wicemistrzostwo (1992) i mistrzostwo Europy (1996).
Sukcesy piłkarskie.
W reprezentacji Niemiec od 1988 do 1999 roku rozegrał 85 meczów i strzelił 29 goli – mistrzostwo świata 1990, wicemistrzostwo Europy 1992, mistrzostwo Europy 1996 i starty w Mistrzostwach Świata 1994 (ćwierćfinał) i Mistrzostwach Świata 1998 (ćwierćfinał).

</doc>
<doc id="509542" url="https://pl.wikipedia.org/wiki?curid=509542" title="Andreas Moeller">
Andreas Moeller



</doc>
<doc id="509543" url="https://pl.wikipedia.org/wiki?curid=509543" title="Język inuicki">
Język inuicki



</doc>
<doc id="509544" url="https://pl.wikipedia.org/wiki?curid=509544" title="Język eskimoski">
Język eskimoski



</doc>
<doc id="509545" url="https://pl.wikipedia.org/wiki?curid=509545" title="Karłowice (Wrocław)">
Karłowice (Wrocław)

Karłowice (niem. "Carlowitz", "Karlowitz") – część (zwyczajowo nazywana osiedlem) Wrocławia, na osiedlu Karłowice-Różanka, za północnym brzegiem Starej Odry. W latach 1952–1990 (do czasu zniesienia podziału Wrocławia na dzielnice) wchodził w skład dzielnicy Psie Pole. Na zachodzie graniczy z Polanowicami, a na północy z Sołtysowicami. Na osiedlu mieszka około 20 tysięcy osób.
Opis.
Główną arterią osiedla jest biegnąca w przybliżeniu równoleżnikowo aleja Kasprowicza. Znajduje się przy niej większość najważniejszych obiektów osiedla z przełomu XIX i XX wieku (kościół św. Antoniego z klasztorem franciszkanów, szpital dziecięcy – dawny klasztor urszulanek, wieża ciśnień) i najbardziej reprezentacyjne wille. W sąsiadujących mniejszych uliczkach rozlokowane są domy jednorodzinne; we wschodniej części osiedla przy kilku ulicach, w latach dwudziestych i trzydziestych, wybudowano dwu- i trzykondygnacyjne domy wielorodzinne. Na Karłowicach, przy ul. Czajkowskiego 109, znajdują się także koszary Akademii Wojsk Lądowych im. Tadeusza Kościuszki.
Przy ulicy Koszarowej, w kwartale między Sportową, Sołtysowicką, a linią kolejową znajdowały się za czasów PRL koszary wojsk radzieckich, a ulica Koszarowa od Przybyszewskiego do Sołtysowickiej była zamknięta dla ruchu. W początkach lat 90. XX wieku, po wyjściu ostatnich obcych wojsk, obiekty które te wojska wcześniej zajmowały przekazane zostały władzom cywilnym, a w przebudowanych budynkach powstał wkrótce szpital zakaźny, a część budynków przekazana została Uniwersytetowi Wrocławskiemu (później w kolejnych obiektach znalazł miejsce dolnośląski oddział IPN). Trzeci szpital, uruchomiony kilkanaście lat wcześniej (15 czerwca 1984 jako szpital „Czterdziestolecia PRL”) mieści się w północnej części osiedla, przy ul. Kamieńskiego 73a.
Karłowice zaliczane są do jednostki administracyjnej Karłowice-Różanka, której teren obejmuje oprócz Karłowic i Różanki także część terenów osiedli sąsiednich (Mirowiec, Kowale, Poświętne i Lipa Piotrowska).
Nazwa.
Nazwa należy do grupy nazw patronomicznych i pochodzi od imienia założyciela miejscowości Karola. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Karlowice" podając jej znaczenie "„Dorf des Karl”", czyli po polsku "„Wieś Karola”".
Topograficzny słownik Prus z 1835 roku notuje miejscowość pod polską nazwą "Carlowice", a także niemiecką "Carlowitz", natomiast wydany pół wieku później Słownik geograficzny Królestwa Polskiego i innych krajów słowiańskich wymienia ją pod nazwą "Karlowice".
Historia.
Osada została założona przez opata klasztoru św. Wincentego Carla Kellera około roku 1699, jednak w dokumentach została odnotowana po raz pierwszy dopiero w roku 1736 pod nazwą Carlwitz (od imienia założyciela osady). Kilka lat później wieś pojawia się w dokumentach już pod nazwą Carlowitz. Do roku 1810 osada należała do klasztoru, po czym przeszła w ręce prywatne. Jeszcze w XIX w. dominowała we wsi ludność polska, a ostatnim wójtem mówiącym po polsku był ok. 1850 r. Antoni Szulc (pradziadek Jana Edmunda Osmańczyka). W latach 1894–1901 trwała budowa neogotyckiego kościoła i utrzymanego w podobnym stylu klasztoru franciszkanów. W 1911 roku niemiecki architekt Paul Schmitthenner rozpoczął realizację "Gartenstadt Carlowitz" („miasto-ogród Karłowice”), w 1913 powstał karłowicki rynek (obecnie plac Piłsudskiego), a w 1915 widoczna z daleka wieża ciśnień na dzisiejszym pl. Daniłowskiego, a w 1928 miejscowość włączona została w granice Wrocławia jako jedno z kilku nowych osiedli. W latach 1933–1935 pomiędzy obecnymi ulicami Przybyszewskiego i Przesmyckiego wybudowano nowe seminarium duchowne archidiecezji wrocławskiej (obecnie budynek należy do Uniwersytetu Wrocławskiego). Podczas II wojny światowej osiedle praktycznie nie ucierpiało i wciąż nazywane bywa – jak na początku XX wieku – „miastem-ogrodem” albo „osiedlem-ogrodem”. Obok czysto rekreacyjno-mieszkalnego charakteru, osiedle ma także instytucje podnoszące prestiż osiedla, jak szkoły (podstawowe, gimnazjum, do 1993 także liceum), uczelnie (niektóre wydziały uniwersytetu i szkoła oficerska) oraz szpitale.

</doc>
<doc id="509548" url="https://pl.wikipedia.org/wiki?curid=509548" title="Markus Babbel">
Markus Babbel

Markus Babbel (ur. 8 września 1972 w Monachium) – niemiecki piłkarz, obecnie trener piłkarski, podczas kariery grał na pozycji obrońcy.
Kariera klubowa.
Babbel treningi rozpoczął w 1979 roku w klubie TSV Gilching-Argelsried. W 1981 roku trafił do juniorskiej ekipy Bayernu Monachium. W 1991 roku został włączony do jego pierwszej drużyny, grającej w Bundeslidze. W tych rozgrywkach zadebiutował 3 sierpnia 1991 roku w zremisowanym 1:1 meczu z Werderem Brema. W 1992 roku został wypożyczony do Hamburgera SV. W jego barwach, 5 czerwca 1993 roku w przegranym 1:2 spotkaniu z Eintrachtem Frankfurt strzelił pierwszego gola w trakcie gry w Bundeslidze.
W 1994 roku Babbel powrócił do Bayernu z wypożyczenia. Występował przez kolejne 6 lat. W tym czasie zdobył z zespołem Puchar UEFA (1996), 3 mistrzostwa Niemiec (1997, 1999, 2000), 3 Puchary Ligi Niemieckiej (1997, 1998, 1999) oraz 2 Puchary Niemiec (1998, 2000). W 1999 roku wystąpił także z klubem w finale Ligi Mistrzów, gdzie Bayern uległ jednak Manchesterowi United.
W 2000 roku odszedł do angielskiego Liverpoolu. W Premier League zadebiutował 19 sierpnia 2000 roku w wygranym 1:0 pojedynku z Bradford City. 2 grudnia 2000 roku w wygranym 3:0 meczu z Charltonem zdobył pierwszą bramkę w Premier League. W 2001 roku zdobył z klubem Puchar UEFA, Puchar Anglii oraz Puchar Ligi Angielskiej. W 2002 roku wywalczył z nim wicemistrzostwo Anglii. Sezon 2003/2004 Babbel spędził na wypożyczeniu w Blackburn Rovers.
W 2004 roku powrócił do Niemiec, gdzie został graczem zespołu VfB Stuttgart (Bundesliga). Pierwszy ligowy mecz zaliczył tam 8 sierpnia 2004 roku przeciwko 1. FSV Mainz 05 (4:2). W 2007 roku zdobył z klubem mistrzostwo Niemiec. W tym samym roku zakończył karierę.
Kariera reprezentacyjna.
W 1991 roku Babbel rozegrał 2 spotkania w reprezentacji Niemiec U-20, a w latach 1992–1993 3 razy wystąpił w reprezentacji Niemiec U-21. 22 lutego 1995 roku w zremisowanym 0:0 towarzyskim meczu z Hiszpanią zadebiutował w seniorskiej kadrze Niemiec. 6 września 1995 roku w wygranym 4:1 towarzyskim pojedynku z Gruzją strzelił pierwszego gola w drużynie narodowej.
W 1996 roku został powołany do kadry na Mistrzostwa Europy. Wystąpił na nich w spotkaniach z Czechami (2:0), Rosją (3:0), Chorwacją (2:1), Anglią (1:1, 7:6 w rzutach karnych) oraz w finale z Czechami (1:1, 2:1 po dogrywce). Niemcy zostali triumfatorami tamtego turnieju.
W 1998 roku Babbel znalazł się w kadrze na Mistrzostwa Świata. Zagrał na nich w meczach ze Stanami Zjednoczonymi (2:0) oraz z Meksykiem (2:1). Reprezentacja Niemiec tamten mundial zakończyła na ćwierćfinale.
W 2000 roku Babbel był uczestnikiem Mistrzostw Europy. Zaliczył tam 2 pojedynki: z Rumunią (1:1) oraz Anglią (0:1), a jego drużyna odpadła z turnieju po fazie grupowej.
W latach 1995–2000 w drużynie narodowej Babbel rozegrał w sumie 51 spotkań i zdobył 1 bramkę.
Kariera trenerska.
Po zakończeniu kariery Babbel został trenerem. Jego pierwszym klubem był VfB Stuttgart, który prowadził od 24 listopada 2008 roku. W Bundeslidze jako trener zadebiutował 30 listopada 2008 roku w wygranym 2:0 meczu z FC Schalke 04. W 2009 roku zajął z klubem 3. miejsce w Bundeslidze. W grudniu 2009 roku przestał być trenerem Stuttgartu.
Od początku sezonu 2010/2011 Babbel prowadził Herthę Berlin, w swoim pierwszym sezonie wprowadził ją do I Bundesligi. 18 grudnia 2011 roku został zwolniony.
10 lutego 2012 roku objął TSG 1899 Hoffenheim. 3 grudnia 2012 roku został zwolniony z powodu złych wyników drużyny.

</doc>
<doc id="509549" url="https://pl.wikipedia.org/wiki?curid=509549" title="Misoöl">
Misoöl



</doc>
<doc id="509550" url="https://pl.wikipedia.org/wiki?curid=509550" title="Pub rock">
Pub rock

Pub rock - gatunek rocka, popularny w Australii w latach 70. i 80. XX wieku oraz w Wielkiej Brytanii w drugiej połowie lat 70. Jego wpływ można nadal usłyszeć w muzyce wielu współczesnych zespołów. Nazwa pochodzi od miejsca jego powstania – pubów.
Pub rock charakteryzują proste melodie, podkreślane wyraźną i głośną linią rytmiczną perkusji i gitary basowej. Wiązało się to z faktem, że większość pubów nie oferowała dobrych warunków akustycznych, w muzyce nie było więc miejsca na rozbudowane, skomplikowane melodie czy efektowne solówki instrumentalne. Wiele z najpopularniejszych zespołów australijskich ma pub rockowe korzenie. Pod koniec lat 80. i na początku lat 90. grany na żywo pub rock zaczął powoli tracić popularność na rzecz muzyki prezentowanej przez DJ-ów.
Najbardziej znani i popularni wykonawcy pub rocka (lub tacy, którzy grali w tym stylu przynajmniej przez część swojej kariery) to: 

</doc>
<doc id="509551" url="https://pl.wikipedia.org/wiki?curid=509551" title="Będzin Miasto">
Będzin Miasto

Będzin Miasto – przystanek osobowy w Będzinie, w województwie śląskim, w Polsce. Pierwotny budynek dworcowy, powstały około roku 1859, szybko przestał odpowiadać potrzebom miasta, wobec częściowo drewnianej konstrukcji i małej kubatury. Nowoczesny dworzec w stylu modernistycznym został zaprojektowany na powierzchni 4800 m² w 1927 r. przez znanego architekta Edgara Norwertha (konstruktorem był Stanisław Hempel). Budynek dworcowy, zrealizowany przez firmę Pronaszko i Sobieszek, oddano do użytku na wiosnę 1931 r., z dwuletnim opóźnieniem w stosunku do planów. Przez wiele lat dworzec był jednym z najbardziej reprezentacyjnych budynków miasta, jednak później rozpoczęła się jego dekapitalizacja. Dworzec znajdował się w bardzo złym stanie, wskutek wieloletnich zaniedbań remontowych, jednak w lecie 2006 r. rozpoczęto prace remontowe. Aktualnie zostały one zakończone – w budynku znajduje się m.in. siedziba Straży Miejskiej.
W roku 2018 przystanek obsługiwał 700–1000 pasażerów na dobę.
Stan dworca po remoncie.
Na dworcu znajdują się dwa odnowione perony, z których każdy zawiera jedną krawędź. W budynku jest kasa biletowa Kolei Śląskich i Przewozów Regionalnych połączona z punktem informacji, rozkłady jazdy, poczekalnia, filia biblioteki miejskiej, mała scena Teatru Dzieci Zagłębia, toalety oraz tablice informacyjne przewoźników. Obok budynku znajduje się przystanek autobusowy, postój taksówek i siedziba Straży Miejskiej.
Zatrzymują się tutaj pociągi:

</doc>
<doc id="509552" url="https://pl.wikipedia.org/wiki?curid=509552" title="Bataliony Śmierci za Wolność">
Bataliony Śmierci za Wolność

Bataliony Śmierci za Wolność (Batalion Śmierci za Wolność), inna nazwa: Bataliony Śmierci – polska młodzieżowa organizacja konspiracyjna działająca od końca 1939 do wiosny 1940 w Toruniu i okolicach.
Historia.
Organizacja powstała w grudniu 1939 w Toruniu z inicjatywy nauczycieli i uczniów miejscowych szkół średnich. Faktyczne kierownictwo sprawował prof. Zygmunt Moczyński. Bataliony składały się z trzech pionów: młodzieży męskiej, młodzieży żeńskiej (na jego czele stała Jadwiga Kowalska) i dorosłych (Henryk Czyżniewski). Ich członkowie rekrutowali się spośród pedagogów i uczniów gimnazjum męskiego im. Mikołaja Kopernika, gimnazjum żeńskiego im. Królowej Jadwigi oraz szkół zawodowych, harcerzy, osób związanych z Przysposobieniem Wojskowym lub wywodzących się z rodzin wojskowych i poszkodowanych z powodu polityki okupanta. Kierownictwo organizacji posiadało kontakty z innymi pomorskimi organizacjami, mającymi swoje komórki w Toruniu, jak Grunwald, Komenda Obrońców Polski, Polska Armia Powstania, Polska Akcja Niepodległościowa. Częściowo pozostawało ono pod wpływem ideologicznym sekcji młodych Pomorskiego Okręgu Stronnictwa Narodowego. W okresie największego rozwoju, czyli w lutym 1940, Bataliony liczyły ok. 200-400 osób. Prowadziły głównie działalność propagandowo-wydawniczą, która polegała na nawoływaniu do biernego oporu i bojkotu zarządzeń niemieckich, plakatowaniu ulic, rozrzucaniu ulotek, szeptanej propagandzie. Wydawały na terenie miasta własny organ prasowy pt. "Za Wolność" ("Za wolność Waszą i Naszą") w nakładzie 50-70 egzemplarzy. Sporą rolę odgrywała także działalność charytatywna, w ramach której pomagano polskim jeńcom wojennym osadzonym w obozie na Podgórzu oraz rodzinom pomordowanych i aresztowanych, a także legalizacja, czyli sporządzanie fałszywych dokumentów. Sporządzano też listy renegatów winnych zbrodni na Polakach i Żydach. W mniejszych stopniu członkowie organizacji prowadzili akcje z zakresu małego sabotażu, jak zrywanie flag, tablic i ogłoszeń niemieckich oraz działalność wywiadowczą (rozpoznanie dyslokacji niemieckich jednostek wojskowych; informacje przekazywano Grunwaldowi). Prowadzono również przygotowania do zbrojnego uwolnienia z toruńskiego więzienia lub odbicia z transportu oficera Wojska Polskiego, Mariana Rydlewskiego, który był komendantem straży ewakuacyjnej we wrześniu 1939. Bataliony zostały rozbite przez Gestapo w okresie marzec-kwiecień 1940 wskutek prowokacji i słabego zakonspirowania. Aresztowania objęły wówczas także miejscowych członków Grunwaldu i KOP. 17 września 1940 kierownictwo zostało rozstrzelane w podwarszawskich Palmirach, zaś pozostali zesłani do obozów koncentracyjnych Sachsenhausen, Ravensbrück (kobiety) i Auschwitz.

</doc>
<doc id="509554" url="https://pl.wikipedia.org/wiki?curid=509554" title="Stefan Kuntz">
Stefan Kuntz

Stefan Kuntz (ur. 30 października 1962 w Neunkirchen, w kraju Saary), niemiecki piłkarz grający na pozycji napastnika. Obecnie pełni funkcję selekcjonera reprezentacji Turcji. 
Z reprezentacją Niemiec, w której barwach rozegrał 25 meczów (21 wygranych i 4 remisy, co jest rekordem liczby meczów bez porażki w reprezentacji Niemiec), zdobył mistrzostwo Europy w 1996 roku. Brał także udział w mistrzostwach świata 1994 (ćwierćfinał). W 1986 i 1994 roku był królem strzelców Bundesligi. Łącznie rozegrał w niej 449 meczów i strzelił 179 goli.

</doc>
<doc id="509555" url="https://pl.wikipedia.org/wiki?curid=509555" title="Nicolas Gombert">
Nicolas Gombert

Nicolas Gombert (ur. ok. 1500 w Brugii, zm. ok. 1556 w Tournai) – flamandzki kompozytor epoki renesansu, przedstawiciel szkoły franko-flamandzkiej.
Życiorys.
Prawdopodobnie był uczniem Josquina des Prés. Pracował w kapeli cesarza Karola V, od roku 1526 jako śpiewak, później jako nauczyciel. Działał także w katedrze w Tournai. Z cesarską kapelą podróżował po Hiszpanii, Włoszech i Niemczech.
Twórczość.
Styl Gomberta cechuje gęsta polifonia i częste używanie techniki przeimitowania, zarówno w mszach jak i motetach. Kompozytor stosował technikę cantus firmus, ale w ograniczonym zakresie. Większość kompozycji ma 5 lub 6 głosów. Gombert pisał również świeckie, wielogłosowe pieśni a cappella, najczęściej również imitacyjne.
Zachowane utwory:
Kompozycje Gomberta były wielokrotnie drukowanie za jego życia. Współczesne wydanie dzieł zebranych ukazuje się w zeszytach od 1951 r.: "Corpus Mensurabilis Musicae", t. 6, "Nicolai Gombert opera omnia", Joseph Schmidt-Görg, Rzym 1951-?

</doc>
<doc id="509560" url="https://pl.wikipedia.org/wiki?curid=509560" title="Cilly Aussem">
Cilly Aussem

Cäcilie Editha Aussem, Cilly Aussem, zamężna księżna Della Corta Bra (ur. 4 stycznia 1909 w Kolonii, zm. 22 marca 1963 w Portofino) – tenisistka niemiecka, zwyciężczyni Wimbledonu i mistrzostw Francji.
Życiorys.
Pochodziła z rodziny bogatego handlowca, kształciła się przez kilka lat na pensji w Genewie. Jako 14-latka podjęła za namową matki treningi tenisowe pod kierunkiem czołowego gracza zawodowego Romana Najucha, a następnie u kolońskiego trenera Willy Hannemanna. Jako tenisistka dysponowała dobrym slajsowanym bekhendem, precyzyjnym podaniem i skutecznym drop-szotem, ale przede wszystkim silnym, granym płasko forhendem, który stał się jej najmocniejszą bronią na korcie. Znana była z waleczności, ale mankamentem jej gry pozostawał brak siły fizycznej i problemy ze zdrowiem. Była obok Hilde Krahwinkel, Gottfrieda von Cramma, Hennera Henkela i profesjonalisty Hansa Nüssleina czołową niemiecką tenisistką okresu przedwojennego.
W 1926 w wieku 17 lat została mistrzynią Niemiec. W tymże roku w czasie wakacji na Riwierze Aussem zetknęła się po raz pierwszy z Amerykaninem Williamem Tildenem, który dostrzegł jej talent i zalecił większe zaangażowanie w trening. Kilka lat później Niemka stworzyła z Tildenem silną parę mikstową, która w 1930 triumfowała na Riwierze w serii turniejów, by następnie wygrać wielkoszlemowe mistrzostwa Francji. W finale mistrzostw Francji 1930 Aussem i Tilden pokonali obrońców tytułu Henri Cocheta i Eileen Bennett 6:4, 6:4 (w półfinale niemiecko-amerykańska para pokonała znanych deblistów Borotrę i Ryan). Obok sukcesów pojawiły się pierwsze kłopoty zdrowotne Aussem – na Wimbledonie Niemka doznała obrażeń głowy przy upadku w przegranym półfinale z Elizabeth Ryan, co skutkowało później problemami z widzeniem.
Sezon 1931 okazał się najlepszy w karierze Aussem. Wygrała po raz trzeci międzynarodowe mistrzostwa Niemiec, następnie sięgnęła po mistrzostwo Francji, pokonując w finale Brytyjkę Betty Nuthall. Drugie wielkoszlemowe zwycięstwo odniosła na Wimbledonie, gdzie w pierwszym w historii wyłącznie niemieckim finale okazała się lepsza od Hilde Krahwinkel 6:2, 7:5. Przez ponad 50 lat pozostawała jedyną niemiecką triumfatorką gry pojedynczej na Wimbledonie, dopiero po pół wieku dołączyli do niej Boris Becker, Steffi Graf i Michael Stich. Sukcesy odniesione w 1931 dały Aussem pozycję wiceliderki rankingu światowego, jedynie za słynną Amerykanką Helen Wills.
Jesienią 1931 Aussem podjęła niefortunną decyzję o wyjeździe na cyklu turniejów do Ameryki Południowej. Pod względem sportowym wyprawa okazała się udana – Aussem wygrała kilka turniejów w Brazylii i Argentynie – ale zawodniczka nabawiła się poważnej choroby wątroby, która wykluczyła ją na dwa lata ze startów. Powróciła do tenisa w 1933, ale już nie odnosiła takich sukcesów jak poprzednio. W 1934 była jeszcze w półfinale mistrzostw Francji i ponownie znalazła się w dziesiątce rankingu światowego (nr 9), ale po porażce w ćwierćfinale Wimbledonu w 1935 z Helen Jacobs zdecydowała się zakończyć karierę tenisową.
Na początku 1936 poznała w Garmisch-Partenkirchen włoskiego oficera i arystokratę Fermo Murari Della Corta Bra, za którego wkrótce wyszła za mąż. Towarzyszyła mężowi w misjach dyplomatycznych (m.in. w Somalilandzie), później osiadła na stałe w dobrach w Portofino, sporadycznie goszcząc w roli widza na imprezach tenisowych. Zmarła w wieku 54 lat po nieudanej operacji wątroby. Niemiecki Związek Tenisowy nadał jej imię drużynowym rozgrywkom juniorek, a w maju 1988 ukazał się w Niemczech znaczek pocztowy z jej wizerunkiem.
Cilly Aussem była jedną z wielu rywalek polskiej finalistki Wimbledonu Jadwigi Jędrzejowskiej. Polka w swoich wspomnieniach "Urodziłam się na korcie" wymienia dwa pojedynki z Niemką, oba przegrane – w Pucharze Lenza w Meranie w 1934 (0:6, 6:2, 6:3 dla Aussem) i na mistrzostwach Francji w tymże roku. Jak wspomina Jędrzejowska, był to jeden z najbardziej dramatycznych meczów w jej karierze – Polka miała piłkę meczową, po której sędzia ogłosił już jej zwycięstwo, ale ostatecznie zmienił decyzję po interwencji arbitra liniowego. Aussem wygrała następne gemy i cały mecz, ale „była tak wyczerpana, że o własnych siłach nie mogła pójść do szatni”. Jędrzejowska podkreślała umiejętność koncentracji Niemki, która „wówczas, gdy jej przeciwniczka najmniej się tego spodziewała, rozpoczynała kontratak, który zazwyczaj przynosił jej zwycięstwo. Miała dar szybkiego spostrzegania błędów partnerki i potrafiła zawsze zaatakować najsłabszą stronę rywalki”.

</doc>
<doc id="509562" url="https://pl.wikipedia.org/wiki?curid=509562" title="Inowrocław (stacja kolejowa)">
Inowrocław (stacja kolejowa)

Inowrocław – stacja kolejowa w Inowrocławiu, w województwie kujawsko-pomorskim, w Polsce. Jedna z największych stacji kolejowych w regionie. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 767 tys. osób (2,1 tys. dziennie).
W roku 2018 stacja obsługiwała 2,2 tys. pasażerów na dobę (łącznie 803 tys. osób).
W roku 2019 wymiana pasażerska wyniosła 913 tys. osób (2,5 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie), co dało jej 98. miejsce w Polsce.
W roku 2021 wymiana pasażerska wyniosła 657 tys. osób (1,8 tys. dziennie).
Dane ogólne.
Jest to główny dworzec kolejowy w Inowrocławiu. Poza nim w mieście są jeszcze stacje: Inowrocław Mątwy (nieczynna od 1997) i Inowrocław Rąbinek (czynny jedynie sezonowo dla niektórych pociągów). Można tu dojechać autobusem MPK Inowrocław. Przed budynkiem znajduje się duży parking samochodowy. Mieści się tu posterunek Straży Ochrony Kolei. Jest tu postój taksówek i pętla autobusowa. Ruchem kieruje 6 nastawni: 2 dysponujące i 4 wykonawcze. Nastawnia wykonawcza w części towarowej ma symbol INA, a w części pasażerskiej INB. W budynkach przylegających mieszczą się warsztaty, siedziby innych spółek grupy PKP. Zatrzymują się tu wszystkie pociągi REGIO, TLK oraz EC.
Dworzec w Inowrocławiu został wzniesiony w latach 1872-1889 w eklektycznym stylu. W latach 60 XX w. został przebudowany – otrzymał m.in. nową, minimalistyczną fasadę.
Modernizacja.
We wrześniu 2013 rozpoczął się remont dworca obejmujący remont elewacji i wszystkich pomieszczeń. Na czas remontu uruchomiono tymczasowy dworzec kontenerowy. Po rozpoczęciu prac PKP zdecydowało się na rozszerzenie zakresu prac o doprowadzenie nowej sieci kanalizacyjnej, sanitarnej i deszczowej i gazowej oraz o uporządkowanie terenu wokół dworca. W maju 2016 PKP zerwało umowę z wykonawcą ze względu na opóźnienia. Wykonanych było wówczas 64% zaplanowanych prac. W lipcu ogłoszono przetarg na dokończenie prac, jednakże nie udało się w nim wyłonić nowego wykonawcy. Z kolei w uzupełniającym przetargu z września tego samego roku zwyciężyła firma Dota z Poznania; zleceniodawca ocenił, że poprzedni wykonawca zakończył stan zaawansowania prac remontowych na 64%, przez co nowy uzyskał wymagany czas wykonania w wysokości 17 tygodni od momentu zawarcia umowy (przełom I i II kwartał 2017 r.). Prace wznowiono w październiku 2016, a 30 stycznia 2017 dworzec udostępniono podróżnym
Infrastruktura.
Budynek dworca.
Znajdują się tu kasy biletowe i okienko informacji kolejowej. Znajduje się mała poczekalnia oraz krzesełka w holu dworcowym Z głównego holu można wejść na piętro budynku, gdzie znajdują się biura PKP i posterunek Straży Ochrony Kolei.
Perony.
Są tu 4 perony. Perony 1 i 4 mają po dwie krawędzie peronowe, można się do nich dostać tylko przejściem podziemnym. Perony 2 i 3 mają po jednej krawędzi peronowej. Można do nich przejść bezpośrednio z budynku dworca lub przejściem podziemnym.
Komunikacja z miastem.
Z pętli autobusowej przed dworcem odjeżdża kilka linii miejskich, a także autobusy podmiejskie.

</doc>
<doc id="509566" url="https://pl.wikipedia.org/wiki?curid=509566" title="Tumlin (przystanek kolejowy)">
Tumlin (przystanek kolejowy)

Tumlin – przystanek kolejowy w Tumlinie, w województwie świętokrzyskim, w Polsce przeznaczony do obsługi lokalnego ruchu pasażerskiego, jedynie relacji Kielce–Skarżysko-Kamienna.
W roku 2017 przystanek obsługiwał 50–99 pasażerów na dobę.
Większość pomieszczeń budynku stacyjnego zaadaptowano na cele mieszkalne. W pozostałej części wykorzystywany jest na potrzeby posterunku odstępowego.

</doc>
<doc id="509568" url="https://pl.wikipedia.org/wiki?curid=509568" title="Fredi Bobic">
Fredi Bobic

Fredi Bobic (ur. 30 października 1971 w Mariborze) – były niemiecki piłkarz pochodzenia chorwacko-słoweńskiego występujący na pozycji napastnika.
Kariera klubowa.
Bobic urodził się w Jugosławii, ale jako dziecko wyemigrował z rodziną do Niemiec Zachodnich. W 1977 roku rozpoczął tam treningi w klubie VfR Bad Cannstatt. W 1980 roku trafił do juniorskiej ekipy zespołu VfB Stuttgart, a w 1986 roku przeniósł się do juniorów Stuttgarter Kickers. W 1990 roku odszedł do TSF Ditzingen z Oberligi Baden-Württemberg. Spędził tam 2 lata.
W 1992 roku Bobic ponownie został graczem zespołu Stuttgarter Kickers, grającego w 2. Bundeslidze. Tym razem jego barwy reprezentował przez 2 lata. W 1994 roku odszedł do VfB Stuttgart, występującego w Bundeslidze. W tych rozgrywkach zadebiutował 19 sierpnia 1994 roku w wygranym 2:1 meczu z Hamburgerem SV, w którym strzelił także gola. W 1996 roku z 17 bramkami na koncie został królem strzelców Bundesligi. W 1997 roku zdobył z klubem Puchar Niemiec. W 1998 roku dotarł z zespołem do finału Pucharu Zdobywców Pucharów, jednak Stuttgart przegrał tam z Chelsea.
W 1999 roku Bobic trafił do Borussii Dortmund, również grającej w Bundeslidze. Pierwszy ligowy mecz zaliczył tam 14 sierpnia 1999 roku przeciwko 1. FC Kaiserslautern (0:1). W 2001 roku zajął z zespołem 3. miejsce w Bundeslidze. W styczniu 2002 roku został wypożyczony do angielskiego Boltonu. Grał tam do czerwca 2002 roku. Sezon 2002/2003 spędził na wypożyczeniu z Hannoverze 96.
W 2003 roku odszedł do Herthy Berlin, również z Bundesligi. Latem 2005 roku opuścił drużynę Herthy. W styczniu 2006 roku podpisał kontrakt z chorwackim klubem NK Rijeka, gdzie latem tego samego roku zakończył karierę.
Kariera reprezentacyjna.
W reprezentacji Niemiec Bobic zadebiutował 12 października 1994 roku w zremisowanym 0:0 towarzyskim meczu z Węgrami. 23 sierpnia 1995 roku w wygranym 2:1 towarzyskim pojedynku z Belgią strzelił pierwszego gola w drużynie narodowej.
W 1996 roku Bobic został powołany do kadry na Mistrzostwa Europy. Zagrał na nich w spotkaniach z Czechami (2:0), Włochami (0:0) oraz z Chorwacją (2:1). Reprezentacja Niemiec została triumfatorem tamtego turnieju.
W 2004 roku Bobic ponownie wziął udział w Mistrzostwach Europy. Wystąpił na nich w meczach z Holandią (1:1) i Łotwą (0:0). Z tamtego Euro Niemcy odpadli po fazie grupowej.
W latach 1994–2004 w drużynie narodowej Bobic rozegrał w sumie 37 spotkań i zdobył 10 bramek.

</doc>
<doc id="509575" url="https://pl.wikipedia.org/wiki?curid=509575" title="Złotów (stacja kolejowa)">
Złotów (stacja kolejowa)

Złotów – stacja kolejowa w Złotowie, w północnej części województwa wielkopolskiego. Według klasyfikacji PKP ma kategorię dworca lokalnego. Niegdyś ważny węzeł kolejowy w Prusach Zachodnich. Dworzec złotowski leży na dawnej pruskiej kolei wschodniej (Ostbahn).
W roku 2017 stacja obsługiwała 300–499 pasażerów na dobę.
Złotowska stacja miała również połączenia z Więcborkiem, Jastrowiem i Wałczem.
Historia stacji.
W 1870 roku oddano do użytku przebiegający przez Złotów skrót pruskiej kolei wschodniej z Piły do Tczewa. Był to fragment linii łączącej Berlin z Królewcem. Stało się to w wyniku interwencji właściciela dóbr złotowskich, księcia Karola Hohenzolerna, początkowo planowano bowiem umieścić stację w Międzybłociu. W tym czasie powstał budynek dworca oraz kilka budynków infrastruktury kolejowej. W sąsiedztwie dworca wybudowano również obiekty mieszkalne dla pracowników kolei. Obiekty te prezentują charakterystyczny styl architektoniczny budownictwa ceglanego z tego okresu.
Linia kolejowa znacznie przyspieszyła rozwój Złotowa. Na początku XX wieku wybudowano ratusz, szpital, budynek starostwa powiatowego, wieżę ciśnień, wodociągi oraz kino. Ludność miasta wzrosła z 890 osób w 1766 roku do 3880 w 1885 oraz 7494 w 1939. Dokoła dworca znajdowały się, podobnie jak obecnie, zakłady przemysłowe, np. fabryka papy Heimbuchera oraz cegielnia. Z centrum miasta do dworca prowadziła jedynie Aleja Piasta (wówczas Bahnhofstraße), przy której znajdował się hotel kolejowy, obecnie siedziba ZHP; ulica Bohaterów Westerplatte została wytyczona dopiero po II wojnie światowej. Dworzec znajdował się w znacznej odległości od centrum miasta w terenie słabo zabudowanym.
W 1879 roku powstała linia łącząca Kołobrzeg z Poznaniem, prowadząca przez Jastrowie. W 1881 roku Wałcz otrzymał połączenie z Piłą, zaś w latach 1910–1914 również ze Złotowem. W 1907 roku wybudowano linię pomiędzy Złotowem a Więcborkiem. Większa część infrastruktury została jednak zniszczona podczas II wojny światowej. Pod koniec lat 80. XX wieku w poprzek ulicy prowadzącej do dworca od strony Alei Piasta powstał nowy przystanek PKS.
Infrastruktura.
Na dworcu znajdują się trzy perony z zamkniętym przejściem podziemnym i czynnym naziemnym i czynna sygnalizacja kształtowa; czynne są również obydwie nastawnie.

</doc>
<doc id="509577" url="https://pl.wikipedia.org/wiki?curid=509577" title="Wowoni">
Wowoni

Wowoni ("Wawonii", ) – wyspa w Indonezji na morzu Banda u południowo-wschodniego wybrzeża Celebesu; powierzchnia 714,8 km², długość linii brzegowej 108 km.
Oddzielona od wysp Celebes i Buton cieśniną Wowoni.
Powierzchnia górzysta (wys. do 860 m n.p.m.); porośnięta lasem równikowym; uprawa palmy kokosowej i sagowca; rybołówstwo.
Administracyjnie należy do prowincji Celebes Południowo-Wschodni; główne miasto Langara.

</doc>
<doc id="509578" url="https://pl.wikipedia.org/wiki?curid=509578" title="Lubaczów (stacja kolejowa)">
Lubaczów (stacja kolejowa)

Lubaczów – stacja kolejowa w Lubaczowie, w województwie podkarpackim, w Polsce należąca do linii kolejowej nr 101.
W roku 2017 stacja obsługiwała 20–49 pasażerów na dobę.
W 1991 wybudowano peron. Na linii kolejowej nr 101 kursuje szynobus.

</doc>
<doc id="509579" url="https://pl.wikipedia.org/wiki?curid=509579" title="Thomas Häßler">
Thomas Häßler

Thomas "Icke" Häßler (ur. 30 maja 1966 roku w Berlinie Zachodnim) — niemiecki piłkarz grający na pozycji ofensywnego pomocnika lub rozgrywającego. Z reprezentacją Niemiec, w której barwach rozegrał 101 meczów, zdobył mistrzostwo świata 1990 oraz wicemistrzostwo (1992) i mistrzostwo Europy (1996).
Sukcesy piłkarskie.
W reprezentacji Niemiec od 1988 do 2000 roku rozegrał 101 meczów i strzelił 11 goli — mistrzostwo świata 1990, wicemistrzostwo Europy 1992, mistrzostwo Europy 1996 i starty w Mistrzostwach Świata 1994 (ćwierćfinał), Mistrzostwach Świata 1998 (ćwierćfinał) i Mistrzostwach Europy 2000 (runda grupowa).

</doc>
<doc id="509580" url="https://pl.wikipedia.org/wiki?curid=509580" title="Thomas Haessler">
Thomas Haessler



</doc>
<doc id="509581" url="https://pl.wikipedia.org/wiki?curid=509581" title="Thomas Hässler">
Thomas Hässler



</doc>
<doc id="509584" url="https://pl.wikipedia.org/wiki?curid=509584" title="Egidius Braun">
Egidius Braun

Egidius Braun (ur. 27 lutego 1925 w Breinig, zm. 16 marca 2022) — niemiecki działacz sportowy. Od 1992 do 2001 roku był prezesem Niemieckiego Związku Piłki Nożnej (DFB). W tym czasie reprezentacja Niemiec zdobyła mistrzostwo Europy (1996) i dwukrotnie grała na mistrzostwach świata (1994 i 1998). Po odejściu z funkcji szefa DFB otrzymał tytuł prezesa honorowego.

</doc>
<doc id="509589" url="https://pl.wikipedia.org/wiki?curid=509589" title="Blanche Hillyard">
Blanche Hillyard



</doc>
<doc id="509592" url="https://pl.wikipedia.org/wiki?curid=509592" title="Claudia Kohde">
Claudia Kohde



</doc>
<doc id="509594" url="https://pl.wikipedia.org/wiki?curid=509594" title="Carlo Cudicini">
Carlo Cudicini

Carlo Cudicini (ur. 6 września 1973 w Mediolanie) – włoski piłkarz grający na pozycji bramkarza.
Życiorys.
Jest synem bramkarza Fabia Cudiciniego. Jest wychowankiem A.C. Milan. W jego pierwszej drużynie wystąpił dwukrotnie w rozgrywkach Ligi Mistrzów. W sezonie 1993/1994 został wypożyczony do Como 1907. W 1995 roku odszedł do AC Prato, a rok później do rzymskiego S.S. Lazio. Od 1997 roku grał w Castel di Sangro Cep 1953.
W 1999 roku odszedł do londyńskiego klubu Chelsea F.C. za 160 tysięcy funtów. Został wybrany przez kibiców graczem sezonu 2001/2002. Został też wybrany najlepszym bramkarzem Premier League sezonu 2002/2003, znajdując się w drużynie sezonu wybieranej przez angielskich piłkarzy. Z powodu kontuzji opuścił większą część sezonu 2003/2004. W sezonie 2004/05 pierwszym bramkarzem Chelsea został Petr Čech, a Cudicini stał się wyłącznie bramkarzem rezerwowym.
26 stycznia 2009 na zasadzie wolnego transferu przeniósł się do Tottenhamu Hotspur. W nowym klubie zadebiutował dzień później w meczu ze Stoke, w którym Tottenham wygrał 3:1.
31 grudnia 2012 podpisał kontrakt z Los Angeles Galaxy.
Związany jest z włoską aktorką Alessią Marcuzzi.

</doc>
<doc id="509597" url="https://pl.wikipedia.org/wiki?curid=509597" title="Fryderyk August I Wettyn">
Fryderyk August I Wettyn



</doc>
<doc id="509598" url="https://pl.wikipedia.org/wiki?curid=509598" title="Sorong">
Sorong

 
Sorong – miasto w Indonezji na Nowej Gwinei nad Oceanem Spokojnym w prowincji Papua Zachodnia. 
Leży na północno-zachodnim krańcu półwyspu Ptasia Głowa u zbiegu cieśnin Sele i Dampiera; 184 tys. mieszkańców (2003).
Ośrodek przemysłu spożywczego, stoczniowego; port morski połączony rurociągiem z polami naftowymi, wywóz ropy naftowej, kopry, drewna, żywic; port lotniczy (im. ojca Eduarda Osoka).
W czasie II wojny światowej ważna japońska baza morska i lotnicza. Szybki rozwój miasta w latach 70. XX w. związany z wydobyciem ropy naftowej.

</doc>
<doc id="509604" url="https://pl.wikipedia.org/wiki?curid=509604" title="Zygmunt Moczyński">
Zygmunt Moczyński

Zygmunt Moczyński (ur. 23 lutego 1871 w Bydgoszczy, zm. 17 września 1940 w Palmirach) – pedagog muzyczny, kompozytor, dyrygent, przywódca pomorskiej organizacji konspiracyjnej Bataliony Śmierci za Wolność w latach 1939–1940.
Życiorys.
Urodził się 23 czerwca 1871 r. w Bydgoszczy. Był synem Marcina, organisty przy bydgoskim kościele farnym, i Eleonory z Holsteinów. Pomimo że wykazywał już jako chłopiec nieprzeciętne zdolności muzyczne, pod wpływem ojca wybrał zawód pedagoga. Uczył się najpierw w preparandzie w Rogoźnie, a potem w państwowym seminarium nauczycielskim w Paradyżu (pow. międzyrzecki). Tam w 1893 roku otrzymał świadectwo dojrzałości i rozpoczął pracę jako nauczyciel w szkole powszechnej w Koźminie.
Nauczając w tej szkole, otrzymał stypendium na studia muzyczne w Królewskiej Akademii Instytucie Muzyki Kościelnej w Berlinie, kształcącym nauczycieli muzyki dla szkół powszechnych. Po dwóch semestrach studiów w latach 1897–1898 otrzymał dyplom organisty, dyrygenta i nauczyciela muzyki. Po powrocie z Berlina nadal pracował w Koźminie, a w 1900 r. władze pruskie z uwagi na jego polskie koneksje odmówiły mu posady nauczyciela muzyki w seminarium nauczycielskim w Grudziądzu. W tej sytuacji przeniósł się do Szczecina, gdzie pracował jako nauczyciel muzyki w szkole katolickiej, pełniąc jednocześnie funkcję organisty i dyrygenta przy tamtejszej farze. W tym czasie komponował wiele utworów muzyki religijnej, niektóre opublikowane drukiem.
W odrodzonej Polsce 1 kwietnia 1919 r. został nauczycielem w Państwowym Seminarium Nauczycielskim w Rogoźnie, gdzie nadal komponował. W 1922 r. przeniósł się do Torunia, obejmując posadę nauczyciela muzyki w Państwowym Seminarium Nauczycielskim. Po przejściu na emeryturę w 1935 r. został wykładowcą teorii muzyki i wicedyrektorem Konserwatorium Muzycznego Pomorskiego Towarzystwa Muzycznego w Toruniu. Poza tym był w latach 1928–1939 dyrygentem toruńskiego chóru męskiego „Dzwon”. Przez kilka lat był również organistą w kościele Najświętszej Marii Panny w Toruniu i dyrygentem chóru „Cecylia” przy tymże kościele. W drugiej połowie lat 30. był przewodniczącym Koła Muzycznego Konfraterni Artystów w Toruniu oraz współpracował z Pomorską Rozgłośnią Polskiego Radia.
W okresie okupacji hitlerowskiej włączył się w działalność konspiracyjną. W grudniu 1939 r. był jednym z założycieli organizacji pn. „Bataliony Śmierci za Wolność”, prowadzącej różnorodną działalność patriotyczną. Nadzorował wydawanie podziemnego pisemka pt. „Za Wolność” („Za Wolność Waszą i Naszą”). Był przeciwnikiem zaangażowania młodzieży do poważniejszych akcji konspiracyjnych. 6 marca 1940 został aresztowany przez Gestapo wskutek zdrady razem z innymi członkami Batalionów. Niemcy osadzili go w Forcie VIII. Podczas śledztwa był torturowany, ale nie załamał się; odrzucił także ofertę współpracy. Na początku września 1940 r. został wysłany do więzienia na Pawiaku w Warszawie, gdzie go dalej przesłuchiwano i torturowano. 17 września 1940 został rozstrzelany w Palmirach.
Twórczość i nagrody.
Będąc jeszcze uczniem preparandy w Rogoźnie, skomponował mszę na chór mieszany z orkiestrą oraz kantatę na chór mieszany z okazji srebrnego jubileuszu ojca. Do znaczących jego dzieł należą skomponowane w Rogoźnie (1919–1922): „"Gaude Mater Polonia"”, „"Pieśń żołnierska"” i „"Koncert Jankiela"” do słów Adama Mickiewicza. W okresie międzywojennym skomponował wiele utworów o charakterze świeckim, narodowo-patriotycznym, a także utwory kantatowo-oratoryjne. Z okazji 50-lecia twórczości kompozytorskiej Pomorski Związek Śpiewaczy wydał w 1938 r. w swej Biblioteczce osiemnaście jego utworów na chór męski i mieszany, a wśród nich: „"Zaślubiny morza"”, „"Hymn Pomorza"”, „"Witaj polskie morze nasze"”, „"Straż nad Wisłą"”, „"A gdy poszedł Stach na łowy"” i inne. Jego twórczość poza bezspornym walorem muzycznym cechował klimat polskości i wyraźny narodowy dydaktyzm.
Jako kompozytor zdobywał liczne nagrody, m.in. w 1927 r. I nagrodę w konkursie Zjednoczenia Polskich Związków Śpiewaczych i Instrumentalnych za „"Hejnał"” na chór męski, w 1934 r. wyróżnienia za „"Śpiewaka zwycięzcę"” i „"Waleriana Łukasińskiego"”, w 1935 r. trzy nagrody za utwory: „"Szturm do okopu odparty"”, „"Śmierć trębacza"” i „"Statek"”. W 1938 r. jego utwory nagradzane były w Gdańsku i Gdyni.
Rodzina.
Zygmunt Moczyński od 4 grudnia 1912 r. był żonaty z Marią z Ratajczaków.
Upamiętnienie.
Jego imieniem nazwano ulice w Bydgoszczy, Szczecinie i Toruniu. Na domu przy ul. Konopnickiej 15 w Toruniu, gdzie mieszkał i tworzył, umieszczono tablicę pamiątkową ku jego czci.

</doc>
<doc id="509608" url="https://pl.wikipedia.org/wiki?curid=509608" title="Harry Potter i Czara Ognia (gra komputerowa)">
Harry Potter i Czara Ognia (gra komputerowa)

Harry Potter i Czara Ognia (ang. "Harry Potter and the Goblet of Fire") – czwarta część gry o Harrym Potterze. Podzielona jest na poziomy, które wybierane są z menu wzorowanego na myślodsiewni.
Fabuła.
Rozgrywka zaczyna się zaraz po finale Mistrzostw Świata w Quidditchu, gdzie trzeba jak najszybciej dostać się do świstokliku. Po drodze walczymy ze stworami zwanymi błotoryjami. Jest to swoisty tutorial, w którym gracz poznaje sterowanie. Następnie akcja przenosi się do Hogwartu, gdzie Potter zostaje wybrany na czwartego zawodnika Turnieju Trójmagicznego. Następne dwa poziomy to lekcje obrony przed czarną magią, podczas których bohaterowie poznają nowe zaklęcia: Accio i Aqua Eructo.

</doc>
<doc id="509610" url="https://pl.wikipedia.org/wiki?curid=509610" title="Mazowsze Grójec">
Mazowsze Grójec

Mazowsze Grójec – polski klub piłkarski z siedzibą w Grójcu, występujący w lidze okręgowej, gr. Radom. 
W 1945 roku założony został protoplasta Mazowsza, Klub Sportowy Strażak. Następnie w 1946 roku stworzono klub pod nazwą Wicher. Założycielami była grupa w składzie: Jan Tomaszewski, Stefan Szejtan, Mieczysław Wrzesiński, Jolanta Filipczak i Stanisław Pudelski. W 1949 roku klub zmienił nazwę na Spójna, w 1951 na Sparta, w 1958 na Ludowy Klub Sportowy Mazowsze. W latach 1961–1966 zespół grał w III lidze. W 1969 klub ostatecznie zmienił nazwę na Grójecki Klub Sportowy Mazowsze. W 2002, po 36 latach przerwy, zespół ponownie awansował do III ligi. Po siedmiu latach występów w III lidze w roku 2009 Mazowsze żegna się z nią, spadając do IV ligi. Po sezonie 2014/15 drużyna spadła do Klasy Okręgowej. Spędziła w niej 6 sezonów, powracając na 5. szczebel po sezonie 2019/20.
Barwy klubu są żółto-niebieskie. Piłkarze grają przy ulicy Laskowej w Grójcu na zmodernizowanym stadionie mogącym pomieścić 680 kibiców.

</doc>
<doc id="509612" url="https://pl.wikipedia.org/wiki?curid=509612" title="Christian Ziege">
Christian Ziege

Christian Ziege (ur. 1 lutego 1972 w Berlinie Zachodnim) – niemiecki piłkarz, grający na pozycji lewego pomocnika lub obrońcy. Z reprezentacją Niemiec, w której barwach rozegrał 72 mecze, zdobył mistrzostwo Europy w 1996 oraz wicemistrzostwo świata w 2002 roku. Zakończył karierę w 2006 roku z powodu kontuzji.
Sukcesy piłkarskie.
W reprezentacji Niemiec od 1993 do 2004 roku rozegrał 72 mecze i strzelił 9 goli – mistrzostwo Europy 1996, wicemistrzostwo świata 2002 i starty w Mistrzostwach Świata 1998 (ćwierćfinał), Mistrzostwach Europy 2000 (runda grupowa) i Mistrzostwach Europy 2004 (runda grupowa).

</doc>
<doc id="509614" url="https://pl.wikipedia.org/wiki?curid=509614" title="Paweł Nowisz">
Paweł Nowisz

Paweł Kazimierz Nowisz (ur. 15 stycznia 1940 w Warszawie, zm. 15 października 2021 w Piasecznie) – polski aktor.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1959). W 1963 roku ukończył studia na Wydziale Lalkarskim PWST w Krakowie, a rok później, w 1964 roku, na Wydziale Aktorskim tejże szkoły.
Jego debiut teatralny nastąpił 10 września 1964 roku. W 1966 roku otrzymał nagrodę dla młodego aktora za rolę Księdza w „Dziadach” na VI Kaliskich Spotkaniach Teatralnych. W roku 1972 otrzymał lubelską nagrodę Srebrna Maska. W 1974 roku otrzymał dwie nagrody: Nagrodę Artystyczną Wojewody Lubelskiego i nagrodę Wojewódzkiej Rady Narodowej w Lublinie.
Jego żoną była aktorka Wanda Wieszczycka-Nowisz.
Występował w teatrach:
Zmarł w Piasecznie i został pochowany na cmentarzu Bródnowskim w Warszawie (kwatera 114F-5-30).

</doc>
<doc id="509617" url="https://pl.wikipedia.org/wiki?curid=509617" title="Sterniczka jamajska">
Sterniczka jamajska

Sterniczka jamajska ("Oxyura jamaicensis") – gatunek średniej wielkości ptaka z podrodziny sterniczek (Oxyurinae) w rodzinie kaczkowatych (Anatidae). Zamieszkuje Amerykę Północną i Południową, introdukowany do Europy i północnej Afryki. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1789 roku niemiecki przyrodnik Johann Friedrich Gmelin w 13. edycji linneuszowskiego "Systema Naturae". Autor nadał gatunkowi nazwę "Anas jamaicensis", a jako miejsce typowe wskazał Jamajkę. Obecnie sterniczka jamajska zaliczana jest do rodzaju "Oxyura".
Wyróżniono trzy podgatunki; podgatunek "O. jamaicensis andina" wymieniany jest jako pośredni pomiędzy "jamaicensis" a "ferruginea". Podgatunki "ferruginea" i "andina" są przez część systematyków wydzielane do odrębnego gatunku "Oxyura ferruginea". Proponowany podgatunek "rubida" z Ameryki Północnej nie jest uznawany.
Zasięg występowania.
Sterniczka jamajska występuje w zależności od podgatunku:
Introdukowana przed 1961 rokiem do Wielkiej Brytanii skolonizowała Europę Zachodnią, zalatując sporadycznie do Europy Środkowej i Afryki Północnej.
W Polsce pojawia się sporadycznie i nie rozmnaża się. Pierwszego przedstawiciela tego gatunku stwierdzono w 2005 roku (wcześniej, w 1997 roku zaobserwowano samca będącego hybrydą sterniczki jamajskiej i rodzimej sterniczki zwyczajnej). Do końca 2020 roku stwierdzono ją 18 razy, łącznie obserwowano 19 osobników. Komisja Faunistyczna Sekcji Ornitologicznej Polskiego Towarzystwa Zoologicznego wciągnęła sterniczkę jamajską na "Listę awifauny krajowej" (kategoria C w klasyfikacji AERC), ale w 2023 roku usunęła ją z tej listy i przeniosła do aneksu, który obejmuje gatunki stwierdzone w Polsce, lecz nie zaliczone do awifauny krajowej (kategoria D w klasyfikacji AERC).
Status.
W Czerwonej księdze gatunków zagrożonych Międzynarodowej Unii Ochrony Przyrody (IUCN) takson ten w 2014 roku został podzielony na dwa odrębne gatunki: "Oxyura jamaicensis" i "Oxyura ferruginea". Oba są zaliczane do kategorii LC (najmniejszej troski), a trend ich liczebności uznawany jest za spadkowy. Organizacja Wetlands International w 2014 roku szacowała liczebność podgatunku "andina" na około 10 tysięcy osobników, a "ferruginea" na 25–100 tysięcy osobników.
W Europie sterniczka jamajska jest uznawana za gatunek inwazyjny. Wywiera negatywny wpływ na środowisko przyrodnicze, gdyż krzyżuje się i konkuruje o pokarm i miejsce gniazdowania z zagrożoną sterniczką zwyczajną, przenosi wirusa ptasiej grypy (szczep H5N1), a ponadto poprzez swoje agresywne zachowanie konkuruje z innym gatunkami ptaków wodnych, m.in. perkozem zausznikiem i perkozkiem. W 2016 Stały Komitet Konwencji Berneńskiej wydał Rekomendację Nr 185 (2016) dotyczącą całkowitego wytępienia tego gatunku w Zachodniej Palearktyce przed rokiem 2020. Już wcześniej jednak w kilku krajach Europy Zachodniej realizowano programy redukcji populacji sterniczki jamajskiej poprzez np. odstrzał, niszczenie jaj czy pułapki, np. w latach 2005–2010 w Wielkiej Brytanii odstrzelono ponad 6800 osobników, dzięki czemu brytyjska populacja tej kaczki zmalała o 95%.

</doc>
<doc id="509619" url="https://pl.wikipedia.org/wiki?curid=509619" title="Wytches">
Wytches

Wytches (ang. "witches" – wiedźmy) – trzeci album studyjny brytyjskiego zespołu muzycznego grającego rock gotycki – Inkubus Sukkubus, wydany w 1994 roku przez wytwórnię Pagan Records. Reedycja albumu została wydana w 2002 roku przez Resurrection Records.

</doc>
<doc id="509620" url="https://pl.wikipedia.org/wiki?curid=509620" title="Mihai Trăistariu">
Mihai Trăistariu

Mihai Trăistariu (ur. 16 grudnia 1979 w Piatra Neamț) – rumuński piosenkarz, reprezentant Rumunii w 51. Konkursie Piosenki Eurowizji (2006), z wykształcenia matematyk.
Cechuje go niezwykle rzadka dla mężczyzn skala głosu, obejmująca 5 i 1/3 oktawy.
Kariera.
W wieku siedmiu lat zaczął uczyć się gry na fortepianie, naukę kontynuował przez kolejne dziesięć lat. W latach 1998-2004 należał do zespołu Valahia, który pierwotnie liczył czterech członków. Grupa wydała sześć albumów studyjnych oraz jedenaście singli.
W 2004 rozpoczął karierę solową, ma na koncie osiem albumów studyjnych.
Dziewięciokrotnie startował w rumuńskich eliminacjach do Konkursu Piosenki Eurowizji (2000, 2002, 2003, 2004, 2005, 2006, 2016, 2017, 2018). W 2006 wygrał finał selekcji z piosenką „Tornero”, zostając reprezentantem Rumunii w 51. Konkursie Piosenki Eurowizji w Atenach. Dzięki zajęciu miejsca w pierwszej dziesiątce przez Luminița Anghel and Sistem podczas konkursu w 2005, miał zapewnione miejsce w stawce finałowej kolejnego widowiska. W finale zajął czwarte miejsce po zdobyciu 172 punktów.
Jesienią 2018 brał udział w trzynastej edycji programu Anteny 1 "Te cunosc de undeva!". Dotarł do finału, w którym zajął drugie miejsce.

</doc>
<doc id="509621" url="https://pl.wikipedia.org/wiki?curid=509621" title="Straż">
Straż



</doc>
<doc id="509624" url="https://pl.wikipedia.org/wiki?curid=509624" title="Jürgen Kohler">
Jürgen Kohler

Jürgen Kohler (ur. 6 października 1965 w Lambsheim) – niemiecki piłkarz, występował na pozycji obrońcy, trener piłkarski.
Kariera klubowa.
Kohler treningi rozpoczął w 1975 roku w klubie TB Jahn Lambsheim. W 1982 roku trafił do juniorskiej ekipy Waldhofu Mannheim. W 1983 roku został włączony do jego pierwszej drużyny, grającej w Bundeslidze. W tych rozgrywkach zadebiutował 7 kwietnia 1984 roku w wygranym 2:0 meczu z 1. FC Kaiserslautern. 26 stycznia 1985 roku w wygranym 5:2 spotkaniu z FC Schalke 04 strzelił pierwszego gola w Bundeslidze.
W 1987 roku Kohler przeniósł się do 1. FC Köln, również z Bundesligi. Pierwszy ligowy mecz zaliczył tam 1 sierpnia 1987 roku przeciwko Karlsruher SC (1:1). W 1989 roku wywalczył z zespołem wicemistrzostwo RFN. W tym samym roku odszedł do Bayernu Monachium (Bundesliga). Zadebiutował tam 29 lipca 1989 roku w wygranym 3:2 pojedynku z 1. FC Nürnberg. W 1990 roku zdobył z klubem mistrzostwo RFN, a rok później wywalczył z nim wicemistrzostwo Niemiec.
W 1991 roku Kohler podpisał kontrakt z włoskim Juventusem. Jego barwy reprezentował przez 4 lata. W tym czasie zdobył z klubem Puchar UEFA (1993), mistrzostwo Włoch (1995), a także dwukrotnie wywalczył z nim wicemistrzostwo Włoch (1992, 1994).
W 1995 roku powrócił do Niemiec, gdzie został graczem Borussii Dortmund z Bundesligi. W 1996 roku zdobył z nią mistrzostwo Niemiec, a w 1997 roku Ligę Mistrzów i Puchar Interkontynentalny. W 1997 roku został także wybrany Niemieckim Piłkarzem Roku. W 2002 roku ponownie został z zespołem mistrzem Niemiec. W tym samym roku zakończył karierę.
Kariera reprezentacyjna.
W latach 1983–1984 Kohler rozegrał 8 spotkań i zdobył 1 bramkę w reprezentacji RFN U-18, a w latach 1985–1987 rozegrał 11 spotkań w reprezentacji RFN U-21. W seniorskiej kadrze RFN zadebiutował 24 września 1986 roku w wygranym 2:0 towarzyskim meczu z Danią.
W 1988 roku znalazł się w kadrze na Mistrzostwa Europy. Zagrał na nich w pojedynkach z Włochami (1:1), Danią (2:0), Hiszpanią (2:0) oraz z Holandią (1:2). Natomiast reprezentacja RFN zakończyła turniej na półfinale.
W 1990 roku Kohler został powołany do kadry na Mistrzostwa Świata. Wystąpił na nich w spotkaniach z Holandią (2:1), Czechosłowacją (1:0), Anglią (1:1, 5:4 po rzutach karnych) i Argentyną (1:0). Drużyna RFN została triumfatorem tamtego turnieju.
W 1992 roku ponownie wziął udział w Mistrzostwach Europy. Zagrał na nich w pojedynkach ze Wspólnotą Niepodległych Państw (1:1), Szkocją (2:0), Holandią (1:3), Szwecją (3:2) oraz z Danią (0:2), a Niemcy zakończyli turniej na 2. miejscu.
W 1994 roku Kohler ponownie był w drużynie na Mistrzostwa Świata. Wystąpił na nich w meczach z Boliwią (1:0), Hiszpanią (1:1), Koreą Południową (3:2), Belgią (3:2), a także z Bułgarią (1:2). Niemcy odpadli z turnieju w ćwierćfinale.
4 czerwca 1996 roku w wygranym 6:0 towarzyskim spotkaniu z Liechtensteinem strzelił pierwszego gola w drużynie narodowej. W tym samym roku Kohler po raz trzeci w karierze uczestniczył w Mistrzostwach Europy. Zagrał na nich w meczu z Czechami (2:0). Kadra Niemiec triumfowała w tamtym turnieju.
W 1998 roku po raz trzeci wziął udział w Mistrzostwach Świata. Podczas tego turnieju wystąpił w 4 spotkaniach: ze Stanami Zjednoczonymi (2:0), Jugosławią (2:2), Iranem (2:0) i Chorwacją (0:3). Natomiast reprezentacja Niemiec odpadła z mundialu w ćwierćfinale.
W latach 1986–1998 w drużynie narodowej Kohler rozegrał w sumie 105 spotkań i zdobył 2 bramki.
Kariera trenerska.
Po zakończeniu kariery Kohler został trenerem. W latach 2002–2003 był selekcjonerem reprezentacji Niemiec U-21. 18 grudnia 2005 roku został trenerem zespołu MSV Duisburg z Bundesligi. W tych rozgrywkach jako trener zadebiutował 28 stycznia 2006 roku w wygranym 1:0 meczu z VfB Stuttgart. W kwietniu 2006 roku przestał być trenerem Duisburga. Od sierpnia 2008 roku do listopada 2008 roku był szkoleniowcem ekipy VfR Aalen.

</doc>
<doc id="509627" url="https://pl.wikipedia.org/wiki?curid=509627" title="Juergen Kohler">
Juergen Kohler



</doc>
<doc id="509637" url="https://pl.wikipedia.org/wiki?curid=509637" title="Mehmet Scholl">
Mehmet Scholl

Mehmet Scholl, właśc. Mehmet Yüksel (ur. 16 października 1970 w Karlsruhe) – były niemiecki piłkarz pochodzenia tureckiego występujący na pozycji pomocnika.
Kariera klubowa.
Scholl jest wychowankiem klubu SV Nordwest Karlsruhe, gdzie treningi rozpoczął w 1976 roku. W 1982 roku trafił do juniorskiej ekipy zespołu Karlsruher SC. W 1989 roku został włączony do jego pierwszej drużyny, grającej w Bundeslidze. W tych rozgrywkach zadebiutował 21 kwietnia 1990 roku w wygranym 5:0 meczu z 1. FC Köln, w którym strzelił także gola. W pierwszej drużynie Karlsruher SC spędził 3 lata.
W 1992 roku Scholl odszedł do Bayernu Monachium, również z Bundesligi. Zadebiutował tam 15 sierpnia tego samego roku w wygranym 3:0 spotkaniu z Bayerem Uerdingen. W Bayernie Scholl spędził 15 lat. W tym czasie zdobył z klubem Ligę Mistrzów (2001), Puchar UEFA (1996), Puchar Interkontynentalny (2001), 8 mistrzostw Niemiec (1994, 1997, 1999, 2000, 2001, 2003, 2005, 2006), 5 Pucharów Niemiec (1998, 2000, 2003, 2005, 2006), 5 Pucharów Ligi Niemieckiej (1997, 1998, 1999, 2000, 2004). W 1999 roku wystąpił także z klubem w finale Ligi Mistrzów, gdzie Bayern uległ jednak Manchesterowi United. W 2007 roku Scholl zakończył karierę z liczbą 334 meczów i 87 bramek w barwach Bayernu.
Kariera reprezentacyjna.
W latach 1991–1992 Scholl rozegrał 5 spotkań i zdobył 3 bramki w reprezentacji Niemiec U-21. 26 kwietnia 1995 roku w zremisowanym 1:1 meczu eliminacji Mistrzostw Europy 1996 z Walią zadebiutował w seniorskiej kadrze Niemiec.
29 maja 1996 roku w zremisowanym 1:1 towarzyskim pojedynku z Irlandią Północną strzelił pierwszego gola w drużynie narodowej. W tym samym roku został powołany do kadry na Mistrzostwa Europy. Zagrał na nich w meczach z Chorwacją (2:1), Anglią (1:1, 7:6 po rzutach karnych) oraz w finale z Czechami (1:1, 2:1 po dogrywce). Reprezentacja Niemiec została triumfatorem tamtego turnieju.
W 1999 roku znalazł się w kadrze na Puchar Konfederacji. Wystąpił tam w pojedynkach z Brazylią (0:4) i Nową Zelandią (2:0). Tamten turniej Niemcy zakończyli na fazie grupowej.
W 2000 roku Scholl wziął udział w Mistrzostwach Europy. Wystąpił na nich w spotkaniach z Rumunią (1:1, gol w 28. minucie), Anglią (0:1) oraz z Portugalią (0:3). Z tamtego Euro Niemcy odpadli po fazie grupowej.
W latach 1995–2002 w drużynie narodowej Scholl rozegrał 36 spotkań i zdobył 8 bramek.

</doc>
<doc id="509642" url="https://pl.wikipedia.org/wiki?curid=509642" title="Trzy kolory. Biały">
Trzy kolory. Biały

Trzy kolory. Biały (fr. "Trois couleurs: Blanc") – komediodramat filmowy z 1993 roku w reżyserii Krzysztofa Kieślowskiego, nakręcony w koprodukcji francusko-polsko-szwajcarskiej według scenariusza napisanego wraz z Krzysztofem Piesiewiczem. Za produkcję filmu odpowiadał Marin Karmitz. Osią fabularną filmu jest zemsta polskiego fryzjera (Zbigniew Zamachowski) na francuskiej małżonce (Julie Delpy), która pozbawiła go majątku i sprowadziła na skraj nędzy.
"Biały" jest drugą częścią trylogii "Trzy kolory", w skład której wchodzą również filmy "Trzy kolory. Niebieski" (1993) i "Trzy kolory. Czerwony" (1994). Tytułowe trzy kolory nawiązują do barw flagi Francji i hasła rewolucji francuskiej (1789–1799) „Wolność, równość, braterstwo”.
Film nakręcono w Warszawie oraz Grodzisku Mazowieckim.
Opis fabuły.
Karol, polski fryzjer ożeniony z Francuzką Dominique, w związku ze stresem wywołanym obecnością w obcym kraju okazuje się impotentem. Zawiedziona impotencją małżonka Dominique rozwodzi się z nim, zabierając mu cały majątek i zrywając z nim wszelkie znajomości. Pozostawiony na ulicy z jedną walizką Karol próbuje zarobić na bilet powrotny do Polski, grając w metrze na grzebieniu. Poznaje tam innego Polaka, Mikołaja, zdesperowanego intelektualistę pozbawionego sensu życia. Mikołaj pomaga fryzjerowi wrócić do kraju, przemycając go w bagażu podczas podróży samolotem. Jednak walizka z Karolem zostaje skradziona w Polsce. Złodzieje, uznając „zawartość” walizki za nieprzydatną, biją dotkliwie Karola i zostawiają go na wysypisku śmieci.
Mimo nieprzyjemnych perypetii Karol odzyskuje chęć życia i nabiera pewności. Decyduje się zbić majątek, zaczynając od dorabiania w zakładzie fryzjerskim swego brata Jurka, potem zostaje ochroniarzem w jednym z kantorów. Podsłuchawszy rozmowę swoich pracodawców, na jej podstawie przeprowadza półlegalną transakcję finansową i zdobywa majątek. Jako prezes międzynarodowej spółki handlowej próbuje bez powodzenia się skontaktować z Dominique, po czym szykuje zemstę na niej. Upozorowawszy własną śmierć, majątek zapisuje eks-małżonce, która zostaje zwabiona perspektywą spadku do Warszawy. Wróciwszy po pogrzebie do swego pokoju hotelowego, kobieta zastaje tam całkiem żywego Karola, z którym spędza noc. Następnego dnia Dominique, nie mając przy sobie Karola, zostaje aresztowana przez polską policję pod zarzutem malwersacji finansowych. Film kończy scena, w której Karol spostrzega Dominique spoglądającą nań z okna zakładu karnego. 
Ścieżka dźwiękowa.
Trois Couleurs: Blanc (Bande Originale Du Film) – muzykę do filmu skomponował Zbigniew Preisner, nagrania ukazały się w 1994 roku nakładem wytwórni muzycznej Virgin. W 1997 roku płyta uzyskała w Polsce certyfikat złotej.
Odbiór.
"Biały", jako jedyny film trylogii z elementami komicznymi, interpretowano jako mieszaninę różnych styli gatunkowych: filmu gangsterskiego, komedii, melodramatu. Odnajdywano w nim również nawiązania do konkretnych reżyserów, wśród nich – Charliego Chaplina (np. "Świateł wielkiego miasta"), Andrzeja Wajdy (aluzja do "Popiołu i diamentu"), a także do dzieł własnych. Mimo to, jak argumentowała Bogumiła Fiołek-Lubczyńska, "Białego" przy całej jego intertekstualności nie można nazwać filmem postmodernistycznym:
Nagrody i nominacje.
Międzynarodowy Festiwal Filmowy w Berlinie
Europejska Akademia Filmowa
Złota Kaczka

</doc>
<doc id="509649" url="https://pl.wikipedia.org/wiki?curid=509649" title="Saab 600">
Saab 600

Saab 600 – samochód osobowy klasy kompaktowej produkowany przez szwedzką markę Saab w latach 1980 – 1982.
Historia i opis modelu.
Na przełomie lat 70. i 80. XX wieku Saab potrzebował wsparcia finansowego przy opracowaniu nowego modelu pojazdu, następcy modelu 96. Postanowiono nawiązać współpracę z innym producentem samochodów. Ostatecznie zawarta została umowa o współpracy z włoskim koncernem FIAT i kilkoma firmami z jego grupy: Alfa Romeo i Lancia. Na podstawie umowy opracowane zostały na wspólnej platformie Lancia Thema, Alfa Romeo 164, Saab 9000 oraz Fiat Croma. Jedną z części tej umowy była sprzedaż przez Saaba na rynku szwedzkim modelu Lancia Delta, pod zmienioną nazwą na Saab 600. Pojazd zaprojektowany został przez Giorgetto Giugiaro. Samochód został po raz pierwszy zaprezentowany podczas targów motoryzacyjnych we Frankfurcie w 1979 roku.Model Delta zdobył w 1980 roku tytuł Europejskiego Samochodu Roku.
Saab 600 zwany też Saab-Lancia 600 różnił się od pierwowzoru głównie znaczkami. Model ten był dopasowany do oferty Saaba, ponieważ posiadał napęd przedni i nadwozie typu hatchback. Dzięki współpracy między Lancią a Saabem oba pojazdy otrzymały dobre zabezpieczenie antykorozyjne i dobre przystosowanie do zimnego klimatu. Model oferowany był wyłącznie na rynku szwedzkim i norweskim. Sporadyczne egzemplarze kupić można było także w Finlandii, Danii oraz na Islandii.

</doc>
<doc id="509653" url="https://pl.wikipedia.org/wiki?curid=509653" title="Grzegorz Augustynik">
Grzegorz Augustynik

Grzegorz Augustynik (ur. 25 listopada 1847 w Zagórzu, zm. 10 listopada 1929 w Krakowie) – polski ksiądz rzymskokatolicki, działacz społeczno-kulturalny.
Życiorys.
Grzegorz Augustynik urodził się 25 listopada 1847 r. w Zagórzu (obecnie dzielnicy Sosnowca) – wtedy wiosce usytuowanej nieopodal Dąbrowy Górniczej, w rodzinie robotników rolnych. Szkołę elementarną ukończył w Zagórzu, był jednym z wielu wychowanków Sługi Bożej Wandy Malczewskiej (1822–1896) i Jacka Siemieńskiego. Był też pierwszym jej biografem. W latach 1861–1869 uczęszczał do gimnazjum w Piotrkowie Trybunalskim. W 1869 r. wstąpił na Wydział Medyczny Uniwersytetu Warszawskiego, wkrótce przeniósł się jednak do Seminarium Duchownego w Kielcach. Święcenia kapłańskie otrzymał 31 sierpnia 1872 r. Studia teologiczne kontynuował w Akademii Duchownej Rzymskokatolickiej w Petersburgu. Nie ukończył ich jednak i został wikariuszem – początkowo w parafii Janina, następnie – w Siemoni, Bobrownikach, Grodźcu i Czeladzi. W latach 1883–1897 był administratorem parafii i dziekanem we Włoszczowie.
Dwukrotnie był proboszczem parafii Matki Boskiej Anielskiej w Dąbrowie Górniczej (1897–1902 i 1906–1916), gdzie rozwinął intensywną działalność duszpasterską i społeczno-kulturalną. W 1911 r. Stowarzyszenie Robotników Chrześcijańskich przy parafii, na którego czele stał ks. Grzegorz Augustynik, zakupiło działkę przy dawnej ulicy Staropocztowej, na której wybudowano budynek z salą widowiskową, która odtąd służyła jako miejsce spotkań członków stowarzyszenia. Na sali widowiskowej organizowane były różnego rodzaju wykłady i pogadanki. W budynku tym mieściła się także biblioteka oraz kółko teatralne. Został budowniczym kościoła Matki Boskiej Anielskiej w Dąbrowie Górniczej. Projekt kościoła jest autorstwa Stefana Pomian Pomianowskiego; zgodnie z projektem miał powstać kościół o trzech nawach, wkomponowany w istniejący stary kościół pw. św. Aleksandra. Nowemu kościołowi nadano tytuł Najświętszej Marii Panny Anielskiej. Budowa trwała czternaście lat. W 1912 r. dokonano konsekracji kościoła. Powstała monumentalna neogotycka świątynia o wymiarach: długość 68 m, szerokość 30 m, wysokość wewnątrz 30 m i wieżach, z których najwyższa ma wysokość 86 m. Przy okazji pobytu w Rzymie w 1900 r. ks. Grzegorz Augustynik podjął starania o uzyskanie odpustu dla kościoła Matki Boskiej Anielskiej. Na mocy breve Leona XIII z 19 marca 1901 r. został on podniesiony do godności bazyliki i odtąd nosi tytuł probazyliki.
W latach 1902–1906 zarządzał parafią Książ Wielki. W 1916 r. przeniósł się do diecezji włocławskiej, gdzie został proboszczem i dziekanem w Łasku. W 1921 r. zrezygnował z działalności duszpasterskiej i zamieszkał na Jasnej Górze, gdzie przywdział habit paulinów. Prowadził intensywną działalność piśmienniczą – obejmującą łącznie 45 pozycji zwartych i liczne artykuły z problematyki społeczno-religijnej. Był autorem bardzo popularnego śpiewnika kościelnego.
Zmarł 10 listopada 1929 r. w Krakowie. Został pochowany 15 listopada 1929 r. w Dąbrowie Górniczej, w kaplicy Porcjunkuli przy sanktuarium Matki Bożej Anielskiej.
Wyróżnienia.
21 grudnia 1906 r. otrzymał tytuł honorowego kanonika kolegiaty kaliskiej. W 1914 r. został mianowany prałatem domowym papieża Piusa XI. Około 1929 r. został mu nadany Tytuł Honorowego Obywatela Miasta Włoszczowy.

</doc>
<doc id="509656" url="https://pl.wikipedia.org/wiki?curid=509656" title="Jeleń wschodni">
Jeleń wschodni

Jeleń wschodni, sika ("Cervus nippon") – gatunek jeleniowatych – jego podgatunki zamieszkują wschodnią część Syberii, Mandżurię, wschodnie Chiny, Koreę, Japonię oraz Tajwan. Introdukowany także w wielu innych krajach. Na teren współczesnej Polski sprowadzony w 1895 i aklimatyzowany w okolicach Elbląga i Pszczyny. Poławiany dla mięsa, skór i poroża, jako zwierzyna. Łatwo się oswaja. Jest hodowany w parkach i na fermach (zaliczany do zwierząt gospodarskich).
Systematyka.
Podgatunki.
Wyróżniono kilkanaście podgatunków "C. nippon":
Morfologia.
Ubarwienie sierści brunatne, dość zmienne; grzbiet i boki ciała pokryte białawymi cętkami. Długość ciała do 1,5 m, ogona do 20 cm, wysokość w kłębie 75–110 cm, masa ciała do 110 kg. Poroże jelenia wschodniego charakteryzuje się niezbyt silnym odgałęzieniem, a liczba odnóg jest nie większa niż 8. Samica nie posiada poroża. Największe rozmiary osiągają podgatunki syberyjskie, a najmniejsze żyją na Tajwanie. 
Preferuje lasy liściaste i mieszane z gęstym podszytem, ale łatwo przystosowuje się do zmiennych warunków i różnych wysokości (od poziomu morza do 1800 m n.p.m.).
Tryb życia.
Dorosłe samce są samotnikami łączącymi się w małe stada tylko w okresie godowym. Stado składa się z kilku łań i jednego byka. Zwierzę żywi się głównie trawą oraz liśćmi drzew i krzewów. Żyją 15–18 lat. Żerują głównie w nocy.
Komunikują się przy pomocy dźwięków. Zapachy wykorzystywane są do przekazywania informacji o gotowości do rozrodu oraz do znakowania terenu.
Rozmnażanie.
Dojrzałość płciową uzyskują ok. 16–18 miesiąca życia. Sika jest gatunkiem poligamicznym. Samiec gromadzi na swoim terytorium haremy do 12 samic.
Gwizdowisko rozpoczyna się w październiku i trwa do końca listopada. Ciąża trwa od 210 do 230 dni, samica rodzi 1–2 młode o wadze urodzeniowej od 4,5–7 kg. Młode przebywają z matką do ukończenia roku.
Sika może krzyżować się z jeleniem szlachetnym.
Zagrożenia i ochrona.
Do najgroźniejszych wrogów jelenia wschodniego należą wilki, tygrysy i ludzie. W Polsce od 1 kwietnia 2022 r. nie jest zaliczany do zwierząt łownych, został wpisany na listę gatunków obcych, które w przypadku uwolnienia do środowiska przyrodniczego mogą zagrozić gatunkom rodzimym lub siedliskom przyrodniczym.

</doc>
<doc id="509659" url="https://pl.wikipedia.org/wiki?curid=509659" title="Stefan Effenberg">
Stefan Effenberg

Stefan Effenberg (ur. 2 sierpnia 1968 w Hamburgu) – niemiecki piłkarz, który występował na pozycji pomocnika.
Kariera klubowa.
Effenberg treningi rozpoczął w klubie Bramfelder SV. W 1974 przeszedł do juniorskiej Viktorii Hamburg. W 1987 trafił do Borussii Mönchengladbach, grającej w Bundeslidze. W tych rozgrywkach zadebiutował 21 listopada 1987 w wygranym 1:0 spotkaniu z 1. FC Kaiserslautern. 7 maja 1988 w wygranym 4:2 pojedynku z Hannoverem 96 strzelił pierwszego gola w trakcie gry w Bundeslidze. W Borussii spędził 3 lata.
W 1990 odszedł do Bayernu Monachium, również z Bundesligi. Pierwszy ligowy mecz zaliczył tam 11 sierpnia 1990 przeciwko Bayerowi 04 Leverkusen (1:1). W tamtym spotkaniu strzelił także gola. W 1991 wywalczył z zespołem wicemistrzostwo Niemiec. W 1992 wyjechał do Włoch, gdzie został graczem Fiorentiny z Serie A. W 1993 spadł z nią do Serie B. W barwach Fiorentiny występował jeszcze przez rok.
W 1994 powrócił do Borussii Mönchengladbach, nadal występującej w Bundeslidze. W 1995 zdobył z nią Puchar Niemiec. Tym razem spędził tam 4 lata. W 1998 po raz drugi w karierze został zawodnikiem Bayernu Monachium. Tam również występował przez 4 lata. W tym czasie zdobył z zespołem 3 mistrzostwa Niemiec (1999, 2000, 2001), 3 Puchary Ligi Niemieckiej (1998, 1999, 2000), Puchar Niemiec (2000), Ligę Mistrzów (2001) oraz Puchar Interkontynentalny (2001). W 2001 został także wybrany Piłkarzem Roku według UEFA.
W 2002 odszedł do VfL Wolfsburg (Bundesliga). Po roku przeniósł się do katarskiego Al-Arabi, gdzie w 2004 zakończył karierę.
Kariera reprezentacyjna.
W latach 1988–1990 Effenberg rozegrał 5 spotkań i zdobył 1 bramkę w reprezentacji RFN U-21. W seniorskiej kadrze Niemiec zadebiutował 5 czerwca 1991 w przegranym 0:1 meczu eliminacji Mistrzostwa Europy 1992 z Walią. W 1992 znalazł się w kadrze na Mistrzostwa Europy. Zagrał na nich w meczach ze Wspólnotą Niepodległych Państw (1:1), Szkocją (2:0), Holandią (1:3), Szwecją (3:2) oraz z Danią (0:2). W pojedynku ze Szkocją strzelił także gola, który był jego pierwszym w drużynie narodowej. Tamten turniej Niemcy zakończyli na 2. miejscu.
W 1994 został powołany do kadry na Mistrzostwa Świata. Wystąpił na nich w spotkaniach z Boliwią (1:0), Hiszpanią (1:1) oraz z Koreą Południową (3:2). Z tamtego mundialu Niemcy odpadli w ćwierćfinale. W meczu tamtego turnieju z Koreą Południową Effenberg schodząc z boiska, pokazał kibicom środkowy palec. Trener reprezentacji, Berti Vogts zapowiedział, że Effenberg już nigdy nie zagra w kadrze, jednak w 1998 ponownie został do niej powołany. W latach 1991–1998 w drużynie narodowej rozegrał w sumie 35 spotkań i zdobył 5 bramek.

</doc>
<doc id="509661" url="https://pl.wikipedia.org/wiki?curid=509661" title="Kawasaki Ki-61">
Kawasaki Ki-61

 – japoński samolot myśliwski z okresu II wojny światowej. Kiedy lotnictwo amerykańskie napotkało ten myśliwiec po raz pierwszy zidentyfikowano go jako Bf-109, następnie podejrzewano, że jest to kopia konstrukcji włoskiej. W związku z tym nadano mu nazwę kodową „Tony”, sugerująca włoskie korzenie. Oficjalna nazwa japońska to „Myśliwiec Armii Model 3" (三式戦闘機). Był jedynym masowo produkowanym myśliwcem japońskim wyposażonym w silnik chłodzony cieczą w układzie V. Wyprodukowano ponad 3000 egzemplarzy. Po raz pierwszy lotnicy amerykańscy napotkali go nad portem Jokohama podczas rajdu Doolittle’a 18 kwietnia 1942 roku.
Opis konstrukcji.
Samolot "Kawasaki Ki-61 Hien" był dolnopłatem o konstrukcji metalowej; kabina zakryta, podwozie klasyczne z kółkiem ogonowym – wciągane w locie. Napęd stanowiły silnik widlasty, chłodzony cieczą i śmigło metalowe, trójłopatowe.
Historia rozwoju samolotu.
Ki-61 został zaprojektowany przez Takeo Doi i jego zastępcę Shin Owadę w odpowiedzi na sformułowane przez Koku Hombu (Kwatera Główna Lotnictwa Armii) pod koniec 1939 roku wymagania na dwa nowe myśliwce bazujące na nowym silniku rzędowym. Miały one wykorzystywać licencyjną kopię niemieckiego silnika Daimler-Benz DB601 (licencję nabyto w 1937 roku), produkowaną pod oznaczeniem Ha-40 przez zakłady silnikowe Akashi należące do Kawasaki. Ki-60 miał być ciężko uzbrojonym myśliwcem przechwytującym, wykorzystywanym do działań ofensywnych na niskich i średnich wysokościach. Ki-61 byłby jego uzupełnieniem, mniejszym obciążeniu powierzchni nośnej, bardziej manewrowym i lżej uzbrojonym.
Oba planowane jednoosobowe i jednosilnikowe myśliwce były podobne w konstrukcji – w całości metalowe ze stopów lekkich, o konstrukcji półskorupowej, ze skrzydłem trójdźwigarowym; lotki, stery wysokości i kierunku o konstrukcji ze stopów lekkich kryte płótnem. Jako priorytetowy określono program rozwoju konkurencyjnego Ki-60, który pierwszy swój lot odbył w kwietniu 1940, podczas gdy prace projektowe nad Ki-61 zaczęto prowadzić dopiero w grudniu 1940. Chociaż konstrukcja Ki-61 była podobna do poprzednika, uwzględniono w niej wnioski z nieudanych prób Ki-60.
Całkowicie metalowy, półskorupowy kadłub miał w większości przekrój owalny, za kabiną pilota przechodząc w kształt zbliżony do trójkąta, o maksymalnej wysokości 1,35 m. Unikatową cechą Ki-61 było zaprojektowanie łoża silnika jako integralnej części kadłuba, co uniemożliwiło zdejmowanie bocznych paneli. Dostęp do silnika możliwy był od spodu i od góry. Zwężający się, prostokątny wlot powietrza do turbosprężarki zlokalizowano po lewej stronie silnika. Za grodzią silnika znajdowały się skrzynki z amunicją dla umieszczonych powyżej dwóch zsynchronizowanych karabinów maszynowych Ho-103 kalibru 12,7 mm. Prawy karabin był lekko cofnięty w stosunku do lewego. Tylce karabinów sięgały do kokpitu, wystawały nad instrumentami pokładowymi. Karabiny Ho-103 były lekkie jak na swój kaliber (ok. 23 kg) i strzelały lekkim pociskiem, ale kompensowały to dużą szybkostrzelnością. Zapas amunicji wynosił tylko 250 naboi na karabin. Pod fotelem pilot zlokalizowano samozasklepiający się zbiornik o pojemności 165 litrów. Wiatrochron opancerzony, plecy pilota chroniła płyta grubości 13 mm. Chłodnica silnika razem z chłodnicą oleju zlokalizowane zostały pod kadłubem, z prostopadłościenną obudową o regulowanym klapą wylocie.
Równo zwężające się skrzydła miały proporcje 7:2 i całkowitą powierzchnię 20 m². Zastosowano trzy dźwigary – główny o konstrukcji Warrena (kratownica tworząca trójkąty równoboczne) i dwa pomocnicze. Tylny dźwigar niósł dzielone klapy i długie, wąskie lotki, podczas gdy przedni wspierał punkty mocowania podwozia. Samo podwozie miało relatywnie szeroki rozstaw – 4 m. U nasady każdego skrzydła, zaraz za głównym dźwigarem, znajdował się ponadto częściowo samouszczelniający zbiornik o pojemności 190 litrów. Za głównym dźwigarem przewidziano ponadto przestrzeń na uzbrojenie (początkowo był to karabin maszynowy Typ 89 kalibru 7,7 mm).
Pierwszy prototyp San-Shiki-Sentohki ichi gata (oficjalna nazwa – „Myśliwiec Typ 3 Model 1") oblatano w grudniu 1941 roku w Kagamigahara. Piloci doświadczalni wypowiadali się entuzjastycznie o samouszczelniających się zbiornikach paliwa, poprawionym uzbrojeniu i dobrym charakterystykom nurkowania. Wyżsi oficerowie Koku Hombu sceptycznie podchodzili do wysokiego obciążenia powierzchni nośnej – 146,3 kg/m² oraz do wysokiej masy startowej – 2950 kg. Tradycyjne japońskie poglądy na lotnictwo myśliwskie preferowały lekkie i zwrotne samoloty, nie zawsze silnie uzbrojone i szybkie. Ilustracją takiego podejścia był Ki-43-I-Hei, z obciążeniem 92,6 kg/m². Wcześniejsze myśliwce Ki-27 miały ten parametr jeszcze niższy.
Aby przekonać dowództwo do swojej konstrukcji, zakłady Kawasaki zaaranżowały porównanie pomiędzy dwoma prototypami K-61, Ki-43-I, przedprodukcyjnym egzemplarzem Ki-44-I, ŁaGG-3 (rosyjski pilot uciekł na nim do Mandżurii), Bf-109E-3 oraz zdobycznym P-40E Warhawk. Myśliwiec japoński okazał się najszybszym, zwrotnością ustępując jedynie lokalnej konkurencji Ki-43.
Ki-61 był ostatnim myśliwcem napędzanym silnikiem DB-601 (lub jego kopią), w międzyczasie pojawiły się też mocniejsze jednostki napędowe. W momencie oblotu Ki-61 (grudzień 1941), co nastąpiło trzy lata po Bf-109E i rok po Macchi C.202, silnik był już przestarzały w porównaniu do nowych rzędowych (moce rzędu 1500 KM) i gwiazdowych (2000 KM) jednostek napędowych zbliżających się do stadium produkcyjnego. Wkrótce do linii weszły napędzane nimi konstrukcje, taki jak Republic P-47. Co więcej wysilony Ho-40 okazał się podatny na awarie.
Oryginalny silnik DB-601 wymagał zachowania wysokich standardów w produkcji. Ho-40 był od niego lżejszy o 30 kg i jeszcze bardziej delikatny. Okazało się to wyzwaniem dla fabryki w Akashi. Sytuacja pogorszyła się jeszcze w związku z deficytami materiałów eksploatacyjnych, olejów i smarów, niezbędnych do bezawaryjnej eksploatacji silnika. Japońskim ekwiwalentem mocniejszego DB-605 był Ho-140, po zamontowaniu go na Ki-61 otrzymano operujący na dużych wysokościach myśliwiec przechwytujący Ki-61-II.
W porównaniu z Ki-61-I, Ki-61-II miał powierzchnię skrzydeł powiększoną o 10%, był lepiej opancerzony i napędzany silnikiem o mocy 1500 KM (1120 kW). Po przezwyciężeniu początkowych problemów ze stabilnością, w czym pomógł powrót do oryginalnego skrzydła, wprowadzono go do służby jako Ki-61-II-Kai. Niestety Ho-140 również nękany był (nigdy nie rozwiązanymi) problemami z niezawodnością, połowa z silników pierwszej serii została zwrócona do producenta celem przebudowy. Podczas nalotu z 19 stycznia 1945 została zniszczona fabryka w Akashi i 275 płatowców Ki-61-II-Kai zostało w konsekwencji przebudowanych na Ki-100, poprzez zamontowanie silników gwiazdowych Mitsubishi Ha-112-II. Nowe silniki nie miały problemów z niezawodnością, ale charakteryzował je większy spadek mocy wraz z wysokością. Stawiało to pod znakiem zapytania sens montowania ich w wysokościowym myśliwcu przeznaczonym do walki z B-29.
Wykorzystanie bojowe.
Samoloty "Kawasaki Ki-61 Hien" od lutego 1943 roku zostały wprowadzone do jednostek lotniczych armii japońskiej. Po raz pierwszy użyto je w akcjach bojowych w kwietniu 1943 w walkach nad Nową Gwineą. Następnie stosowano jej w walkach nad Nową Irlandią i Nową Brytanią. Niewielka liczba tych samolotów walczyła również w Chinach i Mandżurii. W 1944 roku walczyły na Filipinach, a następnie broniły wysp japońskich. W końcowym okresie wojny część samolotów "Kawasaki Ki-61 I" użyto jako samoloty dla jednostek kamikaze a samoloty "Kawasaki Ki-61 II" do walki z amerykańskimi samolotami Boeing B-29 dokonujących nalotów na Japonię. Pewna liczba samolotów dostała się w ręce chińskich wojsk komunistycznych. Były wykorzystywane do końca lat 40. XX w.
Jednostki używające "Kawasaki Ki-61 Hien" w japońskim lotnictwie:
Ataki taranem w wykonaniu pilotów Ki-61.
Taktyka taranowania jako sposobu walki z amerykańskimi B-29 Superfortress została zastosowana po raz pierwszy w sierpniu 1944, kiedy to podczas nalotu B-29 z baz chińskich na stalownie w Yawacie sierżant Shigeo Nobe z 4. Sentai wykorzystał do tego celu swój Kawasaki Ki-45. Jego atak zniszczył B-29 będący celem, odłamki z eksplozji strąciły kolejny bombowiec w szyku. Jego sukces zachęcił kolejnych pilotów do zastosowania takiej taktyki.
W dniu 7 listopada 1944, dowódca 10. "Hikoshidan" (dywizja lotnicza) oficjalnie usankcjonował atakowanie B-29 taranem. Aby ułatwić osiągnięcie odpowiedniej wysokości przeznaczane do tego celu myśliwce pozbawiano opancerzenia i uzbrojenia kadłubowego. Termin „kamikaze” nie był jednak używany przez lotników.
Wśród jednostek podporządkowanych 10. "Hikoshidan" znajdował się 244. "Hikosentai" (pułk lotniczy), dowodzony przez kapitana Takashi Fujitę. Z trzech "Chuatai" (dywizjonów) – 1. „Soyokaze”, 2. „Toppu” i 3. „Mikazuki” wydzielono jednostkę specjalną Hakagure-Tai i zasiloną ją ochotnikami z tych dywizjonów. Na dowódcę wyznaczono porucznika Toru Shinomiyę.
Podczas nalotu w dniu 3 grudnia 1944 trzech pilotów jednostki (Shinomiya oraz sierżanci: Masao Itagaki i Matsumi Nakano) wystartowało na swoją pierwszą misję. Shinomiya staranował B-29 i, a następnie zdołał wylądować swoim Ki-61, pozbawionym części lewego skrzydła. Po swoim ataku Itagaki musiał opuścić uszkodzony myśliwiec na spadochronie. Nakano zdołał uszkodzić bombowiec o nazwie własnej „Long Distance” z 498. Grupy Bombowej, po czym musiał lądować awaryjnie. Jako element akcji propagandowej, myśliwce Shinomiji i Nakano zostały wystawione na widok publiczny w tokijskim domu towarowym "Matsuya," razem z naturalnej wielkości kartonowym przekrojem przedniej części B-29. Trójka pilotów otrzymała (utworzone imperialnym edyktem z 7 grudnia 1944) odznaczenie Bukochosho. Do końca wojny odznaczenie to było nadawane prawie wyłącznie pilotom myśliwskim zwalczającym B-29. Po publicznym ujawnieniu jednostki Hakagure-Tai, przemianowano ją na "Shinten Seiku Tai" (jednostka ataków taranem). 27 stycznia 1945 roku sierżant Masao Itakagi przeprowadził kolejny atak taranem, ponownie ratując się skokiem na spadochronie i otrzymując kolejne odznaczenie. Stał się on w ten sposób jednym z dwóch żołnierzy odznaczonych Bukochosho podwójnie.
Wersje.
Łącznie w latach 1942–1945 zbudowano 2654 samoloty "Kawasaki Ki-61" wszystkich wersji.

</doc>
<doc id="509665" url="https://pl.wikipedia.org/wiki?curid=509665" title="Kodeks (bibliologia)">
Kodeks (bibliologia)



</doc>
<doc id="509671" url="https://pl.wikipedia.org/wiki?curid=509671" title="Nazwy miejscowości w obwodzie kaliningradzkim">
Nazwy miejscowości w obwodzie kaliningradzkim

Na terenie obwodu kaliningradzkiego dokonano dwóch znaczących zmian nazw miejscowości. W latach trzydziestych XX wieku Niemcy zmienili nazwy wielu miejscowości (nie tylko w ówczesnych Prusach Wschodnich) na brzmiące bardziej "niemiecko". Na terenie obecnego obwodu kaliningradzkiego, zmiany polegały głównie na zmianie nazw pochodzących z litewskiego i pruskiego, ale także niektórych nazw niemieckich (np. "Judendorf" na "Hermannswalde"). W roku 1946 władze radzieckie zmieniły nazwy praktycznie wszystkich miejscowości na terenie obwodu na rosyjskie, przeważnie niezwiązane z nazwami historycznymi.
Poniższe tabele zawierają współczesne nazwy miejscowości w obwodzie kaliningradzkim, a także ich historyczne nazwy niemieckie, polskie i litewskie, które w przypadku dwóch ostatnich tworzone były najczęściej przez transkrypcję albo dosłowne tłumaczenie. W nawiasie przy nazwie niemieckiej podano także niemiecką nazwę miejscowości po zmianach w latach 30. XX wieku.
Główne miasta
Pozostałe miejscowości

</doc>
<doc id="509673" url="https://pl.wikipedia.org/wiki?curid=509673" title="Gareth Southgate">
Gareth Southgate

Gareth Southgate (ur. 3 września 1970 w Watford) – angielski piłkarz i trener piłkarski. Selekcjoner reprezentacji Anglii w piłce nożnej.
Kariera piłkarska.
Występował na pozycji środkowego obrońcy lub pomocnika.
Z reprezentacją Anglii, w której barwach rozegrał 57 meczów, zdobył brązowy medal na Mistrzostwach Europy 1996, uczestniczył także w Mistrzostwach Świata 1998 (1/8 finału), Mistrzostwach Europy 2000 (runda grupowa) i Mistrzostwach Świata 2002 (ćwierćfinał). Podczas piłkarskiej kariery grał kolejno dla takich klubów jak Crystal Palace, Aston Villa oraz Middlesbrough. Z tym ostatnim w sezonie 2005/2006 dotarł do finału Pucharu UEFA. Southgate dwa razy zdobył Puchar Ligi Angielskiej - w 1996 z Aston Villą i w 2004 z Middlesbrough.
Kariera trenerska.
W czerwcu 2006 roku zastąpił Steve’a McClarena na stanowisku trenera zespołu Middlesbrough, którego trenerem pozostawał do 2009 roku.
W latach 2013-2016 pełnił funkcję menadżera reprezentacji Anglii do lat 21.
Reprezentacja Anglii.
Od 27 września 2016 pełnił funkcję tymczasowego selekcjonera Reprezentacji Anglii.
30 listopada 2016 poinformowano, że Southgate zostanie nowym selekcjonerem reprezentacji Anglii po tym, jak jako tymczasowy selekcjoner reprezentacji poprowadził ją w czterech meczach, w których Anglicy spisali się dobrze. Wraz z objęciem tej funkcji przestał trenować reprezentację do lat 21.

</doc>
<doc id="509674" url="https://pl.wikipedia.org/wiki?curid=509674" title="Crystal Palace Londyn">
Crystal Palace Londyn



</doc>
<doc id="509676" url="https://pl.wikipedia.org/wiki?curid=509676" title="Aion (zespół muzyczny)">
Aion (zespół muzyczny)

Aion – polska grupa muzyczna początkowo wykonująca gothic metal. Powstała w styczniu 1996 roku w Poznaniu. Ostatnie płyty grupy to nowoczesny heavy metal. Formacja od 2004 roku nie wydaje już nowych płyt. Jej działalność została zawieszona. Jako powód muzycy podają ogólne kłopoty na polskim rynku muzycznym oraz problem ze znalezieniem wydawcy.

</doc>
<doc id="509680" url="https://pl.wikipedia.org/wiki?curid=509680" title="Rogowiec (góra)">
Rogowiec (góra)

Rogowiec – szczyt o wysokości 870 m n.p.m. w południowo-zachodniej Polsce, w Sudetach Środkowych, w Górach Kamiennych, w paśmie Gór Suchych.
Góra położona jest około 3,3 km na południowy zachód od granic miejscowości Głuszyca, w środkowo-północnej części masywu Gór Suchych, po północno-wschodniej stronie od Waligóry.
Góra stożkowata i skalista. Zbocza strome i pocięte małymi, lecz głębokimi dolinkami, oraz usiane malowniczymi skałkami. Na wschodnich i północno-wschodnich zboczach dawne osuwiska.
Góra wraz z sąsiadującymi skałkami Skalne Bramy, zbudowana jest z permskich melafirów (trachybazaltów), należących do północnego skrzydła niecki śródsudeckiej.
Szczyt zwieńczony ruinami zamku Rogowiec.
Góra porośnięta lasem mieszanym bukowo–świerkowym regla dolnego.
Leży na obszarze Parku Krajobrazowego Sudetów Wałbrzyskich.
Przez szczyt prowadzą szlaki turystyczne:

</doc>
<doc id="509681" url="https://pl.wikipedia.org/wiki?curid=509681" title="Bodo Illgner">
Bodo Illgner

Bodo Illgner (ur. 7 kwietnia 1967 roku w Koblencji) – niemiecki piłkarz, grający na pozycji bramkarza. Z reprezentacją Niemiec, w której barwach rozegrał 54 mecze, zdobył mistrzostwo świata w 1990 roku i wicemistrzostwo Europy w 1992 roku. Przez pięć lat był zawodnikiem Realu Madryt. Dwukrotnie wygrał z nim rywalizację w Primera División i tyle samo razy triumfował w Lidze Mistrzów.
Sukcesy piłkarskie.
W reprezentacji Niemiec od 1987 do 1994 r. rozegrał 54 mecze – mistrzostwo świata 1990, wicemistrzostwo Europy 1992 oraz start na Mistrzostwach Świata 1994 (ćwierćfinał).
Życie prywatne.
Illgner jest żonaty z Bianką, z którą ma jedną córkę.

</doc>
<doc id="509693" url="https://pl.wikipedia.org/wiki?curid=509693" title="Senpai">
Senpai

 – japoński zwrot grzecznościowy, używany w odniesieniu do osoby relatywnie starszej wiekiem, o większym stażu, ze starszego, wcześniejszego rocznika, także posiadającej wyższy stopień szkoleniowy np. w sporcie. 
Ktoś, kto jest "senpai" dla jednej osoby, może być jednocześnie „kōhai” (tzn. młodszy, niższy stopniem, stażem) lub „dōhai” (tzn. równy stopniem) dla drugiej. W japońskich sztukach walki zwrotu grzecznościowego "senpai" najczęściej używa się w odniesieniu do starszego rangą kolegi, ale nie czarnego pasa, który szkoli młodszą grupę z polecenia sensei.
W karate Kyokushin tytułem "senpai" zwraca się do każdego współćwiczącego do 2 dan włącznie, jednak formy grzecznościowe nakazują zwracać się do osób posiadających 1 i 2 dan tytułem sensei.
W wersji tradycyjnej transkrypcji Hepburna reprezentującą wymowę japońskich słów 先輩 zapisywane jest przez m jako sempai. W wersji zmodyfikowanej reprezentującą pisownię kany prawidłowy zapis to senpai. Niezależnie od sposobu transkrypcji prawidłowa wymowa używa głoski [m]

</doc>
<doc id="509695" url="https://pl.wikipedia.org/wiki?curid=509695" title="Endothelium">
Endothelium



</doc>
<doc id="509696" url="https://pl.wikipedia.org/wiki?curid=509696" title="Andreas Köpke">
Andreas Köpke

Andreas Köpke (ur. 12 marca 1962 w Kilonii) – niemiecki piłkarz występujący na pozycji bramkarza. Ojciec innego piłkarza, Pascala Köpkego.
Kariera klubowa.
Köpke jest wychowankiem klubu Holstein Kiel, gdzie treningi rozpoczął w 1967 roku. W 1979 roku został włączony do jego pierwszej drużyny, grającej w 2. Bundeslidze. W 1981 roku spadł z zespołem do Oberligi. W Holstein spędził jeszcze 2 lata.
W 1983 roku Köpke przeniósł się do drugoligowego SC Charlottenburg. Przez rok wystąpił tam 38 ligowych pojedynkach. W 1984 roku po spadku jego zespołu do Oberligi, przeszedł do Herthy Berlin, występującej w 2. Bundeslidze. Jej barwy reprezentował przez kolejne 2 lata.
W 1986 roku przeszedł do 1. FC Nürnberg, grającego w Bundeslidze. W tych rozgrywkach zadebiutował 9 sierpnia 1986 roku w przegranym 3:5 meczu z Werderem Brema. 31 października 1992 roku w wygranym 2:1 spotkaniu z 1. FC Köln strzelił gola z rzutu karnego, który był jego pierwszym w trakcie kariery. W 1993 roku został wybrany Niemieckim Piłkarzem Roku. W 1. FC Nürnberg Köpke grał przez 8 lat.
W 1994 roku przeniósł się do innego pierwszoligowego zespołu, Eintrachtu Frankfurt. Pierwszy ligowy mecz zaliczył tam 20 sierpnia 1994 roku przeciwko 1. FC Köln (0:0). W Eintrachcie przez 2 lata rozegrał 66 spotkań. W 1996 roku został wybrany Najlepszym Bramkarzem Europy oraz Najlepszym Bramkarzem Świata. W tym samym roku spadł z klubem do 2. Bundesligi, po czym opuścił drużynę.
Latem 1996 roku Köpke podpisał kontrakt z francuskim Olympique Marsylia. W 1998 roku zajął z nim 4. miejsce w Ligue 1. Pod koniec tego samego roku ponownie został graczem drużyny 1. FC Nürnberg (Bundesliga). W 1999 roku spadł z nią do 2. Bundesligi, a w 2001 roku zakończył karierę.
Kariera reprezentacyjna.
W reprezentacji RFN Köpke zadebiutował 30 maja 1990 roku w wygranym 1:0 towarzyskim meczu z Danią. W tym samym roku znalazł się w kadrze na Mistrzostwa Świata. Nie zagrał na nich ani razu, a jego drużyna zajęła 1. miejsce w turnieju.
W 1992 roku Köpke został powołany do kadry na Mistrzostwa Europy. Nie wystąpił na nich w żadnym spotkaniu, ale wywalczył z reprezentacją wicemistrzostwo Europy. W 1994 roku ponownie wziął udział w Mistrzostwach Świata. Tym razem również nie zagrał na nich ani razu, a Niemcy zakończyli turniej w ćwierćfinale.
W 1996 roku Köpke ponownie był w drużynie na Mistrzostwa Europy. Wystąpił na nich w pojedynkach z Czechami (2:0), Rosją (3:0), Włochami (0:0), Chorwacją (2:1), Anglią (1:1, 7:6 w rzutach karnych) oraz w finale z Czechami (1:1, 2:1 po dogrywce). Niemcy zostali triumfatorem tamtego turnieju.
W 1998 roku Köpke po raz trzeci w karierze uczestniczył w Mistrzostwach Świata. Zagrał na nich w meczach ze Stanami Zjednoczonymi (2:0), Jugosławią (2:2), Iranem (2:0), Meksykiem (2:1) oraz z Chorwacją (0:3), a drużyna Niemiec odpadła z mundialu w ćwierćfinale. W latach 1990–1998 w drużynie narodowej Köpke rozegrał w sumie 59 spotkań.

</doc>
<doc id="509699" url="https://pl.wikipedia.org/wiki?curid=509699" title="Kōhai">
Kōhai

 – słowo określające młodszych wiekiem lub stażem mężczyzn. Dotyczy zorganizowanych grup społecznych jak: szkoły, kluby sportowe, instytucje itp.
Określenia tego używa się także w japońskich sztukach walki w odniesieniu do osoby, która ma niższy stopień szkoleniowy wobec innych. Ktoś, kto jest kōhai dla jednej osoby, może być jednocześnie „senpai” (tzn. starszy wiekiem, stażem) lub „dōhai” (tzn. równy) dla drugiej.

</doc>
<doc id="509701" url="https://pl.wikipedia.org/wiki?curid=509701" title="Tunja">
Tunja

Tunja – miasto w środkowej Kolumbii, w Kordylierze Wschodniej (Andy), na wysokości 2820 metrów, ośrodek administracyjny departamentu Boyacá. Około 120 tys. mieszkańców. Siedziba rzymskokatolickiej archidiecezji.

</doc>
<doc id="509702" url="https://pl.wikipedia.org/wiki?curid=509702" title="Rezerwat przyrody Rawka">
Rezerwat przyrody Rawka

Rezerwat przyrody Rawka – krajobrazowy rezerwat przyrody znajdujący się na terenie województwa łódzkiego i mazowieckiego.
Charakterystyka.
Rezerwat obejmuje koryto rzeki Rawki od źródeł po ujście do Bzury (ok. 97 km), a także dolne odcinki prawobrzeżnych dopływów (Krzemionki, Korabiewki, Rokity i Grabianki), starorzecza oraz pasy gruntów przylegające do brzegów o szerokości 10 m. Rawka jest rzeką o czystej wodzie i szybkim nurcie, silnie meandrującą. Celem ochrony rezerwatu jest zachowanie w naturalnym stanie typowej rzeki nizinnej średniej wielkości wraz z krajobrazem jej doliny oraz środowiska życia wielu rzadkich i chronionych roślin i zwierząt.
Na terenie rezerwatu występuje kilkadziesiąt zespołów i zbiorowisk roślinności nieleśnej oraz kilka zespołów leśnych i zaroślowych. Większość powierzchni zajmują łąki, lasy łęgowe i olszowe, fragmenty torfowisk oraz roślinność szuwarowa.
Obszar rezerwatu objęty jest ochroną czynną.
Flora i fauna.
Stwierdzono tu występowanie ponad 540 taksonów roślin naczyniowych, w tym 27 chronionych, m.in. starodub łąkowy, wroniec widlasty i wielosił błękitny.
W dolinie Rawki gniazduje około 100 gatunków ptaków. Do ciekawszych gatunków jakie można tu spotkać należą: zimorodek, bielik, orlik krzykliwy, żuraw, czapla, derkacz, bekas kszyk. W wodach rzeki żyje 18 gatunków ryb i minóg strumieniowy.
Spośród ssaków występuje tu m.in. wydra, piżmak, rzęsorek rzeczek oraz bóbr reintrodukowany tu w roku 1983. Ze względu na szybki nurt Rawki, bobry nie budują na tej rzece żeremi ani tam, lecz gnieżdżą się w norach wykopanych w piaszczystym brzegu. Bobrze tamy zaobserwowano jednak na niektórych dopływach Rawki.
Inne formy ochrony przyrody.
Na odcinku od Starej Rawy do Bolimowa rezerwat leży w granicach Bolimowskiego Parku Krajobrazowego, natomiast dłuższy odcinek od Żydomic do Bolimowa wchodzi w skład obszaru siedliskowego sieci Natura 2000 „Dolina Rawki” PLH100015.
Odcinki rezerwatu położone poza terenem Bolimowskiego Parku Krajobrazowego w dużej części leżą na terytorium obszarów chronionego krajobrazu: Górnej Rawki, Bolimowsko-Radziejowickiego z doliną środkowej Rawki (na krótkim odcinku także jego części położonej w woj. mazowieckim) oraz Pradoliny Warszawsko-Berlińskiej.
Turystyka.
Przez teren rezerwatu przebiega kilka szlaków turystycznych i ścieżek przyrodniczych, zaś w środkowym i dolnym odcinku rzeki odbywają się spływy kajakowe. Rawka zwyciężyła w internetowym konkursie na Rzekę Roku 2014 . Zdobyła 7403 głosy. Rzeka jest bardzo atrakcyjnym miejscem ze względu na swoje walory turystyczno – rekreacyjne. Wzdłuż jej biegu wyznaczono szlaki dla rowerzystów i pieszych. Na przyrzecznych łąkach odbywają się plenerowe lekcje botaniki czy ornitologii.

</doc>
<doc id="509706" url="https://pl.wikipedia.org/wiki?curid=509706" title="Villavicencio">
Villavicencio

Villavicencio – miasto w środkowej Kolumbii, położone nad rzeką Guatiquía, na przedgórzu Kordyliery Wschodniej (Andy Północne). Jest ośrodkiem administracyjnym departamentu Meta. Według spisu ludności z 30 czerwca 2018 roku miasto liczyło 492 052 mieszkańców. 
Charakterystyka.
Villavicencio jest ośrodkiem handlowym regionu rolniczego i usługowo-gospodarczego wschodniej części kraju. Dobrze rozwinięty jest tu przemysł spożywczy. Miasto jest ważnym węzłem drogowym. Ponadto w Villavicencio działa uniwersytet. Mieści się tu siedziba archidiecezji rzymskokatolickiej w Kolumbii. W północnej części miasta funkcjonuje port lotniczy Santa Marta-Simón Bolívar. 
Geografia.
Miasto położone jest około 70 km na południowy wschód od stolicy kraju, Bogoty. Znajduje się w strefie czasowej . Położone jest w strefie klimatu tropikalnego monsunowego (Am) według klasyfikacji klimatów Köppena. 

</doc>
<doc id="509711" url="https://pl.wikipedia.org/wiki?curid=509711" title="Manizales">
Manizales

Manizales – miasto w środkowej Kolumbii, w Kordylierze Środkowej (Andy), na wysokości 2150 metrów, ośrodek administracyjny departamentu Caldas. Około 363 tys. mieszkańców.
W mieście rozwinął się przemysł spożywczy, włókienniczy, odzieżowy, maszynowy oraz elektrotechniczny.

</doc>
<doc id="509715" url="https://pl.wikipedia.org/wiki?curid=509715" title="Key to My Soul">
Key to My Soul

Key to My Soul – trzeci album studyjny niemieckiej wokalistki pop Sarah Connor wydany dnia 10 listopada 2003 w krajach niemieckojęzycznych oraz dnia 12 grudnia 2003 w Polsce nakładem wytwórni Sony Music.
Informacje o albumie.
Prace nad produkcją krążka wokalistka rozpoczęła na początku roku 2003, ponad dwa lata po wydaniu na rynki muzyczne pierwszego singla. Swoje ówczesne doświadczenia profesjonalne oraz personalne Sarah Connor zawarła w lirycznej warstwie wydawnictwa, poprzez współpracę ze znanymi z poprzednich sesji nagraniowych producentów oraz wkład samodzielny.
"Mój trzeci album studyjny jest do tej pory najbardziej personalny. Przy pomocy znakomitych producentów udało mi się stworzyć krążek, którego przesłanie zrozumie każdy na świecie. Przy pracach nad wydawnictwem po raz kolejny pomagał mi TQ – ta kompozycja jest efektem współpracy, która znalazła się na wyższym, poważniejszym poziomie w porównaniu z naszą poprzednią piosenką."
Produkcja.
Przy produkcji "Key to My Soul" artystkę wspomagali jej stali współpracownicy, Kay Denar i Rob Tyger, którzy stworzyli i wyprodukowali większość materiału zawartego na wydawnictwie. Oprócz duetu, z piosenkarką ponownie podjął współpracę amerykański wokalistka R&amp;B Terrance Quaites, który przy okazji debiutanckiego albumu nagrał z Connor pierwszy singel w jej karierze muzycznej. Efektem kolaboracji jest kompozycja „Love Is Color-Blind”, która zawiera również gościnny wokal piosenkarza. Diane Warren, popularna autorka tekstów muzycznych, twórczyni utworów Toni Braxton, Céline Dion, czy Anastacii stała się kompozytorką ballady „I Want Some of That”.
Do współpracy artystka zaprosiła również legendarnego producenta Narada Michaela Waldena znanego z pracy z Whitney Houston, Arethą Franklin, Steviem Wonderem, czy Gladys Knight, który stworzył balladę „I'm Gonna Find You”. Sama wokalistka wyznała, iż „ten soulowy utwór świetnie wyeksponował mój głos”.

</doc>
<doc id="509717" url="https://pl.wikipedia.org/wiki?curid=509717" title="Metal Mind Productions">
Metal Mind Productions

Metal Mind Productions (MMP, Metal Mind Records) – jedna z największych niezależnych polskich wytwórni płytowych. Została założona w 1987 roku w Katowicach.
MMP posiada ponad tysiąc licencji i ma na swoim koncie ponad 10 milionów sprzedanych nośników. Wytwórnia wydaje przede wszystkim płyty z muzyką metalową i rockową. Jako dystrybutor Metal Mind Productions współpracuje m.in. z Roadrunner Records, MVD, Sony Music czy Plastic Head. MMP jest poza tym wydawcą najstarszego wydawanego obecnie w Polsce czasopisma o muzyce metalowej – Metal Hammer (wydawane od 1990).
Jako agencja koncertowa MMP organizuje co roku Metalmanię, największy festiwal metalowy w Europie Środkowo-Wschodniej. Metal Mind Productions zorganizowała w sumie ponad tysiąc koncertów w Polsce, w tym Monsters of Rock w 1991 roku.
Od 2002 roku wytwórnia wydaje płyty DVD. W 2005 roku wydała ponad 60 tytułów, w tym koncerty m.in. Deep Purple, Tiamat, TSA, Perfectu, Armii czy Acid Drinkers.
16 grudnia 2010 zmarł założyciel wytwórni Tomasz Dziubiński. Po śmierci Tomasza Dziubińskiego stanowisko prezesa Metal Mind objęła jego żona Mariola Dziubińska.
Proces sądowy.
W lutym 2004 prokuratura wszczęła śledztwo w sprawie obrazy uczuć religijnych przez Metal Mind na podstawie zawiadomienia złożonego przez dyrektora krakowskiego ośrodka TVP. Podczas nagrywanego w krakowskiej telewizji koncertu norweskiego zespołu Gorgoroth na scenie wisiały nagie osoby na krzyżach, w scenografii wykorzystano m.in. symbole satanistyczne, szczątki zwierząt i sztuczną krew.
Prokuratura zarzuciła Tomaszowi Dziubińskiemu, prezesowi firmy Metal Mind Productions, że podjął się realizacji koncertu wiedząc, że proponowana przez członków zespołu Gorgoroth scenografia zawiera treści satanistyczne i obrażające krzyż jako przedmiot czci chrześcijan.
26 czerwca 2007 Sąd Rejonowy dla Krakowa Podgórza skazał oskarżonego o obrazę uczuć religijnych Tomasza Dziubińskiego na karę 10 tys. zł grzywny. Nakazał mu także pokrycie kosztów i opłat sądowych w wysokości ponad 2 tys. zł – poinformowano w sądzie. Sąd orzekł także przepadek dowodu z zarejestrowanym na kasecie koncertem. Decyzją sądu trafi on do zbiorów audiowizualnych Biblioteki Jagiellońskiej.

</doc>
<doc id="509719" url="https://pl.wikipedia.org/wiki?curid=509719" title="Leonard Pietraszak">
Leonard Pietraszak

Leonard Józef Pietraszak (ur. 6 listopada 1936 w Bydgoszczy, zm. 1 lutego 2023 w Warszawie) – polski aktor teatralny, filmowy i telewizyjny.
Życiorys.
Urodził się jako syn Aleksandra (1902–1988), powstańca wielkopolskiego, żołnierza Korpusu Ochrony Pogranicza. Dzieciństwo spędził w Bydgoszczy, gdzie zamieszkiwał w domu przy ul. Gdańskiej 95, a po 1945 przy ul. Grunwaldzkiej 38. Gdy mieszkał pod tamtym adresem poznał go, mieszkający niedaleko kamienicy Edward Rinke. Ponieważ młody Leonard Pietraszak chciał pójść w ślady brata, który boksował w Stanach Zjednoczonych, rozpoczął treningi pod okiem trenera Rinkego. Przygoda z boksem nie trwała długo. Pietraszak przegrał walkę w Solcu Kujawskim i ojciec zakazał mu boksować.
Absolwent miejscowego III Liceum Ogólnokształcącego im. Adama Mickiewicza (1954). Po zakończeniu liceum był instruktorem ds. prenumeraty prasy zakładowej w bydgoskim Ruchu. 19 czerwca 1959 zadebiutował jako aktor w teatrze, a rok później ukończył studia na Wydziale Aktorskim PWSTiF w Łodzi. W latach 1960–1962 był aktorem Teatrów Dramatycznych w Poznaniu, a od 1962 do 1965 roku aktorem Teatru Polskiego w Poznaniu. Następnie występował w teatrach warszawskich: w latach 1965–1971 w Teatrze Klasycznym, od sezonu 1971 do 1976 w Teatrze Komedii, a w latach 1977–2008 w Teatrze Ateneum im. Stefana Jaracza.
Popularność przyniosły mu role w serialach telewizyjnych: wystąpił jako Krzysztof Dowgird w serialu "Czarne chmury", jako doktor Karol Stelmach, przyjaciel głównego bohatera – inż. Stefana Karwowskiego w "40-latku" oraz płk. Wareda w "Karierze Nikodema Dyzmy". W latach 80. wystąpił w roli Kramera w dwóch częściach popularnych komedii "Vabank" i "Vabank II".
W 2000 roku aktor został odznaczony Krzyżem Oficerskim Orderu Odrodzenia Polski. W 2002, podczas VII Festiwalu Gwiazd w Międzyzdrojach, odcisnął dłoń na Promenadzie Gwiazd. W 2010 roku otrzymał złoty medal „Zasłużony Kulturze Gloria Artis”.
Kolekcjonował obrazy z okresu Młodej Polski. Swoją kolekcję przekazał w 2021 r. bydgoskiemu Muzeum Okręgowemu.
Był mężem aktorki Wandy Majerówny. Z pierwszego małżeństwa z Hanną, miał syna Mikołaja.
4 lutego 2023 aktora pożegnano w Warszawie podczas mszy świętej w Kościele Środowisk Twórczych przy placu Teatralnym. 7 lutego został pochowany w grobie swojej matki na Cmentarzu Starofarnym w Bydgoszczy.

</doc>
<doc id="509720" url="https://pl.wikipedia.org/wiki?curid=509720" title="Metal Mind Records">
Metal Mind Records



</doc>
<doc id="509721" url="https://pl.wikipedia.org/wiki?curid=509721" title="Ibagué">
Ibagué

Ibagué – miasto w środkowej Kolumbii, w Kordylierze Środkowej (Andy Północne). Położone jest na wysokości około 1300 metrów. Według spisu ludności z 30 czerwca 2018 roku miasto liczyło 492 554 mieszkańców. 
Miasto zostało założone w 1550 roku. Jest jednym z największych ośrodków przemysłowych Kolumbii. W Ibagué dominuje przemysł spożywczy, maszynowy, chemiczny oraz materiałów budowlanych. Miasto jest ośrodkiem handlowym regionu rolniczego. Funkcjonuje tu port lotniczy oraz dwa uniwersytety (założone w 1945 i 1954 roku). 
Współpraca.
Miasto Ibagué ma międzynarodowe umowy o współpracy z takimi miastami jak: 

</doc>
<doc id="509722" url="https://pl.wikipedia.org/wiki?curid=509722" title="MMP">
MMP



</doc>
<doc id="509724" url="https://pl.wikipedia.org/wiki?curid=509724" title="Ibague">
Ibague



</doc>
<doc id="509725" url="https://pl.wikipedia.org/wiki?curid=509725" title="Pereira">
Pereira

Pereira – miasto w środkowej Kolumbii, w Kordylierze Środkowej (Andy), na wysokości 1467 metrów, przy Drodze Panamerykańskiej, ośrodek administracyjny departamentu Risaralda. Około 392 tys. mieszkańców.
W mieście rozwinął się przemysł materiałów budowlanych, chemiczny oraz obuwniczy.

</doc>
<doc id="509726" url="https://pl.wikipedia.org/wiki?curid=509726" title="Histerektomia">
Histerektomia

Histerektomia – zabieg chirurgicznego usunięcia macicy.
Typy histerektomii.
Rozróżnia się następujące typy histerektomii:
Wykonanie tego zabiegu wiąże się zawsze z zaprzestaniem miesiączkowania z powodu braku błony śluzowej macicy, która jest zlokalizowana w trzonie macicy, a w przypadku równoczesnego usunięcia jajników powstaje stan chirurgicznie wywołanej menopauzy.
Techniki operacyjne.
Najogólniej możemy podzielić je na klasyczne oraz laparoskopowe.
Metody klasyczne dzielimy na wykonywane z dostępu przezbrzusznego oraz przezpochwowego.
Metody laparoskopowe:
W październiku 2018 r., New England Journal of Medicine opublikował wyniki badań wskazujących, że preferowanie metod laparoskopowych z uwagi na mniejszą liczbę powikłań oraz szybsze dochodzenie do pełnego zdrowia, w przypadku wczesnych stadiów nowotworu skutkuje istotnie mniejszą przeżywalnością.
Historia.
Zabieg histerektomii był też używany w Stanach Zjednoczonych w próbach zmiany orientacji seksualnej lesbijek.

</doc>
<doc id="509728" url="https://pl.wikipedia.org/wiki?curid=509728" title="Zdzisław Kuźniar">
Zdzisław Kuźniar

Zdzisław Kuźniar (ur. 26 lipca 1931 w Gdańsku) – aktor teatralny, filmowy i telewizyjny.
Życiorys.
Absolwent Państwowej Wyższej Szkoły Teatralnej w Krakowie (1955). 3 grudnia 1955 zadebiutował rolą kamerdynera księcia w spektaklu "Intryga i miłość" Friedricha Schillera w reż. Aleksandra Gąssowskiego w Teatrze Polskim w Poznaniu.
Występował na deskach teatrów: Dramatycznego w Poznaniu (1955–1960), Wybrzeże w Gdańsku (1960–1961), Rozmaitości we Wrocławiu (1961–1967) oraz Współczesnego we Wrocławiu (1967–1996).

</doc>
<doc id="509729" url="https://pl.wikipedia.org/wiki?curid=509729" title="Janusz Liberkowski">
Janusz Liberkowski

Janusz Liberkowski (ur. w 1954 w Nowej Soli) – polski inżynier i mechanik mieszkający w USA w Dolinie Krzemowej (Kalifornia).
Życiorys.
Jest absolwentem technikum elektrycznego w Zielonej Górze, oraz Politechniki Gdańskiej, którą ukończył w 1981 roku. Po ślubie z żoną Danutą w Nowej Soli oboje wyprowadzili się do Sopotu, a w roku 1984 wyemigrowali do USA. Pracował tam jako mechanik zatrudniony przez firmę Intel.
Janusz Liberkowski jest posiadaczem lub współposiadaczem 13 patentów; 7 z nich wdrożył Intel. Najstarszy z nich pochodzi z 1983 roku. Wynalazca należy też do PAEC – Polish American Engineers Club – polsko amerykańskiego klubu inżynierów.
19 maja 2006 wygrał pierwszy konkurs "American Inventor" amerykańskiej telewizji ABC za wynalazek sferycznego fotelika samochodowego (ang. "spherical safety seat") o nazwie "Anecia Safety Capsule" ochraniającego niemowlaki w trakcie kolizji. Fotelik ten powstał pod wpływem bólu wynalazcy po śmierci jego córki Anety w wypadku samochodowym. Idea wynalazku polega na tym, że wewnętrzna sfera porusza się w czasie zderzenia, m.in. ograniczając wpływ zderzenia przez zamianę energii kinetycznej uderzenia na ruch obrotowy. Za zwycięstwo w programie zarobił 1 mln dolarów. Liberkowski jest aktywnym uczestnikiem działalności postsolidarnościowej Polonii amerykańskiej, m.in. w jednym z nielicznych zagranicznych oddziałów Yacht Klubu Polski – YKP San Francisco. Jest żonaty, ma dwoje dzieci (bliźniaki).
Janusz Liberkowski bezpośrednio po wygranej w konkursie American Inventor podpisał kontrakt na wdrożenie fotelika kapsuły z największym amerykańskim producentem sprzętów dla dzieci firmą Evenflo. Koncern zaproponował mu stanowisko dyrektora projektu, a wkrótce tak zmodyfikował jego pomysł, że wynalazca stracił zainteresowanie współpracą. Wypowiedział więc umowę i na własną rękę rozpoczął dalsze badania. Obecnie szuka w Polsce partnerów do produkcji swej innowacyjnej kapsuły.

</doc>
<doc id="509740" url="https://pl.wikipedia.org/wiki?curid=509740" title="Yacht Klub Polski">
Yacht Klub Polski

Yacht Klub Polski (YKP) – stowarzyszenie zrzeszające niektóre polskie i polonijne kluby żeglarskie. 
Został oficjalnie zarejestrowany w organach administracji państwowej 10 grudnia 1924. Akcję rozpoczęli żeglarze z Warszawy pod przewodnictwem Antoniego Aleksandrowicza, który był też jednym z czterech założycieli i pierwszym prezesem Polskiego Związku Żeglarskiego. Komandorem Yacht Klubu Polski został gen. Mariusz Zaruski. Obecnym Komandorem jest Janusz Marek Taber. 

</doc>
<doc id="509741" url="https://pl.wikipedia.org/wiki?curid=509741" title="Zakon Rycerzy Jezusa Chrystusa">
Zakon Rycerzy Jezusa Chrystusa



</doc>
<doc id="509742" url="https://pl.wikipedia.org/wiki?curid=509742" title="Igor Przegrodzki">
Igor Przegrodzki

Igor Robert Przegrodzki (ur. 15 kwietnia 1926 w Landwarowie, zm. 27 lipca 2009 w Konstancinie-Jeziornie) – polski aktor filmowy, teatralny, i telewizyjny, reżyser teatralny, pedagog.
Życiorys.
Zawodu aktora uczył się w czasach okupacji w tajnym Studium Teatralnym w Wilnie. Jego debiut teatralny w roli Freda w "Pigmalionie" George’a Bernarda Shawa miał miejsce w marcu 1945 na scenie Teatru na Pohulance.
Związany był z wrocławskim Teatrem Polskim, gdzie stworzył dziesiątki ról: m.in. starego w "Krzesłach" Ionesco, starego aktora w "Garderobianym" Harwooda i króla-ojca w "Ślubie" Gombrowicza. Stworzył dziesiątki kreacji w spektaklach Teatru Telewizji, w filmach i serialach oraz w Polskim Radiu. Poza tym Przegrodzki reżyserował w operze i operetce, uczył na Wydziale Wokalnym Akademii Muzycznej we Wrocławiu, pełnił funkcję dziekana w PWST w Krakowie, przez pięć lat był dyrektorem Teatru Polskiego, był też wykładowcą w Studium Dramatycznym przy Teatrze. Grał w przedstawieniach wielu reżyserów: od Tadeusza Minca, przez Jerzego Grzegorzewskiego, po Pawła Miśkiewicza.
Ostatnie lata życia spędził jako aktor warszawskiego Teatru Narodowego.
Msza żałobna odbyła się 3 sierpnia 2009 w kościele św. Brata Alberta i św. Andrzeja Apostoła w Warszawie (kościele środowisk twórczych); aktor został pochowany następnego dnia na cmentarzu św. Wawrzyńca we Wrocławiu.

</doc>
<doc id="509745" url="https://pl.wikipedia.org/wiki?curid=509745" title="Pałac Biskupów Krakowskich w Warszawie">
Pałac Biskupów Krakowskich w Warszawie

Pałac Biskupów Krakowskich – pałac znajdujący się przy ul. Miodowej 5 w Warszawie (róg ul. Senatorskiej).
Historia.
Budowę pałacu rozpoczęto w 1622 roku dla biskupa krakowskiego Jakuba Zadzika. Był oficjalną rezydencją miejską biskupów krakowskich, którzy jako senatorowie duchowni musieli brać udział w pracach senatu Rzeczypospolitej.
Po zniszczeniach w czasie potopu szwedzkiego został odbudowany w 1668 dla biskupa Andrzeja Trzebickiego. W połowie XVIII wieku pałac był już bardzo zniszczony. 
W latach 1760–1762 został poddany gruntownej przebudowie z inicjatywy biskupa Kajetana Sołtyka najprawdopodobniej według projektu Jakuba Fontany. Pałac przybrał szatę późnobarokową. Należy on do stosunkowo mało rozpowszechnionego w Warszawie typu pałacu przyulicznego – zbudowanego w linii zabudowy ulicy. Po przebudowie pałac był budowlą jednopiętrową. Pierwsze piętro bardzo wysokie – mieściło sale reprezentacyjne. W tym stanie pałac utrwalił Canaletto w obrazie przedstawiającym widok ulicy Miodowej namalowanym w 1777 roku.
Od końca XVIII wieku budowla mieściła liczne urzędy. Po III rozbiorze Polski w 1795 roku stał się siedzibą prezydenta Prus Południowych von Hoyma. Po roku 1828 został przebudowany na kamienicę czynszową dzieląc pomieszczenia frontowego budynku stropem. Po roku 1910 roku został częściowo wyburzony od strony pałacu Teppera w związku z budową nowej kamienicy. 
Pałac był spalony we wrześniu 1939, a zburzony w powstaniu warszawskim. Odbudowany został po wojnie w latach 1948–1950 według projektu Ludwika Borawskiego i Wacława Podlewskiego na siedzibę Zjednoczenia Przemysłu Lotniczego i Silnikowego. Elewacji od strony ul. Miodowej przywrócono wygląd jaki otrzymała w latach 1760–1762 pozostawiając jednak podział pierwszego piętra na dwie kondygnacje. Przy rekonstrukcji posłużono się obrazem Canaletta. 
W 1969 na bocznej ścianie pałacu (od strony trasy W-Z) odsłonięto tablicę upamiętniającą urodzonego tam Wacława Gąsiorowskiego.
W 2010 pałac wrócił do spadkobierców Edwarda Piotrowskiego, jego ostatniego przedwojennego właściciela.

</doc>
<doc id="509747" url="https://pl.wikipedia.org/wiki?curid=509747" title="Sapudi">
Sapudi

Sapudi – wyspa na Morzu Jawajskim w Indonezji, na wschód od Madury; powierzchnia 138,8 km², długość linii brzegowej 47,8 km.
Powierzchnia nizinna, wysokość do 120 m n.p.m. Uprawa ryżu, kukurydzy; rybołówstwo; główne miasto Gayan.
Administracyjnie należy do prowincji Jawa Wschodnia.

</doc>
<doc id="509750" url="https://pl.wikipedia.org/wiki?curid=509750" title="Naczynie krwionośne">
Naczynie krwionośne

Naczynie krwionośne – część układu krążenia służąca do transportowania krwi przez organizm. Są trzy główne rodzaje naczyń krwionośnych: tętnice (odbierające krew z serca), włośniczki (za pośrednictwem których następuje wymiana substancji między krwią a tkankami) i żyły (przenoszące krew z powrotem do serca). Tętnice rozdzielają się na tętniczki i dalej na naczynia włosowate, które z kolei łączą się w żyłki i dalej w żyły.
Fizjologia.
Naczynia krwionośne nie biorą aktywnego udziału w transportowaniu krwi. Tętnice, a także – do pewnego stopnia – żyły mogą zmieniać swoją średnicę dzięki działaniom warstwy mięśniowej. Przykładowym czynnikiem wywołującym wazokonstrykcję jest wazopresyna, zaś wazodylatację – tlenek azotu(II). Regulacje takie są kontrolowane przez autonomiczny układ nerwowy. Pozwalają one na regulowanie przepływu krwi oraz są wykorzystywane w termoregulacji.
Tlen (związany z hemoglobiną w czerwonych krwinkach) jest najważniejszą substancją przenoszoną przez krew. W tętnicach nasycenie hemoglobiny tlenem wynosi 97%, a ciśnienie cząstkowe tlenu jest równe 95 mm Hg. W żyłach natomiast hemoglobina jest wysycona tlenem średnio w 70%, zaś ciśnienie cząstkowe tlenu jest równe około 40 mm Hg. W małym krwiobiegu wartości te są odwrócone. Tętnica płucna prowadzi do płuc krew z niską zawartością tlenu, aby została tam natlenowana, zaś żyła płucna wyprowadza z płuc krew z wysoką zawartością tlenu; mimo to terminy "krew tętnicza" i "krew żylna" oznaczają, odpowiednio, krew natlenowaną i krew odtlenowaną.
Ciśnienie krwi w naczyniach krwionośnych jest tradycyjnie wyrażane w milimetrach słupa rtęci (1 mm Hg = 133 Pa). Średnia wartość ciśnienia krwi w tętnicach u dorosłego człowieka wynosi około 120 mm Hg przy skurczu i 80 mm Hg przy rozkurczu. Dla porównania ciśnienie krwi w układzie żylnym nie zmienia się w rytm skurczów serca, natomiast zależy ono od aktualnej pozycji ciała i umiejscowienia oraz rodzaju żyły. Dla dorosłego człowieka w pozycji leżącej różni się ono o 10–15 mm Hg, przy czym w żyłach głównych jest najniższe (około 0 mm Hg), natomiast w żyłkach najwyższe.
Przenikalność śródbłonka jest decydująca dla przekazywania substancji dla tkanek. Jest ona zwiększona podczas stanu zapalnego w odpowiedzi na działanie histaminy, prostaglandyn i interleukin. Zjawisko to leży u podłoża większości objawów zapalenia (opuchliznę, zaczerwienienie i ocieplenie).
Choroby.
Naczynia krwionośne mają ogromne znaczenie w niemal każdym schorzeniu. Przykładowo nowotwór złośliwy nie może się rozwijać jeśli nie wywoła angiogenezy (nie wytworzy nowych naczyń krwionośnych), aby zapewnić dla siebie niezbędne substancje. Natomiast choroba niedokrwienna serca, wywołana najczęściej przez miażdżycę tętnic wieńcowych jest najpowszechniejszą przyczyną śmierci na świecie.
Przenikalność naczyń krwionośnych jest zwiększona podczas zapalenia. Fizyczny uraz może doprowadzić do krwawienia w wyniku uszkodzenia śródbłonka. Natomiast niedrożność naczynia krwionośnego w wyniku miażdżycy, zakrzepu lub obecności ciała obcego prowadzi do niedokrwienia tkanek podlegających danej tętnicy, lub nawet ich nekrozy. W naczyniu krwionośnym, w którym wystąpiły problemy z drożnością, powstają zawirowania w przepływie krwi, podczas gdy normalnie jest on laminarny. Zawirowania te „dopychają” cholesterol lub chylomikrony do śródbłonka, powiększając w ten sposób zator.
Układowe zapalenia naczyń powstają w wyniku choroby autoimmunologicznej lub infekcji.

</doc>
<doc id="509753" url="https://pl.wikipedia.org/wiki?curid=509753" title="Architektura tradycyjna">
Architektura tradycyjna



</doc>
<doc id="509754" url="https://pl.wikipedia.org/wiki?curid=509754" title="Maszyna sterowa">
Maszyna sterowa

Maszyna sterowa (maszynka sterowa) − maszyna odpowiedzialna za wychylanie steru na statku (okręcie). Jest połączona z nadajnikiem urządzenia sterowego (np. na mostku kapitańskim) oraz bezpośrednio ze sterem.
Ze względu na rozmiary statków i związane z tym gabaryty płetwy sterowej, ręczne wychylanie steru jest niemożliwe. Maszynka sterowa umożliwia to zadanie dzięki napędowi parowemu, elektrycznemu lub hydraulicznemu. Umiejscowiona jest w skrajniku rufowym jednostki pływającej. Na dużych okrętach wojennych, ze względu na krytyczne znaczenie tego urządzenia dla ich bezpieczeństwa, pomieszczenie maszyny sterowej jest wyjątkowo silnie opancerzone.

</doc>
<doc id="509756" url="https://pl.wikipedia.org/wiki?curid=509756" title="France Gall">
France Gall

France Gall, właśc. Isabelle Geneviève Marie Anne Gall (ur. 9 października 1947 w Paryżu, zm. 7 stycznia 2018 w Neuilly-sur-Seine) – francuska piosenkarka, zwyciężczyni konkursu Eurowizji 1965.
Życiorys.
Isabelle Geneviève Marie Anne Gall urodziła się 9 października 1947 roku w 12. dzielnicy Paryża. 
Pochodziła z rodziny związanej z muzyką i sztuką; jej ojcem był Robert Gall – tekściarz tworzący w latach 60. XX wieku dla takich artystów jak m.in.: Edith Piaf, Marie Laforêt czy Charles Aznavour. Matką Isabelle była natomiast Cécile Berthier – córka Paula Berthiera, kompozytora i współzałożyciela chóru męskiego "Les Petits Chanteurs à la Croix de Bois" oraz siostra Jacquesa Berthiera – kompozytora chrześcijańskiej muzyki liturgicznej i organisty. Kuzynami Isabelle Gall byli: muzyk Vincent Berthier de Lioncourt, gitarzysta Denys Lable oraz rzeźbiarz François Brochet.
W 1965 reprezentowała Luksemburg podczas Konkursu Piosenki Eurowizji w Neapolu. Wykonała wówczas piosenkę Serge’a Gainsbourga "Poupée de cire, poupée de son", która zwyciężyła w konkursie. W latach 1966–1972 regularnie koncertowała w Niemczech. W 1987 nagrała dedykowaną Elli Fitzgerald piosenkę "Ella, elle l'a", która stała się przebojem dyskotek i doczekała wielu coverów (m.in. Francis Cabrel, Kate Ryan, Alizée, Jenifer Bartoli, Natalia Szroeder).
Zmarła w wyniku komplikacji po zakażeniu spowodowanym chorobą nowotworową.

</doc>
<doc id="509757" url="https://pl.wikipedia.org/wiki?curid=509757" title="Postulaty Bohra">
Postulaty Bohra



</doc>
<doc id="509764" url="https://pl.wikipedia.org/wiki?curid=509764" title="Trójpański Kamień">
Trójpański Kamień

Trójpański Kamień (cz. "Třípanský kámen", niem. Dreiherrenstein) – historyczny kamień graniczny w Sudetach Środkowych w Górach Kamiennych w paśmie Gór Suchych.
Jest to kamień graniczny w kształcie trójbocznego ostrosłupa z piaskowca, stojący na zachodnim zboczu Leszczyńca (736 m n.p.m.) na granicy polsko-czeskiej, który w 1732 roku postawiono na styku dawnych granic: Czech, Śląska i Hrabstwa kłodzkiego. Na jego ścianach znajdują się nieco zatarte herby i inicjały właścicieli stykających się w tym miejscu dóbr: MGVH (Max Graf von Hochberg) – hrabiego von Hochberg z Książa, JBVS (Joseph Baron von Stiellfried) – barona von Stiellfrieda z Nowej Rudy oraz OAB (Otmar Abbas Braunensis) – Otmara Zinke, opata benedyktynów z Broumowa. W różnych miejscach słupa wykuto też wtórnie kilka dat (późniejszych rozgraniczeń?) i innych liczb (numery słupków granicznych?), a nawet znak triangulacyjny.

</doc>
<doc id="509765" url="https://pl.wikipedia.org/wiki?curid=509765" title="Ryszard Kotys">
Ryszard Kotys

Ryszard Czesław Kotys (ur. 20 marca 1932 w Mniowie jako Ryszard Czesław Kotas, zm. 27 stycznia 2021 w Poznaniu) – polski aktor filmowy, telewizyjny, teatralny i dubbingowy, reżyser i scenarzysta.
Życiorys.
Był synem Czesława Kotasa (1903–1984) i Ireny (ok. 1912–1984). W 1953 roku ukończył Państwową Wyższą Szkołę Aktorską w Krakowie, debiutował na deskach Teatru im. Stefana Żeromskiego w Kielcach. Przez następne lata występował kolejno w teatrach: Wybrzeże w Gdańsku, Polskim we Wrocławiu, Ludowym w Krakowie, Ziemi Krakowskiej w Tarnowie, Dramatycznym im. Aleksandra Węgierki w Białymstoku, im. Jana Kochanowskiego w Opolu i im. Stefana Jaracza w Łodzi, gdzie zajmował się również reżyserią.
W ciągu ponad 65 lat kariery zagrał w ponad 40 serialach i 150 filmach fabularnych. Popularność przyniosła mu rola Mariana Paździocha, sąsiada Ferdynanda Kiepskiego, którą odgrywał przez 21 lat w serialu telewizyjnym "Świat według Kiepskich". Był także jednym z kandydatów do roli głównego bohatera. Ze względu na zaawansowany wiek i pogarszający się stan zdrowia aktor wycofał się z występów w teatrze i filmach, jednak wciąż występował w serialu "Świat według Kiepskich".
Życie prywatne.
Dwukrotnie żonaty. Rozwiedziony z pierwszą żoną, scenografką Barbarą Wojtkowską (zm. 2017). Mieli syna Piotra (ur. 1956), kapitana żeglugi wielkiej. W latach 80. XX wieku ożenił się z młodszą o 26 lat aktorką Kamilą Sammler. Miał z nią syna, Eryka (ur. 1987). Pod koniec życia mieszkał w Lusowie pod Poznaniem.
Na początku 2017 trafił do szpitala z powodu zapalenia płuc i obecności płynu w jamie opłucnej. Pod koniec życia zmagał się z demencją oraz problemami z poruszaniem się. W styczniu 2021 wykryto u niego infekcję COVID-19. Zmarł po kilku dniach pobytu w szpitalu, w nocy z 27 na 28 stycznia 2021 roku. Został pochowany na cmentarzu w Lusowie. Ceremonia miała charakter świecki.

</doc>
<doc id="509767" url="https://pl.wikipedia.org/wiki?curid=509767" title="Vincenzo Gioberti">
Vincenzo Gioberti

Vincenzo Gioberti (ur. 5 kwietnia 1801 w Turynie, zm. 26 października 1852 w Paryżu) – włoski filozof, teolog i polityk.
Przez pewien czas był nadwornym kapelanem króla Sardynii Karola Alberta, został jednak zmuszony do wyjazdu z Piemontu ze względu na swoje przekonania.
Był jednym z głównych ideologów neogwelfizmu i w ogóle "Risorgimenta". Uważał, że Włochy powinny się zjednoczyć pod władzą papieża, o czym pisał w swojej książce "O moralnym i politycznym prymacie Włochów" ("Del primato morale e civile degli Italiani", 1843). Uzyskała ona dużą popularność dzięki temu, że wzbudzała dumę narodową Włochów.
Gdy okazało się, że papież Pius IX nie chce wypowiedzieć wojny katolickiej Austrii, odciął się od swoich dawniejszych poglądów i stanął na czele rewolucyjnego rządu w Rzymie. Już jako republikanin opublikował pracę "O odrodzeniu obywatelskim Włoch" ("Del rinnovamento civile d’Italia", 1851).

</doc>
<doc id="509769" url="https://pl.wikipedia.org/wiki?curid=509769" title="Ptolemeusz Filadelfos (syn Kleopatry)">
Ptolemeusz Filadelfos (syn Kleopatry)

Ptolemeusz Filadelfos (ur. jesień 36 p.n.e., zm. 29 p.n.e.) – najmłodszy syn Marka Antoniusza i Kleopatry VII, ostatniej królowej Egiptu. Przyrodni brat Ptolemeusza Cezara, miał również jeszcze pięcioro przyrodniego rodzeństwa (dzieci Antoniusza z jego poprzednich małżeństw). Swoje imię dostał na cześć Ptolemeusza II Filadelfosa – syna Ptolemeusza I Sotera – pierwszego władcy Egiptu z macedońskiej dynastii Ptolemeuszy. Miało to najwyraźniej oznaczać, że jego ojciec, Antoniusz, jest nowym "Soterem" – założycielem nowej rzymsko-egipskiej dynastii królów. Ptolemeusz w 34 p.n.e., w wieku 2 lat, został ogłoszony królem Syrii i Anatolii.
W 30 p.n.e., po samobójstwie Antoniusza i Kleopatry, Ptolemeusz razem ze swoim rodzeństwem, bliźniakami: Aleksandrem Heliosem i Kleopatrą Selene, został zabrany przez Oktawiana Augusta do Rzymu. Dzieci zamieszkały z Oktawią, siostrą Oktawiana, żoną Antoniusza. Nie wiadomo nic więcej o dalszym życiu Ptolemeusza. Jego siostra, Kleopatra Selene, została żoną Juby II.

</doc>
<doc id="509770" url="https://pl.wikipedia.org/wiki?curid=509770" title="Flaga Torunia">
Flaga Torunia

Flaga Torunia – jeden z symboli miejskich Torunia.
Symbolika.
Flaga.
Flaga Torunia przedstawia dwa pasy: biały u góry i niebieski na dole. Na środku umieszczony jest anioł trzymający herb miasta. We fladze często bywa wkomponowany herb (na samym jej środku). Odległość herbu od górnego i dolnego brzegu flagi oraz od prawego i lewego brzegu flagi jest identyczna. Stosunek wysokości herbu do szerokości flagi wynosi 1:2.
Istnieje także flaga wielka miasta Torunia o wymiarach 150 x 240 cm, z herbem pośrodku. Wielka flaga jest podnoszona tylko na maszcie przed siedzibą organów miasta Torunia. Używanie flagi wielkiej jest zastrzeżone dla władz miasta.
Symbole i insygnia władzy miejskiej przywrócono Mocą Statutu Miasta z 1999 roku.
Chorągiew.
Chorągiew Torunia składa się z płata, głowicy i drzewca. Płat tkany i dwustronny ma kształt kwadratu o boku 100 cm i obszyty został złotymi frędzlami o szerokości 5 cm. Na jednej stronie widać flagę i herb Torunia, pod którym wyhaftowany został szkarłatnym szychem napis "Miasto Toruń". Ponad herbem znajduje się haftowany szychem złotym napis "Przetrwam". Litery napisów majuskulne. 
Na drugiej stronie dominują barwy szkarłatne oraz wkomponowana pośrodku salamandra (złota z czarnymi plamami) w złotych płomieniach. Pod nim występuje łaciński napis "Durabo", który jest haftowany złotym szychem. Litery napisów majuskulne.
Głowica składa się z tulei i zwieńczenia (corona murali w naturalnych barwach). Dodatkowo wspierana jest przez trzy kartusze, na których znajdują się herby Starego Miasta, Nowego Miasta i Podgórza. Drzewce mają 250 cm długości i 5 cm średnicy i są wykonane z drzewa toczonego (jesionu lub dębu). Łączone są metalową tuleją na wysokości dolnego brzegu płata. Na górze drzewca znajduje się osadzona głowica, a na dole metalowa stopka. 
Chorągiew towarzyszy różnym miejskim uroczystościom w Toruniu. Poczet chorągwi stanowi chorąży z dwuosobową asystą. Chorągiew może być eksponowana w: sali obrad Rady Miasta, podczas spotkań Przewodniczącego Rady Miasta lub Prezydenta z przedstawicielami dyplomatycznymi innych państw, parlamentu i rządu Rzeczypospolitej Polskiej, w miejscu odbywania uroczystości oficjalnych, w których uczestniczą upoważnieni przedstawiciele władz samorządowych miasta, przy podpisywaniu umów i porozumień.

</doc>
<doc id="509774" url="https://pl.wikipedia.org/wiki?curid=509774" title="Pałac Tyszkiewiczów w Warszawie">
Pałac Tyszkiewiczów w Warszawie

Pałac Tyszkiewiczów (nazywany także pałacem Tyszkiewiczów-Potockich) – pałac znajdujący się przy ul. Krakowskie Przedmieście 32 w Warszawie.
Historia.
Został zbudowany w XVIII wieku dla Ludwika Tyszkiewicza, hetmana polnego litewskiego ożenionego z Konstancją Poniatowską, bratanicą króla Stanisława Augusta. Należał do najpiękniejszych klasycystycznych pałaców Warszawy. Budowę pałacu rozpoczął w 1785 Stanisław Zawadzki, polski architekt, autor projektu m.in.: Pałacu w Śmiełowie i Pałacu w Lubostroniu. Prace kontynuował w latach 1786-92 Jan Chrystian Kamsetzer, który uczestniczył przy przebudowie Pałacu w Łazienkach. Architektami byli również: Henryk Marconi i Fryderyk A. Lessel. Na przełomie XVIII i XIX w. pałac był w zarządzaniu Tyszkiewiczów, którzy przebywając poza granicami wynajmowali go dygnitarzom i wojskowym. W 1820 pałac stał się siedzibą i wyłączną własnością Anny z Tyszkiewiczów po jej rozwodzie z Aleksandrem Potockim. W 1840 pałac zakupił od matki syn z pierwszego małżeństwa, August Potocki, i odtąd w ręku Potockich pozostawał on do 1923. W 1923 pałac zakupił Bank Gospodarstwa Krajowego, a ulokowano tu Polską Akademię Literatury oraz zbiory starodruków Biblioteki Narodowej. Pałac z powyrywanymi oknami przetrwał okres oblężenia Warszawy w 1939 roku. W czasie powstania warszawskiego został on celowo zbombardowany przez wojska niemieckie pociskami zapalającymi. Zniszczeniu uległa cała stolarka z XVIII i XIX wieku (drzwi, mozaiki podłogowe, stropy, panele ścienne, schody), a także bezcenne XVIII-wieczne stiuki w stylu pompejańskim, będące jednymi z najcenniejszych zabytków warszawskiego klasycyzmu pałacowego. Po zniszczeniach wojennych pałac włączono do głównego kampusu Uniwersytetu Warszawskiego i odbudowano w latach 1949–1956 według projektu Jana Dąbrowskiego, jedynie częściowo przywracając wnętrzom ich dawny wygląd. Jedynym z najlepiej zachowanych pomieszczeń jest dawna łazienka, znajdująca się na I piętrze w północnym skrzydle pałacu. Podczas odbudowy po II wojnie światowej została ona przebudowana na korytarz wiodący od rozbudowanej klatki schodowej do sal korpusu głównego pałacu. Na jej ścianach i sklepieniu wciąż podziwiać można różowe stiuki i resztki malowideł rodzajowych w stylu rzymskim.
Wygląd.
Pałac jest klasycystyczną budowlą z dwiema elewacjami od strony Krakowskiego Przedmieścia i placyku przy kościele Wizytek. Pałac należy do typu pierzejowego, co stanowi rozwiązanie unikatowe dla XVIII-wiecznej Warszawy, w której dominował typ pałacu dziedzińcowego. Skrzydła pałacu okalają dziedziniec wewnętrzny, mający charakter małego ogrodu. Jaroszewski tak opisuje wygląd Pałacu: „Architekt opracował starannie tylko elewacje od strony Krakowskiego Przedmieścia i od placu przed kościołem Wizytek, natomiast elewacjami od strony podwórza nie interesował się wcale”. Kamienny balkon od strony ulicy podtrzymywany jest przez cztery figury Atlasów wykutych w 1787 przez Andrzeja Le Bruna. W czasie budowy wzniesiono również oficynę równoległą do korpusu głównego pałacu, mieszczącą stajnie i wozownie oraz oranżerię (spalone w czasie Powstania Warszawskiego, rozebrane po II wojnie światowej). Do dziś zachowała się oryginalna fasada ozdobiona piaskowcowym kartuszem herbowym Potockich z figurami atlantów. Projekt pałacu nie przewidywał budowy sali balowej, co związane było z osobą fundatora, Ludwika Tyszkiewicza, który nie przepadał za hucznymi i głośnymi rozrywkami. W miejscu sali balowej zaprojektowana została obszerna bawialnia (dziś błędnie nazywana „salą balową”), nieposiadająca typowej dla sal balowych niszy, lub balkonu dla orkiestry.
Wnętrze.
Wnętrza pałacu otrzymały bogatą dekorację w modnym w II połowie XVIII wieku stylu pompejańskim, zaprojektowaną również przez Kamsetzera, a wykonaną przez włoskich sztukatorów: Giuseppe Amadio i Paolo Casasopra. Dziś oglądać można odtworzone i częściowo zachowane wnętrza na I piętrze: Salę Bilardową, Łazienkę pompejańską (przebudowaną po II wojnie na korytarz I piętra w skrzydle północnym), Salę Stołową i Salę Gościnną.
Na uwagę zasługuje zachowany częściowo w stanie oryginalnym, klasycystyczny hol wejściowy ozdobiony piaskowcem. Na parterze skrzydła północnego zachowały się XVIII i XIX-wieczne dekoracje sztukatorskie. Narożniki w znajdującej się tam sali owalnej (de facto ośmiokątnej, zwanej też „kolumnową”, obecnie sekretariat Instytutu Muzykologii) ozdobione są płaskorzeźbami przedstawiającymi polskich wieszczów narodowych (J. Słowackiego, A. Mickiewicza, J. Kochanowskiego i I. Krasickiego). W sali tej znajduje się także unikatowy marmurowy kominek z czerwonego marmuru, wykonany w stylu wczesnego warszawskiego rokoka. Pochodzi on z dawnego XVIII-wiecznego pałacu kasztelana krakowskiego Stanisława Poniatowskiego, dziadka Konstancji Poniatowskiej, ojca króla Stanisława Augusta Poniatowskiego. Pałac ów znajdował się niegdyś na posesji sąsiadującej z pałacem Tyszkiewiczów-Potockich od strony południowej, gdzie dziś stoi Pałac Uruskich (Krakowskie Przedmieście 30). Kominek został przeniesiony najprawdopodobniej w 1843, w momencie rozbiórki starego pałacu Poniatowskich.
W 1923 w pałacu znajdowała się ambasada Włoch.
W budynku znajdują się m.in. jednostki Wydziału Polonistyki (Instytut Kultury i Języka Polskiego dla Cudzoziemców „Polonicum”), Wydziału Historycznego (Instytut Muzykologii), Ośrodek Badań nad Antykiem Europy Południowo-Wschodniej, Studium Europy Wschodniej, Wydział Neofilologii, a także Muzeum Uniwersytetu Warszawskiego.

</doc>
<doc id="509779" url="https://pl.wikipedia.org/wiki?curid=509779" title="Fryderyk II legnicki">
Fryderyk II legnicki

Fryderyk II (ur. 12 lutego 1480 w Legnicy, zm. 17 października 1547 tamże) − książę legnicki, brzeski, ścinawski, głogowski i ziębicki, przedstawiciel śląskiej gałęzi dynastii Piastów, syn Fryderyka I legnickiego.
Życiorys.
W 1507 roku, nie będąc obciążonym obowiązkami państwowymi i wzorując się na księciu Legnicy Ludwiku II, odbył pielgrzymkę do Ziemi Świętej.
Władał księstwem legnickim od 1498, a Księstwem Brzegu od 1521 roku. Dzięki swej polityce finansowej powiększył obszar księstwa o ziemie zaodrzańskie.
W 1515 poślubił Elżbietę, najmłodszą córkę króla Kazimierza Jagiellończyka, która zmarła kilkanaście miesięcy później przy porodzie jedynej córki – Jadwigi. W 1519 roku ożenił się ponownie z Zofią Hohenzollern – siostrzenicą swojej pierwszej żony. Miał z nią dwóch synów: Fryderyka III i Jerzego II oraz córkę – żonę Jana Jerzego Hohenzollerna – margrabiego Brandenburgii.
Za jego rządów istniał założony w Legnicy uniwersytet. W swoich miastach książę działał na rzecz porządku, czystości, zlecając oświetlanie i brukowanie ulic. Do jego osiągnięć należało także zwiększanie obronności miast jego państwa, za jego wolą Legnica zmieniła swój układ przestrzenny przebudowując liczne kaplice i kościoły za murami miasta w system forteczny. Przed 1521 rokiem było na przedmieściach około 15 kościołów i kaplic, w tym Kolegiata pw. Grobu Świętego czy kościół Św. Jakuba w pobliżu bramy wrocławskiej, wszelkie te przybytki książę w obawie przed Turkami kazał rozebrać a na ich miejscu usypać wały i tworzyć drugą fosę. Razem z małżonką Zofią, ufundował także armatę z brązu dla obrony miasta.
8 kwietnia 1525 roku, ze względu na bliskie koligacje rodzinne z Hohenzollernami, a także na przyjaźń Zygmunta I króla Polski, wybrano go testorem traktatu krakowskiego.
W roku 1523 książę, mając pełny skarbiec, kupił od Jana Thurzo, brata biskupa wrocławskiego Jana Thurzo księstwo wołowskie. W tym samym roku przeszedł na protestantyzm i dał ludności księstwa wolność wyznania. Przez wiele lat popierał reformatora Kaspara Schwenkfelda, w końcu jednak pod naciskiem suwerena, króla czeskiego Ferdynanda I, zmusił go z racji jego radykalizmu do emigracji. W 1526 r. Fryderyk II był jednym z kandydatów na tron czeski (po matce Ludmile był wnukiem króla Jerzego z Podiebradów). W 1537 r. zawarł z margrabią brandenburskim traktat o wzajemnym dziedziczeniu, który po latach musiał wypowiedzieć pod naciskiem suwerena i stanów czeskich. Związek z Domem Brandenburskim pozostał jednak częścią jego testamentu politycznego i był realizowany przez jego synów, zwłaszcza Jerzego II brzeskiego. W 1542 poszerzył także władztwo na południu, gdy tytułem zastawu objął księstwo ziębickie.

</doc>
<doc id="509783" url="https://pl.wikipedia.org/wiki?curid=509783" title="Glauberyt (minerał)">
Glauberyt (minerał)

Glauberyt – minerał z gromady siarczanów. Jest minerałem rzadkim, rozpowszechnionym tylko w niektórych rejonach Ziemi. 
Nazwa pochodzi od nazwiska niemieckiego chemika J. R. Glaubera, który pierwszy zastosował go w medycynie jako środek przeczyszczający.
Charakterystyka.
Właściwości.
Tworzy kryształy o pokroju tabliczkowym, płytkowym lub słupkowym. Występuje w skupieniach zbitych, ziarnistych, ziemistych, nerkowatych. Prawidłowe kryształy spotykane są najczęściej w druzach mineralnych. Jest kruchy, przezroczysty, jest słonogorzki w smaku. Trudno rozpuszcza się w wodzie, na powietrzu przekształca się w gips.
Występowanie.
Składnik niektórych złóż solnych. Jest ewaporatem morskim, niekiedy jeziernym. Występuje wraz z nitronatrytem, sylwinem, halitem, gipsem.
Miejsca występowania:

</doc>
<doc id="509785" url="https://pl.wikipedia.org/wiki?curid=509785" title="Pismo aramejskie">
Pismo aramejskie



</doc>
<doc id="509786" url="https://pl.wikipedia.org/wiki?curid=509786" title="Pismo fenickie">
Pismo fenickie



</doc>
<doc id="509789" url="https://pl.wikipedia.org/wiki?curid=509789" title="Perturbacje">
Perturbacje



</doc>
<doc id="509791" url="https://pl.wikipedia.org/wiki?curid=509791" title="Bitwa Valarów">
Bitwa Valarów



</doc>
<doc id="509792" url="https://pl.wikipedia.org/wiki?curid=509792" title="Cesare Balbo">
Cesare Balbo

Hrabia Cesare Balbo (ur. 21 listopada 1789 w Turynie, zm. 3 czerwca 1853, tamże) — polityk, oficer i dyplomata włoski.
Jego ojcem był Prospero Balbo, burmistrz Turynu. Matka osierociła go, gdy miał trzy lata, był więc wychowywany przez prababcię. Był oficerem w armii napoleońskiej, a potem w armii Królestwa Sardynii.
Był jednym z głównych orędowników "Risorgimenta", uważał, że Włochy powinny zjednoczyć się pod przewodnictwem dynastii sabaudzkiej.
Napisał m.in.:

</doc>
<doc id="509793" url="https://pl.wikipedia.org/wiki?curid=509793" title="Kefas">
Kefas

Podobne:

</doc>
<doc id="509796" url="https://pl.wikipedia.org/wiki?curid=509796" title="Punkty libracji">
Punkty libracji



</doc>
<doc id="509806" url="https://pl.wikipedia.org/wiki?curid=509806" title="Takrolimus">
Takrolimus

Takrolimus – organiczny związek chemiczny, lek z grupy inhibitorów kalcyneuryny, makrolidów o działaniu immunosupresyjnym o nie do końca wyjaśnionym mechanizmie działania. Takrolimus wiąże się ze specyficzną cytoplazmatyczną immunofiliną (FKBP12) i hamuje zależne od wapnia kaskady przenoszenia sygnałów w limfocytach T, zapobiegając w ten sposób transkrypcji i syntezie interleukin: IL-2, IL-3, IL-4, IL-5 i innych cytokin, takich jak GM-CSF, TNF-α i IFN-γ. Takrolimus hamuje także uwalnianie mediatorów zapalenia z komórek tucznych skóry, bazofili i eozynofili. Takrolimus, wcześniej określany skrótem FK-506, został wyizolowany po raz pierwszy w 1984 roku z bakterii "Streptomyces tsukubaensis" pozyskanych z próbki ziemi znalezionej w północnej Japonii.
Przeciwwskazania.
Szczególną ostrożność należy zachować u pacjentów z:
Interakcje.
Nie stosować łącznie z:
Dawkowanie.
Stosuje się doustnie lub dożylnie, a w przypadku atopowego zapalenia skóry miejscowo na okolicę zmian skórnych.

</doc>
<doc id="509808" url="https://pl.wikipedia.org/wiki?curid=509808" title="Polewali">
Polewali

 
Polewali – miasto w Indonezji na wyspie Celebes nad zatoką Mandar w cieśninie Makasarskiej w prowincji Celebes Zachodni; ośrodek administracyjny dystryktu Polewali Mamasa zwanego "Polmas"; 59 tys. mieszkańców (2006).
Ośrodek regionu rolniczego, uprawa manioku, kawowca, kakaowca, palmy kokosowej; hodowla bydła i drobiu; przemysł spożywczy; rybołówstwo.

</doc>
<doc id="509809" url="https://pl.wikipedia.org/wiki?curid=509809" title="CODLAG">
CODLAG

CODLAG () – rodzaj siłowni na okręcie, składającego się zazwyczaj z wielu silników Diesla wytwarzających prąd elektryczny dla potrzeb silników elektrycznych prędkości marszowej (ekonomicznej), napędzających śruby okrętowe. Niezbędny nadmiar mocy potrzebny do osiągnięcia prędkości maksymalnej (pościgowej) umożliwia zastosowanie jednej lub więcej turbin gazowych przyłączonych do tychże śrub za pomocą przekładni redukcyjnych. Napęd ten jest modyfikacją napędu CODAG.
Siłownie w układzie CODLAG mogą posiadać wiele typowych, zunifikowanych silników wysokoprężnych. Położenie ich, kolejność podłączania, pracy jest dowolna ze względu na brak konieczności przekazywania mocy za pomocą wału śrubowego. Rolę tę całkowicie przejął prąd elektryczny. Silniki elektryczne w tym układzie napędu podłączane są do śrub napędowych bez pośrednictwa przekładni redukcyjnych. Rozwiązanie to obniża koszty eksploatacji oraz remontów okrętu. Silniki wysokoprężne mogą pracować przy optymalnych dla siebie obciążeniach i mogą być dowolnie wyłączane. Dzięki temu, napęd ten w szerokim zakresie niskich i średnich prędkości jest ekonomiczny. Możliwe jest też, zastosowanie akumulatorów do zasilania silników elektrycznych okrętu przy tzw. prędkościach skradania, gwarantujących wyjątkowo cichy napęd.
System CODLAG stosowany na jednostkach eskortowych wymagających cichego napędu, używanego przy patrolowaniu oraz walce z okrętami podwodnymi, dużego zasięgu jak i doraźnej dużej mocy. Wykorzystywany jest na średniej wielkości okrętach wojennych (fregaty).

</doc>
<doc id="509812" url="https://pl.wikipedia.org/wiki?curid=509812" title="Pałac Uruskich">
Pałac Uruskich

Pałac Uruskich lub Czetwertyńskich – pałac znajdujący się przy ul. Krakowskie Przedmieście 30 w Warszawie.
Historia.
W miejscu istniejącego dziś pałacu znajdował się wzniesiony na przełomie lat trzydziestych i czterdziestych XVIII w. późnobarokowy pałac przypisywany architektowi Janowi Zygmuntowi Deyblowi, należący do kasztelana krakowskiego, Stanisława Poniatowskiego, ojca króla Stanisława Augusta. Właśnie tu Stanisław August dowiedział się, że został obrany królem. Pałac uwiecznił Canaletto na obrazie przedstawiającym Krakowskie Przedmieście od strony Nowego Światu. Pałac kilkukrotnie zmieniał właścicieli aż w 1843 stał się własnością Seweryna Uruskiego, marszałka szlachty guberni warszawskiej, tajnego radcy, ochmistrza dworu cesarskiego. Zapragnął on wznieść na miejscu dotychczasowego pałacu nowy, więc stary polecił zburzyć.
Projekt zlecił u architekta Andrzeja Gołońskiego, który nadał nowej budowli cechy renesansu. Roboty trwały od 1844 do 1847. Piętrowy korpus główny odznacza się dwoma ryzalitami skrajnymi wyższymi o piętro. Nad częścią środkową elewacji frontowej widnieje wielki kartusz z herbem fundatora Sas dłuta Ludwika Kaufmana. Kartusz podtrzymywany jest przez byka i konia, a pod nim znajduje się napis: "AGES" (łac.: „będziesz czynił” [a nie mówił o tym]). W lewym ryzalicie elewacji przed II wojną światową znajdowała się brama przejazdowa wiodąca na dziedziniec otoczony oficynami. Z elewacją frontową pałacu, regularną i symetryczną, kontrastuje elewacja południowa wychodząca na uliczkę prowadzącą na dziedziniec Pałacu Kazimierzowskiego, malownicza i nieregularna. 
Akcentem wysokościowym jest wieża, która w XVII wieku pełniła funkcję wieży ciśnień lokalnego wodociągu Tytusa Liwiusza Boratiniego. Po śmierci Seweryna Uruskiego w 1890 pałac przeszedł najpierw na własność jego żony, a potem córki Marii zamężnej z ks. Włodzimierzem Światopełk-Czetwertyńskim. W latach 1893–1895 pałac odnowiono pod kierunkiem Józefa Hussa, który wybudował nową oficynę północną zakręcającą ku wschodowi na miejscu dawnej, zrujnowanej. Na parterze nowej oficyny mieściły się wozownie, wyżej – mieszkania do wynajęcia.
Pałac został spalony podczas powstania warszawskiego. Po wojnie zniszczenia budynku oszacowano na ok. 50%.
W posiadaniu rodziny Czetwertyńskich pałac znajdował się do roku 1947, po czym przeszedł w posiadanie Uniwersytetu Warszawskiego, wchodząc w skład jego głównego kampusu. Odbudowano go w zmienionej formie (m.in. bez wjazdu bramnego w północnej części elewacji) w latach 1948–1951 według projektu Jana Dąbrowskiego. Obecnie mieści się tu Wydział Geografii i Studiów Regionalnych.

</doc>
<doc id="509813" url="https://pl.wikipedia.org/wiki?curid=509813" title="Pałac Tyszkiewiczów">
Pałac Tyszkiewiczów



</doc>
<doc id="509817" url="https://pl.wikipedia.org/wiki?curid=509817" title="Sacred gold">
Sacred gold



</doc>
<doc id="509820" url="https://pl.wikipedia.org/wiki?curid=509820" title="Klasztor Franciszkanów w Łodzi (Łagiewniki)">
Klasztor Franciszkanów w Łodzi (Łagiewniki)

Klasztor Franciszkanów w Łodzi (Łagiewniki) – franciszkański klasztor katolicki w Łodzi, należący do warszawskiej Prowincji Matki Bożej Niepokalanej Zakonu Braci Mniejszych Konwentualnych.
Fundacja.
Franciszkański klasztor w łódzkich Łagiewnikach został erygowany 18 marca 1681 roku w wyniku wieloletnich starań braci i rodziny Żeleskich. 29 sierpnia 1683 roku odbyła się uroczystość konsekrowania nowo wybudowanego drewnianego kościoła pw. św. Antoniego i przylegającego do niego klasztoru. Aktu tego dokonał sekretarz króla Jana III biskup Piotr Paweł Mieszkowski herbu Odrowąż.
W 1701 roku ojciec Adrian Pędzikowski rozpoczął budowę istniejącego do dziś murowanego kościoła. Dzięki wsparciu finansowemu olbrzymiej liczby fundatorów oraz działalności egzorcysty, błogosławionego o. Rafała Chylińskiego, ukończono budowę kościoła. 16 maja 1726 roku świątynia została uroczyście konsekrowana przez prymasa Teodora Potockiego. Budowę klasztoru ukończono ostatecznie w 1746 roku. Bazę materialną, zapewniającą zakonnikom środki do utrzymania, stanowiły należące do klasztoru pobliskie folwarki ziemskie.
Po powstaniu styczniowym klasztor uległ likwidacji (8 listopada 1864), a na zakonników spadły carskie represje. W budynku klasztornym umieszczono m.in. szkołę i dom dla biedoty. Zakonnicy odzyskali budynek dopiero po 54 latach.
Podczas II wojny światowej znajdowały się tam niemieckie warsztaty naprawy samochodów i czołgów. W 1941 roku rozebrano pobliskie kapliczki: św. Walentego, Matki Boskiej Anielskiej, oraz oryginalny Domek O. Rafała. Dwa lata później ten sam los podzieliła największa z łagiewnickich kapliczek, pw. Przemienienia Pańskiego. Pod koniec wojny kościół i klasztor sprofanowano.
Współczesność.
Po wojnie do Łagiewnik powrócili franciszkanie. Od 1978 roku przy klasztorze działa Wyższe Seminarium Duchowne oo. Franciszkanów, które w 1989 roku uzyskało własny gmach.
Na cmentarzu w Łagiewnikach (ul. Okólna 185) są dwie zbiorowe kwatery nagrobków Ojców Franciszkanów. Na głównej kwaterze znajduje się rzeźba bł. Rafała Chylińskiego, natomiast na drugiej rzeźba św. Franciszka. Obie rzeźby zostały odsłonięte w 1997 roku. Autorem obu rzeźb, nagrobków Ojców Franciszkanów i kwater jest Wojciech Gryniewicz.
Klasztor w Łagiewnikach jest pierwszym i jednym z czterech klasztorów zakonu Braci Mniejszych Konwentualnych w Łodzi. Inne łódzkie klasztory oo. franciszkanów to:

</doc>
<doc id="509821" url="https://pl.wikipedia.org/wiki?curid=509821" title="Pompa dyfuzyjna">
Pompa dyfuzyjna

Pompa dyfuzyjna - rodzaj pompy próżniowej, w której strumień czynnika pompującego (specjalnego oleju lub rtęci) wskutek m.in. zjawiska dyfuzji porywa ze sobą cząsteczki gazu przenosząc je z obszaru próżni wysokiej (z obszaru pompowanego) do obszaru próżni wstępnej.
Zasada działania.
Jako czynnika pompującego używa się najczęściej oleju mineralnego lub rtęci. Podgrzewając czynnik do temperatury wrzenia elektrycznym grzejnikiem uzyskuje się parę, która pod dużym ciśnieniem kierowana jest do układu dysz formujących płynącą z dużą prędkością warstwę. Porywa ona trafiające na nią cząsteczki gazu, przenosząc je w dół pompy, gdzie następuje skroplenie czynnika na zimnych ściankach pompy (chłodzonych przez powietrze lub dodatkowy obieg chłodzącej cieczy). Skroplony czynnik dostaje się ponownie do grzejnika i wraca do obiegu. Jednocześnie w całym obszarze skraplania i ogrzewania czynnika panuje próżnia wstępna, wytwarzana przez dodatkową pompę o innej konstrukcji - w ten sposób odsysane są gazy usunięte wcześniej z obszaru próżni wysokiej, a także usuwany jest nadmiar par czynnika.
Konstrukcja.
Liczba dysz może być różna (najczęściej od jednej do trzech) - pompa jest wtedy jedno-, dwu-, lub trójstopniowa. Ostatni stopień, najbliżej wylotu do próżni wstępnej często wykonuje się jako eżektorowy. Dzięki temu pompa może pracować przy gorszej próżni wstępnej. Potrzebna próżnia wstępna wynosi zazwyczaj 1 - 70 Pa dla pomp olejowych i do 2.6 kPa dla pomp rtęciowych. Przy wyższym ciśnieniu próżni wstępnej pompa dyfuzyjna przestaje pracować.
Pompy dyfuzyjne, w których czynnikiem jest olej, można podzielić na pompy frakcjonujące, półfrakcjonujące i niefrakcjonujące. Frakcjonowanie polega na rozdzielaniu oleju na różne frakcje, różniące się temperaturą wrzenia. Sprzyja to uzyskiwaniu wyższych próżni.
Historia.
Irving Langmuir pracując dla General Electric w latach 1909 - 1916 udoskonalił znacznie technikę próżniową i wynalazł pompę dyfuzyjną, co umożliwiło osiąganie wysokiej próżni i poprawiło znacznie parametry lamp elektronowych.
Zastosowanie.
Za pomocą typowych pomp dyfuzyjnych można uzyskiwać ciśnienia 10-3 - 10-5 Pa, a nawet niższe. Pogorszenie próżni wstępnej jest szkodliwe dla działania pompy dyfuzyjnej (zwłaszcza olejowej), gdyż olej ulega utlenieniu, co pogarsza parametry pompy. 
Pewną wadą pomp dyfuzyjnych jest występowanie wstecznego strumienia par czynnika, który podąża do obszaru pompowanego, psując próżnię. Za pomocą odrzutników i wymrażaczy można temu zjawisku w znacznym stopniu zapobiec.
Pompy dyfuzyjne w wielu zastosowaniach ustąpiły miejsca pompom turbomolekularnym oraz jonowym.

</doc>
<doc id="509823" url="https://pl.wikipedia.org/wiki?curid=509823" title="Zatoka Mandar">
Zatoka Mandar

Zatoka Mandar (indonez. "Teluk Mandar") – zatoka cieśniny Makasarskiej; wcina się na głębokość 25 km w zachodnie wybrzeże wyspy Celebes; szerokość u wejścia ok. 50 km. W północnej części rafy koralowe. Rozwinięte rybołówstwo.
Główne miasto i port: Polewali.

</doc>
<doc id="509824" url="https://pl.wikipedia.org/wiki?curid=509824" title="Valaquenta">
Valaquenta



</doc>
<doc id="509825" url="https://pl.wikipedia.org/wiki?curid=509825" title="Kościół Świętych Apostołów Piotra i Pawła w Katowicach">
Kościół Świętych Apostołów Piotra i Pawła w Katowicach

Kościół św. Piotra i Pawła w Katowicach – kościół pod wezwaniem Świętych Apostołów Piotra i Pawła w Katowicach, należący do archidiecezji katowickiej. Znajduje się przy ulicy Mikołowskiej 32.
Budowa kościoła.
W drugiej połowie XIX wieku Katowice były jedną z najszybciej rozwijających się miejscowości na Górnym Śląsku. Po dwudziestu latach od powstania kościoła Niepokalanego Poczęcia NMP w Katowicach (1870) okazało się, że liczba parafian znowu wzrosła i dlatego powstała potrzeba podziału parafii. Zdecydowano o budowie nowego kościoła w południowej dzielnicy Katowic, która do tej pory nie była zabudowana. W 1892 roku zarząd kościelny przy kościele Mariackim podjął decyzję o zakupie gruntu od rolnika Adamca. Szczególnie zainteresowanym budową nowego kościoła był proboszcz parafii mariackiej ks. Viktor Schmidt. Przy wyborze koncepcji architektonicznej kościoła wahano się między stylem neoromańskim a neogotyckim. Ówczesny rządca diecezji wrocławskiej Georg Kopp obiecał dotację w wysokości 20 tys. marek oraz polecił, aby projekt świątyni przygotował radca budowlany Joseph Ebers z Wrocławia, a ten zadecydował, że nowy kościół będzie w stylu gotyckim. Budowę rozpoczęto 1 maja 1898 roku, a ukończono w 1902 roku. Konsekracja kościoła miała miejsce 28 marca 1902 r.
Wystrój i wyposażenie.
W prezbiterium i nawach umieszczono witraże przedstawiające postacie św. Piotra i św. Pawła, Rodzinę Świętą, Matkę Boską Bolesną oraz postać Jezusa, przyjaciela dzieci. Dodatkowo wnętrze kościoła przyozdobiono figurami świętych. Organy do kościoła wykonał K. Kurzer z Gliwic. Pierwszym organistą został miejscowy nauczyciel Ryszard Rudzki, a od 1908 roku parafia miała swojego stałego organistę, którym został Jan Niesłony. Od 1934 roku rolę organisty w kościele, przez wiele dziesięcioleci pełnił Józef Jakac. W czasie budowy świątyni zakupiono pięć nowych dzwonów, które poświęcono 8 września 1901 roku; w czasie drugiej wojny światowej dwa z nich uległy konfiskacie. Z chwilą powstania diecezji katowickiej, z dniem 11 listopada 1925 kościół św. Piotra i Pawła stał się kościołem katedralnym i takim pozostał aż do 1955 roku, to jest do czasu ukończenia budowy Katedry Chrystusa Króla w Katowicach.
W bocznej kaplicy kościoła znajdują się groby: biskupa Teofila Bromboszcza, arcybiskupa Szczepana Wesołego i ks. Filipa Bednorza – pierwszego wikariusza kapitulnego diecezji katowickiej w czasie wygnania biskupów.

</doc>
<doc id="509830" url="https://pl.wikipedia.org/wiki?curid=509830" title="Stynka">
Stynka

Stynka ("Osmerus eperlanus") – anadromiczna ryba z rodziny stynkowatych (Osmeridae).
Występowanie.
Wody przybrzeżne Europy od północnej Hiszpanii po Morze Bałtyckie i rzekę Peczorę. Żyje także w Morzu Białym. W Wielkiej Brytanii i Irlandii spotykana w rzekach. Populacje jeziorowe lub wędrowne, odbywające wędrówki między jeziorem a rzeką spotykane są w Norwegii, Danii, państwach nadbałtyckich i w Rosji. W Polsce spotykana w Zalewie Szczecińskim, Zatoce Gdańskiej i Zalewie Wiślanym oraz w głębszych jeziorach na północy kraju. Jest wrażliwa na eutrofizację i zanieczyszczenia. Żyje w strefie otwartej toni wodnej. Jej liczebność spada.
Cechy morfologiczne.
Ciało wydłużone, wrzecionowate, o długości do 30 cm, pokryte dużymi, przezroczystymi łuskami. Dolna szczęka lekko wysunięta do przodu, zęby stosunkowo duże. Płetwa tłuszczowa obecna. Ubarwienie zmienne, zależne od koloru wody, grzbiet ciemniejszy, boki srebrzyste.
Odżywianie.
Jest niemal wszystkożerna. Młode osobniki zjadają okrzemki, oczliki i wrotki, starsze zjadają głównie zooplankton oraz larwy ochotkowatych. W drugim roku życia staje się drapieżnikiem. Duże sztuki zjadają głównie małe osobniki własnego gatunku oraz niewielkie jazgarze. Wiosną żywi się głównie wylęgiem. W czasie tarła nie pobiera pokarmu.
Rozród.
Dojrzałość płciową uzyskuje w 2 roku życia. Tarło odbywa głównie nocą, od II do V – w zależności od temperatury. Trze się stadnie w płytkich wodach (do 1 m) rzek lub jezior, na dnie piaszczystym lub kamienistym. Wędruje do 30 km w górę rzeki. Po złożeniu i napęcznieniu ikry zewnętrzna błona jajowa pęka i tworzy rodzaj podstawki przytwierdzającej ją do podłoża. Inkubacja, przy temperaturze 6 stopni Celsjusza trwa ponad miesiąc. Larwy po wykluciu mają 5–6 mm długości. W woreczkach żółtkowych znajduje się oleista kuleczka, która ułatwia pływanie. Po osiągnięciu 4–5 cm młode spływają do morza. W pierwszym roku życia osiągają 8 cm długości. Zazwyczaj żyją 2–3 lata, choć mogą dożyć nawet 8 lat.
Znaczenie gospodarcze.
Stynka ma duże znaczenie gospodarcze. Mięso o charakterystycznym zapachu świeżego ogórka jest przetwarzane na konserwy rybne oraz wykorzystywane w produkcji pasz dla zwierząt i tranu.

</doc>
<doc id="509833" url="https://pl.wikipedia.org/wiki?curid=509833" title="Sulimo">
Sulimo



</doc>
<doc id="509834" url="https://pl.wikipedia.org/wiki?curid=509834" title="Oborniki Wielkopolskie">
Oborniki Wielkopolskie

Oborniki Wielkopolskie – pojęcie odnoszące się do obiektów infrastruktury kolejowej w Obornikach
Zobacz też: Oborniki Śląskie

</doc>
<doc id="509835" url="https://pl.wikipedia.org/wiki?curid=509835" title="Władający Oddechem Ardy">
Władający Oddechem Ardy



</doc>
<doc id="509838" url="https://pl.wikipedia.org/wiki?curid=509838" title="Pojezierze Zachodniopomorskie">
Pojezierze Zachodniopomorskie

Pojezierze Zachodniopomorskie – północna część Pojezierzy Południowobałtyckich o charakterze pojeziernym. Zajmuje obszar 9,7 tys. km², co stanowi około 3,1% powierzchni administracyjnej Polski. Obejmuje ciąg moren czołowych w strefie marginalnej fazy pomorskiej zlodowacenia północnopolskiego z Siemierzycką Górą na Pojezierzu Bytowskim jako punktem kulminacyjnym o wysokości 256,5 m n.p.m. Gleby makroregionu wykształciły się w większości na osadach polodowcowych – glinach, piaskach, żwirach i materiale pyłowym wód roztopowych. Przeważają gleby brunatne, płowe i rdzawe; jako charakterystyczne dla regionu wymienia się gleby hydrogeniczne. Obszar cechuje dobrze rozwinięta sieć rzeczna, z dużymi rzekami Przymorza (Rega, Parsęta, Słupia) i równin sandrowych Pojezierza Południowopomorskiego (Brda, Drawa, Gwda). Jest to makroregion o wysokiej jeziorności, w niektórych mezoregionach przekraczającej 10%. Największym jeziorem jest wielorynnowe Drawsko o powierzchni 19,6 km² i głębokości maksymalnej 79,7 m. Ze względu na trofizm większość jezior pojezierza zaliczana jest do typu eutroficznego. W podłożu całego makroregionu zalegają duże zasoby wód gruntowych. Znaczenie wód zaskórnych jest marginalne z powodu niewielkiej ich objętości i złej jakości. Klimat Pojezierza Zachodniopomorskiego podlega silnemu wpływowi Morza Bałtyckiego. Jego bliskość skutkuje wyższymi temperaturami zimą, a niższymi latem w porównaniu z większością innych rejonów kraju. W podziale Polski na regiony klimatyczne Pojezierze Zachodniopomorskie obejmują trzy jednostki klimatyczne: Region Zachodniopomorski na zachodzie makroregionu, Region Środkowopomorski w środkowej jego części oraz Region Wschodniopomorski na wschodzie.
W składzie gatunkowym roślin naczyniowych dominuje element środkowoeuropejski. Przeważają siedliska leśne typu: las mieszany świeży, bór mieszany świeży i las świeży. Pod względem występowania zbiorowisk leśnych potencjalnej roślinności naturalnej wyróżniają się żyzne buczyny oraz bory mieszane. Część występujących na pojezierzu gatunków roślin pochodzi jeszcze z okresu lodowcowego – relikty glacjalne. Fauna ma charakter napływowy, reprezentowana głównie przez gatunki charakterystyczne dla Niziny Środkowoeuropejskiej.
Położenie.
Pojezierze Zachodniopomorskie, zgodnie z regionalizacją fizycznogeograficzną Jerzego Kondrackiego, jest północną częścią podprowincji Pojezierzy Południowobałtyckich (314–316). Obejmuje ciąg moren czołowych w strefie marginalnej fazy pomorskiej zlodowacenia północnopolskiego.
Od morza makroregion oddzielony jest Pobrzeżem Szczecińskim (313.2/3) i Pobrzeżem Koszalińskim (313.4). Od wschodu sąsiaduje z Pojezierzem Wschodniopomorskim (314.5), od południa z Pojezierzem Południowopomorskim (314.6/7), od zachodu z Doliną Dolnej Odry (313.24) i na krótkim odcinku z Pradoliną Toruńsko-Eberswaldzką (315.3).
Zajmuje obszar 9,7 tys. km², co stanowi około 3,1% powierzchni administracyjnej Polski i około 12,6% powierzchni podprowincji. Makroregion dzieli się na siedem mezoregionów: Pojezierze Myśliborskie, Pojezierze Choszczeńskie, Pojezierze Ińskie, Wysoczyzna Łobeska, Pojezierze Drawskie, Wysoczyzna Polanowska, Pojezierze Bytowskie. Administracyjnie położony jest w granicach województw zachodniopomorskiego i pomorskiego.
Budowa geologiczna i rzeźba terenu.
Pojezierze Zachodniopomorskie wyraźnie różni się geomorfologicznie od innych pojezierzy pomorskich, będących częścią podprowincji Pojezierzy Południowobałtyckich. Wszystkie jednak łączy pojezierny charakter krajobrazu. Główne formy ukształtowania terenu pojezierzy pomorskich związane są z cofaniem się ostatniego zlodowacenia podczas fazy pomorskiej. Lądolód, cofając się, zostawił przyniesiony z północy materiał skalny – żwiry, piaski, gliny, głazy. W okresie postoju czoła lądolodu skandynawskiego w stadium pomorskim, ok. 10–12 tysięcy lat temu, u schyłku plejstocenu, powstał ciąg moren czołowych, który wyróżnia Pojezierze Zachodniopomorskie wśród makroregionów podprowincji. Miejscami wyróżnia się kilka linii postoju lodowca (np. na Pojezierzu Myśliborskim – myśliborską, chojeńską i mielęcińską).
Pasmo czołowomorenowe charakteryzuje się znaczną, choć zróżnicowaną miąższością utworów lodowcowych, przekraczającą 200 m na Pojezierzu Bytowskim. Moreny zbudowane są z kamienistych glin zwałowych. W zachodniej części makroregionu, od Pojezierza Myśliborskiego po Pojezierze Drawskie, materiał ten zawiera duże ilości związków wapnia. Inaczej jest w części wschodniej, zwłaszcza na Pojezierzu Bytowskim, gdzie zawartość wapnia jest bardzo niska. Ma to istotny wpływ na różnorodność ekologiczną i typologiczną jezior i szaty roślinnej.
Ciąg moren czołowych rozciąga się liniowo z południowego zachodu na północny wschód, w przybliżeniu równolegle do linii obecnego wybrzeża Morza Bałtyckiego. W części zachodniej układ jest nieco odmienny – w obrębie Pojezierza Myśliborskiego równoleżnikowy, a na Pojezierzu Choszczeńskim południkowy. Ku północnemu wschodowi rosną wysokości bezwzględne moren. Na zachodzie wysokości oscylują w zakresie 100–150 m n.p.m. ze Zwierzyńcem (166,8 m n.p.m.) na Pojezierzu Myśliborskim i Głowaczem (179,7 m n.p.m.) na Pojezierzu Ińskim jako punktami kulminacyjnymi. W środkowej części, na Pojezierzu Drawskim, wysokość maksymalna osiąga Wola Góra (219,2 m n.p.m.), a na wschodzie, na Pojezierzu Bytowskim, Siemierzycka Góra (256,5 m n.p.m.) – najwyższe wzniesienie makroregionu.
W granicach Pojezierza Zachodniopomorskiego znajdują się również inne formy strefy marginalnej fazy pomorskiej, tworzące dwa łuki wzniesień – jeden otaczający obniżenie Zatoki Pomorskiej, drugi obniżenie Zatoki Gdańskiej. Wszystkie mezoregiony makroregionu zaliczane są do typu młodoglacjalnych wysoczyzn przeważnie z jeziorami.
W okresie holoceńskim, trwającym do dziś, pierwotne formy geomorfologiczne uległy znacznym przeobrażeniom, wynikającym w głównej mierze ze zmiany klimatu i szaty roślinnej. W miejscach topniejących brył lodu powstały jeziora. Wykształciła się nowa sieć hydrograficzna. Z jednej strony procesy denudacyjne złagodziły i obniżyły powstałe w plejstocenie formy terenu, z drugiej wyerodowany materiał uczestniczył w procesach aluwialnych i deluwialnych. Współcześnie znaczenie dla kształtu pierwotnej rzeźby ma również działalność człowieka.
Gleby.
Gleby Pojezierza Zachodniopomorskiego wykształciły się w większości na osadach polodowcowych – glinach, piaskach, żwirach i materiale pyłowym wód roztopowych. W dolinach rzek skałę macierzystą tworzą głównie utwory holoceńskie – aluwia, torfy i złoża gytii. Taka różnorodność materiału powoduje, że gleby pojezierza charakteryzują się zróżnicowanymi właściwościami fizycznymi i chemicznymi. Największy udział w ogólnej powierzchni mają gleby brunatne, płowe i rdzawe. Inne typy gleb rozprzestrzeniły się na znacznie mniejszym obszarze, jednak jako charakterystyczne dla tego pojezierza wymienia się gleby hydrogeniczne, wykształcone w warunkach dużego uwilgotnienia, przy współudziale roślinności bagiennej.
Gleby brunatne wytworzone są przeważnie z glin zwałowych, na siedliskach lasów liściastych o podłożu zbliżonym odczynem do obojętnego. Cechują się dobrymi właściwościami biochemicznymi i zaliczane są do II i III klasy bonitacyjnej. Skałę macierzystą gleb płowych stanowią gliny zwałowe odwapnione. Powstają w warunkach kwaśnych i słabo kwaśnych. Są to gleby o korzystnych warunkach wodno-powietrznych, kwalifikowane do III i IV klasy bonitacyjnej. Z piasków luźnych i słabogliniastych tworzą się gleby rdzawe. Pod względem bonitacyjnym zaliczane do IV i V klasy.
Stosunki wodne.
Sieć rzeczna.
Sieć rzeczna na Pojezierzu Zachodniopomorskim jest gęsta. Jej układ jest ściśle związany z polodowcową rzeźbą terenu. Pasmo moren czołowych rozciągające się wzdłuż całego pojezierza stanowi dział wodny. Po stronie północnej wykształciła się sieć rzek biegnących w kierunku północnym lub północno-zachodnim, bezpośrednio uchodzących do Morza Bałtyckiego lub do ujściowego odcinka Odry, po stronie południowej zaś rzek płynących na południe, ku Pradolinie Toruńsko-Eberswaldzkiej. Najdłuższymi rzekami bezpośrednio uchodzącymi do Bałtyku są Rega (168 km), Słupia (139 km) i Parsęta (127 km). Charakterystyczny dla rzek Przymorza jest znaczny spadek, zwłaszcza w górnych ich biegach, dochodzący do 5‰. Na obszarze Pojezierza Zachodniopomorskiego rzeki płynące w kierunku południowym mają jedynie swoje krótkie odcinki źródliskowe. Do najważniejszych należą Brda (238 km), Gwda (145 km) i Drawa (186 km). Drawa, w jej górnym odcinku, przepływa przez jeziora Drawsko i Lubie na Pojezierzu Drawskim. Gwda i Brda mają swoje źródła na Pojezierzu Bytowskim.
Jeziora.
Pojezierze Zachodniopomorskie jest obszarem o wysokiej jeziorności, co jest pozostałością po zlodowaceniu północnopolskim. Na Pojezierzu Drawskim, Ińskim i w zachodniej części Pojezierza Bytowskiego udział powierzchni jezior w powierzchni całkowitej tych mezoregionów przekracza 10%. Przeważają jeziora typu rynnowego i wytopiskowego. Największymi jeziorami makroregionu są Drawsko (jezioro wielorynnowe o powierzchni ponad 17,8 km² i głębokości maksymalnej 79,7 m), Wielimie (jezioro morenowe o powierzchni 18,6 km² i głębokości maksymalnej 5,5 m) i Lubie (jezioro rynnowe o powierzchni 14,7 km² i głębokości maksymalnej 46,2 m) na Pojezierzu Drawskim. Na Pojezierzu Myśliborskim przeważają jeziora niewielkie, przy czym tych o powierzchni powyżej 1 ha jest około 200. Największym zbiornikiem naturalnym jest Jezioro Myśliborskie o powierzchni około 6 km² i głębokości dochodzącej do około 22 m. Pojezierze Choszczeńskie charakteryzuje się mniejszą liczbą jezior niż inne pojezierza makroregionu. Przeważnie są to jeziora typu rynnowego, na czele z jeziorem Pełcz o powierzchni 2,7 km² i głębokości maksymalnej 31 m. Pojezierze Ińskie cechuje znaczne zajezierzenie. Największym jeziorem jest Woświn zajmujący 8 km² powierzchni i mający 28 m głębokości maksymalnej. Na Wysoczyźnie Łobeskiej jeziora są małe i reprezentowane nie tak licznie jak na pojezierzach. Na Wysoczyźnie Polanowskiej jezior jest niewiele, przy czym jest ich więcej we wschodniej części mezoregionu. Największą powierzchnię zajmuje położone we wschodniej części wysoczyzny jezioro Jasień – 5,8 km², jego głębokość dochodzi do 32 m. Jeziora na Pojezierzu Bytowskim są liczne, ale mają przeważnie małe rozmiary. Mezoregion charakteryzuje się wysokim nagromadzeniem jezior wytopiskowych w różnych stadiach torfienia. Największym zbiornikiem jest rynnowe Jezioro Bobięcińskie Wielkie o powierzchni około 5 km² i głębokości maksymalnej 48 m, uważane za największe i najgłębsze jezioro lobeliowe w Polsce.
Pod względem trofizmu większość jezior makroregionu zaliczana jest do typu eutroficznego. Cechuje je wysoka ilość substancji odżywczych rozpuszczonych w wodzie oraz bujna roślinność. Zasadniczą rolę w tym procesie odegrało rolnictwo. Na wielu obszarach zmiana pierwotnego krajobrazu leśnego w krajobraz rolniczy przyczyniła się do zaburzenia stosunków wodnych poprzez zmniejszenie zdolności retencyjnej gleb oraz ułatwienie spływu powierzchniowego. To z kolei złożyło się na znaczny dopływ substancji odżywczych do wód powierzchniowych. Na pojezierzach Drawskim i Bytowskim często spotykane są jeziora oligotroficzne, charakteryzujące się niewielką ilością substancji odżywczych oraz dobrymi warunkami tlenowymi. Są to z reguły jeziora głębokie. Wśród jezior oligotroficznych wyróżnić można jeziora bezwapniowe (lobeliowe) – właściwe dla wschodniej części makroregionu, gdzie brak związków wapnia w materiale morenowym – i wapienne, charakterystyczne dla części zachodniej pojezierza, gdzie materiał morenowy zawiera duże ilości związków wapnia. Jeziora oligotroficzne wapienne najliczniej występują na Pojezierzu Myśliborskim, bezwapniowe zaś na Pojezierzu Bytowskim (największa koncentracja na obszarze Polski). We wschodniej części Pojezierza Zachodniopomorskiego licznie reprezentowane są również jeziora dystroficzne o wodach kwaśnych i zabarwionych na brunatno od związków humusowych.
Wody podziemne.
W podłożu całego makroregionu zalegają duże zasoby wód gruntowych. Głębokość ich położenia determinowana jest przez strukturę i charakter materiału budującego podłoże oraz rzeźbę terenu. Na pojezierzach wody gruntowe występują już na głębokościach do 10 metrów. Na wysoczyznach zalegają głębiej. Wody te są podstawowym źródłem zasilania sieci rzecznej, a także, ze względu na czystość, wykorzystywane są w celach gospodarczych. Powszechnym zjawiskiem, szczególnie w pasie czołowomorenowym, są wypływy wód gruntowych na powierzchnię terenu w formie niewielkich jezior lub źródełek na stokach dolin rzecznych i brzegach jezior. Miejsca te sprzyjają powstawaniu torfowisk źródliskowych. Znaczenie wód zaskórnych jest marginalne z powodu niewielkiej ich objętości i złej jakości.
Stan wód.
Na Pojezierzu Zachodniopomorskim znajdują się cztery jeziora reperowe, czyli służące do śledzenia trendów zmiany stanu wód powierzchniowych: Jasień Południowy, Jasień Północny, Morzycko, Wielkie Dąbie. W 2012 wszystkie miały dobry stan chemiczny wód. W podobnym czasie stan ekologiczny wód tych jezior był gorszy, zwykle zmieniając się z roku na rok. Stan ekologiczny Morzycka i Wielkiego Dąbia był umiarkowany, przy czym stan pierwszego z nich spadał czasami do złego, natomiast stan obu jezior kompleksu Jasień pogorszył się w latach 2010–2013, z bardzo dobrego do dobrego (Jasień Północny) i z dobrego do umiarkowanego (Jasień Południowy).
Na początku lat 80. XX wieku wody zarówno Jasienia Południowego, jak i Północnego, były klasyfikowane jako nieodpowiadające ówczesnym normom. Mimo że większość badanych parametrów pozwalałaby na wyższą ocenę, to decydowało przekroczenie norm dla zawartości miedzi. Morzycko było oceniane w połowie lat 70. i pod koniec lat 90. XX wieku. W obu przypadkach ostatecznie nadano mu II klasę czystości, mimo że niektóre parametry wykraczały poza normy.
Klimat.
Klimat Pojezierza Zachodniopomorskiego podlega silnym wpływom morskim. Bliskość Morza Bałtyckiego skutkuje wyższymi temperaturami zimą, a niższymi latem w porównaniu z większością innych rejonów Polski. Widoczne są także wyraźne różnice wewnątrz makroregionu związane z jego hipsometrią. Średnia roczna temperatura maleje w kierunku wschodnim wraz ze wzrostem wysokości. Rozmieszczenie ilości opadów na pojezierzu determinuje rzeźba terenu i jej usytuowanie względem docierającego z północnego zachodu powietrza oceanicznego niosącego opady oraz odległość od morza. Północną stronę ciągu wzgórz morenowych cechuje wyższa suma opadów niż stronę południową. Cechą charakterystyczną obszaru jest wysoka wilgotność względna powietrza – przeciętna roczna wilgotność wynosi 81%. Przeważają wiatry z zachodu.
W podziale Polski na regiony klimatyczne według Alojzego Wosia Pojezierze Zachodniopomorskie obejmują trzy jednostki klimatyczne: Region Zachodniopomorski na zachodzie makroregionu, Region Środkowopomorski w środkowej jego części oraz Region Wschodniopomorski na wschodzie. Region Zachodniopomorski od większości pozostałej części kraju wyróżnia częstsze występowanie dni z pogodą przymrozkową umiarkowanie zimną (średnia temperatura dobowa w zakresie od 0,0 °C do –5,0 °C; maksymalna dobowa powyżej 0 °C, minimalna poniżej lub równa 0 °C) z niewielkim zachmurzeniem (średnie dobowe mniejsze lub równe 20%) oraz bez opadu (dobowa suma poniżej 0,1 mm). Ten typ pogody częściej notuje się tylko w Karpatach. Rzadsze niż w innych regionach, bo średnio dziesięć rocznie, jest występowanie dni z pogodą przymrozkową umiarkowanie zimną z dużym zachmurzeniem (średnie dobowe powyżej lub równe 80%) i opadem (powyżej lub równo 0,1 mm średnio na dobę). Niewiele jest także dni (średnio siedem rocznie) z pogodą umiarkowanie mroźną (średnia temperatura dobowa w zakresie od 0,0 °C do –5,0 °C; maksymalna i minimalna dobowa poniżej lub równa 0 °C). W Regionie Środkowopomorskim obserwuje się częstsze niż w wielu innych regionach Polski występowanie dni z pogodą umiarkowanie ciepłą (średnia temperatura dobowa w zakresie od 5,1 °C do 15,0 °C; maksymalna i minimalna dobowa powyżej 0 °C) z dużym zachmurzeniem – średnio 50 dni w roku, oraz pogodą chłodną (średnia temperatura dobowa w zakresie od 0,1 °C do 5,0 °C; maksymalna i minimalna dobowa powyżej 0 °C) i deszczową – średnio 26 dni w roku. Region Wschodniopomorski cechuje największa w kraju liczba dni z pogodą przymrozkową bardzo chłodną (średnia temperatura dobowa w zakresie od 0,1 °C do 5,0 °C; maksymalna dobowa powyżej 0 °C, minimalna poniżej lub równa 0 °C) z dużym zachmurzeniem oraz z pogodą umiarkowanie mroźną (średnia temperatura dobowa w zakresie od 0,0 °C do –5,0 °C; maksymalna i minimalna dobowa poniżej lub równa 0 °C), pochmurną (21–79% średniego zachmurzenia dobowego) i z opadem. Mało obserwuje się dni z pogodą bardzo ciepłą (średnia temperatura dobowa w zakresie od 15,1 °C do 25,0 °C; maksymalna i minimalna dobowa powyżej 0 °C) z deszczem.
Flora.
Charakterystyka ogólna.
Roślinność Pojezierza Zachodniopomorskiego zaczęła odradzać się po ustąpieniu lądolodu skandynawskiego w postaci bezdrzewnej tundry z krzewami. Wraz z końcem plejstocenu ocieplił się klimat, tworząc warunki do rozwoju drzew, przede wszystkim brzozy omszonej, oraz roślinności stepowej. Holocen rozpoczął się okresem preborealnym, w którym pojawiły się zwarte lasy sosnowo-brzozowe, stopniowo uzupełniane przez wiąz, olszę i jesion. W ciepłym i wilgotnym okresie borealnym skład gatunkowy lasów uzupełniła leszczyna. Z czasem pojawiły się lipy i dęby. Intensywny rozwój dąbrów, a także olsów i łęgów, przypadł na okres atlantycki. W suchszym okresie subborealnym rozprzestrzenił się buk, jednocześnie spadł udział wiązu i lipy. Na współczesny charakter krajobrazów leśnych pojezierza znaczący wpływ miało ochłodzenie i zwilgotnienie klimatu w okresie subatlantyckim oraz intensywny rozwój osadnictwa, a z nim postępujące na dużą skalę wylesianie. To także rezultat migracji gatunków i ich przystosowywania się do zmiennych warunków klimatycznych. Część występujących na Pojezierzu Zachodniopomorskim gatunków roślin pochodzi jeszcze z okresu lodowcowego – są to relikty glacjalne. Najdogodniejsze warunki do rozwoju tych roślin stwarzają obszary torfowiskowe, w tym mszary i bory bagienne, gdzie przetrwały m.in. widłoząb Bergera, turzyca torfowa, turzyca strunowa, wełnianeczka alpejska, chamedafne północna, bażyna czarna, żurawina drobnoowocowa, zbiorowiska mszysto-turzycowe kwaśnych torfowisk niskich m.in. z gwiazdnicą grubolistną, wielosiłem błękitnym, brzozą niską oraz jeziorka torfowe, gdzie zachowały się grążel drobny i jeżogłówka pokrewna.
Typy siedliskowe lasów.
Zgodnie z regionalizacją przyrodniczo-leśną Polski Pojezierze Zachodniopomorskie należy do Krainy Bałtyckiej, której południowa granica pokrywa się niemalże z zasięgiem fazy pomorskiej zlodowacenia północnopolskiego. W krainie dominują siedliska leśne typu: las mieszany świeży, bór mieszany świeży i las świeży. W południowo-zachodniej części pojezierza przeważają las mieszany świeży i las świeży. W północno-wschodniej części największy udział mają bór świeży i bór mieszany świeży. Dodatkowo, mezoregion przyrodniczo-leśny Pojezierze Bytowskie cechuje jeden z największych w kraju udziałów boru mieszanego bagiennego w powierzchni zalesionej Lasów Państwowych. Mezoregion przyrodniczo-leśny Pojezierze Drawskie charakteryzuje z kolei wysoki udział lasu mieszanego bagiennego w porównaniu z innymi mezoregionami Polski zachodniej.
Zbiorowiska leśne.
Pod względem występowania zbiorowisk leśnych potencjalnej roślinności naturalnej w makroregionie dominują żyzne buczyny, przede wszystkim na pojezierzach Myśliborskim, Ińskim i Choszczeńskim, oraz bory mieszane, głównie na Pojezierzu Drawskim i Wysoczyźnie Łobeskiej. Na Wysoczyźnie Polanowskiej i Pojezierzu Bytowskim nie ma zbiorowiska jednoznacznie przeważającego. Występują tu zarówno kwaśne i żyzne buczyny, jak również bory mieszane i sosnowe.
Rośliny naczyniowe.
W składzie gatunkowym roślin naczyniowych przeważa element środkowoeuropejski. Są to drzewa lasotwórcze (m.in. grab pospolity, dęby szypułkowy i bezszypułkowy, klon zwyczajny, jesion wyniosły i buk zwyczajny), pospolite rośliny runa (m.in. zawilec gajowy, szczyr trwały), a poza terenami leśnymi np. pierwiosnek lekarski na podłożu suchym i piaszczystym, wąkrota zwyczajna na łąkach, grzybienie białe w wodach. Charakterystyczna dla Pojezierza Myśliborskiego jest wapniolubna flora wykształcona na złożach kredy jeziornej. Nakredowe torfowiska mezoregionu są jednymi z głównych tego typu siedlisk w Polsce północno-zachodniej. Na pojezierzach Bytowskim i Drawskim liczne stanowiska ma element arktyczno-alpejski i borealny, do którego, oprócz wcześniej wspomnianych gatunków reliktowych, należą m.in.: wyblin jednolistny, tłustosz pospolity, skrzyp olbrzymi, kozłek bzowy, czosnek niedźwiedzi. We florze makroregionu odnotowano również gatunki charakterystyczne dla oceanicznych obszarów zachodniej Europy, m.in.: wrzośca bagiennego, kłoć wiechowatą, przygiełkę brunatną, sit tępokwiatowy, rdestniczkę gęstą.
Fauna.
Charakterystyka ogólna.
Fauna Pojezierza Zachodniopomorskiego ma charakter napływowy, związany z migracją i osiedlaniem się gatunków w okresie po ustąpieniu lądolodu. Są to głównie przedstawiciele typowi dla Niziny Środkowoeuropejskiej, uzupełnieni o gatunki zachodnioeuropejskie, atlantyckie oraz wschodnioeuropejskie, występują także nieliczne gatunki charakterystyczne dla Europy południowej i północnej. Region, w którym położone jest pojezierze, podobnie jak większość nizinnej części Polski, w zoogeografii określany jest przejściowym. Potwierdzeniem przejściowości makroregionu są m.in. obserwacje słowika rdzawego docierającego do Polski z zachodu i słowika szarego przylatującego ze wschodu. Dodatkowo świat zwierzęcy uzupełniają gatunki obce, których rozprzestrzenianie się ma różne skutki. Niekorzystnie ocenia się obecność m.in. raka pręgowatego, którego ekspansja jest głównym powodem zanikania w wodach Polski północnej raka szlachetnego.
Ryby.
W makroregionie występują wszystkie typy rybackie jezior, zgodnie z opracowaną przez Instytut Rybactwa Śródlądowego klasyfikacją – sielawowe, leszczowe, sandaczowe, linowo-szczupakowe i karasiowe. Jeziora sielawowe, charakterystyczne dla pojezierza, są przeważnie głębokimi zbiornikami o dużej przejrzystości i dobrym natlenieniu. Podstawowy zespół gatunkowy stanowią sielawa europejska, sieja pospolita, stynka, ukleja pospolita, leszcz, płoć, okoń pospolity, krąp, jazgarz i szczupak pospolity. Do jezior sielawowych zalicza się Drawsko i Ińsko. Licznie występują również jeziora leszczowe, o głębokości dochodzącej średnio do 20 m, ograniczonej przejrzystości, ze znacznie rozwiniętą roślinnością podwodną. Do gatunków charakterystycznych dla tego typu zalicza się leszcza, szczupaka, okonia, lina, węgorza europejskiego, płoć, a także wzdręgę i krąpa. Przykładem jeziora typu leszczowego jest Krzemień na Pojezierzu Ińskim. Jeziora sandaczowe są płytkie, o niskiej przejrzystości, z sandaczem, leszczem, węgorzem, okoniem, linem, szczupakiem, płocią i jazgarzem jako podstawowym zespołem ryb. W płytkich, mulistych i gęsto porośniętym roślinnością jeziorach szczupakowo-linowych występują głównie: lin, szczupak, płoć, karaś pospolity, rzadziej także karp. W jeziorach karasiowych gatunkiem przeważającym jest karaś.
Do cenniejszych przyrodniczo gatunków ryb obserwowanych w obszarze pojezierza należą łosoś szlachetny i troć wędrowna. Łosoś, niegdyś licznie odbywający tarło w dorzeczu Drawy i rzek przymorskich, w Polsce jest obecnie gatunkiem restytuowanym. Ostatnie tarlaki w granicach kraju zanotowano w Drawie w 1985. Wtedy też podjęto program restytucji gatunku w polskich wodach. Występowanie troci wędrownej, podobnie jak i łososia szlachetnego, stwierdzono m.in. w dorzeczu Słupi. Badania genetyczne tarlaków troci w polskich rzekach wykazały, że populacja tej ryby w Słupi różni się wyraźnie od populacji w innych rzekach. Charakterystyczne cechy gatunkowe zostały zakłócone przez niewłaściwe zarybianie.
Płazy.
Do najpospolitszych płazów należą żaby zielone – żaba wodna, żaba jeziorkowa, żaba śmieszka, oraz żaby brunatne – żaba moczarowa i żaba trawna. Także licznie występują przedstawiciele rodziny ropuchowatych – ropucha szara, ropucha zielona i najrzadsza z nich ropucha paskówka. Wśród płazów makroregionu są także jedyni przedstawiciele swoich rodzin – grzebiuszka ziemna, będąca reliktem fauny stepowej, kumak nizinny oraz rzekotka drzewna, która, poza okresem godowym spędzanym w wodzie, żyje wśród liści drzew i krzewów. Do płazów występujących na pojezierzu należą również traszka zwyczajna i traszka grzebieniasta. Siedem spośród wszystkich obecnych w makroregionie gatunków płazów, tj. ropucha paskówka i zielona, kumak nizinny, grzebiuszka ziemna, rzekotka drzewna, żaba moczarowa i traszka zwyczajna objęte są w Polsce czynną ochroną gatunkową, pozostałe – ochroną częściową.
Gady.
Gady, podobnie jak w całym kraju, są reprezentowane nielicznie. W wielu miejscach makroregionu obserwowano żmiję zygzakowatą, zaskrońca zwyczajnego, padalca zwyczajnego, jaszczurkę zwinkę i jaszczurkę żyworódkę. Między innymi z okolic Recza, Choszczna i Myśliborza podawano żółwia błotnego. Na wschód od Szczecinka stwierdzono obecność żółwia ozdobnego, który jest gatunkiem inwazyjnym. W Polsce żółw błotny objęty jest czynną ochroną gatunkową, pozostałe występujące na pojezierzu gatunki objęte są częściową ochroną gatunkową.
Ptaki.
Różnorodności siedlisk Pojezierza Zachodniopomorskiego ma swoje odbicie w dużej liczbie gatunków ptaków. Szczególnie bogate pod tym względem są tereny wodne i podmokłe, gdzie występują m.in. pospolite: kaczka krzyżówka, cyraneczka zwyczajna, głowienka zwyczajna, łabędź niemy, mewa śmieszka. Obserwowane są także m.in. rybitwa rzeczna, kormoran zwyczajny, czapla siwa, mewa siwa, rybitwa czarna, żuraw zwyczajny. W szuwarach porastających brzegi rzek i jezior schronienie znalazły m.in.: bąk zwyczajny (stosunkowo liczne w skali kraju jego stanowiska zanotowano w zachodniej części pojezierza), trzcinniczek zwyczajny, wodnik zwyczajny i brzęczka. Na turzycowiskach i trawiastych mokradłach żyją m.in. bekas kszyk i derkacz zwyczajny. Tereny te są także najczęstszym miejscem żerowania bociana białego. W latach 80. XX wieku pod Niezabyszewem na Pojezierzu Bytowskim oraz pomiędzy Mielnem a Bytowem gniazdowało po parze błotniaków zbożowych, gatunek ustępujący w całym kraju. Skowronek zwyczajny, trznadel zwyczajny i dzierlatka zwyczajna to niektóre z gatunków, które można zaobserwować na suchych łąkach i otwartych polach. Charakterystyczne dla wielogatunkowych lasów liściastych są m.in.: sójka zwyczajna, zięba zwyczajna, dzwoniec zwyczajny, świstunka leśna i dzięciołek. Pobrzeża lasów liściastych graniczące z otwartymi przestrzeniami są dogodnym środowiskiem dla występowania bliskiej zagrożenia wyginięciem kani rudej. Pomorze Zachodnie, tym samym zachodnia część omawianego makroregionu, jest miejscem najliczniejszego gnieżdżenia się tego ptaka w kraju. Takie gatunki jak: mysikrólik zwyczajny, sikorka sosnówka, skowronek borowy i lelek zwyczajny preferują na swoje siedliska lasy iglaste i mieszane. W porównaniu z pozostałą częścią kraju liczne stanowiska lęgowe w tychże lasach w pobliżu mokradeł ma orlik krzykliwy, w szczególności na pojezierzach Myśliborskim i Drawskim. Tereny różnorodne siedliskowo preferuje bielik zwyczajny, liczny na Pojezierzu Myśliborskim.
Ssaki.
Ssaki reprezentowane są licznie przez parzystokopytne (przede wszystkim jeleń szlachetny, sarna europejska i dzik euroazjatycki), ssaki drapieżne (głównie lis rudy, także: m.in.: łasica pospolita, tchórz zwyczajny, kuna leśna, kuna domowa, gronostaj europejski, borsuk europejski), gryzonie (m.in. kilka gatunków myszowatych, wiewiórka pospolita), zajęczaki (zając szarak, królik europejski), nietoperze (m.in. karlik malutki, nocek duży, gacek brunatny) oraz ssaki owadożerne (m.in. jeż zachodni, kret europejski, ryjówka aksamitna, ryjówka malutka, rzęsorek rzeczek). Przed 1990 na pojezierzu notowano także stanowiska rzęsorka mniejszego, gatunku w Polsce bardzo rzadkiego o charakterze reliktowym i występującego tylko w niektórych częściach kraju w izolowanych populacjach.
Ochrona przyrody.
W zasięgu makroregionu położone są, w całości lub częściowo, parki krajobrazowe (stan na 2017): Cedyński (niewielki północno-wschodni fragment na Pojezierzu Myśliborskim), Barlinecko-Gorzowski (północna część na pograniczu pojezierzy Myśliborskiego i Choszczeńskiego), Iński (na Pojezierzu Ińskim), Drawski (na Pojezierzu Drawskim) i „Dolina Słupi” (w większości na Wysoczyźnie Polanowskiej).
W obszarze makroregionu występują wszystkie rodzaje rezerwatów przyrody, z wyjątkiem rezerwatów słonoroślowych (stan na 2017). Utworzono rezerwaty: leśne („Olszyny Ostrowskie” na Pojezierzu Myśliborskim, „Bukowa Góra nad Pysznem” na Pojezierzu Bytowskim, „Dęby Wilczkowskie” na Pojezierzu Drawskim), krajobrazowe („Długogóry” na Pojezierzu Myśliborskim, „Kamienna Buczyna” na Pojezierzu Ińskim, „Dolina Pięciu Jezior” na Pojezierzu Drawskim), florystyczne („Tchórzyno” na Pojezierzu Myśliborskim, „Mszar nad jeziorem Piaski” na Wysoczyźnie Łobeskiej, „Wieleń” na Wysoczyźnie Polanowskiej, „Jezioro Piekiełko” na Pojezierzu Bytowskim), torfowiskowe („Torfowisko nad Jeziorem Morzysław Mały” na Pojezierzu Drawskim, „Mszar koło Starej Dobrzycy” na Wysoczyźnie Łobeskiej), wodne („Jezioro Iłowatka” na Pojezierzu Bytowskim, „Jezioro Czarnówek” na Pojezierzu Drawskim, stepowe („Wrzosowiska Cedyńskie im. inż. Wiesława Czyżewskiego” na Pojezierzu Myśliborskim), przyrody nieożywionej („Brunatna Gleba” na Pojezierzu Drawskim).
Na pojezierzu położone są również, w całości lub fragmentarycznie, obszary specjalnej ochrony ptaków (Dolina Słupi, Ostoja Drawska, Ostoja Ińska, Ostoja Cedyńska i Ostoja Witnicko-Dębniańska) i obszary mające znaczenie dla Wspólnoty w ramach sieci Natura 2000 (m.in. Dolina Słupi, Dolina Wieprzy i Studnicy, Dolina Radwi, Chocieli i Chotli, Dolina Grabowej, Dorzecze Parsęty, Dorzecze Regi, Dolina Iny koło Recza, Pojezierze Ińskie, Pojezierze Myśliborskie).

</doc>
<doc id="509849" url="https://pl.wikipedia.org/wiki?curid=509849" title="Pojezierze Wschodniopomorskie">
Pojezierze Wschodniopomorskie

Pojezierze Wschodniopomorskie (314.5) – północno-wschodnia część Pojezierzy Południowobałtyckich; wysokość od 100 m, do 329 m (Wieżyca); rzeźba młodoglacjalna.
Granice.
Pojezierze Wschodniopomorskie ma w przybliżeniu kształt trójkąta prostokątnego, którego kąty są w okolicy Gdyni, okolicy Nowego, okolicy Damnicy Kaszubskiej. Makroregion graniczy od północy z Pobrzeżem Koszalińskim (mezoregiony: Wysoczyzna Damnicka, Pradolina Redy-Łeby), od wschodu Pobrzeżem Gdańskim (Pobrzeże Kaszubskie, Żuławy Wiślane), od południowego wschodu z Doliną Dolnej Wisły (Dolina Kwidzyńska, Kotlina Grudziądzka), od południowego zachodu i zachodu z Pojezierzem Południowopomorskim (Bory Tucholskie) północną część granicy zachodniej uzupełnia Pojezierze Zachodniopomorskie (Wysoczyzna Polanowska).
Region zajmuje powierzchnię 4,3 tys. km²
Teren mezoregionu leży na terenie województwa pomorskiego (większość terenu makroregionu) oraz kujawsko-pomorskiego (niewielka część Pojezierza Starogardzkiego).
Podział na mezoregiony.
Makroregion Pojezierze Wschodniopomorskie dzieli się na dwa mezoregiony (314.51) Pojezierze Kaszubskie i (314.52) Pojezierze Starogardzkie. Większą część mezoregionu zajmuje Pojezierze Kaszubskie około 3000 km2 Pojezierze Starogardzkie jest o połowę mniejsze. Dokładna granica pomiędzy mezoregionami jest trudna do uchwycenia i z tego powodu jest różna w różnych opracowaniach.
Rzeźba terenu.
Rzeźba terenu Pojezierza Wschodniopomorskiego jest silnie pofałdowany szczególnie na terenie Pojezierza Kaszubskiego najbardziej w okolicach Kartuz. Wysokości względne dochodzą do 160 m. W okolicy Kartuz we Wzgórzach Szymbarskich występuje najwyższe wzniesienie Wieżyca (328 m n.p.m.). Duża miąższość utworów czwartorzędowych oraz układ moren są spowodowane przez lodowce. Na Pojezierzu Starogardzkim teren jest mniej urozmaicony, moreny mają maksymalnie 15 metrów. Jednakże jest bardziej urozmaicony niż w sąsiednich mezoregionach (oprócz Pojezierza Kaszubskiego).
Kultura ludowa.
Na terenie makroregionu zamieszkuje dwie duże grupy etniczne Kaszubi i Kociewiacy. Umowna granica pomiędzy Kaszubami i Kociewiem zgadza się mniej więcej z granicą pomiędzy mezoregionami Pojezierze Kaszubskie i Pojezierze Starogardzkie.
Ludność, gospodarka, komunikacja.
Ludność i urbanizacja.
Region należy do słabo zurbanizowanych szczególnie na terenie Pojezierza Kaszubskiego.
Do najbardziej zurbanizowanych fragmentów makroregionu należą północno-wschodnia część, na której położone jest Trójmiasto. Jednakże najbardziej zurbanizowane części Gdańska i Gdyni leżą poza tym makroregionem. Poza Trójmiastem na terenie makroregionu znajdują się 3 miasta powiatowe. Na Pojezierzu Starogardzkim - Starogard Gdański (48 313) oraz dwa mniejsze na Pojezierzu Kaszubskim Kościerzyna (22 976) i Kartuzy (14 952). Pozostałe miasta są mniejsze niż 10 tysięcy mieszkańców.
Transport i komunikacja.
Transport lotniczy.
Na terenie makroregionu znajduje się jeden czynny cywilny port lotniczy w podgdańskim Rębiechowie.
Transport kolejowy.
Przez makroregion przechodzą następujące linie kolejowe: 131 Chorzów Batory - Tczew; 201 Nowa Wieś Wielka - Gdynia Główna; 203 Tczew - Kietz;214 Somonino - Kartuzy; 229 Pruszcz Gdański - Łeba; 233 Pszczółki - Kościerzyna; 243 Skórcz - Starogard GdańskiLinia kolejowa Myślice – Szlachta; Linia kolejowa Starogard Gdański – Skarszewy
Transport drogowy.
 

</doc>
<doc id="509851" url="https://pl.wikipedia.org/wiki?curid=509851" title="Port lotniczy Shannon">
Port lotniczy Shannon

Port lotniczy Shannon (ang.: "Shannon Airport", kod IATA: SNN, kod ICAO: EINN) – międzynarodowy port lotniczy w południowo-zachodniej Irlandii, w sąsiedztwie miast Shannon i Limerick, na trasie przelotów transatlantyckich.
Posiada najdłuższy pas startowy z irlandzkich lotnisk. Obsługuje wiele połączeń linii cargo, a także tzw. „fuel stopy” maszyn wojskowych. Ze względu na neutralność Irlandii maszyny wojskowe mogą zatrzymywać się tu tylko bez jakiegokolwiek uzbrojenia na pokładzie. W hangarach na lotnisku wykonuje się wiele prac związanych ze zmianą własności samolotów (głównie malowanie), a także zatrzymują się tutaj, celem uzupełnienia paliwa i odpoczynku załóg, samoloty dostarczane z USA (głównie mniejsze maszyny Boeinga) na kontynent europejski, bądź Bliski Wschód. 
W 2009 obsłużył niespełna 2,8 mln pasażerów.

</doc>
<doc id="509854" url="https://pl.wikipedia.org/wiki?curid=509854" title="SketchUp">
SketchUp

SketchUp – program komputerowy CAD, służący do modelowania trójwymiarowego dla początkujących, profesjonalistów, architektów oraz projektantów gier.
SketchUp jest często używany przez młodzież w celach edukacyjnych oraz rozrywkowych. Znaczącą zaletą jest możliwość bezpośredniego eksportu danych do innego produktu tej samej firmy – Google Earth. Można w nim zaprojektować swój świat 3D z elementami 2D (obrazki, tekst itp.), wybrać tekstury oraz dodać gotowe komponenty jak np. samochody, drzewa, wyposażenie domowe, basen, elementy ogrodu, maszyny budowlane itp. Jedną z zalet SketchUp jest galeria prac użytkowników tego programu – Google 3D Warehouse, gdzie mogą oni publikować swoje projekty. W wersji Pro istnieje możliwość eksportu pliku 3D na inne formaty.
SketchUp pojawił się na rynku w 2001 r. jako program komercyjny, wyprodukowany przez firmę @Last Software ze stanu Kolorado w USA, przejętą 14 marca 2006 r. przez Google. Od 27 kwietnia 2006 r. dostępna jest wersja darmowa programu Google Sketchup 6.
Dnia 1 czerwca 2012 r. został kupiony przez firmę Trimble.

</doc>
<doc id="509857" url="https://pl.wikipedia.org/wiki?curid=509857" title="Valiara">
Valiara



</doc>
<doc id="509858" url="https://pl.wikipedia.org/wiki?curid=509858" title="Valiera">
Valiera



</doc>
<doc id="509860" url="https://pl.wikipedia.org/wiki?curid=509860" title="Google SketchUp">
Google SketchUp



</doc>
<doc id="509865" url="https://pl.wikipedia.org/wiki?curid=509865" title="London Waterloo">
London Waterloo

London Waterloo – stacja kolejowa, jedna z największych w Londynie. Podzielona jest na część krajową i międzynarodową. Do 13 listopada 2007 z części międzynarodowej korzystały pociągi Eurostar zapewniające bezpośrednie połączenie z Paryżem i Brukselą. Obecnie ten fragment jest nieużywany. Stacja posiada 19 peronów i obsłużyła w roku 2005 prawie 68,5 mln pasażerów.
Operatorem wszystkich pociągów zatrzymujących się na dworcu jest obecnie firma South West Trains, której składy jeżdżą stąd m.in. do Woking, Reading, Dorking, Guildford, Weybridge, Basingstoke, Portsmouth, Alton, Southampton, Bournemouth, Poole i Exeter.

</doc>
<doc id="509867" url="https://pl.wikipedia.org/wiki?curid=509867" title="Willa Hüffera w Łodzi">
Willa Hüffera w Łodzi

Willa Hüffera – budynek willowy położony przy ulicy Wólczańskiej 243a w Łodzi, w obrębie parku Skrzywana.
Willa zbudowana w latach 1910–1913 dla Wilhelma Hüffera obok Fabryki Wyrobów Dzieżganych i Pończoch. Po wojnie pełniła funkcję budynku administracyjnego Zjednoczonych Zakładów Przemysłu Odzieżowego "Wólczanka".
Obiekt secesyjny o nieregularnej bryle, w tym wieżyczka. We wnętrzu budynku znajduje się duży witraż. 

</doc>
<doc id="509868" url="https://pl.wikipedia.org/wiki?curid=509868" title="Kementari">
Kementari



</doc>
<doc id="509870" url="https://pl.wikipedia.org/wiki?curid=509870" title="Forum Młodych Polskiej Konfederacji Pracodawców Prywatnych Lewiatan">
Forum Młodych Polskiej Konfederacji Pracodawców Prywatnych Lewiatan

Forum Młodych Lewiatan (Forum Młodych Konfederacji Lewiatan) – ogólnopolska organizacja non-profit zrzeszająca ludzi młodych, którzy realizują ideę budowania społeczeństwa obywatelskiego przez propagowanie przedsiębiorczości i społecznego zaangażowania młodzieży.
Historia organizacji.
Forum Młodych zostało powołane decyzją Zarządu Polskiej Konfederacji Pracodawców Prywatnych Lewiatan, dnia 24 listopada 2004. Jest ono samodzielną jednostką organizacyjną, wyodrębnioną w ramach struktur PKPP Lewiatan. Początkowo organizacja działała tylko w Warszawie. Obecnie Forum Młodych PKPP Lewiatan jest organizacją o charakterze ogólnopolskim, tworzoną przez osoby z największych ośrodków akademickich w kraju. Założycielem i pierwszym przewodniczącym organizacji był Krzysztof Witkowski. W latach 2014–2016 Przewodniczącym Forum Młodych Lewiatan był Adam Kądziela.
Misja organizacji.
Statutową misją Forum Młodych Lewiatan jest promowanie przedsiębiorczego stylu życia wśród młodych ludzi oraz działanie na rzecz zwiększenia udziału młodzieży w życiu publicznym. Organizacja zachęca do podejmowania działalności gospodarczej, a także pomaga w zdobywaniu wiedzy i kwalifikacji umożliwiających spełnianie funkcji społecznych i zawodowych. Swoją misję Forum Młodych realizuje przez:
Oddziały regionalne Forum Młodych PKPP Lewiatan.
Organizacja obecna jest w największych ośrodkach akademickich w Polsce. W projektach ogólnopolskich uczestniczą oddziały regionalne, których jest dokładnie tyle ile województw w Polsce. Są to następujące oddziały:
Współpraca międzynarodowa.
Forum Młodych nawiązuje również współpracę z podobnymi organizacjami działającymi za granicą. Dotychczasowa współpraca zagraniczna:

</doc>
<doc id="509873" url="https://pl.wikipedia.org/wiki?curid=509873" title="Port lotniczy Kirjat Szemona">
Port lotniczy Kirjat Szemona

Port lotniczy Kirjat Szemona (hebr. שדה התעופה קריית שמונה; ang. Kiryat Shmona Airport) IATA: KSW, ICAO: LLKS) – nieczynny port lotniczy położony przy mieście Kirjat Szemona na północy Izraela.
Położenie.
Port lotniczy Kirjat Szemona jest położony w północno-zachodnim skraju Palca Galilei – w Dolinie Hula w Górnej Galilei, na północy Izraela. Leży w odległości niecałego 1 km na wschód od miasta Kirjat Szemona. Lotnisko znajduje się na wysokości 115 m n.p.m., a pas startowy o długości 1348 m jest zwrócony w kierunku południowo-zachodnim. W jego otoczeniu znajdują się kibuce Kefar Giladi, Majan Baruch i Ha-Goszerim, oraz moszawy Juwal i Bet Hillel.
Historia.
Do końca 2003 roku loty do Kirjat Szemona obsługiwała linia lotnicza Arkia Israel Airlines, jednak z powodu drastycznego spadku liczby pasażerów zawiesiła połączenia. W 2003 roku na tej linii przewieziono zaledwie 19 tys. pasażerów, podczas gdy w 2000 roku było ich 57 tys. Tak duży spadek liczby pasażerów wiązał się z nieopłacalnością finansową dalszego utrzymywania tego połączenia. W trakcie II wojny libańskiej w 2006 roku lotnisko było całkowicie zamknięte dla ruchu cywilnego. Dopiero po ustaniu działań wojennych wznowiono jego działalność. Wówczas to linie lotnicze Tamir Airways wygrały przetarg na wznowienie połączeń między Kirjat Szemona a portem lotniczym Tel Awiw – Sede Dow. Wybudowano nowy terminal pasażerski i na przełomie 2006-2007 przez krótki czas obsługiwano trzy loty dziennie. Okazało się jednak, że prawo do prowadzenia działalności na lotnisku posiada inna spółka, która weszła w spór z Tamir Airways. Z tego powodu zawieszono działalność portu.
Terminal.
Terminal pasażerski został nazwany na cześć ministra Rechawama Ze’ewiego. Jest on niezwykle interesującą architektonicznie budowlą, uważaną za jedną z najlepszych i najbardziej zaawansowanych technologicznie w Izraelu. Z założenia miał on usprawnić działanie portu lotniczego i przyczynić się do rozwoju miasta Kirjat Szemona. Bliskość strefy przemysłowej i ośrodków turystycznych Galilei były dodatkowymi atutami, jednak nierozstrzygnięte spory prawne uniemożliwiają jego funkcjonowanie.
Transport.
Z portu lotniczego wyjeżdża się na północ na drogę nr 99, którą jadąc na zachód dojeżdża się do skrzyżowania z droga nr 90 i miasta Kirjat Szemona. W odległości około 25 km na południe jest położony port lotniczy Rosz Pina, obsługujący połączenia krajowe.
Wojsko.
W bezpośrednim sąsiedztwie lotniska znajduje się baza wojskowa Bet Hillel.

</doc>
<doc id="509877" url="https://pl.wikipedia.org/wiki?curid=509877" title="Maciej Dobrowolski">
Maciej Dobrowolski

Maciej Dobrowolski (ur. 19 marca 1977 w Olsztynie) – polski siatkarz, grający na pozycji rozgrywającego. W sezonie 2012/2013 zawodnik Asseco Resovii, zaś w sezonach 2013/2014 i 2014/2015 grał w klubie AZS Olsztyn.
Kariera.
Kariera klubowa.
Dobrowolski siatkarską karierę rozpoczynał w AZS Olsztyn. W jego barwach zadebiutował mając 18 lat. W 2003 roku wyjechał do Austrii i został graczem Hot Volleys Wiedeń. Wraz z tym zespołem sięgnął po mistrzostwo i superpuchar kraju. W 2005 roku zrezygnował z występów w drużynie ze względów rodzinnych i powrócił do Polski, zostając zawodnikiem Skry Bełchatów.
Dobrowolski z bełchatowskim zespołem pięciokrotnie zdobył mistrzostwo i trzykrotnie sięgnął po puchar Polski. Regularnie występował także w Lidze Mistrzów siatkarzy, w której Skra dwa razy zdobyła brązowy medal. W 2009 roku ze swoją drużyną zajął drugą lokatę w Klubowych Mistrzostwach Świata. W 2010 roku jego kontrakt nie został przedłużony, choć rozmowy na ten temat były prowadzone przez długi czas. Po odejściu ze Skry został zawodnikiem beniaminka PlusLigi, Farta Kielce, w którym pełnił funkcję kapitana zespołu.
W maju 2011 roku podpisał dwuletni kontrakt z Asseco Resovią, z którą dwukrotnie zdobył tytuły mistrza Polski, a także srebro Pucharu CEV.
Po dwóch latach spędzonych w Rzeszowie zdecydował się na powrót do rodzinnego Olsztyna i ponowną grę w AZS Olsztyn w którym pełnił funkcję kapitana.

</doc>
<doc id="509878" url="https://pl.wikipedia.org/wiki?curid=509878" title="José Acasuso">
José Acasuso

José Javier Acasuso (ur. 20 października 1982 w Posadas) – argentyński tenisista specjalizujący się w grze na nawierzchni ziemnej, zwycięzca turniejów zawodowych w grze pojedynczej i podwójnej. W sumie wygrał osiem zawodów kategorii ATP World Tour, trzy w singlu i pięć w deblu.
Acasuso reprezentował swój kraj w Pucharze Davisa. W roku 2002 i 2007 był w składzie reprezentacji, która wygrała Drużynowy Puchar Świata.
Życie prywatne.
José Acasuso jest synem Jose Andresa i Selva Monica. Ma również rodzeństwo, siostrę Gabrielę i brata Juana Andresa.
W dzieciństwie obok tenisa uprawiał koszykówkę, koncentrując się na tenisie w wieku dwunastu lat. Pierwszy raz zetknął się z tenisem w wieku dwóch lat. Karierę zawodową rozpoczął, gdy miał siedemnaście lat. Był m.in. mistrzem Ameryki Południowej juniorów z roku 1996.
Kariera tenisowa.
1999–2001.
W 1999 Acasuso rozpoczął karierę zawodową. Przez ten czas startował w zawodach rangi w ATP Challenger Tour. Wygrał m.in. na Bermudach. W roku 2001 wystartował w eliminacjach do turnieju w Buenos Aires. Przeszedł je pomyślnie dzięki czemu mógł wziąć udział w turnieju głównym, w którym doszedł do finału, pokonując m.in. rodaków Franco Squillariego i Gastóna Gaudio. W meczu o tytuł przegrał z Brazylijczykiem Gustavo Kuertenem 1:6, 3:6. Wynik ten pozwolił mu awansować do czołowej setki rankingu światowego.
W tym samym roku zadebiutował w Wielkim Szlemie, w turnieju French Open, w którym osiągnął II rundę. Miesiąc później zagrał w Wimbledonie, z którego odpadł w I rundzie, jak i w US Open.
Rok 2001 ukończył jako 86. tenisista na świecie.
2002.
Sezon 2002 Acasuso zaczął od II rundy w Australian Open. W lutym osiągnął ćwierćfinały w Viña del Mar i Buenos Aires. W French Open oraz Wimbledonie odpadał w I rundach. W maju Acasuso wystartował w Drużynowym Pucharze Świata rozgrywanym na kortach ziemnych w Düsseldorfie. Argentyński zespół wygrał całą rywalizację po pokonaniu w finale 3:0 zespół Rosji, a Acasuso zdobył punkt dla drużyny pokonując Marata Safina, poprzez krecz Rosjanina przy stanie 2:6, 6:3, 3:0 dla Acasuso.
W Sopocie, na nawierzchni ziemnej, Argentyńczyk wygrał po raz pierwszy w karierze rozgrywki rangi ATP World Tour. Po drodze pokonał m.in. Carlosa Moyę 7:6(5), 7:6(4), a w finale Franco Squillariego 2:6, 6:1, 6:3. Po tym triumfie Argentyńczyk zwyciężył w challengerze rozgrywanym w San Marino.
Podczas turnieju US Open Acasuso odpadł w I rundzie. Po tym starcie wziął udział w zawodach w Bukareszcie, awansując do finału, w którym uległ 3:6, 2:6 Davidowi Ferrerrowi. Następnie Acasuso dotarł do finału w Palermo, jednak pojedynek o tytuł zakończył się porażką Argentyńczyka 7:5, 3:6, 1:6 z Fernando Gonzálezem.
Trzeci rok w zawodowej karierze zakończył na 41. miejscu w rankingu światowym.
2003.
Najlepszym wielkoszlemowym wynikiem Acasuso była II runda w Australian Open. W French Open, Wimbledonie i US Open odpadał w I rundach. We wrześniu doszedł również do półfinału imprezy w Bukareszcie.
Na koniec roku Acasuso został sklasyfikowany na 101. pozycji na świecie.
2004.
W edycji Australian Open z 2004 odpadł w I rundzie. Następnie Acasuso doszedł do ćwierćfinałów zawodów w Buenos Aires oraz Costa do Sauipe. Nie wystąpił w French Open, a Wimbledon zakończył na I rundzie.
W połowie lipca, podczas turnieju w Amersfoort Acasuso osiągnął pierwszy w karierze finał w grze podwójnej. Będąc w parze z Luisem Horną finałowe spotkanie przegrali z deblem Jaroslav Levinský-David Škoch. Tydzień po tych zawodach Argentyńczyk wystartował w Umagu, gdzie odniósł zwycięstwo w rozgrywkach deblowych. Partnerem Argentyńczyka był Flávio Saretta, a pokonali w rundzie finałowej duet Levinsk-Škoch, rewanżując się tym samym za porażkę w Amersfoort.
Na początku sierpnia, w Sopocie Acasuso awansował do finału singla, eliminując po drodze m.in. Davida Ferrerra 6:4, 7:6(4). W samym finale spotkał się z Rafaelem Nadalem, któremu uległ 3:6, 4:6.
Drugie turniejowe zwycięstwo Acasuso odniósł w Bukareszcie. W drodze do finału stracił jednego seta. W meczu o mistrzostwo zmierzył się z Rosjaninem Igorem Andriejewem, którego pokonał 6:3, 6:0. Ponadto Argentyńczyk doszedł do finału gry podwójnej partnerując Óscarowi Hernándezowi. W międzyczasie zagrał w US Open, gdzie odpadł w I rundzie.
Na koniec roku uplasował się na 67. w rankingu światowym.
2005.
Swój szósty zawodowy sezon argentyński tenisista zaczął od ćwierćfinału w Auckland. Mecz o półfinał przegrał z Janem Hernychem. W Australian Open odpadł w I rundzie po pięciosetowym pojedynku z Fernando Gonzálezem. W Viña del Mar doszedł do ćwierćfinału, a w rodzinnym Buenos Aires awansował do półfinału. W meczu o finał nie sprostał Mariano Puercie przegrywając 4:6, 6:7(5). Dodatkowo w stolicy Argentyny Acasuso razem z Sebastiánem Prieto awansowali do finału debla przegrywając z para František Čermák-Leoš Friedl. Po tych zawodach Acasuso awansował do kolejnego finału w grze podwójnej, w Costa do Sauipe, tym razem tworząc duet z Ignacio Gonzálezem Kingiem. W finale zostali pokonani przez Čermáka i Friedla.
Kolejny ćwierćfinał Acasuso osiągnął w grze pojedynczej miał miejsce w Sankt Pölten, lecz spotkanie o następną rundę przegrał z Nikołajem Dawydienką. W rozgrywkach French Open dotarł do IV rundy, pokonując po drodze m.in. wicelidera rankingu, Andy'ego Roddicka. W meczu o ćwierćfinał przegrał 4:6, 1:6, 1:6 z Mariano Puertą (później zdyskwalifikowanym za doping).
Występ na Wimbledonie ukończył na I rundzie. Na początku lipca Argentyńczyk doszedł razem ze Sebastiánem Prieto do finału gry podwójnej w Båstad, gdzie przegrali z parą Jonas Björkman-Thomas Johansson. Tydzień po tym wyniku Acasuso wygrał drugi deblowy turniej, na kortach w Stuttgarcie, w duecie z Prieto. Rundę finałową argentyńska para zakończyła zwycięstwem 7:6(4), 6:3 z Mariano Hoodem i Tommym Robredo. W turnieju z cyklu Masters Series w Cincinnati Acasuso awansował do ćwierćfinału gry pojedynczej, ponosząc porażkę z Rogerem Federerem.
W ostatnim w sezonie wielkoszlemowym turnieju, US Open Argentyńczyk awansował do II rundy, w której nie sprostał Lleytonowi Hewittowi. W połowie września Acasuso wygrał rywalizację deblową w Bukareszcie. W parze ze Sebastián Prieto pokonali Victora Hănescu oraz Andrei Pavela. Na początku października, w halowym turnieju w Metzu debel Acasuso-Prieto osiągnęli finał, w którym zostali pokonani przez Michaëla Llodrę oraz Fabrice'a Santoro. Ostatni w sezonie turniej w grze singlowej Acasuso rozegrał w Bazylei dochodząc do ćwierćfinału.
Rok 2005 ukończył na 40. miejscu w rankingu światowym.
2006.
W 2006 na początku roku Acasuso odpadł w I rundzie Australian Open. Podczas turnieju w Viña del Mar odniósł swoje trzecie karierowe zwycięstwo. W finale pokonał Nicolása Massú 6:4, 6:3. Zawody zakończyły się również końcowym sukcesem Acasuso w grze podwójnej, gdzie w finale razem ze Sebastiánem Prieto pokonali Františka Čermáka i Leoša Friedla. Rozgrywki w Buenos Aires zakończył na ćwierćfinale. W połowie lutego Acasuso zadebiutował w reprezentacji Argentyny w Pucharze Davisa przeciwko Szwecji w I rundzie "grupy światowej". Swoje oba spotkania singlowe zakończył zwycięstwem, pokonując Thomasa Johanssona i Jonasa Björkmana.
Podczas rozgrywek ATP Masters Series w Hamburgu awansował do półfinału, pokonując po drodze finalistę z 2005 roku, Richarda Gasqueta. W spotkaniu o awans do finału uległ Radkowi Štěpánkowi. Z French Open Acasuso odpadł w II rundzie. Następnie zrezygnował ze startu w Wimbledonie. Kolejny finał turniejowy jaki rozegrał miał miejsce w Stuttgarcie, gdzie o mistrzowski tytuł zagrał z Davidem Ferrerem. Pięciosetowy zakończył się wygraną Ferrera 6:4, 3:6, 6:7(3), 7:5, 6:4.
W turnieju Masters Series w Toronto dotarł do ćwierćfinału, ponosząc porażkę z Fernando Gonzálezem. Na US Open argentyński tenisista przegrał swój mecz w I rundzie. Jesienią osiągnął ćwierćfinał imprezy w Bazylei. Na początku grudnia Acasuso wystąpił w finale Pucharu Davisa przeciwko Rosji. Rywalizacja zakończyła się porażką Argentyńczyków 2:3, a decydujący pojedynek pomiędzy Acasuso a Maratem Safinem zakończył się wygraną Safina 6:3, 3:6, 6:3, 7:6(5).
Dnia 14 sierpnia 2006 roku José Acasuso został sklasyfikowany na najwyższym miejscu w swojej karierze, jako 20. tenisista.
2007.
W Australian Open Acasuso przegrał w I rundzie z Samem Querreyem. Na początku marca dotarł do ćwierćfinału w Acapulco, a pod koniec kwietnia w Casablance. Miesiąc później był w składzie Argentyny, która wygrała Drużynowy Puchar Świata, eliminując w drodze do finału Chile, Szwecję i Stany Zjednoczone. W rundzie finałowej rywalami Argentyńczyków byli Czesi. Acasuso rozegrał zwycięskie spotkanie w grze podwójnej, wspólnie z Agustínem Callerim przeciwko parze Tomáš Berdych-Martin Damm. Końcowy wynik rywalizacji to 2:1 dla tenisistów z Ameryki Południowej. Z turnieju French Open Acasuso odpadł w I rundzie.
W sierpniu awansował do finału imprezy rozgrywanej w Sopocie. W finale spotkał się Tommym Robredo, któremu uległ 5:7, 0:6. Na US Open doszedł do II rundy, w której poddał spotkanie Andy'emu Roddickowi przy stanie 4:6, 6:1, 6:2, 0:0 dla Amerykanina.
Sezon 2007 skończył na 67. miejscu w klasyfikacji generalnej ATP.
2008.
Kolejny zawodowy sezon Acasuso zaczął od I rundy Australian Open. W lutym dotarł do ćwierćfinału singla w Viña del Mar. Acasuso osiągnął ponadto finał gry podwójnej partnerując Sebastiánowi Prieto. Pojedynek finałowy wygrali z Máximo Gonzálezem i Juanem Mónaco. Pierwszy finał gry pojedynczej tego roku Acasuso osiągnął w Buenos Aires, jednak został pokonany przez Davida Nalbandiana. W turnieju z serii International Series Gold w Acapulco uzyskał półfinał, w którym przegrał z Nicolásem Almagro.
Występ w French Open Acasuso ukończył na II rundzie, a potem zrezygnował ze startu na Wimbledonie. Na US Open odpadł w II rundzie, natomiast w Bukareszcie doszedł do półfinału, w którym przegrał z Gilles'em Simonem 6:4, 6:7(4), 4:6. W grudniu Acasuso zagrał w finale Pucharu Davisa przeciwko Hiszpanii. Argentyna przegrała konfrontację 2:3, a Acasuso uległ w swoim pojedynku Fernando Verdasco 3:6, 7:6(3), 6:4, 3:6, 1:6. Mecz ten zarazem zadecydował, która z reprezentacji zdobyła trofeum.
Na koniec roku był sklasyfikowany na 48. pozycji w rankingu.
2009.
Pierwszy turniej jaki w sezonie Acasuso rozegrał miał miejsce w Viña del Mar, gdzie dotarł do finału, pokonując wcześniej m.in. Tommy'ego Robredo 5:7, 6:2, 6:4. W meczu o tytuł przegrał z Fernando Gonzálezem 1:6, 3:6. W Costa do Sauipe i Buenos Aires Acasuso dochodził do półfinałów, przegrywając w obu turniejach z Robredo. W Acapulco również osiągnął półfinał, eliminując m.in. Tommy'ego Robredo. W spotkaniu o awans do finału nie sprostał Gaëleowi Monfilsowi. Francuz w dwóch setach pokonał Acasuso 3:6, 4:6.
Podczas turnieju French Open Acasuso doszedł do II rundy, w której odpadł z Rogerem Federerem. Po trzech latach powrócił na trawiaste korty Wimbledonu, jednak został wyeliminowany w I rundzie. pod koniec sierpnia, w New Haven Argentyńczyk awansował do półfinału, wygrywając wcześniej z Tommym Robredo, przegrał z Samem Querreyem. Podczas US Open Acasuso doszedł do III rundy rozgrywek. W II rundzie wyeliminował Davida Ferrera, jednak w rywalizacji o awans do IV rundy nie sprostał Gaëlowi Monfilsowi..
Rok zakończył na 51. pozycji w rankingu "ATP Entry".
2010–2012.
Pierwszy turniej w sezonie 2010 Acasuso rozegrał na kortach w Sydney, jednak przegrał swój mecz w I rundzie w dwóch setach z Peterem Luczakiem. W Australian Open również odpadł z rywalizacji w I rundzie po porażce z Igorem Kunicynem. Na początku maja Argentyńczyk wygrał zawody challengerowe w Tunisie, po zwycięstwie w finale z Danielem Brandsem. pod koniec maja przystąpił do kwalifikacji do French Open, z których odpadł w III rundzie po porażce z Jorge Aguilarem.
W połowie lutego 2011 roku Acasuso po ponad rocznej przerwie doszedł do ćwierćfinału rozgrywek rangi ATP World Tour, podczas rywalizacji w Buenos Aires. Po drodze wyeliminował Ołeksandra Dołhopołowa oraz Pablo Cuevasa, a przegrał z Nicolásem Almagro. Dwa miesiące później Argentyńczyk triumfował w zawodach challengerowych w Blumenau po zwycięstwie w finale nad Marcelo Demolinerem. W maju Acasuso przystąpił do eliminacji French Open, z których odpadł w I rundzie z Alessio Di Mauro. Był to zarazem ostatni rozegrany przez Acasuso turniej w sezonie.
Dnia 23 lutego 2012 roku, w Buenos Aires, Acasuso ogłosił zakończenie kariery tenisowej.
W całej karierze sportowej, z uwzględnieniem gry pojedynczej i podwójnej, zarobił 3 642 422 dolarów amerykańskich.

</doc>
<doc id="509879" url="https://pl.wikipedia.org/wiki?curid=509879" title="Jose Acasuso">
Jose Acasuso



</doc>
<doc id="509881" url="https://pl.wikipedia.org/wiki?curid=509881" title="Feanturi">
Feanturi



</doc>
<doc id="509882" url="https://pl.wikipedia.org/wiki?curid=509882" title="Kirjat Szemona">
Kirjat Szemona

Kirjat Szemona (hebr. קריית שמונה; arab. كريات شمونة; ang. Qiryat Shemona lub Kiryat Shmona; pol. "Miasto Ośmiu") – miasto w Dystrykcie Północnym, w Izraelu.
Położenie.
Miasto Kirjat Szemona jest położone w północno-zachodnim skraju Palca Galilei – w dolinie Hula w Górnej Galilei, na północy Izraela. W odległości 1,5 km na zachód i 2,5 km na północny wschód od miasta przebiega granica izraelsko-libańska, znana jako "Niebieska Linia". W otoczeniu Kirjat Szemona znajdują się kibuce Menara, Misgaw Am, Kefar Giladi, Majan Baruch, Dafna, Ha-Goszerim, Sede Nechemja, Amir, Kefar Blum, Ne’ot Mordechaj i Jiftach, moszawy Margalijjot, Juwal i Bet Hillel.
Kirjat Szemona jest położone w Poddystrykcie Safed, w Dystrykcie Północnym Izraela.
Środowisko naturalne.
Miejscowość leży na wysokości od 80 do 200 metrów n.p.m. w północno-zachodnim skraju Doliny Hula. Jest to najwyżej położone miasto w Izraelu. Na zachód od miasta stromo wznoszą się ponad 700 metrów w górę zbocza Gór Naftali, z najwyższym szczytem Har Szina’an (902 m n.p.m.). Zbocza gór są częściowo porośnięte lasami. Spływają stamtąd strumienie Margalijjot, Bdolach i Korim. Na północny zachód od miasta przepływają strumienie Ajun i Hasbani, które spływają na zachód do rzeki Jordan. Dolina Hula jest intensywnie eksploatowana rolniczo.
Historia.
Pierwotnie w miejscu tym znajdowała się arabska wieś Al-Chalisa. W 1596 roku we wsi żyło 160 mieszkańców, którzy płacili podatki z upraw pszenicy, jęczmienia, owoców, oraz hodowli bawołów wodnych i uli. W 1893 roku Baron Edmond James de Rothschild zakupił w tej okolicy około 13 tys. ha ziemi. Większość tych gruntów (około 10 tys. ha) przypisano do powstałego w 1896 roku moszawu Am Segula (obecnie Metulla). Część gruntów pozostała jednak niezagospodarowana, i w 1905 roku grupa sześciu pionierów utworzyła osadę Tel Chaj. Pod koniec I wojny światowej w 1918 roku Metulla i Tel Chaj znalazły się we francuskiej strefie okupacyjnej Libanu, a następnie weszły do francuskiego Mandatu Syrii i Libanu. Brytyjczycy utworzyli na południu Mandat Palestyny i oczekując na zaprowadzenie przez Francuzów nowych rządów na północy, ewakuowali większość osad położonych w strefie przygranicznej z Libanem. Francuzi sprawowali jednak władzę w sposób bardzo swobodny, co sprzyjało powstaniu niepokojów i zaburzeń społecznych. Liczni Arabowie zaangażowali się wówczas w utworzenie Wielkiej Syrii. Konsekwencją było nasilenie tendencji panarabizmu i wybuch walk w Libanie i Syrii, a obszar pogranicza stał się ziemią niczyją, której status był niepewny. W obszarze tym znajdowało się siedem żydowskich osiedli. Ich mieszkańcy czuli się zagrożeni i utworzyli własną samoobronę. Arabowie oskarżali Żydów z Metulli o sprzyjanie władzom francuskim, chociaż w rzeczywistości usiłowali oni zachować neutralność. Do pierwszego arabskiego ataku doszło już 12 grudnia 1919 roku. W styczniu 1920 roku, w obliczu nasilających się arabskich rozruchów, ponad 100 mieszkańców uciekło z Metulli (w nocy z 8 na 9 lutego 1920 r. moszaw Metulla został splądrowany). W kilka dni później, 1 marca 1920 roku, kilkuset libańskich Arabów zaatakowało osadę Tel Chaj. Podczas obrony zginęło 8 Żydów, w tym Josef Trumpeldor. Wywołało to duże zaniepokojenie przywódców ruchu syjonistycznego, którzy wielokrotnie zwrócili się do brytyjskich władz o zapewnienie bezpieczeństwa żydowskim osadom i zakazanie arabskich prosyryjskich wieców. Na podstawie brytyjski-francuskiego porozumienia z 1920 roku stwierdzono, że obszar Metulli i Tel Chaj miał wejść do brytyjskiego Mandatu Palestyny, jednak cała procedura przeciągnęła się do kwietnia 1924 roku. Podczas arabskiego powstania w Palestynie (1936–1939) Brytyjczycy wznieśli w tutejszej wiosce Al-Chalisa ufortyfikowany posterunek policji Fort Tegart (obecnie służy jako posterunek policji). W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że obszar ten miał znaleźć się w granicach nowo utworzonego państwa żydowskiego. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania siły Arabskiej Armii Wyzwoleńczej paraliżowały żydowską komunikację w rejonie całej Galilei. Obrona żydowskich osiedli w obszarze Gór Naftali stała się ważnym elementem strategii działania Hagany. Przeprowadzona operacja „"Jiftach"” przyniosła zajęcia 10 maja 1948 roku miasta Safed. Większość arabskich mieszkańców tego miasta i wielu okolicznych wiosek, uciekło wówczas w panice do Libanu. Dzień później, siły Hagany wkroczyły do opuszczonej wioski Al-Chalisa. Wszystkie jej domy wyburzono.
Współczesna osada Kirjat Szemona została założona 26 grudnia 1949 roku na ruinach wioski Al-Chalisa. Początkowo był to obóz przejściowy dla żydowskich imigrantów (ma'abarot), którzy pracowali na okolicznych farmach rolniczych. Pierwszymi mieszkańcami było osiemnaście rodzin z Jemenu. Obóz nazywał się wówczas Kirjat Josef (na cześć Josefa Trumpeldora). W 1950 roku uruchomiono centralę telefoniczną i przystąpiono do zakładania pierwszych instytucji publicznych, takich jak szkoły i ośrodka zdrowia. Rok później uruchomiono produkujący lodówki zakład "Amcor". Jego istnienie stało się kluczowym dla rozwoju osady w tamtym okresie. Z tego powodu, w 1952 roku do obozu mogła przyjechać kolejna grupa imigrantów, którzy tym razem pochodzili z Indii. W owym czasie, wiele nadziei wiązano z odkryciem w tej okolicy złóż rudy żelaza. W wielkiej tajemnicy przeprowadzono badania, a próbki wysłano do laboratoriów. Lokalni przywódcy widzieli już w wyobraźni kopalnie i dymy rozwijających się fabryk. W 1955 roku władze opublikowały raport i przedstawiły plan budowy kilka fabryk, które miały dać zatrudnienie około 300 osobom. Później jednak ministerstwo finansów zrezygnowało z realizacji tego projektu, kopalnię rudy żelaza zamknięto i zwolniono jej 30 pracowników. W rezultacie, ludzie zaczęli uciekać z Kirjat Szemona z powodu braku miejsc pracy. Wcześniej jednak, rozbudzone nadzieje rozwoju gospodarczego, przyciągały do obozu uchodźców duże ilości nowych imigrantów. Każdego dnia docierał tutaj autobus z imigrantami pochodzącymi najczęściej z Indii, Jemenu, Iraku i Afryki Północnej. Brakowało dla nich miejsc pracy, a w obozie pogłębiało się ubóstwo. Sytuacja była na tyle trudna, że pod koniec 1953 roku w obozie doszło do gwałtownych protestów, w trakcie których spłonął szałas mieszczący urząd zatrudnienia. Wzmocnienie sił policji przyniosło uspokojenie sytuacji. Lokalne władze zwróciły się jednak do rządu z prośbą o interwencje i pomoc. W rezultacie, w 1953 roku Kirjat Szemona otrzymało status samorządu lokalnego, co otwierało perspektywy jego dalszego rozwoju. W 1955 roku uruchomiono dwa pierwsze generatory elektryczne, budując ograniczoną sieć elektryczną. Początek budowy elektrowni dał impuls rozwoju warsztatów rzemieślniczych. Powstał zakład pakujący owoce z okolicznych kibuców, oraz fabryka lodu, która była największym konsumentem energii elektrycznej. Produkcja prądu była tak niewielka, że musiano okresowo przełączać zasilanie pomiędzy różnymi odbiorcami. Poza zatrudnieniem w przemyśle i rzemiośle, mieszkańcy obozu pracowali przy oczyszczaniu pól ze skał i chwastów, zalesianiu Gór Naftali i budowie dróg. W dniu 26 lipca 1955 roku nastąpiła likwidacja obozu dla uchodźców. Wybrano lokalny samorząd i przystąpiono do realizacji ambitnego planu budowlanego. W krótkim czasie powstały pierwsze osiedla mieszkaniowe, centrum handlowe, szkoła, kino i basen. W ich sąsiedztwie wybudowano fabrykę przemysłu tekstylnego, szwalnię, zakład obróbki diamentów, fabrykę ceramiki i fabrykę części radiowych "Bengal". W ten sposób obóz rozrósł się w małą osadę, której nazwę zmieniono na współczesną.
Bliskie sąsiedztwo granicy libańskiej spowodowało, że Kirjat Szemona rozwijało się jako miasto frontowe. Przez długie lata palestyńscy terroryści ostrzeliwali terytorium Izraela z południowego Libanu. Wiele z tych pocisków spadło na zabudowania Kirjat Szemona. Z tego powodu miasto zdobyło przezwisko „"Kirjat Katiusza"”, a większość tutejszych domów wyposażono w schrony dla ludności cywilnej. Do pierwszego ostrzału miasta doszło w dniu 31 grudnia 1968 roku. Przed południem tego dnia, rakieta Katiusza spadła na kino "Hermon", wywołując pożar. W dniu 11 kwietnia 1974 roku doszło do masakry w Kirjat Szemonie – trzech terrorystów z Ludowego Frontu Wyzwolenia Palestyny wtargnęło do miasta, zajmując jeden z budynków mieszkalnych. Podczas próby odbicia zakładników, napastnicy wysadzili się zabijając 18 osób, w tym wiele dzieci. Po tym krwawym zamachu terrorystycznym, rząd postanowił zmienić status Kirjat Szemona. W dniu 30 września 1974 roku przyznano jej prawa miejskie. W tym samym roku utworzono południową strefę przemysłową miasta. W 1981 roku miasto stało się celem intensywnego ostrzału rakietowego Organizacji Wyzwolenia Palestyny (szczególnie silne nasilenie ostrzału miało miejsce w lipcu tego roku). Izraelska artyleria odpowiadała na to ogniem, a w czerwcu 1982 roku rozpoczęła się wojna libańska (1982-1985). Po jej zakończeniu, Izraelczycy utworzyli w południowym Libanie „strefę bezpieczeństwa”, za którą odpowiedzialność ponosiła Armia Południowego Libanu. Przyniosło to znaczne uspokojenie sytuacji, jednak pomimo to, w marcu 1986 roku w ostrzale rakietowym miasta przeprowadzonym przez Hezbollah zginęła 1 osoba, a 5 zostało rannych. W nocy 25 listopada 1987 roku dwóch palestyńskich terrorystów przy użyciu motolotni przeniknęli do Izraela i zaatakowali bazę wojskową położoną przy Kirjat Szemona. W noc szybowców zginęło 6 izraelskich żołnierzy, a kolejnych 8 zostało rannych. W odpowiedzi na nieustanny ostrzał rakietowy, Siły Obronne Izraela przeprowadziły w lipcu 1993 roku operację „"Odpowiedzialność"”. Wielu mieszkańców Kirjat Szemony opuściło wówczas swoje domy, i w obawie o własne życie uciekło na południe kraju. Kilkudniowa operacja zakończyła się zobowiązaniem Hezbollahu do wstrzymania ostrzału. Przez dłuższy czas porozumienie było przestrzegane, a sporadyczne starcia ograniczały się do „strefy bezpieczeństwa” w południowym Libanie. Rok 1995 przyniósł uruchomienie dziesięciu nowych fabryk w mieście. Nowo powstała północna strefa przemysłowa umożliwiła rozwój przedsiębiorstw z branży tworzyw sztucznych, medycyny, elektroniki, elektryki, optyki i mechaniki. W sąsiedztwie strefy przemysłowej otworzono niewielkie lotnisko. Jednak następny rok przyniósł ze sobą eskalację napięcia w „strefie bezpieczeństwa”. Kolejny ciężki ostrzał rakietowy (10 osób zostało rannych) doprowadził do odwetowej operacji „"Grona Gniewu"” (11-27 kwietnia 1996 r.). Podczas tego konfliktu w otoczeniu miasta Kirjat Szemona spadło 90 rakiet (58 bezpośrednio trafiło w miasto). Według szefa służb ratunkowych w Kirjat Szemonie, Jedidija Freudenberga, bezpośrednio trafionych zostało 11 domów (2 doszczętnie zniszczone, 2 spłonęły, a 7 było poważnie uszkodzonych). Kolejnych 250 domów było w niewielkim stopniu uszkodzonych, a 1757 dalszych miało drobne uszkodzenia od odłamków. Ogółem 2018 domów (z łącznej sumy 5800) było uszkodzonych. Dodatkowo około 300 zakładów przemysłowych odniosło uszkodzenia (7 fabryk poważnie uszkodzonych). Większość tych budynków znajdowała się w strefie przemysłowej miasta, na którą trzy razy spadły rakiety (19 kwietnia, 23 kwietnia i 26 kwietnia). Freudenberg opisał szkody w mieście: „"Największe zniszczenia były domów i businessu. Również siedem szkół i ośrodków opieki dziennej zostało uszkodzonych w mieście. Pod względem liczby rakiet, które spadły, i wysokości zadanych strat materialnych, ataki te były dużo gorsze niż podczas operacji Odpowiedzialność w 1993 roku. Oczywiście, w 1993 roku, zginęło dwoje naszych mieszkańców, i nie ma sposobu na naprawienie takiej straty. Najważniejszą rzeczą do zapamiętania jest to, że ataki były wymierzone w rodziny, w ludność cywilną"”.
Niektóre z osiedli Kirjat Szemona pozostawały przez kilka dni bez łączności telefonicznej i przez kilka godzin dziennie bez energii elektrycznej. Dan Frank powiedział: „"To prawda, że Katiusze spowodowały zniszczenia, a nawet w przeszłości zabiły ludzi. Ale tak naprawdę nie można twierdzić, że rakiety stanowią zagrożenie militarne dla Izraela. Celem Katiuszy jest po prostu niszczyć morale ludzi tutaj. Jest to forma terroryzmu - utrzymywanie ludności cywilnej jako zakładników polityki swego rządu. Liczą na to, że rakiety są dość skuteczne. Rzeczywiście, sterroryzowały tutaj ludzi. Moja sześcioletnia córka boi się każdego hałasu, jaki usłyszy. Wiele dzieci tutaj ma problemy w szkole - nie mogą się skoncentrować, mają koszmary. Żyjąc w Kirjat Szemonie budzisz się rano, i sprawdzasz czy jeszcze żyjesz. Taki jest cel rakiet."”
W latach 90. XX wieku miasto przyjęło około 6 tys. imigrantów z krajów byłego ZSRR. W maju 2000 roku Siły Obronne Izraela ostatecznie opuściły „strefę bezpieczeństwa” w południowym Libanie. Kolejne lata były stosunkowo spokojne dla mieszkańców Kirjat Szemony, chociaż cierpieli od huku głośnych wybuchów, ponieważ co kilka tygodni dochodziło do przygranicznych incydentów. Siły Powietrzne Izraela bombardowały wtedy południowy Liban, a Hezbollah ostrzeliwał artylerią przeciwlotniczą izraelskie samoloty. Podczas II wojny libańskiej w 2006 roku na miasto spadło ogółem 1012 rakiet, powodując uszkodzenie licznych budynków i obrażenia u 50 osób. Władze przeprowadziły ewakuację 80% mieszkańców miasta na południe kraju, w rezultacie czego Kirjat Szemona stało się miastem widmem.
Nazwa.
Miasto początkowo nazywało się Kirjat Josef, na cześć zabitego w 1920 roku w osadzie Tel Chaj syjonistycznego działacza Josefa Trumpeldora. Później zmieniono nazwę na Kirjat Szemona, co oznacza w języku polskim "Miasto Ośmiu". Upamiętniono w ten sposób wszystkich ośmiu zabitych żydowskich obrońców Tel Chaj.
Demografia.
Według danych Izraelskiego Centrum Danych Statystycznych w 2012 roku w Kirjat Szemonie żyło ponad 23 tys. mieszkańców, z czego 89,9% stanowili Żydzi, a 10,1% inne narodowości. Jest to niewielkie miasto, którego populacja charakteryzuje się małym spadkiem liczebności. Według danych z 2011 roku przyrost naturalny w porównaniu do poprzedniego roku wyniósł -1,4%. W roku tym urodziło się 400 dzieci, a zmarło 125 osób (odnotowano 1 zgon niemowląt). Na spadek demografii największy wpływ ma bliskość granicy libańskiej i zagrożenie wybuchem kolejnej wojny. Według danych za 2010 rok liczba zatrudnionych pracowników wynosiła 10894, a liczba osób pracujących na własny rachunek wynosiła 564. Średnie miesięczne wynagrodzenie w 2010 roku wynosiło 6256 ILS (średnia krajowa 7522 ILS). Zasiłki dla bezrobotnych pobierały 274 osoby, w tym 115 mężczyzn (średni wiek: 43 lata). Świadczenia emerytalne oraz rentowe pobierało 2352 osób, a zapomogi społeczne 892 osoby.
Symbole.
Herb Kirjat Szemona zawiera w sobie symbole charakterystyczne dla miasta. Wyobrażają one rozwój zabudowy miejskiej oraz lokalnego przemysłu. Widniejąca na dole góra to Hermon. Natomiast wschodzące nad nią słońce, symbolizuje nadzieję na dobry rozwój miasta. Powyżej umieszczono nazwę miasta w języku hebrajskim – קריית שמונה ("Irijat Kirjat Szemona"). Oficjalna flaga jest w kolorze żółtym z czarny herbem pośrodku, chociaż występuje także zielona z niebieskim godłem.
Polityka.
Kirjat Szemona jest najważniejszym ośrodkiem administracyjnym w rejonie Wzgórz Golan. Burmistrzem miasta jest Nissim Malka. Ratusz miejski znajduje się przy ulicy Herzla 37. W południowej części miasta jest także siedziba władz Samorządu Regionu Ha-Galil ha-Eljon.
Współpraca międzynarodowa.
Kirjat Szemona ma zawarte umowy partnerskie z następującymi miastami:
Gospodarka.
W Kirjat Szemonie znajdują się liczne zakłady przemysłowe specjalizujące się technice informacyjnej, sprzęcie elektronicznym i rolniczym. Miasto posiada dwie strefy przemysłowe: północną i południową. Najbardziej znaną tutejszą firmą jest wytwórnia wody mineralnej Neviot. Przy obu strefach są położone duże centra handlowe.
Infrastruktura.
Remiza straży pożarnej znajduje się w południowej części miasta, przy ulicy Barzilai. W mieście nie ma szpitala, są tylko przychodnie zdrowia oraz stacja ratunkowa "Magen Dawid Adom". Najbliższym szpitalem jest Centrum Medyczne Sieff w Safedzie. Oddział poczty mieści się po południowej stronie dworca autobusowego, przy ulicy Tel Chaj. Oczyszczalnia ścieków znajduje się na południe, natomiast cmentarz miejski na północ od miasta.
Transport.
Miasto jest ważnym węzłem komunikacyjnym Górnej Galilei. Przez centrum przebiega droga nr 90, która jako droga ekspresowa prowadzi na południe do skrzyżowania z drogą nr 977 (prowadzi na wschód do kibuców Ne’ot Mordechaj i Kefar Blum) i dalej do skrzyżowań z drogą nr 89 (prowadzi na zachód do Safedu) i drogą nr 85 (prowadzi na zachód do miasta Karmiel). Przy północnej granicy Kirjat Szemona znajduje się skrzyżowanie drogi nr 90 z drogą nr 99. Droga nr 90 prowadzi na północ do skrzyżowania z drogą nr 9977 przy kibucu Kefar Giladi, i dalej do miejscowości Metulla oraz nieczynnego od 2000 roku przejścia granicznego Brama Fatimy z Libanem. Natomiast droga nr 99 prowadzi na wschód do skrzyżowania z drogą nr 9888 (prowadzi na południe do moszawu Bet Hillel) i dalej do kibucu Ha-Goszerim. Z miasta w kierunku południowo-wschodnim wychodzi także drogą nr 9779, którą dojeżdża się do skrzyżowania z drogą nr 9888 (prowadzi na północ do moszawu Bet Hillel) i dalej do skrzyżowania z drogą nr 9778 (prowadzi na południe do kibucu Kefar Blum), i jeszcze dalej do kibuców Sede Nechemja i Amir.
W 2011 roku w Kirjat Szemonie było zarejestrowanych 7358 pojazdów silnikowych, w tym 5938 samochodów osobowych (średnia wieku samochodów prywatnych wynosiła 8 lat). W roku tym w mieście doszło do 31 wypadków.
Centralny dworzec autobusowy znajduje się w samym centrum miasta przy ulicy Chaima Arlozorowa. Autobusy linii "Egged" umożliwiają dojechanie do Safedu, Tyberiady i Hajfy. W bezpośrednim sąsiedztwie miasta znajduje się port lotniczy Kirjat Szemona, który od 2003 roku jest nieczynny ze względu na zagrożenie ostrzałem rakietowym z Libanu (na przełomie 2006-2007 przez krótki czas terminal obsługiwał dwa loty dziennie do portu lotniczego Tel Awiw-Sede Dow). Obecnie trwają dyskusje nad możliwością ponownego otwarcia portu. W odległości około 25 km na południe jest położony port lotniczy Rosz Pina, obsługujący połączenia krajowe.
Architektura.
Pomimo frontowego charakteru Kirjat Szemona ma wygląd typowy dla nowoczesnego izraelskiego miasta, z szerokim bulwarem, dworcem autobusowym i starannie rozplanowanymi dzielnicami mieszkaniowymi. Jego zabudowa w większości składa się z kilkukondygnacyjnych budynków mieszkalnych. Powstało ono u podnóża gór Naftali, i jest zlokalizowane na niewielkiej platformie górującej od północnego zachodu nad Doliną Hula. Na zboczach gór Naftali położone są osiedla mieszkaniowe Mordot Harei Naftali, Ecel, Nof Hermon i Bene Beitecha. Na wschód od nich, na stosunkowo płaskiej platformie leżą osiedla Jigal Alon, Mosze Chaim Szapira, Ze’ew Żabotyński i południowa strefa przemysłowa. Dalej, na wschód od nich, przepływa strumień Ein Zachav, za którym rozciąga się z północy na południe niewielkie wzgórze Szechumit, za którym teren opada do Doliny Hula. Leżą tutaj osiedle mieszkaniowe Haveradim, północna strefa przemysłowa oraz port lotniczy Kirjat Szemona. Miasto posiada liczne tereny zielone: Park Ha Zachav, Ogród Roi Klein, Ogród Szprintsak, Gaj Agencji Żydowskiej i Gaj Ha Naflim. Jednym z niewielu wyraźnie wojskowych akcentów architektonicznych - poza licznymi schronami - jest plac zabaw dla dzieci, którego główną atrakcją są trzy stare zdobyczne działa samobieżne SU-100 pomalowane jaskrawymi farbami.
Kultura.
W mieście działa szereg instytucji kulturalnych. Władze miejskie prowadzą Miejski Ośrodek Kultury, który posiada własne kino i realizuje liczne przedsięwzięcia kulturalne. W przeszłości zorganizowano tutaj Festiwal Humoru i Śmiechu, była to jednak tylko jednorazowa impreza. W ośrodku kultury działa grupa taneczna oraz Teatr Haro'e. W dawnym meczecie zniszczonej arabskiej wioski Al-Chalisa, urządzono Muzeum Historii Kirjat Szemona. W samym centrum miasta jest położone audytorium.
Media.
W mieście działają dwie lokalne gazety, które docierają do położonych w okolicy wiosek. Gazeta „"Informacje 8"” została założona w 1973 roku i od tego czasu ukazuje się regularnie w każdy piątek. Obecny jej nakład wynosi 17 tys. egzemplarzy. Drugą młodszą gazetą jest „"Ha-Daszot Ha-Galil"”.
Edukacja i nauka.
Zgodnie z danymi "Izraelskiego Centrum Danych Statystycznych" w Kirjat Szemonie jest 40 przedszkoli, 9 szkół podstawowych, 2 licea i 1 szkoła zawodowa. W 2011 roku w 164 klasach szkolnych uczyło się ponad 3,4 tys. uczniów, w tym 1,7 tys. w szkołach podstawowych. Średnia uczniów w klasie wynosiła 21. Na północ od miasta znajduje się College Tel Chaj. Jest tu także Jesziwa Hesder Kirjat Szemona.
Turystyka.
Największym walorem turystycznym miasta jest atrakcyjne położenie w tzw. "Palcu Galilei". Po stronie zachodniej wznoszą się Góry Naftali, na wschodzie rozciąga się Dolina Hula ze swoimi strumieniami, po której drugiej stronie góruje Góra Hermon i Wzgórza Golan. Jest to jedno z najbardziej malowniczych miejsc Izraela. Samo miasto, pomimo rozwoju, zdołało zachować swój wiejski charakter. Podnosi to jego atrakcyjność i przyciąga wielu turystów, którzy cenią unikalne atrakcje Górnej Galilei. Kurort wybudował kolej gondolową (różnica wysokości 750 metrów), która umożliwia dostanie się do wyżej położonego w Górach Naftali kibucu Menara. Z kibucu rozciąga się widok na całą Dolinę Hula i położone naprzeciwko Wzgórza Golan. Podczas wojny libańskiej w 2006 kolejka została uszkodzona przez wybuch jednej z rakiet. Ponowne otwarcie wyciągu po ukończeniu remontu nastąpiło w marcu 2007. Przy górnej stacji kolejki gondolowej rozbudowano centrum turystyczne z hotelem i torem saneczkowym. Jest tu także wieża widokowa.
Wielką atrakcją miasta jest Złoty Park ("Park Ha-Zachav"), który przecinają strumienie Ha-Zachav i Ha-Tachanot. Park posiada duże tereny zielone z placami zabaw i częścią wypoczynkową. Tuż obok zachowano zabudowania opuszczonej wioski arabskiej Al-Chalisa. Meczet jest wykorzystywany jako muzeum miejskie, a tuż obok jest centrum sztuki. Zachował się brytyjski Fort Tegart, a także "Skwer IDF" - stare centrum handlowe, które w ostatnich latach odnowiono. U podnóża klifu górskiego utworzono park geologiczny.
Sport i rekreacja.
W mieście działa klub piłkarski Hapoel Ironi Kirjat Szemona, który w 2007 roku awansował do I ligi (Ligat ha’Al). W sezonie 2011/2012 na pięć kolejek przed zakończeniem rozgrywek zapewnił sobie pierwsze w historii klubu mistrzostwo Izraela w piłce nożnej. Klub posiada własny stadion Kirjat Szemona Municipal Stadium, który może pomieścić 5,3 tys. widzów.
Miasto jest siedzibą jednego z 14 w kraju centrów tenisa (ang. "Israel Tennis Centers" - ITC), w którym poprzez naukę gry w tenisa uczy się dzieci oraz młodzież umiejętności życiowych. Centra te są finansowane głównie poprzez darowizny. Centrum posiada osiem oświetlonych kortów tenisowych, w tym trzy kryte całoroczne. Pochodzi stąd znany izraelski tenisista Dudi Sela. Położony na zachód od miasta grzbiet górski jest popularnym miejscem uprawiania paralotniarstwa. Dużą popularnością cieszą się spływy kajakami i rafting po rzece Jordan. Rozpoczynają się one w kibucu Bet Hillel. W pobliskim kibucu Kefar Giladi znajduje się nowoczesny basen pływacki.
Wojsko.
W bezpośrednim sąsiedztwie lotniska znajdują się baza wojskowa Bet Hillel i Gibor. Na zachód od miasta, w Górach Naftali jest położona baza wojskowa Micpe Adi.

</doc>
<doc id="509884" url="https://pl.wikipedia.org/wiki?curid=509884" title="Klaudiusz Hrabyk">
Klaudiusz Hrabyk

Klaudiusz Hrabyk, ps. "Twardzis", "Twardzic" (ur. 5 sierpnia 1902 we Lwowie, zm. 26 grudnia 1989 w Warszawie) – polski polityk narodowo-demokratyczny i dziennikarz, doktor filozofii, powstaniec śląski, współtwórca Młodzieży Wszechpolskiej, żołnierz Armii Krajowej, powstaniec warszawski, współpracownik Służby Bezpieczeństwa.
Życiorys.
Syn Piotra i Stefanii z Twardowskich. Ukończył szkołę średnią w Przemyślu. Brał czynny udział w przewrocie 1918 jako żołnierz. Po powrocie do szkoły organizował Związek Filaretów, w latach 1917–1920 redagował „Tekę Filarecką”.
W latach 1919–1920 redagował czasopismo „Swój do Swego”. W 1920 zdał egzamin maturalny, po czym wstąpił do Armii Ochotniczej, walczył na froncie i został ranny pod Rożyszczami. W międzyczasie nawiązał kontakt z delegatami Zetu – m.in. Włodzimierzem Świrskim.
Po wojnie z bolszewikami wstąpił na Uniwersytet Jagielloński – ukończył filozofię, studiując polską literaturę polityczną.
W 1921 został sekretarzem Związku Akademickiego Młodzież Wszechpolska w Krakowie, brał udział w Kongresie Młodzieży Wszechpolskiej w Warszawie jako delegat i został pierwszym prezesem MW w Krakowie.
Brał czynny udział w III powstaniu śląskim. Rozpoczął również pracę dziennikarską, najpierw w „Głos Narodu”, potem „Goniec Krakowski”, równocześnie redaguje „Wieniec i Pszczółkę” – ludowy tygodnik dla wsi. Szybko zdobył uznanie i miejsce w redakcjach, został korespondentem lwowskiego „Słowa Polskiego”, „Gazety Warszawskiej”, „Kuriera poznańskiego” i „Słowa pomorskiego” w Toruniu. Pisał artykuły do „Przeglądu Wszechpolskiego” Stanisława Kozickiego i „Myśli Narodowej” Zygmunta Wasilewskiego.
Od 1925 pracował w „Gońcu Śląskim”.
Do Krakowa powrócił w 1926 i założył tygodnik polityczny „Trybuna narodowa”. W tym samym czasie przeniósł się do Lwowa i został redaktorem „Słowa Polskiego”.
W 1928 otrzymał tytuł doktora filozofii na UJ za pracę „Przegląd Wszechpolski 1895–1905”, został prezesem Obozu Wielkiej Polski w Małopolsce Wschodniej i przeszedł ze „Słowa Polskiego” do „Kuriera Lwowskiego”
w tym czasie był dwukrotnie aresztowany za udział w zamieszkach antysemickich w 1929 roku oraz w 1932 roku i w związku z tym został wybrany prezesem stowarzyszenia tzw. Brygidkarzy tj. działaczy narodowych, aresztowanych za akcje polityczne we Lwowie.
W latach 1930/1931 odbywał służbę wojskową w Śremie (poznańskie) w stopniu podporucznika.
W grudniu 1935 został redaktorem naczelnym lwowskiego „Dziennika Polskiego”. W 1937 został powołany na stanowisko redaktora politycznego warszawskiego „Kuriera Porannego”, pracował tam aż do wojny. Znany był ze swoich ataków na wszelką opozycję względem OZN-u. W 1939, tuż przed wojną, otrzymał za swą działalność Złoty Krzyż Zasługi.
Wojna.
Opuścił Warszawę i udał się do Lwowa, gdzie redagował „Dziennik Polski” aż do agresji sowieckiej, potem wrócił do Warszawy i do 1941 redagował „Słowo Polskie”. 
W 1942 założył „Przegląd polityczny”, który zdobył uznanie i zwrócił uwagę wracającego do kraju Edwarda Rydza-Śmigłego. Po nawiązaniu z nim współpracy „Przegląd Polityczny” stał się oficjalnym organem Obozu Polski Walczącej. W tym okresie używał pseudonimów: Andrzej, Paulina, Stanisław Twardzic. W czasie konspiracji pisał książki polityczne oraz czuwał nad stroną redakcyjną i ideową całej prasy OPW. Brał udział w powstaniu warszawskim, gdzie redagował m.in. „Żołnierza Starego Miasta”. W pierwszym tygodniu powstania redagował „Wiadomości warszawskie” w nakładzie 1500 egzemplarzy.
Jego żona, Józefa, została wywieziona na roboty przymusowe po powstaniu.
Emigracja.
Po powstaniu uciekł do Krakowa. Nie udało mu się wznowić prasy OPW. Przed wejściem sowietów uciekł do Niemiec jako Aleksander Kazimierski (robotnik). Po wyzwoleniu Brunszwiku przez Amerykanów pełnił obowiązki komendanta obozu wysiedlonych.
W 1945 udał się do Frankfurtu, gdzie założył Syndykat Dziennikarzy Polskich w Niemczech. W 1949 opuścił Niemcy i udał się do USA, gdzie został prezesem koła byłych żołnierzy AK w Nowym Jorku. Zorganizował Ligę Niepodległości Polskiej. W latach 1953–1955 był członkiem Rady Jedności Narodowej w USA. W 1957 wydał książkę „Kraj i emigracja” określając stosunek emigracji do kraju.
W 1958 wrócił do kraju. Angażował się w zwalczanie emigracji. Został tajnym współpracownikiem Departamentu I MSW. Pisał dla władz opracowania na temat emigracji. Nieznana jest dokładna data zapoczątkowania przez Hrabyka współpracy z SB, ponieważ jego teczka pracy została zniszczona w grudniu 1980. Po marcu 1968 w „Żołnierzu Wolności” – gazecie Ludowego Wojska Polskiego, opublikował artykuł pt. „Zatrzaśnięta szansa Pawła Jasienicy”. Po artykule nadchodziły żądania wyeliminowania Jasienicy ze „zdrowego trzonu społeczeństwa” nadsyłane przez "młodzież, włókniarki i żołnierzy".

</doc>
<doc id="509885" url="https://pl.wikipedia.org/wiki?curid=509885" title="Gribowski G-11">
Gribowski G-11



</doc>
<doc id="509886" url="https://pl.wikipedia.org/wiki?curid=509886" title="Flaga Żor">
Flaga Żor

Flaga Żor – jeden z symboli miejskich Żor w postaci flagi ustanowiony uchwałą rady miejskiej nr 486/XLII/05 z 22 grudnia 2005.
Wygląd i symbolika.
Prostokątny płat materiału w proporcjach 5:8, dzielony w pas, w górze czoła flagi barwa błękitna, w kolejnych polach kolejno barwa biała, czerwona i żółta. Barwy na płacie ułożone są w proporcjach 2:1:1:2. Barwy flagi wywiedzione są z barw użytych w herbie miasta, zaś sposób ich ułożenia symbolizuje przynależność Żor do Polski i Górnego Śląska.
Historia.
29 kwietnia 1993 miasto ustanowiło flagę, którą zakwestionowała utworzona pod koniec 1998 roku Komisja Heraldyczna przy MSWiA z powodu niewłaściwego układu pasów (biały nie powinien sąsiadować z żółtym) oraz zastosowany wówczas łukowaty układ barw, który uznano za niezgodny z polską tradycją weksylologiczną. Nowy projekt flagi Komisja Heraldyczna zaopiniowała pozytywnie 7 października 2005. Radni miasta przyjęli nowy projekt flagi uchwałą 22 grudnia 2005 roku. Pierwsza oficjalna, publiczna prezentacja odbyła się 24 lutego 2006 podczas obchodów 754 rocznicy założenia miasta.

</doc>
<doc id="509888" url="https://pl.wikipedia.org/wiki?curid=509888" title="Knipawa">
Knipawa

Knipawa (niem. "Kneiphof") – jedno z trzech miast wchodzących w skład Królewca.
Historia.
W 1322 mistrz krajowy zakonu krzyżackiego Friedrich von Wildenberg zawarł umowę z biskupem sambijskim Johannesem. Zakon przekazał kapitule wschodnią część wyspy Knipawa oraz zezwolił na wybudowanie mostu dla pieszych na Pregole łączącego stare i nowe (znajdujące się na wyspie) budynki kapitulne. Biskup zobowiązał się do wybudowania drogi przez pozostałą część wyspy. Na wyspie biskup sambijski rozpoczął budowę nowej katedry. W sąsiedztwie kapituły szybko powstała osada handlowa. W 1327 wielki mistrz Werner von Orseln nadał Knipawie przywileje miejskie. Miasto miało się nazywać Vogtswerder (wyspa wójta); pisano też Pregelmünde (Pregołoujście), ale zwyciężyła nazwa pierwotna - Knipawa (Kneiphof). Stare Miasto Królewiec i Knipawa należały do Hanzy, a od 1440 do Związku Pruskiego. Podczas wojny trzynastoletniej w 1454 Knipawa opowiedziała się po stronie króla Kazimierza Jagiellończyka, oblężona przez wojska krzyżackie nie doczekała się jednak odsieczy i poddała się 14 lipca 1455. W 1457 Królewiec stał się siedzibą wielkiego mistrza krzyżackiego. Jako samodzielny organizm istniała do zjednoczenia miasta Królewca w 1724.Za Pregołą, na południu znajdowały się Przednie i Tylne Przedmieście (niem. Vordere Vorstadt, Hintere Vorstadt) ze szpitalem św. Jerzego (zał. 1329, obecne gmachy neogotyckie z 1894-1897 służą jako Szkoła Rybołówstwa Morskiego). Do Knipawy należała m.in. dawna wieś Haberberg. 
Podczas II wojny światowej zabudowa Knipawy uległa niemal całkowitemu zniszczeniu. Z czasem odbudowano katedrę, na pozostałej powierzchni rozciągają się zieleńce. Niemiecki architekt Baldur Köster w 2000 r. opublikował plany rekonstrukcji historycznej zabudowy.

</doc>
<doc id="509890" url="https://pl.wikipedia.org/wiki?curid=509890" title="Sabrina Ferilli">
Sabrina Ferilli

Sabrina Ferilli (ur. 28 czerwca 1964 w Rzymie) – włoska aktorka filmowa i teatralna.
Włosi nazywają ją nową Sophią Loren. Zaczynała od drobnych ról w drugorzędnych filmach telewizyjnych i kinowych. Przełomem otwierającym jej drogę do najważniejszych włoskich filmów okazał się "Americano rosso" z 1991. Za rolę Luigi w "Diario di un vizio" z 1993 dostała nagrodę krytyków na Berlińskim Festiwalu Filmowym. Za rolę w "La Bella vita" z 1994 otrzymała „Silver Ribbon” i „Gold Clapperboard” dla najlepszej aktorki. W 1996 prowadziła Festiwal Piosenki Włoskiej w San Remo.

</doc>
<doc id="509891" url="https://pl.wikipedia.org/wiki?curid=509891" title="Beriew MBR-2">
Beriew MBR-2



</doc>
<doc id="509899" url="https://pl.wikipedia.org/wiki?curid=509899" title="Szawrow Sz-7">
Szawrow Sz-7



</doc>
<doc id="509900" url="https://pl.wikipedia.org/wiki?curid=509900" title="Socjalno-Rewolucyjna Partia Proletariat">
Socjalno-Rewolucyjna Partia Proletariat



</doc>
<doc id="509901" url="https://pl.wikipedia.org/wiki?curid=509901" title="Interfejs programistyczny">
Interfejs programistyczny



</doc>
<doc id="509904" url="https://pl.wikipedia.org/wiki?curid=509904" title="Guffa">
Guffa

Guffa:

</doc>
<doc id="509905" url="https://pl.wikipedia.org/wiki?curid=509905" title="Awetik Isahakian">
Awetik Isahakian

Awetik Isahakian (orm.: Ավետիք Իսահակյան, ur. 31 października 1875 w Aleksandropolu, zm. 17 października 1957 w Erywaniu) - pisarz ormiański. Pierwszy tomik poetycki "Jerker jew werker" ("Pieśni i rany") opublikował w 1897. Znany jest przede wszystkim jako autor poematu "Abúl-Alá al-Maari", wydanego w 1911, a także poetyckiej parafrazy znanego poematu ludowego "Mher z Sasunu" (1922).
Od 1889 do 1892 uczył się w seminarium duchownym w Eczmiadzynie, w 1892 zaczął publikować. W 1897 wydał swój pierwszy zbiór wierszy. Był dwukrotnie aresztowany za udział w ruchu rewolucyjnym. W 1911 wyemigrował, przebywał m.in. w Genewie, gdzie spędził okres I wojny światowej. W 1926 przybył do radzieckiej Armenii, a od 1930 do 1936 ponownie przebywał za granicą, występując jako przyjaciel ZSRR, w 1936 wrócił z Paryża do ZSRR. Był członkiem Radzieckiego Komitetu Obrońców Pokoju, a od 1946 do 1957 stał na czele Związku Pisarzy Armenii. Pełnił mandat deputowanego do Rady Najwyższej Armeńskiej SRR od 2 do 4 kadencji. Dwukrotnie był odznaczony Orderem Lenina. W 1946 został laureatem Nagrody Państwowej ZSRR.
W Polsce jego wiersze ukazały się w edycji Andrzeja Mandaliana.

</doc>
<doc id="509908" url="https://pl.wikipedia.org/wiki?curid=509908" title="Gubernia sandomierska">
Gubernia sandomierska

Gubernia sandomierska (ros. "Сандомирская губерния") – jednostka administracyjna Królestwa Polskiego istniejąca w latach 1837–1844. 
Powstała w 1837 r., w wyniku przekształcenia województwa sandomierskiego ze stolicą w Radomiu. Obszar guberni sandomierskiej był identyczny z obszarem województwa sandomierskiego. Zbliżony był także podział na jednostki administracyjne niższego szczebla, z tym, że dotychczasowe obwody przemianowano na powiaty (opatowski, opoczyński, radomski, sandomierski). W 1844 do guberni sandomierskiej włączono gubernię kielecką, co dało początek guberni radomskiej.
Herb guberni w latach 1837–1844 był praktycznie identyczny z herbem dawnego województwa. Po wcieleniu do guberni radomskiej nowy herb tej guberni w latach 1845–1869 składał się z połączonych herbów województw sandomierskiego i krakowskiego.

</doc>
<doc id="509910" url="https://pl.wikipedia.org/wiki?curid=509910" title="Bracia Fëanturi">
Bracia Fëanturi



</doc>
<doc id="509913" url="https://pl.wikipedia.org/wiki?curid=509913" title="Christopher Atkins">
Christopher Atkins

Christopher Atkins Bowman (ur. 21 lutego 1961 w Rye) – amerykański aktor, scenarzysta i producent filmowy, model.
Życiorys.
Wczesne lata.
Urodził się w Rye jako syn Donalda Bomanna i Bitsy Nebauer. Dorastał w Van Nuys w stanie Kalifornia. Pracował jako ratownik i instruktor żeglarstwa.
Kariera.
Mając 19 lat, prosto z Uniwersytetu Denison w Granville, w stanie Ohio, pokonał ponad cztery tysiące kandydatów do roli kinowej Richarda i trafił na duży ekran w filmie romantyczno-przygodowym "Błękitna laguna" ("The Blue Lagoon", 1980), gdzie razem z Brooke Shields stworzył parę młodych rozbitków, mieszkających na bezludnej wyspie. Film ten przyniósł mu nominację do dwóch nagród – Złotego Globu i Young Artist Award.
Kontynuował swoją karierę aktorską, występując w komedii muzycznej "Film o piratach" ("The Pirate Movie", 1982) jako były pirat zakochany w bogatej dziewczynie, a nagrana przez niego piosenka z filmu pt. „How Can I Live Without Her” trafiła na miejsce 71. listy najlepiej sprzedających się singli Billboard Hot 100.
W 1982 w nowojorskim Radio City Music Hall wystąpił w "Night of 100 Stars".
W dramacie "Noc w niebie" ("A Night in Heaven", 1983) zagrał popularnego ucznia w college’u – Ricka Monroe, który dorabia jako striptizer w nocnym klubie, a postać ta przyniosła mu nagrodę Złotej Maliny w kategorii dla najgorszego aktora.
We wrześniu 1982 i grudniu 1983 pojawił się w magazynie „Playgirl”.
Wcielił się w postać Petera Richardsa, instruktora pływania, kochanka mężatki Sue Ellen Ewing (Linda Gray) w popularnej operze mydlanej CBS "Dallas" (1983-84). Za rolę Bruce’a Arlingtona w dramacie "Wysłuchaj mnie" ("Listen to Me", 1989) otrzymał po raz drugi nagrodę Złotej Maliny jako najgorszy aktor drugoplanowy.
Pojawiał się na okładkach wielu pism dla nastolatek, reklamował Coca-Colę i wyroby firmy Adidas.
Życie prywatne.
Spotykał się z Diane Lane (1980), Lori Loughlin (1981-82) i Heather Locklear (od czerwca 1983 do listopada 1984). 25 maja 1985 ożenił się z Lynne Barron, z którą po latach się rozwiódł. Mają dwoje dzieci: syna Granta (ur. 10 grudnia 1985) i córkę Brittney (ur. 1 maja 1987 roku w Orange, w stanie Kalifornia).

</doc>
<doc id="509917" url="https://pl.wikipedia.org/wiki?curid=509917" title="Helmowy parów">
Helmowy parów



</doc>
<doc id="509918" url="https://pl.wikipedia.org/wiki?curid=509918" title="Maszynka sterowa">
Maszynka sterowa



</doc>
<doc id="509919" url="https://pl.wikipedia.org/wiki?curid=509919" title="Komodo">
Komodo

Komodo () – wyspa w Indonezji w archipelagu Małe Wyspy Sundajskie pomiędzy większymi wyspami Sumbawa i Flores; powierzchnia 330,0 km²; długość linii brzegowej 158,0 km; słabo zaludniona.
Oblewana przez: morze Flores (od północy), cieśninę Lintah (od wschodu), cieśninę Sumba (od południa) i cieśninę Sape (od zachodu).
Bardzo rozwinięta linia brzegowa; powierzchnia wyżynna (wysokość do 825 m n.p.m.); pierwotna roślinność (las równikowy) została w większości zastąpiona przez zbiorowiska trawiaste. 
Na wyspie żyje endemiczny gatunek warana – waran z Komodo, największa jaszczurka na świecie; w celu jej ochrony utworzono Park Narodowy Komodo ("PKA Balai Taman Nasional Komodo"). Inną atrakcją turystyczną jest nurkowanie, szczególnie w wodach cieśniny Lintah.
Administracyjnie należy do prowincji Małe Wyspy Sundajskie Wschodnie.

</doc>
<doc id="509920" url="https://pl.wikipedia.org/wiki?curid=509920" title="Międzynarodowa Socjalno-Rewolucyjna Partia Proletariat">
Międzynarodowa Socjalno-Rewolucyjna Partia Proletariat



</doc>
<doc id="509922" url="https://pl.wikipedia.org/wiki?curid=509922" title="Herb Lublińca">
Herb Lublińca

Herb Lublińca – jeden z symboli miasta Lubliniec w postaci herbu ustanowiony 25 lutego 2016 roku.
Wygląd i symbolika.
Herb przedstawia na tarczy dwudzielnej w pas, po heraldycznie prawej stronie pół złotego górnośląskiego orła zwróconego w prawą stronę, w polu błękitnym, po heraldycznie lewej stronie pięć srebrnych gwiazd w słup, w układzie 3-2, w polu barwy czerwonej.
Historia.
Przed rokiem 2006 miasto używało przejściowo herbu o obydwu polach błękitnych, w 2016 powrócono do historycznych barw. Herbu z czerwonym polem z gwiazdami miasto używało jeszcze w 1936 roku.

</doc>
<doc id="509923" url="https://pl.wikipedia.org/wiki?curid=509923" title="Salmonidae">
Salmonidae



</doc>
<doc id="509924" url="https://pl.wikipedia.org/wiki?curid=509924" title="Surfinia">
Surfinia

Surfinia – grupa odmian petunii ogrodowej ("Petunia ×hybrida" hort. ex Vilm). Nazwą tą określa się liczne odmiany petunii o zwisających pędach. Pierwsze odmiany surfinii wyhodowali Japończycy przy zastosowaniu technik inżynierii genetycznej. W Europie surfinia pojawiła się dopiero pod koniec lat 90. XX wieku. Jest w całej Europie i w Polsce pospolicie uprawiana jako roślina ozdobna.
Zastosowanie.
Roślina ozdobna. Jest u nas pospolicie uprawiana jako roślina pokojowa i używana głównie do ozdabiania balkonów, werand, altan, parapetów okiennych, pergoli. Wyeksponowana w zwisających pojemnikach na różnego rodzaju kwietnikach służy do ozdabiania ogródków przydomowych. Nadaje się także do ozdabiania mieszkań. Jej ogromną zaletą jest fakt, że obficie kwitnie i jest odporna na niesprzyjające warunki atmosferyczne: nawet po ulewnym deszczu jej kwiaty szybko się podnoszą. Okres kwitnienia ma bardzo długi – od maja do pierwszych jesiennych przymrozków. Wymaga troskliwej opieki.

</doc>
<doc id="509927" url="https://pl.wikipedia.org/wiki?curid=509927" title="Osiedle Niepodległości (Lublin)">
Osiedle Niepodległości (Lublin)

Osiedle Niepodległości – osiedle w Lublinie w północnej części miasta, część dzielnicy Kalinowszczyzna.
Zbudowane w latach siedemdziesiątych XX wieku osiedle tworzą głównie budynki wybudowane w technologii wielkoblokowej WBLŻ („cegła żerańska”), 11-kondygnacyjne (głównie na obrzeżach osiedla) i 5-kondygnacyjne w technologii wielkopłytowej OWT-67 (w środkowej części).
Budowa osiedla została rozpoczęta w 1972 roku. W 1979 w ramach czynu społecznego na osiedlu oddano do użytku m.in. kilka boisk, tor przeszkód, plac zabaw, wypożyczalnię sprzętu sportowo-turystycznego i salę ćwiczeń gimnastycznych. Oprócz tego ustawiono rzeźby autorstwa studentów Uniwersytetu Marii Curie-Skłodowskiej oraz posadzono kwiaty, krzewy i drzewa.

</doc>
<doc id="509929" url="https://pl.wikipedia.org/wiki?curid=509929" title="Cieśnina Sumba">
Cieśnina Sumba

Cieśnina Sumba (indonez. "Selat Sumba") – cieśnina w Indonezji; łączy Ocean Indyjski z Morzem Sawu pomiędzy wyspami Sumbawa, Komodo, Rinca i Flores (na północy) i wyspą Sumba (na południu); długość ok. 280 km, szerokość 48 - 88 km. Bardzo ważny szlak żeglugowy.

</doc>
<doc id="509931" url="https://pl.wikipedia.org/wiki?curid=509931" title="Kościół św. Klemensa w Wieliczce">
Kościół św. Klemensa w Wieliczce

Kościół św. Klemensa Papieża i Męczennika w Wieliczce – kościół parafialny (fara) pod wezwaniem św. Klemensa, papieża, trzeciego następcy po św. Piotrze i pierwszego patrona górników.
Historia.
Pierwsza wzmianka o kościele parafialnym św. Klemensa w Wieliczce znajduje się w bulli Grzegorza IX z 1229 roku. Pierwotny kościół był prawdopodobnie drewniany.
Kościół murowany został wzniesiony z fundacji mieszczan w latach 1333–1370. W tym stanie przetrwał do roku 1782, kiedy to został poważnie uszkodzony przez trzęsienie ziemi. W 1786 roku rozebrano średniowieczną budowlę aż do fundamentów. Pozostały jedynie część murów prezbiterium z przyporami, XVII-wieczna kaplica grobowa Morstinów (Morsztynów), zdobiona stiukami włoskiego artysty Baltazara Fontany z roku 1693 oraz wolnostojąca obok kościoła dzwonnica, ufundowana przez Jana III Sobieskiego po pogromie nad Turkami w XVII wieku. Dzwonnica została zaprojektowana przez włoskiego architekta Marcina Pellegriniego. Jej budowę ukończono w 1699 roku.
Nowy kościół powstał w latach 1804–1806 w stylu baroku józefińskiego na fundamentach starego kościoła. W 1825 roku był konsekrowany przez biskupa tynieckiego Grzegorza Zieglera. W ciągu kolejnych 200 lat architektura kościoła była kilkakrotnie zmieniana:
W skarbcu i bibliotece kościelnej znajduje się wiele zabytków z XV–XIX wieku, w tym m.in. monstrancja z 1490 roku i grupa rzeźb późnogotyckich.
Kościół znajduje się przy ul.Zamkowej 7.

</doc>
<doc id="509932" url="https://pl.wikipedia.org/wiki?curid=509932" title="Young Vivian">
Young Vivian

Mititaigimimene Young Vivian (ur. 12 listopada 1935) – polityk, od 1 maja 2002 do 19 czerwca 2008 premier Niue, przedstawiciel Niuańskiej Ludowej Partii.
Od 1 lipca 1979 do 3 czerwca 1982 był sekretarzem generalnym Komisji Południowego Pacyfiku. 12 grudnia 1992 Vivian zastąpił Roberta Rexa na stanowisku premiera Niue i sprawował urząd do 9 marca 1993. Następnie w 2002 roku ponownie został premierem tego kraju. 18 czerwca 2008 na stanowisku zastąpił go Toke Talagi.

</doc>
<doc id="509933" url="https://pl.wikipedia.org/wiki?curid=509933" title="Hucho hucho">
Hucho hucho



</doc>
<doc id="509934" url="https://pl.wikipedia.org/wiki?curid=509934" title="Hucho taimen">
Hucho taimen



</doc>
<doc id="509935" url="https://pl.wikipedia.org/wiki?curid=509935" title="CDRW">
CDRW



</doc>
<doc id="509936" url="https://pl.wikipedia.org/wiki?curid=509936" title="Napęd ZIP">
Napęd ZIP



</doc>
<doc id="509938" url="https://pl.wikipedia.org/wiki?curid=509938" title="Napęd zip">
Napęd zip



</doc>
<doc id="509940" url="https://pl.wikipedia.org/wiki?curid=509940" title="Stacja dysków">
Stacja dysków



</doc>
<doc id="509943" url="https://pl.wikipedia.org/wiki?curid=509943" title="Bank Street (stadion)">
Bank Street (stadion)

Bank Street – nieistniejący, wielofunkcyjny stadion, który znajdował się w Manchesterze w Anglii. Przeważnie był używany do rozgrywania meczów piłkarskich i był drugim po North Road stadionem Manchesteru United. 
Stadion był w stanie pomieścić 50 000 widzów, ale klub został przeniesiony na Old Trafford w 1910 r. ponieważ właściciel United John Henry Davies uważał, że nie będzie możliwości jego rozbudowy do stanu, który sobie zaplanował. United przenieśli się na Bank Street z North Road w 1893 r..

</doc>
<doc id="509945" url="https://pl.wikipedia.org/wiki?curid=509945" title="Kamienica Schychtów w Łodzi">
Kamienica Schychtów w Łodzi

Kamienica Schichtów – kamienica znajdująca się przy ulicy Piotrkowskiej 128 w Łodzi.
Historia.
Budynek został wzniesiony w 1904 roku dla Alwiny i Gustawa Schichtów, według projektu Gustawa Landau-Gutentegera, który w oficynie kamienicy miał swoją pracownię architektoniczną.
Architektura.
Trzypiętrowa kamienica z mansardowym dachem jest w łódzkiej architekturze przykładem wczesnej secesji wiedeńskiej. Budynek ma tradycyjną formę, ale splendoru nadają jej zastosowane przez twórcę motywy secesyjne o charakterze geometrycznym i roślinnym, a także masek ludzkich i zwierzęcych. Zwracają uwagę półkoliście zamknięte trójdzielne okna szczytów zwieńczone maskami bogini otoczonej liśćmi laurowymi oraz satyra w otoczeniu liści akantu.

</doc>
<doc id="509946" url="https://pl.wikipedia.org/wiki?curid=509946" title="Ogonatka">
Ogonatka



</doc>
<doc id="509948" url="https://pl.wikipedia.org/wiki?curid=509948" title="Torsten Frings">
Torsten Frings

Torsten Frings (ur. 22 listopada 1976 w Würselen) – niemiecki piłkarz, pomocnik, niekiedy występujący jako prawy obrońca. Srebrny medalista MŚ 2002 i brązowy medalista MŚ 2006, srebrny medalista Euro 2008.
Kariera zawodnicza.
Kariera klubowa.
Wszechstronny piłkarz mogący grać na wszystkich pozycjach w pomocy, najczęściej pełniący funkcję środkowego pomocnika. Zawodową karierę zaczynał w trzecioligowej Alemannii Akwizgran, skąd w 1997 przeszedł do Werderu. Po MŚ 2002 przeniósł się na dwa lata do Borussii Dortmund, sezon 2004/2005 spędził w Bayernie, by po jego zakończeniu wrócić do Bremy.
29 czerwca 2011 roku podpisał on kontrakt z Toronto FC. Swój debiut zaliczył 20 lipca 2011 w wygranym meczu przeciwko FC Dallas. 29 lipca 2011 po raz pierwszy zagrał w meczu Ligi Mistrzów CONCACAF przeciwko Real Estelí, w którym po raz pierwszy zagrał również jako kapitan swojej drużyny.
26 lutego 2013 roku ogłosił zakończenie kariery zawodniczej.
Reprezentacja.
W reprezentacji Niemiec debiutował 27 lutego 2001 w meczu z Francją, jednak dopiero rok później zapewnił sobie stałe miejsce w kadrze. W czasie MŚ 2002 był już podstawowym zawodnikiem drużyny wicemistrzów świata – rozegrał wszystkie 7 spotkań w pełnym wymiarze czasowym. Brał udział w EURO 2004. Podczas MŚ 2006 zagrał w 6 meczach. Nie brał udziału w półfinale z Włochami z powodu dyskwalifikacji, jaką nałożyła nań FIFA za udział w bójce po meczu z Argentyną.
Kariera trenerska.
Frings po zakończeniu czynnej kariery piłkarskiej planował zostać trenerem jednej z młodzieżowych drużyn Werderu Brema. W latach 2013–2014 był asystentem trenera rezerw Werderu, a w latach 2014–2016 asystentem trenera pierwszego zespołu.
27 grudnia 2016 Frings został szkoleniowcem klubu SV Darmstadt 98. W Bundeslidze zadebiutował 21 stycznia 2017 w zremisowanym 0:0 meczu z Borussią Mönchengladbach. W sezonie 2016/2017 zajął z zespołem ostatnie, 18. miejsce w Bundeslidze i spadł z nim do 2. Bundesligi.
Życie prywatne.
Żoną Torstena jest Petra. Mają dwie córki: Lisę-Katharinę i Lenę Alinę. Oprócz spędzania wolnego czasu z rodziną uwielbia też jeździć na swoim motorze. Jest rozpoznawalny z powodu charakterystycznej blizny na lewym policzku.

</doc>
<doc id="509949" url="https://pl.wikipedia.org/wiki?curid=509949" title="Kościół św. Sebastiana w Wieliczce">
Kościół św. Sebastiana w Wieliczce

Kościół św. Sebastiana – rzymskokatolicki kościół parafialny, znajdujący się na południowo-wschodnich obrzeżach Wieliczki przy ul. św. Sebastiana.
Modrzewiowy kościółek, położony jest na stromym zboczu wzgórza Babiny wśród kilkusetletnich drzew. Jego budowa została rozpoczęta w 1581 roku, dzięki staraniom ówczesnego żupnika wielickiego Sebastiana Lubomirskiego. Konsekracji świątyni dokonał kardynał Jerzy Radziwiłł w 1598 roku.
Jest to jednonawowa, orientowana świątynia z pięciobocznie zamkniętym, węższym od nawy, prezbiterium. Od lewej (północnej) strony do prezbiterium przylega zakrystia. Wzniesiony został jako wotum wdzięczności za ocalenie miasta od epidemii cholery.
Kościół od 1 grudnia 2013 roku podniesiony do godności Kościoła Parafialnego na mocy dekretu Metropolity Krakowskiego z dnia 20 listopada 2013 roku
Wystrój.
Kościół posiada obrazy z XVI wieku (Madonna ze Świętym Sebastianem i Świętym Rochem, Święci Andrzej, Mikołaj i Katarzyna; Matka Boska z Dzieciątkiem z 1600 r. Z wieku XVII zachowały się wizerunki św. Marii Magdaleny i św. Anny Samotrzeć.
Prawie dwieście lat po wybudowaniu kościół uzyskał barokowy wystrój. Z tego okresu pochodzą zabytkowe organy zbudowane na chórze przez cystersa z Jędrzejowa Eliasza Wykuszewskiego i rokokowy ołtarz główny z wizerunkiem świętego patrona. Lata 1903-1910 to czas renowacji świątyni. W tym czasie Stefan Witold Matejko zaprojektował znajdujące się w kościele witraże, a Włodzimierzowi Tetmajerowi powierzono wykonanie polichromii.

</doc>
<doc id="509951" url="https://pl.wikipedia.org/wiki?curid=509951" title="Parafia św. Augustyna w Świętochłowicach">
Parafia św. Augustyna w Świętochłowicach



</doc>
<doc id="509959" url="https://pl.wikipedia.org/wiki?curid=509959" title="Kecamatan">
Kecamatan

Kecamatan – jednostka podziału administracyjnego w Indonezji; o szczebel niższa od kabupaten i kota.
Kecamatan obejmuje przeciętnie 20 wiosek administracyjnych, określanych jako "desa" lub "kelurahan". W Sumatrze Zachodniej kecamatany dzielą się na większe niż "desa" jednostki zwane "nagari".

</doc>
<doc id="509960" url="https://pl.wikipedia.org/wiki?curid=509960" title="Diddl">
Diddl

Diddl - stworzona w Niemczech komiksowa postać myszy wymyślona przez grafika Thomasa Goletza. Komiksowa mysz ma wielkie stopy i uszy oraz nosi spodnie na szelkach.
Postać powstała 24 sierpnia 1990 r., pierwotnie miała przedstawiać kangura, lecz wkrótce przeistoczyła się w mysz. Początkowo nie była postacią komiksową, a jedynie wzorem towarowym pluszowych przytulanek i różnych innych zabawek i ozdób dla dzieci. Postać Diddl jest znakiem zastrzeżonym przez firmę "Depesche Vertrieb GmbH &amp; Co. KG" z Geesthacht. 
Kolejne postaci z serii:
Artykuły z postaciami z serii można kupić w większości krajów Europy.

</doc>
<doc id="509962" url="https://pl.wikipedia.org/wiki?curid=509962" title="Podział administracyjny Londynu">
Podział administracyjny Londynu



</doc>
<doc id="509966" url="https://pl.wikipedia.org/wiki?curid=509966" title="Szkoła Zgromadzenia Kupców w Łodzi">
Szkoła Zgromadzenia Kupców w Łodzi

Szkoła Zgromadzenia Kupców przy ul. Narutowicza 68 w Łodzi – jeden z pierwszych betonowych budynków w Polsce. Budynek wpisany jest do rejestru zabytków pod numerem A/95 z 20.01.1971 r.
Historia.
Zgromadzenie Kupców miasta Łodzi postanowiło na początku XX w. wybudować nowy gmach szkolny, mający zastąpić placówkę znajdującą się przy ul. Dzielnej 41 (ob. ul. prez. G. Narutowicza). W 1903 roku odrzucono projekt autorstwa Franciszka Chełmińskiego, a w 1904, mimo wyłonienia zwycięzców ogólnopolskiego konkursu, nie przystąpiono do realizacji projektu. Strajki z początku 1905 roku i niespokojna sytuacja polityczna spowodowały, że plany odłożono w czasie.
Po ponownym rozpoczęciu prac nad projektem zaproszono do nich Dawida Lande, Gustawa Landau-Gutentegera i Piotra Brukalskiego – wspólne rozwiązanie dwóch ostatnich doczekało się realizacji. Budynek powstał w latach 1909–1911, wykonawcą była firma Ch.J. Tylera.
Wybudowany gmach posiadał żelbetonowe stropy, instalację centralnego ogrzewania, bieżącą wodę. Mieściło się w nim 20 sal wykładowych, dwie aule przystosowane do wykładów z chemii i fizyki, sale rysunkowe, rekreacyjne, laboratoria, biblioteka, czytelnia oraz pomieszczenia przeznaczone na zbiory.
7 marca 1909 roku w budynku szkoły miało miejsce zebranie organizacyjne łódzkiego oddziału Polskiego Towarzystwa Krajoznawczego (prekursora Polskie Towarzystwo Turystyczno-Krajoznawcze). W trakcie spotkania oddziału wybrano na jego przewodniczącego Wacława Klossa, dyrektora placówki. Spotkanie upamiętnia tablica na murze budynku.
Gimnazjum funkcjonowało w budynku do czasu przejęcia go przez niemieckich okupantów w 1939 roku.
Uniwersytet Łódzki.
W okresie międzywojennym w budynku działały także inne instytucje m.in. Instytut Nauczycielski Koła Łódzkiego Towarzystwa Nauczycieli Szkół średnich i Wyższych (1921–1928) i Wyższa Szkoła Nauk Społecznych i Ekonomicznych (1925–1928) – których tradycje kontynuuje Uniwersytet Łódzki.
W posiadanie Uniwersytetu Łódzkiego budynek trafił zaraz po wojnie, w 1945 roku i był jednym z pierwszych, które były w całości przeznaczone na potrzeby uczelni. Umieszczono w nim Wydział Matematyczno-Przyrodniczy, który funkcjonował do reorganizacji w 1951 roku – ostatecznie, w wyniku kolejnych przekształceń wydziałów (były to kolejno Wydział Matematyki, Fizyki i Chemii oraz Wydział Fizyki i Chemii), budynek stał się siedzibą Wydziału Chemii, który funkcjonował tam do 2010 roku. W przylegającej do budynku auli – zaadaptowanej z dawnej sali gimnastycznej – odbywały się posiedzenia senatu Uniwersytetu Łódzkiego.
W roku 2012 rozpoczął się remont budynku, który zakończył się w 2015 r., po czym przeniesiono do niego, z budynku przy ul. G. Narutowicza 65, rektorat Uniwersytetu Łódzkiego.
W filmie.
Gmach był także plenerem filmowym w serialu "Daleko od szosy" Zbigniewa Chmielewskiego z 1976 roku (laboratoria studenckie Instytutu Chemii Uniwersytetu Łódzkiego), w filmie historycznym "Gorączka" Agnieszki Holland z 1980 roku (siedziba carskiej policji) i w thrillerze"Taranthriller" Mirosława Dembińskiego z 1993 roku (laboratoria biologiczne, w których prowadzono eksperymenty z jadem tarantuli).
Architektura.
Gmach jest trzypiętrowy, z wyraźnymi ryzalitami bocznymi, i płytkim ryzalitem w centrum elewacji frontowej. Elewacja wschodnia, od strony parku im. St. Staszica, została wzbogacona wyraźnym ryzalitem, zwieńczonym kopułą i mieszczącym klatkę schodową. Od strony zachodniej znajduje się budynek dawnej sali gimnastycznej, którą zaadaptowano na aulę, połączony z głównym gmachem łącznikiem.
Okna trójdzielne, wysokie, na najwyższej ostatniej kondygnacji zwieńczone są łagodnymi łukami, co nadaje im secesyjny charakter. Ornamenty zdobiące gmach nawiązują do secesji wiedeńskiej. Budynek sali gimnastycznej ozdobiono pionowymi elementami, mającymi optycznie podwyższać jego bryłę.
Zdecydowane podkreślenie rytmu pionowych i poziomych podziałów konstrukcyjnych oraz dużych otworów okiennych, proste zamknięcie elewacji i spłaszczone dachy powodują, że forma architektoniczna gmachu cechuje odznacza się cechami modernistycznymi.

</doc>
<doc id="509968" url="https://pl.wikipedia.org/wiki?curid=509968" title="Numfoor">
Numfoor

Numfoor ("Numfor") – wyspa w Indonezji u wybrzeży Nowej Gwinei na Oceanie Spokojnym; leży w zachodniej części wejścia do zatoki Cenderawasih w grupie wysp Schoutena; administracyjnie należy do prowincji Papua; powierzchnia 335,1 km²; długość linii brzegowej 95,5 km; ok. 7 tys. mieszkańców.
Powierzchnia nizinna (wysokość do 204 m n.p.m.), porośnięta lasem równikowym; uprawa palmy kokosowej; rybołówstwo. Główna miejscowość Namber.

</doc>
<doc id="509969" url="https://pl.wikipedia.org/wiki?curid=509969" title="Mikołaj Wierzynek (starszy)">
Mikołaj Wierzynek (starszy)

Mikołaj Wierzynek (starszy) (zm. 4 października 1360), średniowieczny kupiec, patrycjusz i bankier, pochodzenia zapewne niemieckiego, który w I połowie XIV w. osiadł w Krakowie i zapoczątkował tu mieszczański ród Wierzynków.
Notowany w Krakowie od 1316, wkrótce ławnik i rajca miejski. Związany z dworem królewskim Władysława Łokietka i Kazimierza Wielkiego. W 1334 zawarł umowę z gminą Wrocław na budowę młynów na wrocławskiej Kępie Mieszczańskiej; w zamian za udział w ich sfinansowaniu czerpał korzyści z ich zysków. Nabywał liczne nieruchomości w okolicach Krakowa. W 1336 wójt Wieliczki. Od 1341 pełnił urząd stolnika sandomierskiego i generalnego zarządcy polskiego dworu królewskiego. Był uczestnikiem misji dyplomatycznych, bankierem cesarza Karola IV Luksemburskiego.
Sfinansował budowę prezbiterium Kościoła Mariackiego w Krakowie (tam został pochowany), a także kaplicy na cmentarzu przy tym kościele (później przebudowanej na kościół św. Barbary).
Jego synem był Mikołaj Wierzynek (młodszy).

</doc>
<doc id="509972" url="https://pl.wikipedia.org/wiki?curid=509972" title="Demetriusz I Soter">
Demetriusz I Soter

Demetriusz I Soter (ur. 187 p.n.e., zm. 150 p.n.e.) – władca Syrii z dynastii Seleucydów od 162 p.n.e. Był synem Seleukosa IV Filopatora i Laodiki IV, bratankiem Antiocha IV Epifanesa.
Zakładnik Rzymu.
W 175 p.n.e., w czasie rządów ojca, na życzenie senatu rzymskiego, zaniepokojonego antypergamońskimi (a co za tym idzie i antyrzymskimi) działaniami swojego ojca, został wysłany jako zakładnik do Rzymu. Kilka miesięcy później Seleukos IV został zamordowany przez swojego ministra. Władzę po nim objął stryj Demetriusza, Antioch IV Epifanes, pomimo że to Demetriusz był prawowitym następcą tronu.
Po śmierci stryja senat rzymski dwukrotnie odmawiał prośbie Demetriusza o tron Seleukidów, uznając iż dla Rzymian korzystniejsze jest marionetkowe panowanie kilkuletniego syna Antiocha Epifanesa, Antiocha V. Tak więc dzieciństwo i młodość Demetriusz spędził w Rzymie.
Rządy.
W 162 p.n.e., z pomocą m.in. Polibiusza, uciekł drogą morską z Rzymu i wylądował w Fenicji, gdzie został ogłoszony królem. Antioch V Eupator został zamordowany, armia zaś przeszła na stronę Demetriusza, który następnie w 160 p.n.e. wkroczył triumfalnie do Seleucji nad Tygrysem, pokonawszy uprzednio uzurpatora Timarchosa z Miletu, który ogłosił się królem Babilonii i Medii. Uradowani mieszkańcy miasta przyznali mu wówczas przydomek Soter (co znaczy Zbawca), pod którym przeszedł do historii. Senat rzymski musiał pogodzić się z tym faktem i uznał prawo Demetriusza do tronu Seleukidów, chociaż nigdy do końca nie pogodził się z ucieczką Demetriusza z Rzymu. Senat rzymski przyjął również od Demetriusza złoty wieniec wartości 10 tysięcy staterów, jako wyraz jego wdzięczności za względne traktowanie go w czasie, gdy był w Rzymie zakładnikiem.
Tymczasem plany Demetriusza dotyczące odbudowy potęgi państwa Seleukidów, które snuł w Rzymie, realne w pierwszym okresie triumfu i entuzjazmu poddanych, w miarę upływu czasu okazywały się niewykonalne – ciągle trwało powstanie Judy Machabeusza w Judei, nie udała się próba oderwania Kapadocji od sojuszu z tradycyjnie wrogim Pergamonem ani próba kupienia Cypru od Archiasza, namiestnika faraona Ptolemeusza VI Filometora.
Wojna z uzurpatorem.
Władcy sąsiednich państw: pergamoński Attalos II, kapadocki Ariarates V i egipski Ptolemeusz VI, woleli też widzieć na tronie syryjskim marionetkę, a nie człowieka śmiałego i energicznego, dążącego do wskrzeszenia chwały Seleukidów, jakim był Demetriusz, zatem w 153 p.n.e. zawarli koalicję przeciw niemu i poparli uzurpatora Aleksandra Balasa, którego zaakceptował również senat rzymski. Do Syrii wtargnęły wojska Pergamonu, Kapadocji i Egiptu, Antiochia zbuntowała się, uzurpatora poparli też Żydzi walczący o niepodległość pod wodzą Jonatana Machabeusza.
Demetriusz, spodziewając się klęski, odesłał swoich synów, Demetriusza II Nikatora i Antiocha VII Sidetesa do Knidos, a sam stawił czoło najazdowi i poległ podczas bitwy z uzurpatorem, który zastąpił go na tronie Syrii.

</doc>
<doc id="509978" url="https://pl.wikipedia.org/wiki?curid=509978" title="Ze Roberto">
Ze Roberto



</doc>
<doc id="509979" url="https://pl.wikipedia.org/wiki?curid=509979" title="Schouten (wyspy)">
Schouten (wyspy)



</doc>
<doc id="509981" url="https://pl.wikipedia.org/wiki?curid=509981" title="Phillip Lenard">
Phillip Lenard



</doc>
<doc id="509983" url="https://pl.wikipedia.org/wiki?curid=509983" title="III Proletariat">
III Proletariat

III Proletariat, właśc. Polska Partia Socjalistyczna „Proletariat” – partia robotnicza utworzona w maju 1900 r. w drodze wystąpienia z PPS sekcji lwowskiej.
Jej założycielem byli dawni członkowie Polskiej Partii Socjalistycznej. Przywódcą i głównym ideologiem był Ludwik Kulczycki, inni to: Bolesław Drobner, Roman Trocki, Wacław Klimowicz i Kazimierz Jeziorowski. PPS „Proletariat” forsował terror jako najskuteczniejszy oręż do walki z caratem, głosił program autonomiczny dla Królestwa Polskiego i przekształcenia Rosji w federację o charakterze konstytucyjnym. Niepodległość Polski uzależniali od dogodnej sytuacji międzynarodowej. Chcieli być trzecią siłą (obok PPS i SDKPiL). Współpracowali z Bundem i głosili konieczność współdziałania z rosyjskim ruchem robotniczym. III „Proletariat” był partia słabą, większym poparciem ciesząc się jedynie w Warszawie i początkowo w Łodzi. Na przełomie 1905/1906 roku odbył się jedyny zjazd partii. III „Proletariat” ogłosił dwa programy (1902 i 1906 r.), ponadto wydał szereg broszur popularyzujących socjalizm i własną ideologię. Głównymi organami prasowymi były „Proletariat”, „Do Boju” i „Proletariusz”. Żywszą działalność udało rozwinąć się w okresie rewolucji 1905 roku. W latach 1905–1906 partia liczyła około 10 tysięcy członków. W lecie 1905 roku utworzono Wydział Bojowy, w który zaangażowany było około 200 osób, ale już w styczniu 1904 roku miał miejsce pierwszy zamach członka partii Bolesława Kiełczewskiego na barona Siemiona Nikołajewicza Korfa, gubernatora łomżyńskiego i warszawskiego. Wydział Bojowy działał głównie w obronie struktur partyjnych, ale przeprowadzał też ekspropriacje i zamachy terrorystyczne, m.in. na dyrektora Kolei Nadwiślańskich, W. P. Iwanowa czy prezesa Sądu Wojskowego, generała Szwejkowskiego. Po odpływie fali rewolucyjnej i serii aresztowań, bojówkę rozwiązano w 1907 roku. Po zrywie lat 1905–1907 III Proletariat faktycznie zanika, formalnie istniejąc do 1909 roku.

</doc>
<doc id="509984" url="https://pl.wikipedia.org/wiki?curid=509984" title="Bloodsimple">
Bloodsimple

Bloodsimple – amerykański pięcioosobowy zespół, wywodzący się z Nowego Jorku oraz Long Island, grający muzykę z gatunku metalcore oraz metal alternatywny.
Muzyka.
Muzyka bloodsimple łączy ze sobą elementy brutal hardcore i metalcore wraz z bardziej melodyjnymi brzmieniami nu metal oraz alternative metal. bloodsimple miesza ze sobą mocne klimaty Pantery z bardziej melodyczną melancholijnością Alice in Chains. Zespół otwarcie mówi że jest inspirowany twórczością zespołów takich jak Radiohead, Portishead, The Doors, Slayer, Pantera oraz Mastodon i Metallica.

</doc>
<doc id="509985" url="https://pl.wikipedia.org/wiki?curid=509985" title="Polska Partia Socjalistyczna &quot;Proletariat&quot;">
Polska Partia Socjalistyczna &quot;Proletariat&quot;



</doc>
<doc id="509987" url="https://pl.wikipedia.org/wiki?curid=509987" title="Pokolec strojny">
Pokolec strojny

 ("Acanthurus lineatus") - ryba morska z rodziny pokolcowatych. Bardzo popularna w akwarystyce morskiej.
Występowanie.
Ocean Indyjski i Ocean Spokojny
Opis.
Dorasta do 38 cm.
Pokolec jest zwany , co powiązane jest z jego systemem obronnym. Kiedy do pokolca zbliża się napastnik, ryba wystawia błyskawicznie swoje małe, ostre kolce znajdujące się u podstawy ogona i tak uzbrojonym ogonem odstrasza napastnika.

</doc>
<doc id="509988" url="https://pl.wikipedia.org/wiki?curid=509988" title="Pininfarina">
Pininfarina

Carrozzeria Pininfarina – włoskie biuro projektowe specjalizujące się w projektowaniu samochodów, a także sztuki użytkowej, rowerów, jachtów, pociągów i sprzętu AGD, z siedzibą w Cambiano, działające od 1930 roku. Należy do indyjskiego koncernu Mahindra &amp; Mahindra.
Historia.
Firma została założona w 1930 r. przez Battistę Pininfarinę. Dynamiczny rozwój i sławę przyniosły firmie projekty karoserii wykonywane w latach 30. na specjalne zamówienie gwiazd Hollywood oraz najbogatszych ludzi świata. W 1947 r. jeden z pojazdów zaprojektowanych przez Pininfarinę trafił na wystawę w nowojorskim Museum of Modern Art.
Od lat 50. firma stopniowo się rozrastała. W 1952 r. rozpoczęła stałą, trwającą do dziś współpracę z Ferrari. Współpracowała również z wieloma innymi firmami motoryzacyjnymi, m.in. Maserati, Lancia, Alfa Romeo, Mitsubishi, Rover, Peugeot, Honda, Volvo, Rolls-Royce, Cadillac oraz Bentley.
W 2005 roku z okazji 75-lecia istnienia firmy na salonie samochodowym w Genewie zaprezentowano dwa modele sportowych samochodów właśnie na tę okazję: Ferrari F430 Spider i Maserati Birdcage 75th. 7 sierpnia 2008 w wyniku potrącenia przez samochód podczas przejażdżki na skuterze zginął 51-letni Andrea Pininfarina, pełniący od 2006 funkcję prezesa. Obecnie firmę prowadzi Paolo Pininfarina, syn byłego honorowego prezesa, był Sergio Pininfarina, potomka założyciela.
Motoryzacja nie jest jedyną dziedziną, w której działa firma. Pininfarina tworzy projekty w różnych segmentach rynku, współpracując z firmami takimi jak Motorola, Gorenje lub Lavazza, projektując m.in. piekarniki lub ekspresy do kawy.
Pininfarina Sverige AB.
Samochód Volvo C70 M, którego produkcja odbywała się w latach 2005–2013, był samochodem produkowanym przez spółkę joint venture powołaną w 2003 roku przez Pininfarinę (60% udziałów) oraz Volvo Car Corporation (40% udziałów). Samochód wytwarzany był w fabryce w szwedzkiej miejscowości Uddevalla.
Przejęcie przez Mahindrę.
W grudniu 2015 roku Pininfarina została przejęta przez indyjski koncern motoryzacyjny Mahindra &amp; Mahindra, stając się jego spółką zależną. Nowy właściciel utworzył w 2018 roku nowe przedsiębiorstwo Automobili Pininfarina z siedzibą w Niemczech, zajmujące się produkcją pierwszych w historii seryjnych samochodów marki Pininfarina, z pierwszym Pininfarina Battista nazwanym na cześć założyciela macierzystego biura projektowego.
Aukcje.
Wiele historycznych i współczesnych modeli firmy osiąga na aukcjach i licytacjach bardzo wysokie ceny. Jedną z bardziej znanych była aukcja w londyńskim domu aukcyjnym Sotheby’s w 2005 roku. Udało się wtedy sprzedać:
Na aukcji pojawiły się też całkiem nowe modele firmy. Nie udało się sprzedać m.in. Ferrari 250 GTE 2+2 z 1963 roku.

</doc>
<doc id="509995" url="https://pl.wikipedia.org/wiki?curid=509995" title="Rzeczpospolita Turgielska">
Rzeczpospolita Turgielska

Rzeczpospolita Turgielska – określenie obszaru wyzwolonego przez żołnierzy AK w marcu 1944 roku.
Historia.
28 grudnia 1943 roku oddziały AK zlikwidowały litewski posterunek w Turgielach. Z nieznanych powodów Niemcy nie odtworzyli tego posterunku, pozwalając na niezależność terytorium. Dopiero po kilku miesiącach do zajęcia tego obszaru Niemcy skierowali brygadę pod dowództwem generała Plechavičiusa. W maju 1944 roku dowództwo niemieckie skierowało te bataliony do walki. Oddziały te po pacyfikacji kilku polskich wsi zostały w kilku miejscach zaatakowane przez polskie brygady i rozbite. Największa bitwa miała miejsce 15 maja 1944 w miejscowości Murowana Oszmianka.
W Turgielach partyzanci utrzymali się do lipca 1944 roku, czyli aż do wkroczenia Armii Czerwonej.

</doc>
<doc id="509997" url="https://pl.wikipedia.org/wiki?curid=509997" title="Prawo Gaussa (magnetyzm)">
Prawo Gaussa (magnetyzm)



</doc>
<doc id="509998" url="https://pl.wikipedia.org/wiki?curid=509998" title="Pokolec turkusowy">
Pokolec turkusowy

 ("Acanthurus coeruleus") – ryba morska z rodziny pokolcowatych. Spotykana w akwariach morskich. Poławiane lokalnie jako ryba konsumpcyjna.
Zasięg występowania.
Rafy koralowe zachodniego Atlantyku, na głębokościach 2 – 40 m. 
Charakterystyka.
Młode ryby mają żółte ubarwienie z wiekiem przechodzące w niebieskie. Tworzą małe grupy. Żywią się algami.
Dorasta do 39 cm długości.

</doc>
<doc id="509999" url="https://pl.wikipedia.org/wiki?curid=509999" title="Kara śmierci w Michigan">
Kara śmierci w Michigan

Michigan zniósł karę śmierci jako pierwszy ze stanów amerykańskich, w drugiej połowie lat 40. XIX wieku.
W latach 1683-1836 wykonano w nim 13 wyroków śmierci, z czego tylko jeden po przyjęciu go do Unii (czyli po 26 stycznia 1837 roku), z tym, że ten jedyny wyrok wykonano na podstawie prawa federalnego, poza jurysdykcją stanowych władz. Anthony Chebatoris, bo to o nim mowa, został powieszony 8 lipca 1938 roku za morderstwo.
Jeden wyrok wykonano na kobiecie (Indiance).
Tak więc jako stan nigdy jej na dobrą sprawę nie stosował.
9 osób zostało powieszonych (jedyna oficjalna metoda odbierania życia w majestacie prawa). Dwie rozstrzelane (dwie pierwsze egzekucje), jedna strzaskana pałką oraz jedna stracona metodą niewiadomą.

</doc>
<doc id="510001" url="https://pl.wikipedia.org/wiki?curid=510001" title="Fototerapia">
Fototerapia

Fototerapia (światłoterapia), czyli światłolecznictwo, helioterapia – nazwa określająca różne działania mające u podstawy leczenie światłem.
W fototerapii wykorzystuje się naturalne źródła światła (helioterapia) oraz źródła sztuczne (aktynoterapia).
Leczenie światłem podczerwonym.
Leczenie podczerwienią ma głównie zastosowanie w fizykoterapii, gdzie wykorzystuje się światło o długości od 720 do 1500 nm i wykorzystuje się podstawową cechę podczerwieni czyli działanie rozgrzewające. Promieniowanie penetruje na małą głębokość tkanek, powodując ich rozgrzanie, rozszerzenie naczyń krwionośnych i co za tym idzie wzmożenie ukrwienia i przemiany materii, zmniejszenie napięcia mięśni.

</doc>
<doc id="510003" url="https://pl.wikipedia.org/wiki?curid=510003" title="Supiori">
Supiori

Supiori ("Supitori") – wyspa w Indonezji u wybrzeży Nowej Gwinei na Oceanie Spokojnym; leży u wejścia do zatoki Cenderawasih w grupie wysp Schoutena, na zachód od wyspy Biak, z którą się niemal styka; administracyjnie należy do prowincji Papua; powierzchnia 659,0 km²; długość linii brzegowej 172,5 km.
Powierzchnia górzysta (wysokość do 1034 m n.p.m.), porośnięta lasem równikowym; uprawa palmy kokosowej; rybołówstwo. Główna miejscowość – Korido.

</doc>
<doc id="510005" url="https://pl.wikipedia.org/wiki?curid=510005" title="Fotochemioterapia">
Fotochemioterapia

Fotochemoterapia to łączona forma leczenia światłem ultrafioletowym (fototerapia) oraz specjalnych substancji chemicznych, będących fotouczulaczami, czyli substancji zwiększających wrażliwość skóry na nadfiolet. Substancje te należą do grupy psoralenów.

</doc>
<doc id="510007" url="https://pl.wikipedia.org/wiki?curid=510007" title="Toussaint L’Ouverture">
Toussaint L’Ouverture

François-Dominique Toussaint L’Ouverture, znany także jako Toussaint Bréda, Toussaint-Louverture (ur. 20 maja 1743 w Cap-Français we francuskiej kolonii Saint-Domingue, zm. 7 kwietnia 1803 w Fort de Joux) – jeden z przywódców powstania przeciwko francuskim rządom kolonialnym na Haiti.
Życiorys.
Wczesny okres.
Toussaint miał rzekomo pochodzić z plemienia Arada na wybrzeżu Dahomeju. Jego ojciec został przywieziony przez afrykańskich handlarzy niewolników do francuskiej kolonii Saint-Domingue i sprzedany hrabiemu Bréda. Toussaint był jego najstarszym synem (data urodzin jest sporna, wymienia się 20 maja, jak też 1 listopada). Późniejsze nazwisko Bréda przejął po swym właścicielu.
De Bréda okazał się „ludzkim panem”, bo zachęcał młodego Toussainta do nauki czytania i pisania. L’Ouverture stał się wkrótce stangretem hrabiego, słynął także ze znakomitej jazdy konnej oraz wiedzy zielarskiej. Czarnoskóry ksiądz Pierre Baptiste, będący wyzwoleńcem, nauczył go czytać. Toussaint poślubił Suzan Simone, z którą miał syna Placide’a.
L’Ouverture stał się wolnym człowiekiem w wieku 33 lat, nim wybuchło wielkie powstanie niewolników. Kolonialne rejestry wykazują, że wydzierżawił grunty rolne o powierzchni 15 hektarów, na których pracowało dlań trzynastu niewolników uprawiających kawę.
Rewolucja francuska, która rozpoczęła się w 1789, miała ogromny wpływ na wyspę. Głosiła hasła równości i braterstwa, które znalazły się w „deklaracji praw człowieka i obywatela”. Jednak okazało się, że wolność należy się tylko obywatelom na kontynencie, natomiast pod wpływem właścicieli plantacji nie dopuszczono do żadnych zmian w koloniach. Ta rażąca niesprawiedliwość stała się iskrą, która dała początek ruchowi wyzwoleńczemu na Haiti.
Powstanie i negocjacje – zniesienie niewolnictwa.
Toussaint nie brał udziału w początkowej walce kierowanej przez Vincenta Ogé’a. Był natomiast świadkiem publicznej egzekucji, w której go stracono. Bogaty „kolorowy” próbował uzyskać prawa wyborcze dla swojej klasy społecznej w październiku 1790, ale spotkało go niepowodzenie; biali nie pozostawili żadnych złudzeń co do uprzywilejowania takich jak on, względem przeważającej rzeszy niewolników. W sierpniu 1793 – w czasie powstania – pomógł swemu byłemu właścicielowi w ucieczce do Stanów Zjednoczonych, a następnie został doradcą Georges’a Biassou w czasie dalszych działań powstańczych, które nastąpiły po tak zwanej „Ognistej nocy”. Szybko awansował, a „czarna armia” okazała się zaskakująco skuteczna w walce przeciwko kiepsko dowodzonym i niszczonym przez choroby tropikalne oddziałom francuskim. W 1793 po wybuchu wojny Francji z mocarstwami europejskimi Toussaint sprzymierzył się z Hiszpanią przeciwko wspólnemu wrogowi. W tym czasie zyskał także swój przydomek "L’Ouverture" (Otwarcie), ponieważ z bardzo dużą zręcznością wykorzystywał wszelkie luki w pozycjach nieprzyjaciela. Później w trakcie tego samego roku Wielka Brytania opanowała większość nadbrzeżnych osad na Haiti, łącznie z Port-au-Prince.
W 1793 Léger Félicité Sonthonax i Étienne Polverel, reprezentanci francuskiego rządu rewolucyjnego z Paryża zaoferowali wolność tym niewolnikom, którzy przyłączą się do walki przeciwko siłom kontrrewolucji. 4 lutego 1794 jakobiński Konwent Narodowy wydał akty emancypacyjne, które znosiły niewolnictwo na całym terytorium Republiki Francuskiej. Na początku maja 1794 Toussaint zrezygnował z aliansu hiszpańskiego i dołączył do Francuzów. Razem ze sobą przywiódł tysiące czarnych żołnierzy. Został wówczas mianowany generałem brygady (Général de Brigade).
Wsparcie rewolucyjnej Francji.
Pod rosnącym wpływem L’Ouverture’a armia czarnych razem z białymi sprzymierzeńcami wyparła z wyspy połączone siły hiszpańsko-brytyjskie. Armia Toussainta wygrała siedem bitew w ciągu jednego tygodnia przeciwko Brytyjczykom w styczniu 1794, brała ona także udział w tłumieniu powstania kierowanego przez Mulata Pinchinata. Dzięki tym akcjom jego władza stawała się coraz bardziej rozległa, a sam Toussaint ogłosił lojalność wobec Pierwszej Republiki Francuskiej. Dzięki temu został awansowany na generała dywizji ("Général de Division"). Pokonani Brytyjczycy wycofali się w 1798.
22 maja 1799 L’Ouverture podpisał porozumienia handlowe z Wielką Brytanią i USA. W październiku został przez niego pobity i zmuszony do ucieczki do Francji mulacki generał André Rigaud, ostatni rywal w walce o panowanie na wyspie. Następnie jego wojska zwróciły się przeciwko hiszpańskiej kolonii Santo Domingo. Hiszpanie zostali pokonani w 1800, a 24 stycznia 1801 Santo Domingo zostało oficjalnie przyłączone do Francji. Toussaint powołał także komitet, który uchwalił konstytucję dla kolonii, która weszła w życie 7 lipca 1801, przy okazji czyniąc L’Ouverture’a jedynowładcą tylko formalnie zależnym od zamorskiej metropolii.
Kampania Leclerca, pojmanie Toussainta i przywrócenie niewolnictwa.
Kiedy Napoleon Bonaparte objął stery władzy, rozpoczął dążenie do przywrócenia poprzednich zysków, jakie kraj czerpał z karaibskich kolonii, dlatego też w 1802 szwagier Napoleona Charles Leclerc, który formalnie zaprzeczał, że chce przywrócić niewolnictwo, postanowił odzyskać kontrolę nad Haiti. 20 stycznia 1802 wylądował na wyspie i wyruszył przeciwko Toussaintowi.
W następnych miesiącach oddziały czarnych walczyły zacięcie z oddziałami kolonialnymi, przy czym kilku oficerów wojsk rebelianckich przeszło na stronę wroga. 7 maja 1802 Toussaint podpisał traktat pokojowy w Cap-Haïtien, który gwarantował, że niewolnictwo już nigdy nie zostanie przywrócone, a następnie udał się do swojego gospodarstwa w Ennery. Jednak po trzech tygodniach żołnierze Leclerca pojmali L’Ouverture’a i jego rodzinę, a później wysłali go na okręcie do Francji. 25 sierpnia Toussaint został uwięziony na zamku Fort de Joux w Doubs, gdzie zmarł na zapalenie płuc.

</doc>
<doc id="510010" url="https://pl.wikipedia.org/wiki?curid=510010" title="Polska Liga Koszykówki (2006/2007)">
Polska Liga Koszykówki (2006/2007)

Polska Liga Koszykówki sezon 2006/2007 najwyższa klasa rozgrywkowa w męskiej koszykówce w Polsce występuje pod nazwą Dominet Bank Ekstraliga w wyniku umowy pomiędzy Polska Liga Koszykówki S.A. oraz Dominet Bank S.A. Mecze DBE transmitowane będą na antenie TV4 i Polsatu Sport oraz Polsatu Sport Extra. Przed tym sezonem wprowadzono wzorem NBA i Euroligi koniec z ograniczeniem numerów na koszulkach (od 4 do 15) koszykarze mogą mieć na koszulkach numery od 1 do 99, co pozwala na zastrzeganie numerów wybitnych graczy.
Zespoły.
W lidze wystąpiło 14 zespołów (zależało to od spełnienia wszelkich wymogów regulaminowych m.in. spłaceniu długów, przedstawieniu odpowiedniego budżetu i otrzymaniu licencji na grę w PLK). Licencje przyznawano 2 października. Licencji nie otrzymały: Astoria Bydgoszcz i Unia Tarnów. Z prawa do odwołania się do prezesa Rady Nadzorczej Polskiej Ligi Koszykówki do 5 października skorzystała Unia Tarnów i ostatecznie po przeanalizowaniu sytuacji tarnowskiego klubu jeszcze raz przyznano mu licencję na grę w sezonie 2006/2007.
Play-off.
Mecze o brązowy medal: Śląsk Wrocław - Anwil Włocławek 2 - 1 (73:91, 88:79, 61:57)

</doc>
<doc id="510012" url="https://pl.wikipedia.org/wiki?curid=510012" title="Fototerapia noworodka">
Fototerapia noworodka

Fototerapia noworodka to metoda lecznicza mająca na celu zmniejszenie ilości bilirubiny niesprzężonej u noworodka w przypadku żółtaczki fizjologicznej lub żółtaczki patologicznej, w celu zmniejszenia ryzyka powikłań żółtaczki (odłożenia się nadmiaru bilirubiny w komórkach jąder podkorowych mózgu – następuje wtedy żółtaczka jąder podkorowych).
Pod wpływem fototerapii zachodzą 3 reakcje: fotooksydacja i izomeryzacja konfiguracyjna i strukturalna, które ułatwiają wydalanie bilirubiny z moczem i żółcią.
Źródłem światła są specjalne świetlówki emitujące światło fioletowe (długość fali światła 420-500 nm), standardowe o świetle niebieskim (420-560 nm), zimnobiałym (400-600 nm), świetle dziennym (400-650 nm) lub zielonym (500-600 nm).
Najczęściej stosuje się światło niebieskie.
Wskazania do fototerapii.
Podwyższenie stężenia bilirubiny we krwi noworodka (różne wartości w zależności od wieku noworodka są wskazaniem do rozpoczęcia fototerapii).
Przeciwwskazania.
Brak bezwzględnych przeciwwskazań do stosowania fototerapii u noworodków. 
Należy jednak rozważyć stosowanie fototerapii w przypadku występowania żółtaczki spowodowanej bilirubiną sprzężoną lub porfirii (może wystąpić "bronze baby syndrome – zespół brązowego dziecka").
Przebieg.
Obecnie fototerapię najczęściej stosuje się w sposób ciągły. W jej trakcie należy pamiętać o następujących zasadach:

</doc>
<doc id="510016" url="https://pl.wikipedia.org/wiki?curid=510016" title="Charles Leclerc (ujednoznacznienie)">
Charles Leclerc (ujednoznacznienie)



</doc>
<doc id="510017" url="https://pl.wikipedia.org/wiki?curid=510017" title="Światłolecznictwo">
Światłolecznictwo



</doc>
<doc id="510018" url="https://pl.wikipedia.org/wiki?curid=510018" title="Tadeusz Sachs">
Tadeusz Sachs

Tadeusz Izrael Sachs (ur. 18 czerwca 1899 w Pińsku, zm. 3 sierpnia 1942) – polski hokeista występujący na pozycji bramkarza, reprezentant Polski, olimpijczyk, działacz i sędzia hokejowy.
Życiorys.
Był synem łódzkiego fabrykanta, w młodości uczył się w prywatnej szkole w Zurychu, w latach 1917–1919 był zawodnikiem szwajcarskich klubów Rossey Gstaad i Akademischer Hockey Club Zurich.
W latach 1925–1927 występował w drużynie Unionu Łódź, następnie grał w WTŁ Warszawa (1926–1927), Legii Warszawa (1928–1932) i AZS Warszawa (1932–1935). Zdobywał medale mistrzostw Polski: dwukrotnie srebrny medal (1927, 1928), dwukrotnie brązowy medal (1929, 1930).
W latach 1930–1931 wystąpił cztery razy w reprezentacji Polski (w dwóch meczach mistrzostw świata w 1930, w jednym spotkaniu mistrzostw świata w 1931 i w jednym spotkaniu towarzyskim w 1931), wielokrotnie był graczem rezerwowym.
W latach 1932–1935 i w 1937 prowadził reprezentację Polski jako kapitan związkowy, m.in. podczas zimowych igrzysk olimpijskich 1932 w Lake Placid (gdzie równocześnie został zgłoszony jako rezerwowy bramkarz) oraz mistrzostwach świata w 1933, 1935, 1937. W 1937 został wybrany kapitanem sportowym PZHL.
Był także sędzią hokeja na lodzie; podczas turnieju finałowego Mistrzostw Polski 1928/1929 rozgrywanego w Krynicy, podczas turniejów mistrzostw świata 1931, 1933, 1935, 1937, 1939 (łącznie prowadził 38 spotkań).
W marcu 1940 wyjechał do Warszawy. 29 kwietnia 1942 został aresztowany, a następnie wywieziony do obozu koncentracyjnego gdzie według jednej z wersji zginął. Według drugiej wersji zginął w getcie warszawskim. 

</doc>
<doc id="510022" url="https://pl.wikipedia.org/wiki?curid=510022" title="Supermarine Seafire">
Supermarine Seafire

Supermarine Seafire (oficjalna nazwa "Sea Spitfire") – morska wersja brytyjskiego myśliwca Supermarine Spitfire, samoloty te były użytkowane przez Royal Navy pod koniec II wojny światowej. Samoloty miały pewne usprawnienia i były lżejsze od Spitfire`ów. Haki hamujące, które są niezbędne przy lądowaniach na lotniskowcach, składane skrzydła i inny silnik zostały "dołączone" do pierwotnego szablonu samolotu Spitfire.
Pierwsze Seafire były samolotami Spitfire z dołączonymi hakami, co – jak później się okazało – nie było dobrym rozwiązaniem.
Samoloty te odegrały znaczną rolę w bitwach na Pacyfiku. "Royal Navy" posługiwała się nimi aby wspomóc lotnictwo amerykańskie. Jednak początkowe treningi na samolotach Spitfire z załączonymi hakami nie były łatwe. Podejścia lądowań były ciężkie, widoczność słaba, haki hamujące miały tendencje odskakiwania od powierzchni lotniskowca do schowka, uszkadzając przy tym szkielet samolotu. Lecz najgorsze było to, że koła nie wytrzymywały twardej powierzchni lotniskowców i po prostu się roztrzaskiwały.
Seafire miały nietypowy rodzaj składania skrzydeł. Jednak już w modelu XV wydanym w maju 1945 roku skrzydła składały się normalnie.

</doc>
<doc id="510023" url="https://pl.wikipedia.org/wiki?curid=510023" title="Pomnik Adama Mickiewicza w Wieliczce">
Pomnik Adama Mickiewicza w Wieliczce

Pomnik Adama Mickiewicza w Wieliczce jest ozdobą wielickich Plant, urządzonych na Rynku Dolnym.
Pomnik został wykonany przez Tadeusza Błotnickiego, a ufundowany w 1903 roku dzięki staraniom Tadeusza Popiołka jednego z założycieli Towarzystwa Upiększania Miasta. Pierwotnie znajdował się w parku miejskim. W centrum miasta znajduje się od 1945 roku. Identyczny pomnik Mickiewicza według projektu Błotnickiego powstał w 1898 roku w Stanisławowie, gdzie stoi do dzisiaj, jednak w formie odlewu z brązu, ze względu na uszkodzenia, którym uległ w 1918 roku. Pomnik Mickiewicza w Wieliczce był swoistym pokłosiem trzech konkursów na pomnik poety w Krakowie. Artyści, których prace zostały odrzucone w czasie konkursów często sprzedawali zmodyfikowane wersje projektu dla Krakowa innym miastom na terenie Galicji. W ten sposób Błotnicki sprzedał swój projekt także do Tarnowa, gdzie ustawiono popiersie poety wykrojone z pierwotnego projektu dla Krakowa, Stanisławowa i Wieliczki.

</doc>
<doc id="510027" url="https://pl.wikipedia.org/wiki?curid=510027" title="Znicz Jarosław">
Znicz Jarosław

Miejski Klub Sportowy Znicz Jarosław – klub koszykarski grający w III lidze koszykówki w Polsce (w grupie Podkarpackiej). Siedziba klubu mieści się w Jarosławiu.
Historia.
MKS Znicz Jarosław został założony w 1957 roku. Był klubem wielosekcyjnym (między innymi z piłką nożną, siatkówką, koszykówką oraz lekkoatletyką). Wywodził się ze Szkolnego Związku Sportowego, którego początki w Jarosławiu datuje się na lata pięćdziesiąte. Od początku swojej działalności klub funkcjonował w oparciu o dzieci i młodzież miasta. W latach sześćdziesiątych chlubą Znicza była lekkoatletyka, a na początku lat 90. kobieca siatkówka. Obecnie Znicz prowadzi tylko sekcję koszykówki mężczyzn. Jarosławscy koszykarze przez wiele lat rywalizowali na parkietach III ligi. Pierwsze poważne sukcesy pojawiły się w latach 90., pod wodzą trenera Stanisława Gierczaka. W 1999 roku drużyna po raz pierwszy awansowała do II ligi (była wtedy zapleczem ekstraklasy). Niestety koszykarze Znicza mieli pecha, bo trafili na reorganizację rozgrywek. Powstawała jedno grupowa I liga i do utrzymania potrzeba było wywalczyć minimum 8 miejsce, tymczasem jarosławianie uplasowali się na 9. W kolejnym sezonie Znicz dotarł do finału play-off II ligi. Rywalizację o awans przegrał z Mickiewiczem Katowice. Rok później koszykarze z Jarosławia znowu byli blisko I ligi, tym razem w finale play-off przegrali jednak z ekipą Stali Stalowa Wola (w tym okresie pierwszy zespół prowadził Mariusz Zamirski). W sezonie 2002/2003 klub przeżywał ogromne kłopoty finansowo - organizacyjne, które na szczęście zostały dość szybko opanowane. Na ławce trenerskiej znowu zasiadł Stanisław Gierczak, a celem zespołu było utrzymanie w II lidze, co udało się osiągnąć. W kolejnym roku Znicz znów liczył się w walce o awans. Ostatecznie uplasował się na 3 miejscu, między innymi dzięki temu klub otrzymał propozycję wykupienia tzw. „dzikiej karty”, gdy z powodu wycofania się Legii Warszawa w I lidze zwolniło się miejsce. W sezonie 2004/2005 pod wodzą trenera Gierczaka zespół utrzymał się w I lidze, zajmując 9 lokatę. Sezon 2005/2006 był jednym z najlepszych w historii klubu. Drużyna nie tylko bezapelacyjnie wygrała rozgrywki pierwszoligowe i awansowała na najwyższy koszykarski szczebel w Polsce, ale także nieźle radziła sobie w Pucharze Polski. Jako jedyny pierwszoligowiec dotarła do II rudny tocząc wyrównane boje z ekipami ekstraklasowymi. Sezon 2006/2007 był pierwszym, w którym zespół seniorów występował w ekstraklasie, pokonując między innymi Prokom Trefl Sopot (mistrz Polski), Śląsk Wrocław czy Polpharmę Starogard Gdański. Przygoda z elitą potrwała jednak tylko rok, chociaż do utrzymania zabrakło naprawdę niewiele. Jarosławianie przegrali batalię z Polonią Warszawa jedynie gorszym stosunkiem małych punktów w bezpośrednich meczach. Znicz prowadziło w tym okresie dwóch szkoleniowców – początkowo Stanisław Gierczak, a w końcówce Serb – Miodrag Gaić. W sezonie 2007/2008 przed zespołem postawiono cel powrotu do ekstraklasy. Początkowo drużyna, której trenerem został stalowowolanin Bogusław Wołoszyn spisywała się dość przeciętnie. Ale gdy zespół przejął Stanisław Gierczak, zaczęła gonić czołówkę. Do decydującej batalii w play-off Znicz przystąpił z 4 miejsca. W pierwszej rundzie po zaciętej rywalizacji, trapiona kontuzjami jarosławska ekipa poradziła sobie z innym faworytem ligi – drużyną Politechniki Poznań, a w półfinale ograła Stal Stalową Wolę i po raz drugi w historii świętowała awans. Tym razem przed własną, ponad półtoratysięczną publicznością. W wielkim finale, który decydował o tytule mistrza I ligi Znicz dwukrotnie wygrał ze Sportino Inowrocław.
W sezonie 2008/2009 drużyna seniorów występowała w ekstraklasie prowadzona przez trenerów początkowo Stanisława Gierczaka i II trenera Macieja Milana, a od listopada 2008 roku ze względu na słabe wyniki drużynę przejął jeden z najlepszych
szkoleniowców w Polsce prowadzący w przeszłości reprezentację Polski Dariusz Szczubiał. Dzięki zamianie trenera i wzmocnieniu drożyny zespół utrzymał się w ekstraklasie zajmując 13 miejsce. W styczniu 2009 roku ze względu na ustawowy wymóg, stowarzyszenie utworzyło Sportową Spółkę Akcyjną „ZNICZ” Jarosław, aby klub mógł uczestniczyć w rozgrywkach ligi zawodowej.
Sezon 2009/2010 był dla klubu najlepszym sezonem. Na początku rozgrywek ze względu na osiągane wyniki nasza drożyna został okrzyknięta mianem „rewelacji rozgrywek”. Zawodnicy zajmowali pierwsze miejsca w różnych klasyfikacjach. Jednak kłopoty finansowe klubu związane z rezygnacją sponsora ze sponsoringu tytularnego, a nie znalezieniem następcy spowodowały gorsze wyniki sportowe drużyny. Pomimo tych kłopotów drożyna zakończyła sezon na 10 miejscu w Polsce, co jest największym sukcesem klubu w historii. 
Ze względów formalnych SSA nie została zarejestrowana w KRS-ie i została postawiona w stan likwidacji. Stowarzyszenie założyło nową Spółkę Akcyjną Miejski Klub Sportowy „JAROSŁAW”której Prezesem Zarządu został Pan Tadeusz Matysiak.
W dniu 17 lutego spółka została zarejestrowana w KRS-ie.
Od sezonu 2010/2011 to spółka ma licencję na prowadzenie rozgrywek w ligach centralnych PZKosz.
Niestety ze względów finansowych (brak sponsorów gwarantujących zebranie budżetu na kwotę 2 mln. Złotych) M KS „JAROSŁAW” SA wycofał klub z rozgrywek Polskiej Ligi Koszykówki. Starano się wykupić „dziką kartę” do I ligi, ale ze względu na brak miejsc została przyznana karta do rozgrywek II ligi.

</doc>
<doc id="510029" url="https://pl.wikipedia.org/wiki?curid=510029" title="Sokołów Znicz Jarosław">
Sokołów Znicz Jarosław



</doc>
<doc id="510030" url="https://pl.wikipedia.org/wiki?curid=510030" title="Antioch V Eupator">
Antioch V Eupator

Antioch V Eupator (gr. Αντίοχος Ε' Ευπάτωρ, „[Zrodzony] ze Szlachetnego Ojca”; ur. 173 p.n.e., zm. 162 p.n.e.) – władca państwa Seleucydów od 164 p.n.e. do 162 p.n.e., syn Antiocha IV Epifanesa.
Wiosną 164 p.n.e. Antioch IV, przed wymarszem na wojnę do Persji, mianował syna współregentem. Po śmierci ojca pod koniec 164 p.n.e. Antioch V wstąpił na tron w wieku 9 lat. Regentem małoletniego króla został Lizjasz, choć na łożu śmierci Antioch IV powierzył opiekę nad małym Antiochem Filipowi. W 162 p.n.e. Antioch V i Lizjasz wyprawili się do zrewoltowanej Judei, gdzie zostali pokonani przez Judę Machabeusza.
W 162 p.n.e. Rzym wycofał swoje poparcie dla Antiocha, kiedy w czasie antyrzymskich zamieszek w Antiochii tłum zabił Gnejusza Oktawiusza, rzymskiego ambasadora. Rzymscy senatorowie poparli Demetriusza I, który w tym czasie był zakładnikiem w Rzymie. W październiku 162 p.n.e. Demetriusz zdetronizował Antiocha i Lizjasza, i sam ogłosił się królem. Antioch wraz z Lizjaszem zginęli zamordowani

</doc>
<doc id="510031" url="https://pl.wikipedia.org/wiki?curid=510031" title="Calama">
Calama

Calama – miasto w północnym Chile, położone w Andach, nad rzeką Loa.
Historia.
Calama założona została w XVII wieku. Prawa miejskie osada otrzymała 23 marca w 1879 r. 
Obecnie miasto jest ośrodkiem przemysłu chemicznego, huta miedzi, w pobliżu największa w świecie odkrywkowa kopalnia rud miedzi Chuquicamata..

</doc>
<doc id="510032" url="https://pl.wikipedia.org/wiki?curid=510032" title="MKS Znicz Jarosław">
MKS Znicz Jarosław



</doc>
<doc id="510035" url="https://pl.wikipedia.org/wiki?curid=510035" title="Killing Joke">
Killing Joke

Killing Joke – brytyjski zespół postpunkowo-industrialny, założony na przełomie lat 1978/1979 przez kompozytora, wokalistę, klawiszowca i autora tekstów Jaza Colemana oraz perkusistę Paula Fergusona. W przeszłości grupa wstrzymywała działalność ze względu na psychiczne kłopoty Colemana. Albumy studyjne formacja nagrywa „gdy nadejdzie odpowiedni moment”, a skład zespołu ulega ciągłym zmianom. Jedynymi „stałymi” członkami są Jaz Coleman i Geordie Walker (stan na 2015).
W 2008 roku zespół powrócił do składu: Jaz Coleman, Geordie Walker, Martin „Youth” Glover oraz Paul Ferguson.
Wpływ.
Killing Joke pozostaje jednym z najbardziej wpływowych zespołów z rejonu post-punka. Inspirowali m.in. Metallicę, która nagrała cover utworu "The Wait", Nirvanę oraz Marilyna Mansona.
Koncertografia.
Polska.
Koncerty, które się odbyły:
Odwołane koncerty:

</doc>
<doc id="510036" url="https://pl.wikipedia.org/wiki?curid=510036" title="Povilas Plechavičius">
Povilas Plechavičius

Povilas Plechavičius (ur. 1 lutego 1890 w majątku koło Możejek na Żmudzi, zm. 19 grudnia 1973 w Chicago) – generał litewski.
Młodość i początki kariery na Litwie.
Urodził się na Żmudzi, w rodzinie o polskich korzeniach (w niektórych źródłach podaje się polski odpowiednik nazwiska Paweł Plechowicz). Żoną Plechavičiusa była Polka, Joanna Lesiecka (Plechavičienė). W 1908 roku ukończył gimnazjum w Moskwie, później uczył się w tamtejszych Instytucie Handlowym, by w 1914 roku ukończyć Wojskową Szkołę Kawalerii w Moskwie. W czasie I wojny światowej walczył w armii rosyjskiej na frontach niemieckim, austriackim i tureckim. Po rewolucji z 1917 roku współpracował z wojskami białej Rosji, walczył w Donbasie i na Kaukazie. W 1920 roku powrócił na Litwę, zaciągnął się do nowo utworzonej armii młodego państwa, szybko się wybijając. W 1922 roku wysłano go na kurs wojskowy do Pragi, który ukończył na początku 1926 roku. W grudniu tego samego roku wziął udział w zamachu wojskowym na demokratycznie wybrane władze - przeprowadził go z inspiracji Antanasa Smetony. Do 1928 roku kierował litewskim sztabem generalnym, potem przeszedł w stan spoczynku.
Działalność w czasie II wojny światowej.
Na początku wojny światowej nie angażował się politycznie ani wojskowo. Dopiero w listopadzie 1943 roku wziął udział w konwencji kilkudziesięciu działaczy litewskich, na której uzgodniono, że Litwini poprą utworzenie narodowych sił zbrojnych pod nazwą Lietuvos Vietinė Rinktinė (LVR). Komendantem formacji został Plechavičius, który wraz z patriotycznie nastawionymi działaczami litewskimi uznał zmianę sytuacji na froncie niemiecko-radzieckim za szansę na odbudowę litewskiej państwowości. 13 lutego 1944 roku zostało podpisane porozumienie o utworzeniu LVR. 16 lutego tego roku Plechavičius wygłosił przez radio przemówienie, w którym wezwał ochotników do wstępowania w szeregi LVR. Inicjatywa spotkała się z dużym społecznym poparciem i zainteresowaniem ze strony ochotników. Oddziały LVR walczyły nie tylko z partyzantką sowiecką, ale przede wszystkim z polską Armią Krajową, którą uznały za główne zagrożenie dla wpływów litewskich na Wileńszczyźnie. 1 kwietnia oddziały Plechavičiusa wkroczyły do Wilna. Największa ich bitwa z AK miała miejsce 13/14 maja w Murowanej Oszmiance (bitwa pod Murowaną Oszmianką), gdzie Litwini zostali pokonani. 9 maja Niemcy zażądali przejęcia kontroli nad oddziałami litewskimi; wobec stanowczego sprzeciwu strony litewskiej zareagowali rozwiązaniem LVR oraz aresztowaniem 15 maja Plechavičiusa wraz z resztą sztabu formacji i jego przewiezieniem do obozu w Salaspils pod Rygą.
Emigracja.
Pod koniec wojny Plechavičius wyjechał przez Kłajpedę i zachodnie Niemcy do Stanów Zjednoczonych, gdzie pracował jako robotnik w stalowni. Zmarł na emigracji w Illinois w 1973 roku.

</doc>
<doc id="510038" url="https://pl.wikipedia.org/wiki?curid=510038" title="Pokolec liniowany">
Pokolec liniowany

Pokolec liniowany ("Acanthurus dussumieri") – gatunek ryby morskiej z rodziny pokolcowatych (Acanthuridae). Poławiana w celach konsumpcyjnych. Bywa hodowana w akwariach morskich. 
Występowanie.
Rafy koralowe Oceanu Indyjskiego i Spokojnego, na głębokościach 4–130 m. 
Opis.
Dorasta maksymalnie do 54 cm, jednak najczęściej występują osobniki do 35 cm. Pływa pojedynczo lub w grupach. Żywi się glonami i detrytusem.

</doc>
<doc id="510039" url="https://pl.wikipedia.org/wiki?curid=510039" title="Welsh Open">
Welsh Open

Welsh Open – profesjonalny, rankingowy turniej snookerowy. Wcześniej znany pod nazwą Regal Welsh Open i Senator Welsh Championship.
Historia turnieju.
Turniej ten był kontynuacją rozgrywanego od 1980 roku Welsh Professional Championship. Welsh Open znacznie różni się od swego poprzednika – przede wszystkim obecnością w rankingu (od 1992 roku) i udziałem wszystkich zawodowców, nie tylko Walijczyków. Od 1999 roku Welsh Open gości zawodników w Newport Centre (w poprzednich latach turniej rozgrywano także w Cardiff International Arena), co roku na przełomie lutego i marca. W 2010 roku odbył się w ostatnim tygodniu stycznia. 
Miejscem, gdzie rozgrywane są zawody, jest obecnie Newport. Od 2017 roku pula nagród wynosi £366 000, a nagroda za pierwsze miejsce - £70 000. 
John Higgins zdobył główną nagrodę Welsh Open aż pięć razy. Czterokrotnie w tym turnieju zwyciężył Ronnie O’Sullivan.

</doc>
<doc id="510043" url="https://pl.wikipedia.org/wiki?curid=510043" title="Mark Williams">
Mark Williams



</doc>
<doc id="510044" url="https://pl.wikipedia.org/wiki?curid=510044" title="Apache Web Server">
Apache Web Server



</doc>
<doc id="510045" url="https://pl.wikipedia.org/wiki?curid=510045" title="Pokolec czarny">
Pokolec czarny

Pokolec czarny ("Acanthurus achilles") – gatunek morskiej ryby okoniokształtnej z rodziny pokolcowatych (Acanthuridae). Spotykana w akwariach morskich.
Występowanie.
Gatunek pospolity na rafach koralowych Oceanu Spokojnego, na głębokości do 10 m.
Budowa.
Osiąga długość do 24 cm. Ubarwienie ciała czarne z pomarańczowymi pasami wzdłuż nasady płetwy grzbietowej i brzusznej, płetwa ogonowa pomarańczowa, czarno obrzeżona. U osobników dorosłych występuje duża pomarańczowa plama na boku ciała, przed trzonem ogonowym. Na trzonie ogonowym znajdują się dwa ostre kolce.
Biologia i ekologia.
Ryba terytorialna. Żywi się glonami. Jajorodna.

</doc>
<doc id="510046" url="https://pl.wikipedia.org/wiki?curid=510046" title="Regal Welsh Open">
Regal Welsh Open



</doc>
<doc id="510047" url="https://pl.wikipedia.org/wiki?curid=510047" title="Ahti Karjalainen">
Ahti Karjalainen

Ahti Kalle Samuli Karjalainen (ur. 10 lutego 1923 w Hirvensalmi, zm. 7 września 1990 w Helsinkach) – fiński polityk, współpracownik Urha Kekkonena, poseł do Eduskunty, wicepremier i minister w różnych resortach, w latach 1962–1963 i 1970–1971 premier Finlandii.
Życiorys.
Kształcił się na Uniwersytecie Helsińskim, na którym w 1946 ukończył nauki polityczne. W 1959 doktoryzował się w tej dziedzinie. Zaangażował się w działalność Unii Agrariuszy (przekształconej w latach 60. w Partię Centrum). W latach 1947–1950 był sekretarzem do spraw informacji tego ugrupowania. W latach 1950–1956 pełnił funkcję sekretarza premiera Urha Kekkonena, który następnie objął urząd prezydenta.
Ahti Karjalainen, pracujący w połowie lat 50. również jako badacz w instytucie Banku Finlandii, zaczął wkrótce obejmować różne stanowiska rządowe. Od lipca do września 1957 i od listopada 1957 do marca 1958 pełnił funkcję ministra finansów. Od stycznia 1959 do czerwca 1961 był ministrem w resorcie spraw zagranicznych oraz ministrem handlu i przemysłu. W czerwcu 1961 przeszedł na stanowisko ministra spraw zagranicznych, zajmował je do kwietnia 1962, a także ponownie od września 1964 do maja 1970 i od września 1972 do czerwca 1976. Dwukrotnie sam sprawował urząd premiera: od kwietnia 1962 do grudnia 1963 oraz od lipca 1970 do października 1971. Jego pierwszy rząd ustąpił na skutek sporów dotyczących podatków, drugi gabinet zakończył działalność wobec niemożności rozwiązania problemu cen produktów rolnych. Był również wicepremierem (od września 1964 do maja 1966, od września 1972 do czerwca 1975 i od września 1976 do maja 1977), a także ministrem bez teki w biurze premiera (od września 1976 do maja 1977).
W latach 1966–1979 sprawował mandat deputowanego do Eduskunty. W międzyczasie pogarszały się relacje Ahtiego Karjalainena w prezydentem, który zaczął traktować go jak swojego konkurenta. Polityk pełnił też różne funkcje w Banka Finlandii. Od 1958 był członkiem rady wykonawczej, a od 1979 wiceprezesem. W 1981 ubiegał się o partyjną nominację na wybory prezydenckie w 1982, przegrywając jednak z Johannesem Virolainenem. W 1982 powołano go na prezesa fińskiego banku centralnego. Utracił jednak to stanowisko już w 1983 – według doniesień mediów na skutek swoich problemów związanych z nadużywaniem alkoholu.
W 1989 opublikował swoje wspomnienia, wywołując pewne kontrowersje przedstawionym opisem relacji fińsko-radzieckich na wysokim szczeblu.

</doc>
<doc id="510048" url="https://pl.wikipedia.org/wiki?curid=510048" title="Senator Welsh Championship">
Senator Welsh Championship



</doc>
<doc id="510049" url="https://pl.wikipedia.org/wiki?curid=510049" title="Ricardo (portugalski piłkarz)">
Ricardo (portugalski piłkarz)

Ricardo, właśc. Ricardo Alexandre Martins Soares Pereira (wym. []; ur. 11 lutego 1976 w Montijo) – portugalski piłkarz grający na pozycji bramkarza.
Życiorys.
Karierę rozpoczął w CD Montijo, ale szybko przeniósł się do Boavisty Porto, gdzie przez wiele lat rywalizował o miejsce w bramce z Kameruńczykiem Williamem. W ciągu ośmiu lat gry w tym klubie wywalczył mistrzostwo (pierwsze w historii Boavisty) i Puchar Portugalii. W 2003 roku został zawodnikiem Sportingu. Natomiast 11 lipca 2007 Ricardo podpisał 4-letni kontrakt z hiszpańskim Realem Betis, do którego przeszedł za 3 miliony euro. Obecnie pełni tam rolę rezerwowego dla Casto.
W reprezentacji Portugalii zadebiutował w 2001 roku, ale początkowo był tylko zmiennikiem Vítora Baí. Dopiero, kiedy selekcjonerem kadry został Brazylijczyk Luiz Felipe Scolari, otrzymał miejsce w pierwszej jedenastce. Z drużyną narodową, w której barwach rozegrał 79 meczów zdobył wicemistrzostwo Europy 2004 oraz dotarł do półfinału Mundialu 2006. Jako jedyny w historii mistrzostw świata obronił trzy rzuty karne w jednym meczu. 1 lipca 2006 roku w ćwierćfinałowym spotkaniu z Anglią w konkursie jedenastek nie dał się pokonać Frankowi Lampardowi, Stevenowi Gerrardowi i Jamiemu Carragherowi.
31 stycznia 2011 roku Portugalczyk podpisał kontrakt z klubem Leicester City.

</doc>
<doc id="510050" url="https://pl.wikipedia.org/wiki?curid=510050" title="Pałac Konopków">
Pałac Konopków

Pałac Konopków — późnobarokowy pałac wybudowany w latach osiemdziesiątych XVIII wieku w Wieliczce przez braci Konopków. 
Pierwotnie składał się z piętrowego pałacu ze ścianą frontową zwróconą ku zachodowi, tarasu, dziedzińca oraz zabudowań gospodarczych. Konopkowie sprzedali pałac władzom austriackim, które przeznaczyły go na budynek dla kopalni. Służył jako mieszkanie rodzinom urzędników salinarnych. Zamieszkiwał tu Feliks Piestrak, kierownik Szkoły Górniczej w Wieliczce w latach 1909–1912 i 1918–1924. W połowie XX wieku znajdowała się w nim Miejska Biblioteka Publiczna. W tym czasie pałac wymagał permanentnego remontu; zarówno budynek jak i mury popadały w ruinę; mroczne piwnice obiektu posiadały swoją legendę i były celem nielegalnych, tajnych wycieczek uczniów pobliskiej szkoły podstawowej. Po transformacji ustrojowej pałac był bardzo długo remontowany. 
Budynek, starannie odrestaurowany i wyremontowany, został przeznaczony na małopolsko-świętokrzyski oddział Instytutu Pamięci Narodowej.
13 sierpnia 2010 roku odsłonięto umieszczoną na elewacji pałacu tablicę pamiątkową poświęconą prezesowi IPN Januszowi Kurtyce, który zginął w katastrofie polskiego Tu-154 w Smoleńsku, ufundowaną przez Stowarzyszenie NZS 1980.

</doc>
<doc id="510053" url="https://pl.wikipedia.org/wiki?curid=510053" title="Acanthurus olivaceus">
Acanthurus olivaceus

Acanthurus olivaceus – ryba morska z rodziny pokolcowatych. Spotykana w akwariach morskich.
Występowanie: rafy koralowe Oceanu Spokojnego na głębokościach od 3–46 m.

</doc>
<doc id="510055" url="https://pl.wikipedia.org/wiki?curid=510055" title="Viking Gdynia">
Viking Gdynia

Viking Gdynia (Kager Gdynia) – klub koszykarski, który istniał w latach 2000-2007.
Historia.
Viking Gdynia (gdy był sponsorowany istniał pod nazwą Kager Gdynia), wcześniej też jako Viking Rumia (Stowarzyszenie Viking z siedzibą w Gdańsku powstało w czerwcu 2000 roku) wywodzi się w prostej linii ze Spójni Gdańsk, gdzie po zawieszeniu działalności sekcji koszykarskiej - Grzegorz Ignatowski oraz Adam Prabucki (trener Vikinga od pierwszego sezonu) postanowili ją reaktywować. W 2007 roku ze sponsorowania wycofała się firma Kager, a w niedługim czasie klub ogłosił wycofanie się z rozgrywek.

</doc>
<doc id="510057" url="https://pl.wikipedia.org/wiki?curid=510057" title="Viking Rumia">
Viking Rumia



</doc>
<doc id="510058" url="https://pl.wikipedia.org/wiki?curid=510058" title="Stowarzyszenie Viking">
Stowarzyszenie Viking



</doc>
<doc id="510060" url="https://pl.wikipedia.org/wiki?curid=510060" title="Barisan">
Barisan

Barisan (indonez. "Pegunungan Barisan" lub "Bukit Barisan") – góry w Indonezji na Sumatrze; ciągną się przez całą długość wyspy wzdłuż zachodniego wybrzeża.
Zbudowane są głównie z paleozoicznych łupków krystalicznych, wapieni, granitów. W obrębie pasma znajdują się wulkany, zarówno czynne jak i wygasłe. Pasmo silnie pocięte dolinami rzek. Porastają je lasy deszczowe.
Najważniejsze szczyty i ich wysokość n.p.m.:

</doc>
<doc id="510063" url="https://pl.wikipedia.org/wiki?curid=510063" title="Pokolec szary">
Pokolec szary

Pokolec szary ("Acanthurus sohal") – gatunek morskiej ryby okoniokształtnej z rodziny pokolcowatych (Acanthuridae). Popularna w akwariach morskich.
Występuje w Morzu Czerwonym, Zatoce Perskiej i na rafach koralowych Oceanu Indyjskiego, na głębokościach do 20 m, na płyciznach i stokach raf od strony morza.
Dorasta do 40 cm długości. Żywi się glonami. Gatunek agresywny i terytorialny. 
Jego rzucające się w oczy, niebiesko-białe poziome paski sprawiły, że jest on „sztandarową” rybą dla środowiska rafy Morza Czerwonego. Gatunek terytorialny, zajmujący małe rewiry, na których żeruje. Mało płochliwy. Samiec broni stadka samic, także wobec nurków, czy osób snorkujących. Podczas godów samce stają się prawie czarne. Samice składają ikrę podczas nowiu księżyca, najczęściej wkrótce po wschodzie słońca. Pokolec szary jest cenioną rybą akwariową. Podobnie jak inne ryby pokolcowate jest on bocznie spłaszczony, dzięki czemu jest niezwykle zwrotny i szybki poruszając się wzdłuż rafy. Ryba posiada zlokalizowany symetrycznie, po obu stronach wzdłuż podstawy ogona, przypominający ostrze kolec, który zagina się w kierunku dogłowowym. Kolec może zawierać trującą substancję. Podczas obrony i ataku pokolcowate uderzają owym kolcem w inne ryby lub intruzów, powodując ich fizyczne obrażenia. Nazwa „surgeonfish” („ryba-chirurg”) pochodzi od tego przypominającego skalpel, ostrego kolca. Podstawowa dieta pokolca szarego składa się głównie z substancji roślinnych, ale czasami obejmuje też mięso innych zwierząt. Mogą to być płaszcze małży, a także duże, miękkie polipy i małe polipy kamienne. Zasięg pokolca szarego obejmuje wszystkie środowiska rafowe Morza Czerwonego, do głębokości ok. 30 m, a nawet głębiej, często spotykany na płyciznach i stokach raf od strony morza . Jest to jeden z najbardziej agresywnych pokolców, co w połączeniu z jego dużymi rozmiarami sprawia, że jest on dominującą rybą rafy Morza Czerwonego.
W warunkach akwarium morskiego ryba ta potrzebuje dużej przestrzeni i odżywia się głównie algami. Jej wrodzona dominacja i agresywność sprawiają, że w akwarium można trzymać jedynie jeden okaz tego gatunku. Do hodowli należy wybierać okazy o długości co najmniej 7-8 cm, które na ogół dobrze dostosowują się do panujących w akwarium warunków i oferowanej diety. Idealny do hodowli okaz powinien być czujny i ciekawy oraz wykazywać oznaki agresji w stosunku do innych współtowarzyszy. Polecane dla tego gatunku jest akwarium o wielkości ponad 700 l, z silnym ruchem wody i dużymi formacjami skalnymi ze względu na wędrowny charakter pokolca. Nowy osobnik powinien być, przed wpuszczeniem go do zbiornika docelowego zanurzony w słodkiej wodzie i poddany kwarantannie w specjalnym zbiorniku kwarantanny. Sugeruje się, że woda w zbiorniku kwarantanny powinna mieć mniejsze zasolenie, co pozwoli wyeliminować większość pasożytów zewnętrznych pasożytujących na ciele ryby. Dieta tego pokolca powinna składać się głównie z alg lub substancji roślinnych. „Sushi Nori” może być główną dietą tej ryby. Oprócz glonów dietę należy uzupełniać mrożonymi krewetkami (Mysis) lub innym podobnym pokarmem. Pokolec żeruje nieustannie, usuwając glony morskie z akwarium. Zaleca się karmienie go kilka razy dziennie. W niewoli ryba ta dożywa 10–15 lat.

</doc>
<doc id="510064" url="https://pl.wikipedia.org/wiki?curid=510064" title="Pat ze Srebrnego Gaju">
Pat ze Srebrnego Gaju

Pat ze Srebrnego Gaju (ang. "Pat of Silver Bush") – powieść Lucy Maud Montgomery z 1933 roku, o przygodach dziewczynki o imieniu Patrycja. Kontynuacją tej książki jest "Pani na Srebrnym Gaju".
Tytułowa bohaterka Patrycja Gardiner, zwana Pat, to w przeciwieństwie do Ani Shirley, otoczona troskliwą rodziną dziewczynka, której największym talentem jest dar kochania świata. Najważniejsze miejsce w sercu Pat zajmuje dom i jego mieszkańcy, a szczególnie dobry duch rodziny - znająca tysiące historyjek, królująca w kuchni i sprawująca faktyczne rządy w Srebrnym Gaju stara służąca Judysia. Gdy na Pat zwali się cała lawina niespodziewanych zdarzeń - na świat przyjdzie jej młodsza siostra, stoczy walkę z chorobą i charakter dziewczynki zostanie wystawiony na ciężką próbę. Na szczęście Pat zawsze będzie mogła liczyć na swoich przyjaciół, między innymi wspaniałego przyjaciela o imieniu Hilary i uroczą Bietkę. Jednak z czasem Hilary uświadamia sobie, że do Pat czuje więcej niż tylko przyjaźń. Później Hilary wyjeżdża na studia, a Pat zostaje w ukochanym domu - Srebrnym Gaju.

</doc>
<doc id="510065" url="https://pl.wikipedia.org/wiki?curid=510065" title="Anunnaki">
Anunnaki

Anun(n)a, Anun(n)aki (sum. da/e4-nun-na, tłum. „książęce potomstwo”; akad. "A/Enūnakū", "A/Enukkū") – w mitologii mezopotamskiej ogólne określenie „wielkich bogów” jako dzieci boga Anu, zrodzonych w początkowym okresie tworzenia wszechświata, zamieszkujących niebo i ziemię. Bogowie Anunna m.in. mieli wchodzić w skład boskiego zgromadzenia ferującego wyroki oraz być sędziami w podziemnym świecie zmarłych. W okresie późniejszym określenie Anunnaki – w odróżnieniu od paralelnego określenia Igigi – dotyczyło zwykle bóstw najstarszych i najznaczniejszych.

</doc>
<doc id="510066" url="https://pl.wikipedia.org/wiki?curid=510066" title="Pomnik Adama Mickiewicza">
Pomnik Adama Mickiewicza



</doc>
<doc id="510072" url="https://pl.wikipedia.org/wiki?curid=510072" title="Acanthurus tennentii">
Acanthurus tennentii

Acanthurus tennentii – ryba morska z rodziny pokolcowatych. Spotykana w akwariach morskich.
Występowanie: Ocean Indyjski

</doc>
<doc id="510076" url="https://pl.wikipedia.org/wiki?curid=510076" title="Mirosław Kowalczyk">
Mirosław Kowalczyk

Mirosław Kowalczyk (ur. 1968 w Warszawie) – polski artysta multimedialny, plastyk i kompozytor sceny alternatywnej.
Uzyskał dyplom Akademii Sztuk Pięknych w Warszawie na wydziale malarstwa. W 2001 r. założył zespół teatralny Made Inc.
Jest autorem kilkudziesięciu projektów prezentowanych m.in. w: Appendix, Centrum Sztuki Współczesnej, Sculpture Artists Gallery, Galerii Fundacji Kultury Polskiej "Most", Yamanushi Gallery, Galerii Laboratorium, Kuchnia. Rossa-Rossa Gallery.
Brał również udział w festiwalach i przeglądach: Międzynarodowy Festiwal Sztuki Akcji Rozdroże, Festiwal Tanec Praha, Springdance Festival w Utrechcie, Dance Zone 2002 Praga, The Art of Central Europe Kopenhaga oraz Baltic Festival w Wilnie, Théatre du Manège Scène Nationale de Maubeuge Francja.
Znane prace:
Jego prace wywodzące się z koncepcji, jakie stworzyli Ilya Prigogine, Helge von Koch i Wacław Sierpiński) opublikowane zostały w książce "Konceptualne refleksje w sztuce polskiej".
Stworzył również wizerunki graficzne wielu znanych marek, reżyserował filmy reklamowe i teledyski gwiazd sceny muzycznej.
W 2006r rozpoczął realizację długoterminowego projektu "Nil"

</doc>
<doc id="510077" url="https://pl.wikipedia.org/wiki?curid=510077" title="Sibayak">
Sibayak

Sibayak () – wulkan w północnej części Sumatry w Indonezji; zaliczany do stratowulkanów. Wysokość 2212 m n.p.m., średnica krateru 900 m.
Leży w górach Barisan ok. 50 km na północny zachód od jeziora Toba, w pobliżu miasta Berastagi. Jest jednym ze stożków wulkanicznych usytuowanych w pobliżu południowej krawędzi kaldery Singkut, której średnica wynosi 9 km.
Ostatnia zanotowana erupcja w 1881 r.

</doc>
<doc id="510080" url="https://pl.wikipedia.org/wiki?curid=510080" title="Emerging markets">
Emerging markets



</doc>
<doc id="510081" url="https://pl.wikipedia.org/wiki?curid=510081" title="Bobry Bytom">
Bobry Bytom

Bobry Bytom – koszykarski klub sportowy z Bytomia.
Historia.
8 września 1980 reaktywowano Hutniczy Klub Sportowy Stal Bobrek, który powstał w 1945 i prowadził także sekcję piłki nożnej. Z dniem 4 maja 1981 oficjalnie przejęto z KS Polonia Bytom sekcję koszykówki mężczyzn, która w marcu 1981 wywalczyła awans do I ligi. W 1986 HKS Stal Bobrek przejął z Polonii Bytom również sekcję koszykówki żeńskiej. W 1995 powstało Towarzystwo Sympatyków Śląskiej Koszykówki, które przejęło całkowite finansowanie klubu.
Hala.
Stara hala Szombierek już nie istnieje, została zburzona na mocy decyzji władz Bytomia w 2004. 10 lutego 2010 otwarto nową halę "Na Skarpie". Ma ona pojemność ok. 1000 widzów.

</doc>
<doc id="510083" url="https://pl.wikipedia.org/wiki?curid=510083" title="Ericsson Bobry Bytom">
Ericsson Bobry Bytom



</doc>
<doc id="510084" url="https://pl.wikipedia.org/wiki?curid=510084" title="Browary Tyskie Bobry Bytom">
Browary Tyskie Bobry Bytom



</doc>
<doc id="510087" url="https://pl.wikipedia.org/wiki?curid=510087" title="Stal Bobrek Bytom">
Stal Bobrek Bytom



</doc>
<doc id="510088" url="https://pl.wikipedia.org/wiki?curid=510088" title="Hutniczy Klub Sportowy Stal Bobrek Bytom">
Hutniczy Klub Sportowy Stal Bobrek Bytom



</doc>
<doc id="510092" url="https://pl.wikipedia.org/wiki?curid=510092" title="Rudolf Virchow">
Rudolf Virchow

Rudolf Ludwig Karl Virchow (ur. 13 października 1821 w Schivelbein, zm. 5 września 1902 w Berlinie) – niemiecki patolog, antropolog i higienista, jeden z założycieli „medycyny społecznej”, w latach 1849-1902 profesor uniwersytetów w Würzburgu i Berlinie, organizator życia naukowego. Laureat Medalu Copleya (1892).
Życiorys.
Dzieciństwo.
Urodził się 13 października 1821 w miejscowości Schivelbein (dziś Świdwin), gdzie jego ojciec, Carl Christian Virchow, był urzędnikiem miejskim (skarbnikiem) i rolnikiem (według innych źródeł Rudolf Virchow był jedynym synem kupca). Matka, Johanna Maria z domu Hesse, pochodziła z Białogardu (niem. "Belgard"). Dziadkowie ze strony ojca i ze strony matki byli rzeźnikami. 
Rudolf Virchow ukończył szkołę średnią w roku 1839 w Koszalinie (, ). Otrzymał stypendium wojskowe, które pozwoliło mu na podjęcie studiów medycznych w Berlinie.
Studia i pierwsze lata pracy zawodowej.
Studiował na Uniwersytecie Berlińskim, gdzie jego nauczycielem był Johannes Peter Müller. Pracę dyplomową obronił 21 października 1843. W czasie badań formułował nowy „komórkowy model choroby” (por. cytopatologia i histopatologia) – dokonał prób scharakteryzowania reumatyzmu w powiązaniu z badaniami zmian w rogówce (przyjął założenia niepoprawne w kontekście dzisiejszej wiedzy). W roku 1844 został asystentem i uczniem Roberta Froriepa, i konserwatora w muzeum patologicznym szpitala Charité, a w roku 1846 jego następcą. 
W roku 1847 uzyskał habilitację na Uniwersytecie Berlińskim i – wspólnie z przyjacielem i współpracownikiem w Charité, – założył czasopismo "Archiv für pathologische Anatomie und Physiologie und für klinische Medicin". Celem tej inicjatywy było tworzenie porozumienia między przedstawicielami różnych specjalizacji lekarskich, np. medycyny klinicznej, anatomii patologicznej, fizjologii, epidemiologii itp. Podobne cele realizowali twórcy "Physikalisch-Medizinische Gesellschaft", utworzonego w grudniu 1849 roku w Würzburgu. Rudolf Virchow dołączył do grupy inicjatorów, do której należeli Albert von Kölliker, Johann Joseph von Scherer, Franz Kiwisch von Rotterau i Franz von Rinecker.
Początki starań o zdrowie publiczne.
Zimą 1847/1848 r. na pogrążonym w depresji Górnym Śląsku wybuchła epidemia tyfusu. Zbiegła się z głodem, będącym skutkiem nieurodzaju w poprzednich latach. Pojawiła się nawracająca "gorączka głodu". Władze centralne w Berlinie powołały komisję zobowiązaną do przeanalizowania sytuacji i opracowania zaleceń postępowania. Został do niej włączony 26-letni Rudolf Virchow, wówczas prosektor i adiunkt patologii w szpitalu Charité.
Autorzy raportu stwierdzili, że epidemia jest w większym stopniu problemem społecznym niż medycznym – niezbędne są radykalne zmiany polityki społecznej. 
Od lipca 1848 do czerwca 1849 Virchow, wspólnie z (przyjacielem ze studiów, ordynatorem szpitala Charité), redagował tygodnik "Die medicinische Reform". Zaczął być określany jako socjalista. Był aktywny w czasie Wiosny Ludów (rewolucja marcowa 1848). Został zawieszony na stanowisku w Charité i stracił pensję państwową. Dopiero w 1849 roku dostał powołanie na katedrę anatomii patologicznej na Uniwersytecie w Würzburgu, a w 1856 roku mógł wrócić na stanowisko profesora patologii w Charité. Pracował tam do śmierci w 1902 roku. 
Uczestnictwo w życiu politycznym.
Rudolf Virchow był jednym z grupy założycieli i liderów liberalnej "Niemieckiej Partii Postępu" (""). Do grupy należeli historyk poeta i prawnik Theodor Mommsen, wynalazca przemysłowiec Werner von Siemens, właściciel fabryki Paul Singer i inni. Partia zdobyła większość głosów w pierwszej turze wyborów do Reichstagu w 1861 roku i była najsilniejszą frakcją w pruskiej Izbie Reprezentantów. W jej programie założycielskim przewidywano reformy konstytucyjne. Partia opowiadała się m.in. za demokracją przedstawicielską, rządami prawa i przyznaniem szerokich uprawnień samorządom lokalnym. 
Był twórcą pojęcia "Kulturkampf" – użył go 17 stycznia 1873 podczas przemówienia w niższej izbie Pruskiego Sejmu Krajowego.
Jako polityk nie przerywał starań na rzecz zdrowia publicznego (np. usługi medyczne dla ubogich, szczepienia dla dzieci, realizacja różnych projektów sanitarnych) (przykład: "Die Interpellation des Abgeordneten Virchow an den Cultus-Minister von Mühler, in Betreff der Ling-Rothstein'schen sogenaunten rationellen Gymnastik", 1862). W okresie Virchow uczestniczył w burzliwych debatach parlamentarnych (liberałowie domagali się realizacji żądań z okresu rewolucji marcowej 1848 roku, np. odpowiedzialności rządu przed parlamentem). Virchow bywał bezkompromisowy. Doprowadziło to m.in. do głośnego wyzwania na "pojedynek" przez Bismarcka (zob. "Trichinen und die Duell-Forderung Bismarcks an Virchow im Jahre 1865").
Obszary działalności naukowej.
Biologiczne badania naukowe.
XIX wiek jest nazywany „nową erą biologii”. Szybko rosnące zasoby wiedzy i doskonalone techniki badawcze ułatwiały gromadzenie faktów naukowych, formułowanie nowych hipotez i tworzenie teorii naukowych (zob. metoda naukowa). 
Rudolf Virchow jako jeden z pierwszych wykonywał biopsje, sformułował pojęcie białaczki i amyloidozy, pozostawił cenne prace na temat nowotworów, zakrzepów, zatorów i gruźlicy, zajmował się także mianownictwem medycznym (zob. eponimy medyczne). Rozszerzył teorię komórkową. Kontrowersje budziła np. koncepcja Rudolfa Virchowa dotycząca patologii komórkowej. Błędne okazało się twierdzenie, że leukocyty odgrywają zasadniczą rolę w transporcie bakterii po organizmie. 
Badania historyczne (archeologia, peleoantropologia).
W 1871 roku Rudolf Wirchow prowadził pierwsze wykopaliska archeologiczne w Wolinie (zob. Wolinianie). Prowadził wykopaliska również w innych rejonach Pomorza (archeologów interesują m.in. okolice dzisiejszego Marianowa. Uważał się za Pomorzanina, potomka Słowian i wykazywał to w swoich pracach o historii Pomorza Zachodniego, wiążąc pochodzenie swojej rodziny i nazwisko z jeziorem Wirewo (niem. "Virchow-See", obecne Wierzchowo).
Artykuły publikował m.in. w czasopiśmie "Baltische Studien". Spostrzeżenia opublikowane w pierwszym z artykułów („Baltische Studien” 1868) referował w roku 1865 na posiedzeniu stowarzyszenia „Verhandlungen der medizinischen Gesellschaft” w Berlinie. Dotyczyły one „kości patologicznych” kompletnego szkieletu, osobiście wydobytego w roku 1864 z wczesnohistorycznego grobowca w pobliżu Stargardu.
Wiele uwagi Wirchow poświęcił historii klasztoru Kartuzów w Świdwinie, ufundowanego przez Konrada von Erlichshausena, wielkiego mistrza krzyżackiego w latach 1441–1449. 
Za istotną dla swoich badań Virchow uznał informacje o darowiźnie złożonej w 1443 roku przez zachodniopomorski ród szlachecki Borków oraz darowiznę z 1447 roku w postaci budynku w Świdwinie i gruntów poza miastem, dokonaną przez miasto. Panowanie krzyżackie nad Świdwinem skończyło się w roku 1454 – władzę objęli elektorzy brandenburscy. Wirchof stwierdził, że klasztor „był straconą pozycją w prastarym kraju słowiańskim” (zob. też historia Świdwina).
Publikacje na temat historii Pomorza.
W pracy pt. "Rudolf Virchow o dziejach Pomorza" (1960) Stanisław Schwann wymienił: 
"Nachrichten über deutsche Altertumsfunde".
O trwałości zainteresowania Virchowa odczytywaniem historii ze śladów archeologicznych świadczy m.in. podjęta w roku 1890, decyzja o wydawaniu „Nachrichten über deutsche Altertumsfunde” – zbioru artykułów dotyczących różnych niemieckich znalezisk starożytnych. Archiwizacja tekstów, umożliwiła interpretację m.in. licznych archeologicznych odkryć dokonywanych niezależnie na dużym obszarze wędrówki plemion germańskich, polskich i innych. Już w pierwszym roku ukazała się praca nt. urny znalezionej przez archeologów w pobliżu miejscowości Nienburg (Saale). W następnych dziesięcioleciach liczne podobne urny znaleziono na terenie Saksonia-Anhalt, co umożliwiło zdefiniowanie kolejnej kulturowej grupy, nazwanej – od miejsca pierwszego odkrycia – .
Wytrwałe gromadzenie eksponatów i badania paleopatologiczne nie zmieniły błędnego przekonania Virchowa, że opisana przez Darwina teoria ewolucji jest tylko hipotezą, wymagającą sprawdzenia.
Troja.
Rudolf Virchow był przyjacielem Heinricha Schliemanna i Franza Boasa (etnologa, prekursora antropologii kulturowej). Osobiście uczestniczył w wykopaliskach w Troi w 1879 roku. Po odkryciu tzw. Skarbu Priama pośredniczył w przekazaniu kolekcji trojańskiej Schliemanna do Berlińskiego Muzeum Etnologicznego. 
Upamiętnienie.
W terminologii medycznej są znane nazwy: 
i inne eponimy z nazwiskiem Virchow (zob. sekcja "Eponymous medical terms" w haśle en:Rudolf Virchow)
Dowody pamięci o Rudolfie Virchowie znajdują się też w wielu miejscach świata. Jego imię nadano wielu instytucjom związanym z medycyną, np.: 
Upamiętnieniu sylwetki i dokonań R. Virchowa służy również książka pt. "Rudolf Virchow: Four Lives in One" (autor: Leslie Dunn).
Życie prywatne.
Żoną Rudolfa Virchowa była Rosalina Ferdynanda Amalia z domu Mayer urodzona 29 lutego 1832. Małżeństwo miało trzech synów i trzy córki:
Drugi syn, Hans Virchow studiował medycynę w Berlinie, Bonn, Strasburgu i Würzburgu. Pracował w Instytucie Anatomicznym Uniwersytetu w Würzburgu (w 1889 został profesorem anatomii). W latach 1886-1920 wykładał anatomię Berliner Hochschule für bildende Künste). Od 1887 roku został członkiem Deutsche Akademie der Naturforscher Leopoldina.

</doc>
<doc id="510093" url="https://pl.wikipedia.org/wiki?curid=510093" title="Mir (osiedle typu miejskiego)">
Mir (osiedle typu miejskiego)

Mir (biał. Мір, "Mir") – osiedle typu miejskiego na Białorusi, położone w obwodzie grodzieńskim, w rejonie korelickim, ok. 85 km na południowy zachód od Mińska; 2,4 tys. mieszkańców (2010).
Siedziba dwóch parafii prawosławnych (w dekanacie korelickim) – pw. Świętej Trójcy i pw. św. Jerzego Zwycięzcy, a także parafii rzymskokatolickiej pw. św. Mikołaja.
Miasto magnackie położone było w końcu XVIII wieku w powiecie nowogródzkim województwa nowogródzkiego. Prawa miejskie na wzór prawa magdeburskiego nadał Mikołaj Krzysztof Radziwiłł w 1579 roku.
Historia.
Wioska Mir została założona przed 1345. Jej historia łączy się ściśle z zamkiem, wybudowanym na przełomie XV/XVI wieku przez starostę brzeskiego i kowieńskiego Jerzego Illinicza herbu Korczak. Po bezpotomnej śmierci jego wnuka Jerzego Illnicza dobra poprzez spadek objął Mikołaj Krzysztof Radziwiłł. Miejscowość w tym czasie była otoczona wałem i posiadała cztery bramy: Mińską, Wileńską, Słonimską, Zamkową. W 1579 miejscowość otrzymała prawa miejskie magdeburskie. W 1589 roku Mir stał się częścią należącej do Radziwiłłów Ordynacji nieświeskiej. W 1605 roku konsekrowano kościół katolicki. W 1677 w Mirze znajdowało się 109 sklepów. W 1700 roku zbudowano unicką cerkiew bazylianów. W 1706 miasteczko ucierpiało od wojsk szwedzkich Karola XII. W 1785 roku przez miasteczko przejeżdżał król Stanisław August Poniatowski.
11 czerwca 1792 roku podczas wojny polsko-rosyjskiej 1792 pod miastem wojska Wielkiego księstwa litewskiego zostały pokonane przez wojska rosyjskie. W efekcie III Rozbioru Polski w 1795 roku Mir znalazł się na terytorium Imperium Rosyjskiego. Po śmierci Dominika Radziwiłła Mir odłączono z ordynacji i przekazano jego córce Stefanii, która wyszła za Ludwika Adolfa Wittgensteina.
10 lipca 1812 r. wojska polskie pod dowództwem gen. Aleksandra Rożnieckiego stoczyły pod Mirem przegraną bitwę z wojskami rosyjskimi.
Miasto zyskało sławę pośród żydostwa dzięki założonej "Mir Jesziwa", która działała od 1815 do 1939, zlikwidowanej przez bolszewików, stanowiąc renomowane międzynarodowe centrum judaizmu.
W trakcie I wojny światowej miasteczko zostało zajęte przez wojska niemieckie. Po wycofaniu się Niemców w grudniu 1918 roku miejscowość została zajęta bez walki przez bolszewików.
Za II Rzeczypospolitej Polskiej miejscowość była siedzibą wiejskiej gminy Mir. W 1939 roku Mir liczył około 5500 mieszkańców z czego połowę stawiła ludność żydowska. We wrześniu 1939 roku na mocy Umowy Ribbentrop-Mołotow Mir został zajęty przez wojsko radzieckie. Miejscowość weszła w skład Białoruskiej SRR, jako siedziba władz rejonu mirskiego. Wkrótce zaczęto wprowadzać kolektywizację. Wywieziono Polaków do łagrów. W 1940 roku studenci z mirskiej Jesziwy i ich nauczyciele religijni skorzystali z podarowanych wiz holenderskich i uciekli do jeszcze niepodbitej Republiki Litewskiej, następnie do Chin, Mandatu Palestyny i USA, gdzie założyli jesziwy noszące nazwę „mirskie”. W 1941 roku po ataku Niemiec na ZSRR Mir został zajęty przez Wehrmacht. W dniu 9 listopada 1941 r. ponad 1500 wyznawców judaizmu rozstrzelano w piaskowni na końcu parku zamkowego. W tym samym roku Niemcy zabili 700 Żydów przy już bolszewicko nazwanej ulicy Oktiabrskoj. Wkrótce utworzono w jednej z dzielnic miasta getto, które w maju 1942 roku przeniesiono do zamku, który otoczono drutem kolczastym i chroniono karabinami maszynowymi. W lipcu 1942 r. w uroczysku Jabłonowścina Niemcy rozstrzelali 750 Żydów. W nocy 9 sierpnia 1942 około 200 młodych wiary mojżeszowej uciekło z zamku do lasu. Pozostali zostali zamordowani przez Niemców na terenie zamku 13 sierpnia 1942 r.. Po rozbiciu Niemców w 1944 r. terytorium ponownie objął Związek Radziecki.
W Mirze można odnaleźć wiele miejsc upamiętniających historię społeczności żydowskiej, a także historię ZSRR, nie zostało wiele pamiątek po Polakach.

</doc>
<doc id="510095" url="https://pl.wikipedia.org/wiki?curid=510095" title="Karol (ujednoznacznienie)">
Karol (ujednoznacznienie)

Osoby:
Inne:

</doc>
<doc id="510097" url="https://pl.wikipedia.org/wiki?curid=510097" title="Doktorzy honoris causa Katolickiego Uniwersytetu Lubelskiego">
Doktorzy honoris causa Katolickiego Uniwersytetu Lubelskiego

Lista doktorów honoris causa Katolickiego Uniwersytetu Lubelskiego
1945
1948
1949
1952
1957
1958
1964
1975
1976
1977
1980
1981
1982
1983
1985
1987
1988
1989
1990
1991
1994
1995
1996
1999
2000
2001
2002
2003
2004
2005
2007
2008
2009
2010
2011
2012
2013
2014
2015

</doc>
<doc id="510098" url="https://pl.wikipedia.org/wiki?curid=510098" title="Frutti di mare">
Frutti di mare



</doc>
<doc id="510099" url="https://pl.wikipedia.org/wiki?curid=510099" title="Rongorongo">
Rongorongo

Rongorongo – pismo używane dawniej do zapisu prawdopodobnie języka rapanui używanego na Wyspie Wielkanocnej. Jedyny rdzenny systemem pisma na terenie całej Polinezji. Do czasów współczesnych zachowały się 23 lub 69 artefakty z napisami wyrytymi pismem rongorongo.
Opis.
Pismo zawiera nieco ponad 600 zidentyfikowanych unikalnych znaków. Znaki rongorongo zapisywane były systemem bustrofedonu odwracanego: czytanie rozpoczynano od lewego dolnego rogu w kierunku prawego i przy każdym końcu wersu odwracano tabliczkę o 180 stopni i kontynuowano czytanie od lewej do prawej. Uważa się, że teksty pisane rongorongo są zapisane w języku rapanui.
Data powstania pisma jest nieznana. Jedna z hipotez mówi, że powstało ono dopiero w wyniku kontaktu z europejskimi najeźdźcami, ale jest to mało prawdopodobne. Pierwsi europejscy odkrywcy wyspy w początku XVIII w. nie odnotowali znajomości pisma wśród miejscowej ludności. Pierwsze tablice zawierające teksty zanotowane pismem rongorongo zostały odkryte przypadkowo w 1869 r. przez biskupa Tahiti – Florentina-Étienne’a „Tepano” Jaussena (1815–1891). Biskup otrzymał prezent w postaci ozdobnego sznura nawiniętego na kołowrotek, który został wykonany przez misjonarzy poddanych biskupowi z jednej z ozdobnych tablic pokrytych pismem rongorongo. Zaciekawiony tablicą, której użyto do wykonania kołowrotka, biskup wysłał list do miejscowych misjonarzy z prośbą o zgromadzenie jak największej ilości tablic oraz rozpoczął pierwsze próby tłumaczenia. Na wyspie znaleziono jednak tylko kilkanaście tablic. Wówczas nikt nie potrafił odczytać pisma. Większość zabytków tego pisma zaginęła. Przetrwało 23 lub 24 tabliczek zapisanych rongorongo, w tym tabliczka z Berlina, pierwotnie zawierająca najdłuższy znany tekst w tym piśmie. Łącznie na tych tabliczkach stwierdzono przeszło 12 tys. glifów. Wszystkie tabliczki są wyryte w drewnie i znajdują się w kolekcjach muzealnych. 
Pismo rongorongo było jedynym rdzennym systemem pisma na terenie całej Polinezji. 
Według ustnej tradycji wyspiarzy istniały dwa pisma: powszechne – "rongorongo" i pismo "tau" ceremonialne, związane z kultem bogów czy przodków. Sztuka pisania i czytania była zarezerwowana dla specjalnie kształconych pieśniarzy "tangata manu o te-rongo-rongo", czyli „ludzi-ptaków znających rongorongo”, i była wielkim przywilejem. Tradycyjna nazwa pisma "kohau rongo-rongo" oznaczała „łamać włócznie” lub „łamać słowa”. Wyraz "rongo" lub "rong" w językach polinezyjskich oznacza „słyszeć”, „wysłuchać”. Natomiast w kilku odmianach "quechua" z terenów Andów istnieje słowo "rongo-go", które oznacza „wiadomość”.
Spis 600 glifów pisma opublikował w 1958 r. . W 2007 r. Igor Pozdniakov i Konstantin Pozdniakov stwierdzili, że w rzeczywistości unikatowych glifów jest jedynie 52, a pozostałe to ligatury. Ich zestawienie obejmuje znaki użyte w prawie wszystkich tekstach, z wyjątkiem rzadkich znaków wyrytych na tzw. lasce z Santiago.

</doc>
<doc id="510102" url="https://pl.wikipedia.org/wiki?curid=510102" title="Rynki wschodzące">
Rynki wschodzące

Rynki wschodzące (z ) – określenie używane w odniesieniu do niektórych regionów świata ze względu na ich charakterystyczne cechy rozwoju gospodarczego i aktywności rynków finansowych. W pojęciu tym mieszczą się wszystkie państwa, które znalazły się na drodze od gospodarki rozwijającej się do gospodarki rozwiniętej. Przykładowymi rynkami wschodzącymi są Chiny, Indie, Malezja czy kraje Europy Środkowo-Wschodniej. Kraje te z reguły cechują się szybkim wzrostem gospodarczym oraz dużym poziomem inwestycji (choć nie zawsze jest to regułą), dlatego też stają się atrakcyjnym miejscem do lokowania kapitału (szczególnie na rynkach papierów wartościowych, z których zazwyczaj można uzyskać wyższe stopy zwrotu, niż z giełd krajów wysoko rozwiniętych).
Określenie „rynki wschodzące” wymyślił w 1981 roku ekonomista Banku Światowego Antoine van Agtmael.
Lista rynków wschodzących według MSCI.
Według danych Morgan Stanley Capital International:
Lista rynków wschodzących według FTSE.
FTSE Group na podstawie dochodu narodowego i rozwoju infrastruktury rynkowej rozróżnia rynki wschodzące na zaawansowane i drugorzędne. Zaawansowane charakteryzuje wyższy średni dochód narodowy i zaawansowana infrastruktura, natomiast drugorzędne – wyższy średni, niższy średni albo niski dochód narodowy, solidna infrastruktura rynkowa i rozmiar. Do drugorzędnych zalicza się również te rynki, które normalnie określono by jako zaawansowane, gdyby nie słabiej rozwinięta infrastruktura rynkowa.
Lista rynków wschodzących według BEM.
Wielkimi Rynkami Wschodzącymi ("Big Emerging Market", BEM) określa się następujące gospodarki:

</doc>
<doc id="510103" url="https://pl.wikipedia.org/wiki?curid=510103" title="Tandikat">
Tandikat

Tandikat () – czynny wulkan w środkowej części wyspy Sumatra w Indonezji, w górach Barisan; zaliczany do stratowulkanów. Wysokość 2438 m n.p.m. Bliźniaczy z nieaktywnym wulkanem Singgalang.
Zanotowano trzy jego erupcje, ostatnia w 1924 r.

</doc>
<doc id="510105" url="https://pl.wikipedia.org/wiki?curid=510105" title="6 Brygada Kawalerii Pancernej">
6 Brygada Kawalerii Pancernej

6 Brygada Kawalerii Pancernej im. gen. bryg. Konstantego Plisowskiego (6 BKPanc) – jednostka pancerna Wojska Polskiego.
Formowanie i zmiany organizacyjne.
6 Brygada Pancerna powstała w 1995 r. decyzją Szefa Sztabu Generalnego Wojska Polskiego Nr 086/org. z dn. 19.12.1994 r. w wyniku przeformowania 9 Pułku Zmechanizowanego na 6 Brygadę Kawalerii Pancernej. Brygada wchodziła w skład 12 Szczecińskiej Dywizji Zmechanizowanej. Stacjonowała w Stargardzie w województwie zachodniopomorskim.
Brygada brała udział w ćwiczeniach w kraju i za granicą, między innymi „Bałtycka współpraca” w 1996, „Opal 97”, „Klar Igen” w Danii w 1999 roku, „Crystal Eagle” rok 2000, „Strong Resolve” w roku 2002. Podczas swojej działalności brygada nawiązała współpracę z niemiecką 41 Brygadą Grenadierów Pancernych z Eggesin. Żołnierze brygady brali udział także w misjach za granicą, w ramach PKW Irak w roku 2003 i 2004, była bardzo aktywną jednostką Wojska Polskiego.
Jednostka została zlikwidowana 30 czerwca 2007, a jej obiekty zostały przejęte przez 12 Brygadę Zmechanizowaną i Brygadę Wsparcia Dowodzenia Dowództwa Wielonarodowego Korpusu Północny Wschód.
Tradycje.
6 BKPanc kontynuowała tradycje jednostek wojskowych okresu II Rzeczypospolitej i okresu powojennego. Były to:
1 lutego 1996 roku Prezydent RP Aleksander Kwaśniewski nadał brygadzie sztandar
Decyzją nr 38/MON z 20 marca 1996 roku Minister Obrony Narodowej wyznaczył święto 6 Brygady Kawalerii Pancernej na 31 sierpnia.
Żołnierze brygady.
Dowódcy brygady:
Oficerowie:

</doc>
<doc id="510107" url="https://pl.wikipedia.org/wiki?curid=510107" title="Coker v. Georgia">
Coker v. Georgia

Coker v. Georgia to nazwa sprawy, jaką rozstrzygnął Sąd Najwyższy Stanów Zjednoczonych w roku 1977. W konsekwencji zniosła ona karę śmierci za gwałt, niezakończony śmiercią ofiary. Wniesiona została 28 marca 1977 a decyzję ogłoszono 29 czerwca tegoż roku.
Historia.
Erlich Anthony Coker, który uciekł z więzienia, gdzie odbywał karę za morderstwo, gwałt, porwanie i inne przewiny, włamał się 2 września 1974 roku do domu państwa Allena i Elnity Carverów, gdzie zgwałcił (pozostawiając przy życiu) 16-letnią panią domu oraz skradł samochód.
Coker został skazany na śmierć za gwałt. Ostatni wyrok śmierci za niepołączony z morderstwem gwałt wykonano w roku 1964 w Missouri, ale część stanów utrzymywała stare przepisy. Wyrok śmierci na Cokera (na krześle elektrycznym) został podtrzymany przez Sąd Najwyższy stanu Georgia, gdzie miało miejsce przestępstwo. Choć w owym czasie obowiązywało nieformalna, ale przestrzegana abolicja (kilka stanów, w tym Georgia, utrzymywało w mocy stare przepisy, ale traktowano je jako martwą literę prawa). Jednakże w połączonych sprawach Woodson v. North Carolina, Roberts v. Louisiana, Jurek v. Texas, Profitt v. Florida, i Gregg v. Georgia SN dał w 1976 roku zielone światło do ponownego wykonywania wyroków śmierci.
Sąd Najwyższy jednak zamienił wyrok śmierci na Cokera. W orzeczeniu większości sędzia Byron White napisał, iż "kara śmierci za gwałt jest wyraźnie nieproporcjonalna do czynu" (podstawą była VIII i XIV poprawka do konstytucji). Od tej pory kara śmierci za gwałt jest praktycznie zniesiona.

</doc>
<doc id="510108" url="https://pl.wikipedia.org/wiki?curid=510108" title="Skały Adrszpasko-Cieplickie">
Skały Adrszpasko-Cieplickie



</doc>
<doc id="510112" url="https://pl.wikipedia.org/wiki?curid=510112" title="American Depositary Receipt">
American Depositary Receipt



</doc>
<doc id="510114" url="https://pl.wikipedia.org/wiki?curid=510114" title="Fuggerei">
Fuggerei

Fuggerei – zamknięta murami dzielnica Augsburga, pierwsza na świecie stworzona w celu pomocy ubogim. Została utworzona przez Jakoba Fuggera zwanego "Bogatym", rzeczywiście najbogatszego wówczas obywatela Augsburga. W 1514 r. wykupił on fragment miasta i w 1516 r. rozpoczął tam budowę dzielnicy mieszkaniowej o charakterze socjalnym. Do 1523 r. wybudowano domy, w których znaleźli schronienie rzemieślnicy wraz z rodzinami, którzy nie z własnej winy popadli w długi. Zasady przyjmowania nowych mieszkańców nie zmieniły się do dnia dzisiejszego. Mogą tu zamieszkać ludzie, którzy urodzili się w Augsburgu, są katolikami i znajdują się w trudnej sytuacji materialnej. O przyjęciu decyduje Seniorat Fundacji. Dziś dzielnica zamieszkana jest głównie przez osoby starsze.
Dzielnica zabudowana jest 52 domami mieszkalnymi w stylu niemieckiego renesansu i otoczona murami z bramami zamykanymi dla postronnych w godz. 22-6. Domy są dwupiętrowe. Na każdym piętrze mieszka jedna rodzina. Mieszkania mają osobne wejścia, składają się z trzech pokoi, kuchni i małego ogrodu lub poddasza. Całe mieszkanie ma około 60 m² powierzchni.
Każdy przyjęty do Fuggerei ma zapewnione mieszkanie do końca życia, jednak bez prawa dziedziczenia. Aby nie ranić poczucia godności mieszkańców, każda z rodzin uiszcza co roku symboliczną opłatę w wysokości 1 guldena reńskiego, co obecnie zostało zastąpione ekwiwalentem w postaci 0,88 euro. Ponadto mieszkańcy zobowiązani są do odmówienia 3 modlitw dziennie (Ojcze nasz, Wierzę w Boga, Zdrowaś Maryjo) za fundatora Fuggerei i jego rodzinę. M.in. w tym celu odprawiana jest codziennie msza w rzymskokatolickim kościele św. Marka (niem. "Markuskirche").
W czasie II wojny światowej Fuggerei zostało zniszczone podczas bombardowań. W 1947 potomkowie rodu Fuggerów postanowili własnymi środkami odbudować dzielnicę w możliwie najwierniejszy sposób. Podczas odbudowy zmodernizowano również budynki, doprowadzając do nich kanalizację i prąd.
Obecnie "Fuggerei" jest udostępniona do zwiedzania. Po wykupieniu biletu można obejrzeć całość dzielnicy, wraz z wnętrzami 3 mieszkań, w których zorganizowano ekspozycje obrazujące jak mieszkano w nich dawniej i jak mieszka się w nich dziś. W wybudowanym podczas II wojny światowej na terenie dzielnicy podziemnym schronie można obejrzeć wystawę przedstawiającą zniszczenia "Fuggerei" na skutek alianckich bombardowań i proces jej odbudowy.

</doc>
<doc id="510115" url="https://pl.wikipedia.org/wiki?curid=510115" title="Kara śmierci w Wisconsin">
Kara śmierci w Wisconsin

Amerykański stan Wisconsin nie stosuje obecnie kary śmierci, ale też stanowi unikat na tle innych stanów, gdyż w swojej historii wykonał tylko jeden wyrok śmierci.
Wisconsin został przyjęty do Unii dnia 29 maja 1848 roku. Owym jedynym wyrokiem, jaki został wykonany, było powieszenie farmera Johna McCaffary'ego 21 sierpnia 1851 roku za zabójstwo jego żony, popełnione w hrabstwie Kenosha. Niedługo potem kara śmierci została zniesiona.

</doc>
<doc id="510118" url="https://pl.wikipedia.org/wiki?curid=510118" title="Esencjalizm">
Esencjalizm

Esencjalizm ( – istota, treść) – pogląd filozoficzny:
"Esencja" określa substancję lub ideę w sensie spotykanym w idealizmie platońskim. Jest stała, niezmienna, wieczna i obecna w każdym z możliwych światów. W klasycznym humanizmie istnieje koncepcja esencjalistyczna człowieka, to znaczy, istnieje przekonanie, że natura ludzka jest odwieczna i niezmienna. Ten element humanizmu był krytykowany przez Marksa i Nietzschego.
Esencjalizm w filozofii.
Definicja "esencji" w filozofii jest zbliżona do definicji idei (gr. τό εἶδος, ἥ ἰδέα) w klasycznej filozofii greckiej. Wiele definicji "esencji" ma swoje korzenie w hylemorfizmie – starogreckim rozumieniu powstania bytów. W myśl tej filozofii, forma i istnienie mogą być rozumiane przez analogię do produktów rzemieślnika. Rzemieślnik (gr. δημιοργός – "demiurgos") używa drewna (gr. ἡ ὕλη – "hyle") by nadać mu określoną formę (gr. ἡ μορφή – "morfe") według planu w jego myślach. Według Platona byty wszechświata powstały dzięki pracy demiurga, który nadał im kształt z chaosu (gr. τό χάος). Pojęcia ὕλη i μορφή zostały użyte w tym sensie po raz pierwszy przez Arystotelesa. Jego zdaniem, wszystkie byty składają się z dwóch podstawowych składowych: materii oraz kształtującej materię idei. To właśnie idea nadaje bytom tożsamość. Platon był esencjonalistą, ponieważ wierzył w istnienie idealnych form, których nieudolną kopią są byty materialne.
Esencjalizm w etyce.
W etyce pozycja esencjalistyczna oznacza pogląd, że pewne działania są złe w sensie absolutnym. Esencjonalizm uważa, że np. morderstwo jest fundamentalnie złe, łamiąc obiektywne, rzeczywiste, czy też naturalne prawa, a nie tylko normy narzucone przez społeczeństwo.
Esencjalizm w biologii.
Poglądy esencjalistyczne pojawiały się bardzo często w biologii, zwłaszcza przed sformułowaniem teorii ewolucji, lecz także i po jej powstaniu. Idea, że gatunki są niezmienne w czasie jest jednym przykładem esencjalizmu. Innym przykładem jest idea, że organizmy żywe mają „wewnętrzny pęd”, „siłę życiową (, ), które albo to odróżnia je od materii nieożywionej (witalizm), albo nadaje im nową formę poprzez intencje osobników (lamarkizm), albo też nadaje im określony kierunek ewolucji (ortogeneza). Często uważa się, że podejście esencjonalistyczne w biologii się nie sprawdziło i prowadziło na manowce intelektualne. Przyczyną tego stanu rzeczy miałby być fakt, że esencjonalizm przyjmował całą komplikację organizmów żywych jako ich cechę podstawową, sprowadzając procesy życiowe i ewolucyjne do pojęć podstawowych, skazując się w ten sposób z góry na niepowodzenie w wyjaśnianiu tych zjawisk. Jest to jednak mocno przesadzone, gdyż esencjalizm nie ogranicza się do tego typu postaci. Ponadto, notorycznie myli się dwie płaszczyzny – przyrodniczą i ontologiczną. Esencjalizm jako doktryna filozoficzna (ontologiczny) może być doktryną postulującą istnienie rzeczywistości pozamaterialnej i ją opisującą, natomiast biologia wypowiada się tylko na temat rzeczywistości materialnej, dającej się badać metodami nauk przyrodniczych i nie leży w jej kompetencjach rozstrzyganie czy istnieje jeszcze inna rzeczywstość (aspekt) świata, ani nie jest jej zadaniem badanie takiej ewentualnej rzeczywistości. Esencjalizm jest możliwy do pogodzenia np. z ewolucjonizmem, co starał się realizować w biologii np. Teilhard de Chardin, jakkolwiek współcześnie jego esencjalizm nie jest aktualny, gdyż w biologii nie obowiązuje już zasada, iż organizmy dążą do coraz większej złożoności.
Esencjalizm psychologiczny.
W kognitywistyce pod pojęciem "esencjalizmu" rozumie się powszechną tendencję do zakładania, że obiekty mają ukryte "esencje" determinujące ich naturę. Np. wszystkie psy mają "esencję psowatości". Według niektórych badaczy esencjalizm kognitywistyczny pojawia się bardzo wcześnie w rozwoju psychologicznym i jest kulturowo-niezmienniczy. Zdaniem innych esencjalizm ten jest późniejszą konsekwencją przynależności do kultury, w której myślenie esencjalistyczne jest rozpowszechnione. Esencjalizm psychologiczny jest teorią przekonań bez wartościowania. Niektórzy neuropsychologowie, w tym Pascal Boyer, dopatrują się w esencjalizmie psychologicznym ontogenetycznych korzeni religii.

</doc>
<doc id="510119" url="https://pl.wikipedia.org/wiki?curid=510119" title="Resource Reservation Protocol">
Resource Reservation Protocol

RSVP () – protokół dla sieci zintegrowanych usług IntServ (), które do transmisji danych wymagają określonej przepustowości łącza – np. dla transmisji strumieniowych audio lub wideo poprzez Internet. Protokół "RSVP" umożliwia aplikacji inicjującej transmisję danych strumieniowych zgłoszenie węzłom sieci (hostom) wymagań dotyczących przepustowości łącza i na ich podstawie dokonuje rezerwacji zasobów na każdym węźle wzdłuż trasy przesyłu danych, zapewniając potrzebną przepustowość całego połączenia oraz jakość przekazu, QoS (ang. "Quality of Service").
"RSVP" nie jest protokołem trasowania (routującym), ale został zaprojektowany do współpracy z obecnymi i przyszłymi protokołami trasowania.
Jego rozszerzenie, RSVP-TE, jest używany jako protokół dystrybucji etykiet w technologiach MPLS oraz GMPLS
Cechy protokołu RSVP.
RSVP może być używany zarówno przez hosty jak i rutery w celu zgłaszania zapotrzebowania lub dostarczania usług konkretnej jakości (QoS) dla strumieni danych różnych aplikacji. RSVP definiuje sposób w jaki aplikacje zgłaszają potrzebę rezerwacji oraz zwalniają je po zakończeniu korzystania z połączenia.
Zasada działania.
Protokół RSVP przeprowadza rezerwację począwszy od odbiorcy lub grupy odbiorców w konfiguracji wielopunktu (multipoint). To pozornie dziwne rozwiązanie okazuje się w praktyce szczególnie przydatne właśnie w konfiguracjach punkt-wielopunkt i wielopunkt-wielopunkt. Kiedy do wielopunktu dochodzi nowy punkt, może on dołączyć do rezerwacji znacznie prościej niż mógłby to wykonać za niego nadawca. 
Wpisywaniem QoS w odpowiednie strumienie danych zajmuje się wieloczłonowy mechanizm sterowania ruchem (traffic control), złożony w warstwie niższej z klasyfikatora pakietów (classifier) i programu porządkowania pakietów (packet scheduler). Pierwszy z nich wybiera trasę i klasy usług dla każdego pakietu, zgodnie ze statusem rezerwacji, a drugi - przechowuje tabelę przepływu i przydziela zasoby transmisji dla każdego interfejsu związanego z medium określonego łącza danych. Te ostatnie funkcje może spełniać każdy inny mechanizm zależny od warstwy łącza danych.
Funkcjonowanie wspomnianych członów zależy od dwu lokalnych modułów decyzyjnych (MD), od których w istocie rozpoczyna się cały proces rezerwacji: AC (Admission Control) i PC (Policy Control). AC sprawdza, czy zasoby sieciowe węzła są wystarczające do spełnienia życzeń QoS określonej aplikacji, a PC bada uprawnienia administracyjne do ubiegania się o rezerwację zasobów. Jeśli obydwa warunki będą spełnione równocześnie, do klasyfikatora i modułu interfejsu warstwy łącza danych (scheduler) zostaną wprowadzone parametry, jakie serwisy protokołów RSVP i trasowania otrzymały od aplikacji drogą wymiany specjalnych pakietów Path i Resv. W przeciwnym razie w stronę aplikacji ubiegającej się o rezerwację zostanie wysłane zawiadomienie o błędzie (error notification).
Adresowanie grupowe IP (multicasting IP) jest najlepszym sposobem rozsyłania datagramów do wielu punktów przeznaczenia. Transmisje grupowe są sygnalizowane adresami klasy D. Grupy są dynamiczne: stacja może przyłączyć się do grupy lub zrezygnować z niej w dowolnej chwili, musi być tylko przystosowana programowo do wysyłania i odbierania datagramów w trybie multicast. Ta funkcja IP nie ogranicza się tylko do jednej fizycznej podsieci, interfejsy propagują także informacje o przynależności do grupy i zarządzają trasowaniem w taki sposób, że każde urządzenie odbiera kopię każdego datagramu wysyłanego do grupy.
Urządzenia przekazują interfejsom swoją przynależność do grupy za pośrednictwem protokołu IGMP (Internet Group Management Protocol). Protokół ten został stworzony dla zapewnienia skuteczności w optymalnym wykorzystywaniu pasma (zasobów sieciowych). W większości przypadków ruch IGMP polega na okresowym wysyłaniu komunikatów przez interfejs zarządzający wielopunktem i jednej odpowiedzi dla każdej grupy urządzeń w podsieci. Na tym protokole opiera się również inicjowanie sesji grupowej RSVP. W trybie unicast do protokołu IGMP dochodzi jeszcze protokół PIM (Protocol-Independent Multicast).
Po uaktywnieniu grupy z pośrednictwem IGMP potencjalny nadawca sporządza wiadomość Path RSVP i kieruje ją pod adres docelowy IP. Wśród wielu ważnych informacji zawartych w takim pakiecie znajduje się jedna szczególna, przenoszona przez obiekt o nazwie SENDER_TEMPLATE: wzorzec danych nadawcy, opisujący w taki sposób dane jego aplikacji, że odbiorca może jednoznacznie określić zasoby niezbędne do przeprowadzenia transmisji. Wszystkie inne informacje są również przenoszone przez odpowiednie obiekty.
Każdy kolejny router RSVP, do którego przybywa pakiet Path, zapamiętuje adres poprzedniego routera, a w jego miejsce wpisuje swój adres i przesyła pakiet do następnego routera na ścieżce. W końcu pakiet Path dociera do stacji odbiorczej, która na podstawie otrzymanych danych sporządza pakiet Resv RSVP, nazywany żądaniem rezerwacji. Resv, podobnie jak Path, składa się z odpowiednich obiektów.
Podstawowe żądanie rezerwacji zawiera obiekt FLOWSPEC i FILTER_SPEC. Ta para obiektów nosi nazwę deskryptora strumienia (flow descriptor). FLOWSPEC specyfikuje życzenia QoS, a FILTER_SPEC wraz ze specyfikacją sesji definiują zbiór pakietów danych - strumień - przyjmujących QoS określony przez FLOWSPEC. Tak przygotowany pakiet zostaje wysłany do routera, skąd nadeszła wiadomość Path. Router może przyjąć lub odrzucić taką wiadomość. Po przyjęciu Resv router wykorzystuje FILTER_SPEC do ustawienia parametrów klasyfikatora, a FLOWSPEC do ustawienia parametrów w module scheduler lub w innym mechanizmie warstwy łącza danych, a następnie kieruje pakiet do sąsiedniego routera, którego adres zapamiętał podczas transmisji pakietu Path.
Rezerwacja zostanie zakończona, kiedy wiadomości Resv dotrą do nadawcy wiadomości Path. Aplikacja stacji nadawczej może wtedy rozpocząć transmisję, na przykład wideokonferencji lub audiokonferencji. Ponieważ jednak transmisje różnią się właściwościami, projektodawcy wprowadzili różne style rezerwacji. Informacje o stylach rezerwacji przenosi obiekt o takiej samej nazwie - STYLE, zawsze w pakiecie Resv. 
Żądanie rezerwacji propaguje się w stronę odpowiednich nadawców. Zbiór tych nadawców - scope - jest dziedziną żądania. Explicit określa listę wybranych nadawców, a wildcard - wszystkich nadawców do określonej sesji.
RSVP określa również dwa sposoby rezerwacji dla różnych nadawców w tej samej sesji: distinct - oddzielnie dla każdego nadawcy oraz shared - rezerwacja wspólna dla wszystkich pakietów od wybranych nadawców. Dziedzina i sposoby dają w sumie cztery możliwe kombinacje, z których zdefiniowano na razie trzy. Styl FF jest preferowany dla transmisji wideo, a SE i WF dla różnych transmisji audio.
Informacje o potrzebnym stylu przenosi obiekt STYLE w 24-bitowym polu Option Vector. Dwa najmniej znaczące bity tego pola zawierają kod sposobu rezerwowania zasobów, a trzy następne - kod dziedziny. Na przykład Explicit ma kod dwójkowy 010, a shared - 10. Po złożeniu będzie to liczba 10010, odpowiadająca stylowi SE. W zapisie szesnastkowym otrzymuje się 000012 i tę wartość przenosi obiekt STYLE w Przykładzie wiadomości Resv. Styl WF ma kod dwójkowy 10001, a FF-01010. Pozostałe bity pola Option Vector - 19 najstarszych - przenoszą na razie same zera. 
Specyfikacje RSVP zawierają precyzyjne opisy dróg przemierzanych przez wszystkie wiadomości. Na wiadomość składają się sekwencje różnych obiektów. Specyfikacje definiują nie tylko obiekty, ale również porządek, w jakim będą one występowały w wiadomościach.
Historia.
Pierwsza wersja RSVP została opracowana przez agencję IETF w 1997 i opublikowana jako RFC 2205.
Związane dokumenty RFC.
Chronologicznie:

</doc>
<doc id="510120" url="https://pl.wikipedia.org/wiki?curid=510120" title="Oziorsk (obwód kaliningradzki)">
Oziorsk (obwód kaliningradzki)

Oziorsk, Darkiejmy (ros. Озёрск; niem. "Darkehmen"; lit. "Darkiemis") – miasto w Rosji, w obwodzie kaliningradzkim. W 2021 roku liczyło ok. 3,8 tys. mieszkańców.
Miejscowość położona nad rzeką Węgorapą, około 25 kilometrów na południowy zachód od Gusiewa i 20 kilometrów na północny zachód od Gołdapi, w pobliżu (10 km) granicy z Polską.
Historia.
Pierwsze wzmianki o Darkiejmach pochodzą z 1539. Osada leżała w Prusach Książęcych będących do 1657 lennem Królestwa Polskiego.
W 1615 powstał drewniany kościół, a w 1706 roku otwarto szkołę. 10 stycznia 1726 roku miejscowość uzyskała prawa miejskie. W 1754 zbudowano nowy kościół murowany na miejscu starego (przebudowany w 1842). W połowie XVIII wieku miasto liczyło około 1000 mieszkańców. W wyniku starań władz pruskich do miasta napływali liczni imigranci z odległych państw niemieckich, głównie z okolic Salzburga. W czasie wojny siedmioletniej miasto zostało poważnie zniszczone. W 1723 w pobliżu Darkiejm założono stajnie królewskie (króla Prus), które później dały początek słynnej stadninie w Trakenach. W 1777 wybudowano ratusz miejski. Po reformie administracyjnej Prus od 1818 roku miasto było siedzibą powiatu. W 1878 do miasta dotarła linia kolejowa Wystruć-Gołdap-Ełk, jednak dworzec kolejowy był ulokowany około 3 km od miasta we wsi "Ströpken". Dopiero w 1913 roku po otwarciu linii kolejowej do Gąbina (obecnie Gusiew) miasto zyskało prawdziwy dworzec kolejowy. W 1886 uruchomiono pierwsze na terenie Prus Wschodnich elektryczne oświetlenie ulic. W 1907 roku uruchomiono elektrownię miejską.
W czasie działań wojennych podczas I wojny światowej miasto zostało zajęte przez armię rosyjską i częściowo zniszczone (wschodnia część miasta, 2 pierzeje rynkowe). Odbudowa miasta trwała do 1922 r. pod kierunkiem architekta okręgowego Maula. W 1938 nazwę miasta zmieniono na "Angerapp" (niemiecka nazwa rzeki Węgorapy), gdyż nazwa "Darkehmen" pochodzi z języka litewskiego, co przeszkadzało rządom nazistowskim. W 1939 roku miasto liczyło 4336 mieszkańców.
Miasto zostało zdobyte przez oddziały 2. Frontu Białoruskiego w dniu 22 stycznia 1945 roku. Początkowo wiosną 1945 radziecka administracja wojskowa przekazała polskim władzom kontrolę nad powiatem darkiejmskim, lecz już jesienią tego roku przesunięto granicę na południe, włączając Darkiejmy do ZSRR. W 1946 roku jej nazwę zmieniono na "Озёрск".
Pod koniec lat 90. XX wieku w mieście osiadła ponad 200-osobowa grupa Polaków zesłanych z rejonu Żytomierza do Kazachstanu w 1936 i ich potomków zamieszkujących wsie Jasna Polana i Zielony Gaj, którzy skorzystali z rosyjskiego prawodawstwa repatriacyjnego i osiedliła się w pobliżu Polski. Grupa ta korzysta z Domu Polskiego, powstałego w 2000 w wyniku starań Stowarzyszenia „Wspólnota Polska”.
Demografia.
Skład narodowościowy i etniczny miasta w 2010 w oparciu o dane z rosyjskiego spisu powszechnego:
Zabytki.
Zabudowa miasta w części zachowana, m.in.:

</doc>
<doc id="510126" url="https://pl.wikipedia.org/wiki?curid=510126" title="Drużynowy Puchar Świata na Żużlu 2006">
Drużynowy Puchar Świata na Żużlu 2006

Drużynowy Puchar Świata 2006 – szósta edycja turnieju, mająca na celu wyłonić najlepszą żużlową reprezentację świata – Drużynowego Mistrza Świata. Złotego medalu bronili Polacy.
Ranking.
Przed sezonem ogłoszono ranking drużyn narodowych:
Eliminacje.
W eliminacjach zagrały zespoły, które w zeszłorocznym DPŚ zajęły 7. o 8. miejsce (Rosja i Niemcy) oraz wszystkie inne reprezentacje, które zgłosiły się do rozgrywek.
Ostatecznie do eliminacji przystąpiło osiem drużyn narodowych, które w dwóch rundach eliminacyjnych rywalizowały o dwa miejsca w turnieju finałowym. Do półfinałów awans uzyskali zwycięzcy obu eliminacji (Finlandia i Stany Zjednoczone).
(1) Daugavpils.
27 maja – Daugavpils (Łotwa)
(2) Miszkolc.
28 maja – Miszkolc (Węgry)
Półfinały.
Po raz trzeci turniej finałowy DPŚ składa się z osiem drużyn narodowych. Podobnie jak przed rokiem, półfinały zostaną rozegrane na terenie krajów startujących w tych półfinałach (Polska i Szwecja) a baraż i finał na terenie innego (Wielka Brytania).
Zwycięzcy półfinałów awansują do finału. Drużyny z 2. i 3. miejsca w półfinale pojechali w barażu, z którego dwie reprezentacje uzupełnią skład finałowy.
Składy drużyn.
Składy drużyn, które startują w turnieju finałowym (od półfinałów). Sekekcjonerzy wytypowali różną ilość zawodników. Ostatecznie na każde zawody typuje się pięciu żużlowców. W nawiasach numery zawodników – stałych uczestników – Grand Prix 2006.
(1) Rybnik.
16 lipca – Rybnik (Polska)
(2) Målilla.
18 lipca – Målilla (Szwecja)
Baraż.
W zawodach barażowych startują drużyny, które w półfinałach zajęły drugie i trzecie miejsca. Dwie najlepsze reprezentacje z barażu awansują do finału.
Reading.
20 lipca – Reading (Wielka Brytania)
Finał.
W finale startuje dwóch zwycięzców półfinałów oraz dwie najlepsze reprezentacje z zawodów barażowych.
Reading.
22 lipca – Reading (Wielka Brytania)

</doc>
<doc id="510129" url="https://pl.wikipedia.org/wiki?curid=510129" title="Juda Machabeusz">
Juda Machabeusz

Juda Machabeusz (hebr. יהודה המכבי "Yehudah HaMakabi" Juda Młot) – jeden z przywódców żydowskiego powstania Machabeuszy przeciwko Seleucydom 167 p.n.e. – 160 p.n.e.
Życiorys.
Był trzecim synem kapłana żydowskiego Matatiasza Hasmoneusza.
W 175 p.n.e., Antioch IV Epifanes rozpoczął działania, mające na celu pełną asymilację Żydów w swoim państwie. Sprzedał funkcję arcykapłana Jezusowi Jazonowi. W Świątyni Jerozolimskiej Grecy zbudowali ołtarz ku czci Zeusa Olimpijskiego, na którym złożyli ofiarę ze świni. Kapłani żydowscy zmuszani byli do odprawiania nabożeństw ku czci bogów greckich, co spowodowało powszechne wzburzenie. Sygnał do rewolty dał ojciec Judy - Matatiasz, który publicznie odmówił podporządkowania się rozkazom władcy i wzniecił powstanie.
Przed 167 p.n.e. Matatiasz wyznaczył Judę, jako naczelnego dowódcę wojsk powstańczych. Juda, na czele kilkuset zbrojnych mieszkańców Judei skutecznie nękał wojska Antiocha atakami swoich partyzantów.
Wojska Judy pobiły przeważające liczebnie armie Seleucydów w otwartym polu w bitwach pod Nahal el-Haramiah, Beit Horon i Emaus.
W 164 p.n.e. Juda triumfalnie wkroczył do zdobytej Jerozolimy, dokonując ponownego poświęcenia odbudowanej Świątyni Jerozolimskiej. Według podań nastąpił wówczas cud, gdyż jednodniowe zapasy oliwy do palenia w menorze, wystarczyły na dni osiem. Stąd powstało święto żydowskie Chanuki.
W 161 p.n.e. Juda wysłał poselstwo do Rzymu, prosząc o uznanie niepodległości Judei. Rzymianie zrobili to tym chętniej, że sami byli zagrożeni przez Seleucydów. W 160 p.n.e. Juda zginął w bitwie pod Elasą stoczonej z wojskami Demetriusza I Sotera, dowodzonymi przez Bakchidesa.
W literaturze i sztuce.
Dante w "Boskiej komedii" umieszcza duszę Judy w Niebie.
Georg Friedrich Händel w 1746 skomponował oratorium "Juda Machabeusz".
Dzieje powstania Judy Machabeusza opisują Pierwsza i Druga Księga Machabejska greckiego Starego Testamentu.
Postać Judy Machabeusza jest eksponowana w formie posągu na fasadzie Dworu Artusa w Gdańsku. Peter Paul Rubens namalował w 1634-1636 obraz "Tryumf Judy Machabeusza" (Musée d'Arts de Nantes).

</doc>
<doc id="510131" url="https://pl.wikipedia.org/wiki?curid=510131" title="Adršpašsko-teplické skály">
Adršpašsko-teplické skály



</doc>
<doc id="510134" url="https://pl.wikipedia.org/wiki?curid=510134" title="Karawang">
Karawang

Karawang, "Krawang" – miasto w Indonezji na wyspie Jawa w prowincji Jawa Zachodnia nad rzeką Tarum, ok. 60 km na wschód od Dżakarty; 203 tys. mieszkańców (2006).
Ośrodek handlowy regionu rolniczego (uprawa ryżu, herbaty); największa w kraju fabryka mocznika.

</doc>
<doc id="510137" url="https://pl.wikipedia.org/wiki?curid=510137" title="Prawo podaży">
Prawo podaży



</doc>
<doc id="510139" url="https://pl.wikipedia.org/wiki?curid=510139" title="Prawo popytu">
Prawo popytu



</doc>
<doc id="510141" url="https://pl.wikipedia.org/wiki?curid=510141" title="Utarg krańcowy">
Utarg krańcowy

Utarg krańcowy – przyrost utargu osiągnięty ze wzrostu sprzedaży produktów w określonym czasie po stałej cenie.
Utarg krańcowy jest zmianą utargu całkowitego formula_1 wynikająca ze wzrostu sprzedaży o jedną sztukę produktu (towaru) formula_2
gdzie:

</doc>
<doc id="510142" url="https://pl.wikipedia.org/wiki?curid=510142" title="Czapa grzejna">
Czapa grzejna



</doc>
<doc id="510143" url="https://pl.wikipedia.org/wiki?curid=510143" title="Rezerwat przyrody Ruda-Chlebacz">
Rezerwat przyrody Ruda-Chlebacz



</doc>
<doc id="510145" url="https://pl.wikipedia.org/wiki?curid=510145" title="Kiuweta">
Kiuweta



</doc>
<doc id="510146" url="https://pl.wikipedia.org/wiki?curid=510146" title="Utarg marginalny">
Utarg marginalny



</doc>
<doc id="510154" url="https://pl.wikipedia.org/wiki?curid=510154" title="Rezerwat przyrody Ruda Chlebacz">
Rezerwat przyrody Ruda Chlebacz

Rezerwat przyrody Ruda Chlebacz – leśny rezerwat przyrody znajdujący się na terenie gminy Skierniewice w województwie łódzkim. Leży na skraju Bolimowskiego Parku Krajobrazowego, tuż przy północnej granicy administracyjnej miasta Skierniewice.
Rezerwat obejmuje fragment doliny rzeki Rawki (ze skarpą), która tworzy półkoliste obniżenie pośród położonych powyżej doliny terenów, wypełnione torfem i zasilane wodami sączącymi się spod wysoczyzny.
Dawniej teren rezerwatu był stale podmokły i porośnięty przez ols. W wyniku zmiany stosunków wodnych i obniżania się poziomu wód gruntowych, ols przekształcił się w las łęgowy, który obecnie zajmuje niemal całą powierzchnię rezerwatu. Odnotowano tu około 170 gatunków roślin. Drzewostan rezerwatu buduje ponad 100-letnia olsza czarna z domieszką dębu szypułkowego, osiki, brzozy i sosny. W warstwie krzewów rośnie czeremcha zwyczajna, trzmielina pospolita, dereń świdwa.
Bogate jest runo rezerwatu, z ciekawszych roślin występują w nim: czartawa drobna, nerecznice, ostrożeń błotny, karbieniec pospolity, przytulia błotna oraz wiele gatunków turzyc. Licznie występują tu tojeść pospolita, knieć błotna, kuklik pospolity. Pnie rosnących tu drzew i krzewów oplatają psianka słodkogórz i chmiel zwyczajny.
Osobliwością przyrodniczą rezerwatu jest stanowisko widłaka wrońca – chronionej rośliny górskiej, rzadko występującej na nizinach.
Stwierdzono tu występowanie pięciu gatunków płazów (żaba trawna, żaba moczarowa, traszka zwyczajna, ropucha szara, rzekotka). Z ptaków lęgowych występują m.in. drozdy, świstunki, dzięcioły, sikory czy muchołówki. Spośród ssaków można tu spotkać takie gatunki jak: nornica ruda, łasica, mysz leśna, sarna, dzik, bóbr.
Dwuczłonowa nazwa rezerwatu pochodzi od wydobywanej tu niegdyś rudy darniowej (w pobliżu znajduje się też wieś Ruda) oraz od „chlibotania” wody w uginającym się, podmokłym podłożu.
Według obowiązującego planu ochrony ustanowionego w 2018 roku, obszar rezerwatu objęty jest ochroną czynną.

</doc>
<doc id="510155" url="https://pl.wikipedia.org/wiki?curid=510155" title="Zofia Libiszowska">
Zofia Libiszowska

Zofia Maria Libiszowska z domu Gołuchowska (ur. 18 lutego 1918 w Krakowie, zm. 6 marca 2000 w Łodzi) – polska historyk, profesor Uniwersytetu Łódzkiego.
Życiorys.
Była córką Wojciecha Agenora Gołuchowskiego (wojewody lwowskiego, senatora II RP) i Zofii z Baworowskich, wnuczką Agenora Gołuchowskiego, galicyjskiego polityka konserwatywnego, ministra spraw zagranicznych Austro-Wegier.
Od 1936 studiowała historię na Uniwersytecie Jana Kazimierza we Lwowie. W 1940 znalazła się w Warszawie, gdzie podjęła pracę w Bibliotece Ordynacji Zamoyskiej. Kontynuowała też studia historyczne na Tajnym Uniwersytecie Warszawskim w lipcu 1942 złożyła egzamin dyplomowy. W czerwcu 1943 poślubiła Stefana Libiszowskiego i przeniosła się do Opoczna, gdzie przebywała do końca okupacji. Od 1945 związana z Uniwersytetem Łódzkim, od 1956 jako docent, a od 1973 profesor tej uczelni. Była m.in. dziekanem Wydziału Filozoficzno-Historycznego w latach 1984–1987. W 1987 przeszła na emeryturę. Gościnnie wykładała m.in. na uniwersytetach w Grenoble, Lyonie, Paryżu. W latach 1964-1977 pełniła funkcję prezesa Oddziału Łódzkiego Polskiego Towarzystwa Historycznego, była także członkiem Zarządu Głównego PTH (w 1991 została członkiem honorowym tego towarzystwa). Od 1980 roku wchodziła w skład Komitetu Nauk Historycznych Polskiej Akademii Nauk. Została odznaczona m.in. Krzyżem Oficerskim Orderu Odrodzenia Polski, Medalem KEN, Medalem 40-lecia Polski Ludowej, a w 1971 Złotą Odznaką ZNP.
Była specjalistką w zakresie historii powszechnej XVIII wieku. Przedmiot jej badań stanowiły dzieje Anglii, Francji i Stanów Zjednoczonych oraz historia osiemnastowiecznej dyplomacji. Pochowana na Cmentarzu Komunalnym na Dołach w Łodzi (kwatera XX, rząd 6, grób 8).
Jej uczniem był m.in. Jerzy Grobis.

</doc>
<doc id="510156" url="https://pl.wikipedia.org/wiki?curid=510156" title="Matatiasz Hasmoneusz">
Matatiasz Hasmoneusz

Matatiasz Hasmoneusz, Mattathias (hebr. מתתיהו Matitiyahu) (zm. 166 p.n.e.) – kapłan żydowski, inicjator wybuchu powstania Machabeuszy. Gdy Seleucydzi rozkazali Żydom składanie ofiar bogom greckim, Matatiasz własnoręcznie zabił Żyda, który chciał to zrobić, wywołując falę niepokojów w Jerozolimie, zakończoną wybuchem powstania. Opisywany w 1 Księdze Machabejskiej. Ojciec m.in. Judy Machabeusza, Jonatana i Szymona.
Biogram.
Był synem Jana, syna Symeona, kapłana z pokolenia Joaariba. Mieszkał w Modin.
W grudniu 167 p.n.e. na polecenie syryjskiego króla Antiocha IV Epifanesa w Świątyni Jerozolimskiej postawiono ołtarz Zeusa Olimpijskiego. Wywołało to oburzenie wśród Żydów. Gdy przy ołtarzu w Modin pewien Judejczyk chciał złożyć ofiarę zgodnie z królewskim dekretem, został zamordowany przez Matatiasza.
Po tym incydencie Matatiasz wraz z synami zbiegł w góry, pozostawiając cały dobytek w Modin. Z czasem przyłączyli się do nich asydejczycy. Obchodząc wszystkie miejscowości rozwalali ołtarze oraz obrzezywali nieobrzezane dzieci. Przed śmiercią wyznaczył na przywódcę wojska trzeciego ze swoich synów, Judę. Matatiasz został pochowany w Modin.
Potomstwo.
Synami Matatiasza byli:

</doc>
<doc id="510158" url="https://pl.wikipedia.org/wiki?curid=510158" title="Tarum">
Tarum

Tarum – rzeka w Indonezji w zachodniej części Jawy; długość 297 km.
Źródła w górach na południe od miasta Bandung, uchodzi deltą do Morza Jawajskiego. W dolnym biegu w okolicy miasta Purwakarta zapora Jatiluhur zbudowana w 1964 r. o wysokości 102 m ze zbiornikiem o powierzchni 8300 ha i objętości 3 km³ i elektrownią o mocy 290 MW. 
W 1988 roku otwarto w prowincji Jawa Zachodnia, w odległości około 70 kilometrów od Dżakarty zaporę Cirata z elektrownią wodną o mocy 1008 MW.
Główne miasto Karawang.
Zanieczyszczenie.
Rzeka jest mocno zanieczyszczona działalnością człowieka, około pięciu milionów ludzi mieszka w jej dorzeczu. Fabryki tekstyliów w Bandung i Cimahi są głównymi sprawcami zanieczyszczenia rzeki. Ponad 2000 innych zakładów przemysłowych zatruwa rzekę ściekami zawierającymi ołów, rtęć, arsen i inne toksyny. Ze względu na duże zanieczyszczenie odpadami przemysłowymi oraz ciągłym usuwaniu odpadów domowych do rzeki, Tarum jest dziś uważana za jedną z najbardziej zanieczyszczonych rzek na świecie. 
W listopadzie 2011 roku rozpoczęła się rewitalizacja rzeki, której przewidywany koszt ma wynieść 4 mld USD w ciągu 15 lat. Rewitalizacja odbywa się od góry Wayang przez osiem regionów i trzy miasta na odległość 180 kilometrów. Celem na pierwsze trzy lata jest zebranie 10,5 miliona metrów sześciennych odpadów.

</doc>
<doc id="510159" url="https://pl.wikipedia.org/wiki?curid=510159" title="Stanisław Pastecki">
Stanisław Pastecki

Stanisław Pastecki (ur. 12 listopada 1907 w Warszawie, zm. 24 lutego 1988 w Alhambrze) – polski hokeista, olimpijczyk.
Zawodnik Legii Warszawa, w barwach której zdobył w 1933 mistrzostwo Polski.
4 razy wystąpił w reprezentacji Polski. Był w składzie drużyny narodowej na Igrzyskach Olimpijskich w St. Moritz w 1928.

</doc>
<doc id="510161" url="https://pl.wikipedia.org/wiki?curid=510161" title="Purwakarta">
Purwakarta

Purwakarta – miasto w Indonezji na wyspie Jawa w prowincji Jawa Zachodnia, ok. 80 km na południowy wschód od Dżakarty; 227 tys. mieszkańców (2006).
Ośrodek handlowy regionu rolniczego (uprawa ryżu, herbaty, kauczukowca); w pobliżu zapora "Jatiluhur" na rzece Tarum z największą w kraju elektrownią wodną o mocy 290 MW.

</doc>
<doc id="510162" url="https://pl.wikipedia.org/wiki?curid=510162" title="Andrzej Żurawski">
Andrzej Żurawski

Andrzej Żurawski (ur. 6 września 1940 w Toruniu) – polski hokeista, olimpijczyk.
Zawodnik grający jako skrzydłowy napastnik. Wychowanek Pomorzanina Toruń. W klubie tym spędził całą karierę sportową trwającą 20 sezonów od 1954 do 1974.
W reprezentacji Polski w latach 1961–1967 rozegrał 58 meczów, strzelając 11 bramek. Uczestniczył w Igrzyskach Olimpijskich w Innsbrucku (1964) oraz w 4 turniejach o mistrzostwo świata: 1961, 1963, 1966, 1967.

</doc>
<doc id="510167" url="https://pl.wikipedia.org/wiki?curid=510167" title="Załogowy lot kosmiczny">
Załogowy lot kosmiczny

Załogowy lot kosmiczny – lot w przestrzeni kosmicznej za pomocą statku kosmicznego z ludzką załogą na pokładzie. Cele lotu mogą być techniczne, badawcze, turystyczne lub propagandowe.
Pierwszy lot człowieka po orbicie satelitarnej Ziemi odbył się statkiem Wostok 1 w dniu 12 kwietnia 1961 r., podczas którego radziecki kosmonauta Jurij Gagarin jednokrotnie okrążył glob. Pierwszy lot poza orbitę Ziemi – na orbitę Księżyca, przeprowadzono statkiem Apollo 8 w 1968 r., natomiast pierwsze lądowanie człowieka na Księżycu odbyło się statkiem Apollo 11 w dniu 20 lipca 1969 r.
Obecnie użytkowane są następujące załogowe stacje orbitalne:
Używane są następujące załogowe statki kosmiczne:
Nowe programy, obejmujące budowę załogowych statków lub stacji kosmicznych, będące obecnie w trakcie realizacji (w nawiasach podano planowane daty pierwszego załogowego startu orbitalnego):

</doc>
<doc id="510168" url="https://pl.wikipedia.org/wiki?curid=510168" title="Algorytm odsprzęgania wej-wyj">
Algorytm odsprzęgania wej-wyj

Algorytm odsprzęgania wej-wyj – algorytm, którego zadaniem jest poprowadzenie efektora manipulatora robotycznego tak, aby poruszał się on po linii prostej. Przedstawiany on jest na pokazach, gdy zadaniem robota jest umycie szyby przy pomocy odpowiedniego narzędzia.
Manipulatory są skonstruowane głównie z elementów obrotowych. Dlatego też ich ruchy bez użycia algorytmu odsprzęgania przypominają łuki zamiast linii prostych. W takim przypadku nacisk efektora będzie różny dla punktów leżących na linii jego ruchu i możliwe jest zbicie szyby.
Wzory.
Przekształcamy model matematyczny manipulatora do postaci:
i wprowadzamy dwie nowe współrzędne formula_2
Współrzędne te różniczkujemy po czasie, otrzymując:
Bierzemy i-te wyjście:
Uzyskany wzór na pochodną x wstawiamy do wzoru na formula_10-te wyjście, a następnie liczymy druga pochodną formula_11 po formula_12 W ten sposób uzyskujemy:

</doc>
<doc id="510169" url="https://pl.wikipedia.org/wiki?curid=510169" title="Załogowe loty kosmiczne">
Załogowe loty kosmiczne



</doc>
<doc id="510173" url="https://pl.wikipedia.org/wiki?curid=510173" title="Bitwa pod Psim Polem">
Bitwa pod Psim Polem



</doc>
<doc id="510178" url="https://pl.wikipedia.org/wiki?curid=510178" title="Obniżenie Mieroszowskie">
Obniżenie Mieroszowskie

 Obniżenie Mieroszowskie – obniżenie w Sudetach Środkowych, położone w Obniżeniu Ścinawki.
Lokalizacja.
Obniżenie Mieroszowskie to śródgórskie obniżenie (480–550 m n.p.m.) położone całkowicie na terenie Polski, obejmujące dolinę górnego biegu Ścinawki. Stanowi z miastem Mieroszów górną część Obniżenia Ścinawki. Od północno-wschodniej strony obniżenie ograniczają Góry Suche (czes. "Javoří hory"), od północy Pasmo Lesistej, a od południowo-zachodniej Mieroszowskie Ściany ("Mirošovské stěny") i Broumowskie Ściany ("Broumovské stěny"). Na południu i południowym wschodzie łączy się z Kotliną Broumowską.
Opis.
Jest to kotlina śródgórska powstała na wychodniach łowcowych i piaskowcowych, skał górnopermskich (cechsztyńskich), a także dolnotriasowych niecki środkowosudeckiej.
Krajobraz.
Krajobraz kotliny jest wyżynny, najwyższe wzniesienia nie przekraczają 600 m n.p.m. Cały obszar jest pagórkowaty, pofałdowany, łagodnie poprzecinany korytami potoków. Poza nielicznymi wzniesieniami jest słabo porośnięty lasem. Jest to teren średnio zaludniony, większość obszaru zajmują pola uprawne i łąki. Krajobraz jest przeobrażony, ale zurbanizowany w nieznacznym stopniu.
Gleby.
Przeważają gleby gliniaste i piaszczysto-gliniaste. Obszar rolniczy, tylko wzdłuż doliny Ścinawki ciągną się podmokłe łąki i niewielkie lasy.
Klimat.
Położenie fizycznogeograficzne regionu oraz masywy gór otaczających kotlinę sprawiają, że nad obszarem ścierają się różnorodne masy powietrzne, wpływające na kształtowanie się typów pogody i zjawisk atmosferycznych tego mezoregionu. Klimat jest umiarkowany, przejściowy, ciepły, charakteryzujący się zmiennym stanem pogody. Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz zima z niewielkimi opadami śniegu. Zachmurzenie średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami.
Wody.
Obniżenie Mieroszowskie należy do dorzecza Odry. Największą rzeką kotliny jest Ścinawka ("Stěnava"), lewostronny dopływy Odry, która płynie z północy na południe i odwadnia obniżenie.
Miejscowości.
W centralnej części kotliny leży Mieroszów. Ponadto w kotlinie znajdują się Golińsk, Nowe Siodło, Różana i Łączna.

</doc>
<doc id="510182" url="https://pl.wikipedia.org/wiki?curid=510182" title="Kępa Mieszczańska">
Kępa Mieszczańska

Kępa Mieszczańska (niem. "Bürgerwerder") – wyspa na Odrze we Wrocławiu, w zachodniej (dolnej) części jej miejskiego odcinka. Jej teren zaliczany był do osiedla Ołbin, a po wydzieleniu z Ołbina w 1991 osiedla Nadodrze został włączony w jego skład; na zachód od wyspy leży osiedle Szczepin, a na południe od niej – Stare Miasto lokowane jeszcze w średniowieczu. Wyspa leży w obrębie tzw. Śródmiejskiego Węzła Wodnego – Dolnego, otoczona dwoma ramionami Odry: Odrą Południową i Odrą Północną.
Początki.
Wyspa ta, położona poniżej , często zalewana przez powodzie i przez to nienadająca się do zasiedlenia, zaczęła być zagospodarowywana – z początku na wschodnim krańcu – dopiero w XIII wieku. Lokalizowano tu nabrzeża przeładunkowe, składy i magazyny, jak również młyny, później także folusze, słodownie i inne urządzenia średniowiecznego przemysłu, wykorzystujące energię płynącej rzeki. W 1334 krakowski kupiec i bankier, Mikołaj Wierzynek podpisał z radą miejską Wrocławia umowę na finansowanie na Kępie Mieszczańskiej budowy młynów, w zamian za co uczestniczyć on miał w zyskach z ich eksploatacji. Pierwsze dwa czternastowieczne młyny zlokalizowane były na miejscu obecnej południowej elektrowni wodnej, u wylotu ul. Kiełbaśniczej.
Kolejne dziesięciolecia przynosiły rozbudowę infrastruktury wyspy, nieustannie przy tym zmienianej, między innymi w związku z realizowanymi w górnym biegu miejskiego odcinka Odry inwestycjami wpływającymi bezpośrednio na stan wód rzeki, zmianami jej koryta tak w górnym, jak i dolnym biegu oraz walką konkurencyjną. Wznoszono jazy, mosty i groble i pogłębiano nurt rzeki. W 1456 zbudowano w rejonie dzisiejszego mostu Pomorskiego Środkowego śluzę (w tym miejscu współcześnie także istnieje śluza), w tym samym czasie przeznaczono nabrzeże ciągnące się w dół rzeki na port. W XV wieku wschodni cypel wyspy otoczono palisadą, w XVI działała tu także papiernia, a u wylotu obecnej ulicy Odrzańskiej zlokalizowano pobór wody do miejskiego wodociągu oraz przeniesiony z przeciwległego brzegu rzeki port miejski. Na ówczesnych mapach widać wyraźnie nasycenie infrastrukturą wschodniej części wyspy, gdy tymczasem jej zachodnia część porośnięta wciąż była jeszcze lasem lub zagajnikiem. Pomimo bliskości miasta Kępa Mieszczańska pozostawała długo poza obrębem miejskich fortyfikacji; objęły ją one (częściowo) dopiero w czasie wojny trzydziestoletniej w XVII wieku (rozbudowane także w następnym stuleciu). W tym też okresie powstał na Kępie lazaret, później były tu koszary, m.in. artylerii, oraz wojskowe place ćwiczeń.
XVII – XVIII wiek.
W 1681 wzniesiono przy istniejącej przystani pierwszy duży żuraw portowy, przetrwał on do 1726, a po powodzi, która spustoszyła Kępę w 1736, musiano go już w 1752 ponownie wymienić; w 1768 zastąpiono go większym. W 1707 zbudowano przy przystani pierwsze magazyny i zaczął się kształtować tzw. "Packhof" (dziś w tym miejscu wciąż znajduje się budynek magazynów). Na mapach z pierwszej połowy XVIII wieku widoczny jest przekop odcinający wschodni cypel Kępy od jej głównej części; wykonano go około 1730 roku w okolicy zbiegu współczesnych ulic Ks. Witolda i Zyndrama z Maszkowic. Powstała w ten sposób dodatkowa wysepka nazywana była „młyńską” i połączona drewnianymi mostkami z resztą Kępy Mieszczańskiej, z południowym brzegiem rzeki w okolicach ul. Kiełbaśniczej oraz z innym mostem, zwanym Długim, od którego wykonane było odgałęzienie w kierunku cypla wyspy. Przekop zlikwidowany został około roku 1807.
W końcu XVIII wieku powstała na południowym brzegu Kępy klasycystyczna rafineria cukru należąca do przedsiębiorcy Johannesa Gotlieba Gölnera, później podwyższona i przebudowana – obecnie mieści magazyny "Herbapolu". W 1791 Gölner uzyskał zgodę na budowę własnej przystani z żurawiem.
XIX – XX wiek.
Od połowy XIX wieku znaczenie przemysłowe Kępy Mieszczańskiej zaczęło się zmniejszać, również jej militarna rola (koszary i place ćwiczeń) traciła powoli znaczenie. Rola przeładunkowa portu na Kępie ustępowała nowym portom, mającymi terminale kolejowe, koło dworca Nadodrze oraz na Popowicach i Kleczkowie. Na Kępie Mieszczańskiej zaczęto stawiać najpierw wille, później także wysokie kamienice mieszkalne i budynki administracyjne, zachowano jednak chaotyczną strukturę przestrzenną zabudowy. Z brzegami rzeki Kępa połączona była mostami tylko na wschodnim cyplu; w zachodniej części funkcjonowały w 1. połowie XIX wieku trzy promy, jeden na Odrze Północnej, w miejscu dzisiejszego mostu Mieszczańskiego, dwa na Odrze Południowej – łączący ul. Žižki z ul. Długą oraz położony w dół rzeki od dzisiejszego mostu Dmowskiego, wykorzystywany wyłącznie do transportów wojskowych z koszar na poligon i strzelnicę. W latach 1874–1876 zbudowano mosty Sikorskiego i Mieszczański, likwidując prom na Odrze Północnej, wkrótce poprowadzono przez nie linię tramwajową. Prom przy ul. Žižki działał aż do XX wieku. Część zabudowań koszarowych, które w poprzednich dwóch stuleciach znajdowały się m.in. w trójkącie Dmowskiego – Jagiełły – Witolda (dziś – 2019 – jest to niemal pusty plac z restauracją McDonald’s i stacją benzynową «Orlenu») znalazła inne zastosowanie, m.in. do II wojny światowej znajdował się tam "Finanzamt Nord" – Urząd Podatkowy „Północ”.
Obecny kształt Kępy Mieszczańskiej zasadniczo utrwalił się ostatecznie pod koniec XIX i na początku XX wieku, kiedy likwidując drewniane mosty Długi i Pomorski przeniesiono je nieco i zastąpiono żeliwnymi kratownicowymi mostami Uniwersyteckimi (1867) oraz kamiennymi Pomorskimi (1879–1904) i kiedy (w latach 20. XX wieku) ostatecznie zlikwidowano istniejące tu młyny (Przedni, Średni, Nowy, Na Kępie i Pomorski) i folusze, a na ich miejscu wybudowano dolny stopień wodny na Odrze oraz dwie elektrownie wodne – na południowej i północnej odnogach rzeki, opływających Kępę z obu stron. Elektrownie te – elektrownia północna (z dwiema turbinami po 500 kVA) i elektrownia południowa (2×800 kVA) funkcjonują do dziś. W 1930 przerzucono z Kępy Mieszczańskiej na północny brzeg rzeki (obok elektrowni północnej) jeszcze jeden most – Pomorski Północny, a krótko potem poszerzono most Uniwersytecki, nadając mu formę spłaszczonych łuków blachownicowych.
po 1945.
Zabudowa Kępy Mieszczańskiej uległa zrujnowaniu w czasie oblężenia "Festung Breslau" na początku 1945. Zachowało się niewiele kamienic oraz część zabudowań administracyjnych i koszarowych. Po wojnie część koszar wykorzystywały jednostki pomocnicze Wojska Polskiego, a część zabudowań – przy głównej ulicy Kępy, noszącej przed wojną nazwę "Werderstraße" („ulica Na Kępie”) – przejęły jednostki Milicji Obywatelskiej. Funkcjonariusze milicji nazwali tę ulicę – na cześć pierwszego komendanta głównego MO generała Franciszka Jóźwiaka, pseudonim „Witold” – ulicą Witolda; nazwa przyjęła się (pojawia się na planach z 1946 jako ul. generała Witolda), a władze miasta, akceptując stosowaną nazwę z jednej strony, ale z drugiej nie chcąc nadawać patrona spośród osób żyjących, formalnie nazwały tę ulicą imieniem Księcia Witolda. Również sąsiednie ulice nazwano imionami uczestników bitwy pod Grunwaldem – Władysława Jagiełły, Zyndrama z Maszkowic oraz Jana Žižki. Zrujnowana zabudowa Kępy Mieszczańskiej doskonale nadawała się do kręcenia filmów wojennych – m.in. na ul. Witolda kręcono w 1964 plenery do filmu reżyserii Stanisława Lenartowicza "Giuseppe w Warszawie". W kolejnych latach tutejsza zabudowa, na ogół pozbawiona dostatecznej konserwacji, ulegała systematycznie degradacji. Większość budynków została rozebrana, zachowało się ich na Kępie tylko kilka.
W latach 70. XX wieku na zachód od Mostu Pomorskiego Północnego powstało sztuczne lodowisko, nazwane – na wzór warszawskiego "Torwar"u i katowickiego "Torkat"u – „Torpiast”. Lodowisko to zlikwidowano w latach 90., planując budowę tam multikina; do budowy jednak nie doszło.
W 1992 na zachodnim krańcu Kępy wybudowano most Romana Dmowskiego, a w 1997 obok starego wąskiego mostu Mieszczańskiego postawiono drugi, szerszy, o znacznie większej przepustowości komunikacyjnej. Kępa Mieszczańska połączona jest więc z resztą miasta pięcioma zespołami mostów: Uniwersyteckimi (Północnym i Południowym), Pomorskimi (w skład tego zespołu wchodzą Północny, Środkowy i Południowy), Mieszczańskimi (Starym i Nowym), mostem Sikorskiego i mostem Dmowskiego. Po tych inwestycjach drogowych znaczenie dotychczasowej głównej ulicy wyspy, Księcia Witolda, znacznie zmalało. Centrum wyspy zajął węzeł komunikacyjny – skrzyżowanie ulic Jagiełły z Dmowskiego, łączących mosty Mieszczańskie z mostem Dmowskiego i Sikorskiego. Tereny na południe od nowej głównej osi komunikacyjnej Kępy, ul. Dmowskiego, od początku XXI wieku przeznaczane są pod zabudowę nowoczesną mieszkalną: powstają tam m.in. apartamentowce. Północna część Kępy Mieszczańskiej pozostała jednak wciąż chaotycznie zabudowana składami i warsztatami do końca pierwszej dekady XXI wieku.
Powódź tysiąclecia w lipcu 1997 nie ominęła Kępy Mieszczańskiej: zalania uniknęła tylko jej wschodnia część. Na skrajnym wschodnim cyplu Kępy, rozdzielającym mosty Uniwersyteckie Północny i Południowy, rok po katastrofie odsłonięto pomnik nazywany „Powodzianką”, czasem „Bibliotekarką”, na pamiątkę ofiarności mieszkańców miasta, którzy skutecznie uchronili przed zniszczeniem historyczny dorobek miasta, a w tym – między innymi zasoby pobliskiej Biblioteki Uniwersyteckiej.
We wschodniej części Kępy Mieszczańskiej, naprzeciwko gmachu Uniwersytetu Wrocławskiego w 1894 wybudowano łaźnię miejską. Zburzono ją po wojnie, a później na jej miejscu pod koniec XX wieku mieściła się restauracja, częściowo na pokładzie przycumowanego do brzegu wyspy statku. Nosiła przez pewien czas nazwę „Między Mostami” (z powodu położenia między mostami Pomorskim a Uniwersyteckim); później, kiedy zaczęto ją wykorzystywać w programach reality show „Bar” zmieniono jej nazwę na „Bar”. W maju 2006 została zburzona i wybudowano w tym miejscu kompleks żeglarski – mariny.
Po roku 2010 nastąpił proces intensywnej zabudowy Kępy Mieszczańskiej inwestycjami mieszkalno-usługowymi. W południowej części wyspy część obiektów zabytkowych wzdłuż ul. Księcia Witolda (dawne budynki piekarni garnizonowej, magazynu portowego, urzędu celnego) została odrestaurowana i przebudowana na cele mieszkalne i usługowe. Wzdłuż części południowego wybrzeża wyspy zbudowany został ogólnodostępny bulwar nadrzeczny.

</doc>
<doc id="510188" url="https://pl.wikipedia.org/wiki?curid=510188" title="Konwergencja (multimedia)">
Konwergencja (multimedia)

Konwergencja ( „zbierać się, upodabniać się”) – wiele procesów obejmujących kojarzenie zjawisk znajdujących się na pograniczu działów telekomunikacji, informatyki i multimediów.
Przykłady:
Konwergencja to zjawisko dotyczące mediów, kultury itd. Wyróżnia się konwergencję mimetyczną i mimikryczną, Mimetyczna to upodabnianie się form przekazu w mediach tradycyjnych do form przekazu w mediach nowoczesnych (Internet, TV), a mimikryczna to proces odwrotny.

</doc>
<doc id="510195" url="https://pl.wikipedia.org/wiki?curid=510195" title="Michał Bajor">
Michał Bajor

Michał Bajor (ur. 13 czerwca 1957 w Głuchołazach) – polski aktor, piosenkarz i kompozytor.
Jest członkiem akademii Fonograficznej ZPAV. Na scenie muzycznej współpracuje z kompozytorami, takimi jak: Włodzimierz Korcz, Janusz Strobel, Jarosław Kukulski, Jerzy Satanowski, Hadrian Filip Tabęcki, Paweł Stankiewicz, Marcin Nierubiec czy Piotr Rubik. Śpiewa teksty m.in. Władysława Broniewskiego, Juliana Tuwima, Wojciecha Młynarskiego, Marka Grechuty i Jonasza Kofty.
Zagrał w filmach reżyserów, takich jak Filip Bajon, Barbara Sass, Edward Żebrowski, Feliks Falk czy Krzysztof Kieślowski.
Życiorys.
Jest synem aktora Ryszarda Bajora i jego żony Marii (zm. 2022) oraz starszym bratem Piotra Bajora, również aktora. Od dzieciństwa jest związany ze środowiskiem scenicznym w Opolu. Pobierał lekcje tańca oraz gry na fortepianie. Zadebiutował na scenie rolą wilka w "Czerwonym Kapturku". Jest absolwentem Liceum Ogólnokształcącego nr II w Opolu.
W 1970 zadebiutował jako piosenkarz na eliminacjach do 8. Krajowego Festiwalu Piosenki Polskiej w Opolu. W 1973 zwyciężył na Festiwalu Piosenki Radzieckiej w Zielonej Górze brawurowym wykonaniem piosenki „Siemionowna”, po czym został zaproszony do udziału w 13. Międzynarodowym Festiwalu Piosenki w Sopocie. W latach 1975–1976 występował na koncertach z orkiestrami Henryka Debicha i Stefana Rachonia.
Karierę filmową rozpoczął w 1975 u Agnieszki Holland w filmie "Wieczór u Abdona" u boku Beaty Tyszkiewicz. Został przyjęty na PWST w Warszawie, a studia aktorskie ukończył w 1980. Podczas studiów w 1979 wystąpił w sztuce "Equus" Petera Shaffera w warszawskim Teatrze Ateneum, z którym współpracował do 1994. Zagrał w nominowanym do Oscara filmie Istvána Szabó "Hanussen" (1988).
W 1987 nagrał swój pierwszy album studyjny pt. "Michał Bajor Live", na którym umieścił covery piosenek m.in. Jacques’a Brela, z którym powiązał swoją dalszą sceniczną karierę. W 1993 wystąpił w teatrze Studio Buffo u Janusza Stokłosy i Janusza Józefowicza. W 2000 zagrał Nerona w filmie Jerzego Kawalerowicza "Quo vadis".

</doc>
<doc id="510197" url="https://pl.wikipedia.org/wiki?curid=510197" title="Kotlina Sokołowska">
Kotlina Sokołowska

Kotlina Sokołowska – kotlina w Sudetach Środkowych, w Górach Kamiennych, w paśmie Gór Suchych.
Charakterystyka.
Kotlina Sokołowska jest to niewielkie śródgórskie obniżenie (ok. 600 m n.p.m.), położone wśród Gór Suchych. Od południa, zachodu i wschodu kotlinę ograniczają Góry Suche, a od południa graniczy ono z Wyżyną Unisławską.
Jest to kotlina śródgórska wypreparowana w czerwonych łupkach ilastych i piaskowcach permskich, otoczona charakterystycznymi górami o powulkanicznych kształtach.
Krajobraz kotliny jest wyżynny. Najwyższe wzniesienia nie przekraczają 600 m n.p.m. Cały obszar jest pofałdowany, łagodny, porośnięty lasem. Jest to teren średnio zaludniony, większość obszaru zajmują lasy i łąki. Krajobraz przeobrażony, zurbanizowany.
Przeważają gleby gliniaste i szkieletowe.
W centralnej części kotliny leży miejscowość Sokołowsko.
Klimat.
Położenie fizycznogeograficzne oraz masyw gór otaczających sprawiają, że nad kotliną ścierają się różnorodne masy powietrzne, wpływające na kształtowanie się typów pogody i zjawisk atmosferycznych tego mezoregionu. Obszar kotliny odznacza się specyficznym, surowym klimatem (mrozowiska). Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz mroźna zima ze znacznymi opadami śniegu. Zachmurzenie średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami.
Wody.
Kotlina Sokołowska należy do dorzecza Odry. Najdłuższym ciekiem wodnym kotliny jest potok Sokołowiec, który wraz ze swoimi dopływami odwadnia kotlinę spływając do Ścinawki.
Zabytki i atrakcje turystyczne.
Przez kotlinę prowadzą szlaki turystyczne: czerwony, czarny, zielony i niebieski.

</doc>
<doc id="510199" url="https://pl.wikipedia.org/wiki?curid=510199" title="Wyżyna Unisławska">
Wyżyna Unisławska

Wyżyna Unisławska – wyżyna w Sudetach Środkowych w Górach Kamiennych.
Lokalizacja.
Wyżyna Unisławska to niewielka śródgórska wyżyna. Od południa graniczy z Górami Suchymi i Kotliną Sokołowską, od zachodu z Masywem Dzikowca i Lesistej Wielkiej, od wschodu wyżynę ograniczają Góry Suche i Góry Wałbrzyskie, a od północy graniczy z Kotliną Kuźnicką.
Opis.
Jest to śródgórska wododziałowa wierzchowina (590-650 m n.p.m.), obszar źródliskowy Miłej, Pełcznicy i Ścinawki, należący do jednostki geologicznej zwanej niecką śródsudecką. Zbudowana jest ze skał osadowych i wulkanicznych. Skały wulkaniczne to w przeważającej mierze trachity, które zajmują większą część wyżyny. Obszar wyżyny jest niezalesiony, lasy pokrywają tylko stoki gór otaczających wyżynę.
Krajobraz.
Krajobraz kotliny przedstawia krajobraz wyżyny. Najwyższe wzniesienia nie przekraczają 700 m n.p.m. Cały obszar jest lekko pofałdowany, bezleśny, poprzecinany w różnych kierunkach małymi dolinami potoków. Teren rolniczy, średnio zaludniony, większość obszaru zajmują pola uprawne, pastwiska i łąki. Krajobraz przeobrażony, zurbanizowany.
Gleby.
Gleby gliniaste i szkieletowe.
Surowce.
Surowce skalne wydobywane na tym terenie były już od dawna. Do dnia dzisiejszego w Rybnicy Leśnej znajduje się potężny kamieniołom melafiru.
Klimat.
Położenie fizycznogeograficzne oraz masyw otaczających gór sprawiają, że nad kotliną ścierają się różnorodne masy powietrzne, wpływające na kształtowanie się typów pogody i zjawisk atmosferycznych tego mezoregionu. Obszar kotliny odznacza się specyficznym, surowym klimatem (mrozowiska). Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz mroźna zima ze znacznymi opadami śniegu. Zachmurzenie średnie występuje w okresie jesienno–zimowym, najmniejsze w lecie. Opadom często towarzyszą gwałtowne burze z wyładowaniami.
Wody.
Kotlina Sokołowska należy do dorzecza Odry. Najdłuższymi rzekami kotliny są Ścinawka i potok Sokołowiec, które wraz ze swoimi dopływami odwadniają wyżynę.
Miejscowości.
Na wyżynie położone są miejscowości Unisław Śląski, Rybnica Leśna.
Komunikacja.
Przez wyżynę prowadzą szlaki:
Turystyka.
W obrębie wyżyny jest kilka miejsc atrakcyjnych turystycznie.
Przez wyżynę przechodzą szlaki turystyczne: zielony, czerwony, niebieski, czarny i żółty. Na Hali pod Klinem pod Przełęczą Trzech Dolin położone jest drewniane Schronisko PTTK „Andrzejówka”.

</doc>
<doc id="510207" url="https://pl.wikipedia.org/wiki?curid=510207" title="Muzyka do filmu Seszele">
Muzyka do filmu Seszele

Muzyka do filmu Seszele – album zespołu Voo Voo zawierający muzykę do filmu "Seszele" skomponowaną przez Wojciecha Waglewskiego.
Nagranie zrealizowano w studio S-2 Rozgłośni Polskiego Radia w Szczecinie w dn. 21–24 października 1989 r.
Twórcy.
gościnnie:

</doc>
<doc id="510217" url="https://pl.wikipedia.org/wiki?curid=510217" title="Wyspy Barat Daya">
Wyspy Barat Daya

Wyspy Barat Daya () – archipelag w Indonezji na morzu Banda, na północ od wyspy Timor; wchodzi w skład prowincji Moluki; powierzchnia ok. 5000 km².
Największe wyspy: Wetar, Damar, Romang. Powierzchnia górzysta; pierwotnie porośnięte wiecznie zielonym lasem równikowym, obecnie w większości roślinnością wtórną (trawiastą i roślinami uprawnymi). Główne miasto: Ilwaki (na wyspie Wetar).

</doc>
<doc id="510219" url="https://pl.wikipedia.org/wiki?curid=510219" title="Herb Piwnicznej-Zdroju">
Herb Piwnicznej-Zdroju

 
Herb Piwnicznej-Zdroju – jeden z symboli miasta Piwniczna-Zdrój i gminy Piwniczna-Zdrój w postaci herbu.
Wygląd i symbolika.
Herb przedstawia w polu błękitnym białego Baranka Bożego, trzymającego białą chorągiewkę, na której widnieje czerwony, krzyż maltański. Wziął się on stąd, iż akt lokacji miasta nad Popradem, w miejscu zwanym Piwniczną Szyją, został wydany w oktawę św. Jana Chrzciciela, którego atrybutem jest właśnie Baranek. Akt wydał Kazimierz Wielki 1 lipca 1348 r.
Historia.
Herb nawiązuje do najstarszej znanej pieczęci miasta pochodzącej z 1565 r.
W czasach zaboru austriackiego (1799) do herbu dodano dwa lwy jako trzymacze i dwie głowy orle pod wspólna koroną, nad tarczą (klejnot?).
Taki herb z modyfikacjami (chorągiewkę z krzyżem, zastąpiła chorągiewka biało-czerwona) był w użyciu jeszcze w latach 50. XX wieku.
Piwniczna używa herbu w wersji plastycznej zaczerpniętej z wydawnictwa „Miasta polskie w tysiącleciu”. Projekt nowej wersji herbu miasta i gminy Piwnicznej-Zdroju opracowany w 2008 roku przez Wojciecha Drelicharza i Zenona Piecha (opracowanie historyczno-heraldyczne) oraz przez artystę plastyka Barbarę Widłak (opracowanie graficzne), w związku ze zmianą władz miasta nie został wprowadzony w życie.
Flaga miasta bezpośrednio nawiązuje do herbu.

</doc>
<doc id="510220" url="https://pl.wikipedia.org/wiki?curid=510220" title="Herb gminy Piwniczna-Zdrój">
Herb gminy Piwniczna-Zdrój



</doc>
<doc id="510222" url="https://pl.wikipedia.org/wiki?curid=510222" title="Opuncja">
Opuncja

Opuncja ("Opuntia" Mill.) – rodzaj roślin (sukulentów) z rodziny kaktusowatych ("Cactaceae"). Około 150 gatunków występuje w Ameryce Północnej i Południowej: od Kanady po południową Argentynę, niektóre zostały introdukowane na inne kontynenty.
Systematyka.
"Airampoa" Fric, "Austrocylindropuntia" Backeb., "Brasiliopuntia" (K.Schum.) A.Berger, "Cactodendron" Bigelow, "Cactus" Lem., "Chaffeyopuntia" Fric &amp; Schelle, "Clavarioidia" Kreuz., "Consolea" Lem., "Corynopuntia" F.M.Knuth, "Cumulopuntia" F.Ritter, "Cylindropuntia" (Engelm.) F.M.Knuth, "Ficindica" St.-Lag., "Grusonia" F.Rchb. ex Britton &amp; Rose, "Maihueniopsis" Speg., "Marenopuntia" Backeb, "Micropuntia" Daston, "Miqueliopuntia" Fric ex F.Ritter, "Nopalea" Salm-Dyck, "Parviopuntia Soulaire" &amp; Marn.-Lap., "Phyllarthus" Neck. ex M.Gomez, "Pseudotephrocactus" Fric, "Puna" Kiesling, "Salmiopuntia" Fric, "Subulatopuntia" Fric &amp; Schelle, "Tephrocactus" Lem., "Tunas" Lunell, "Weberiopuntia" Fric.
Przynależność wielu rodzajów do zbiorczego rodzaju "Opuntia" jest ciągle dyskutowana i status poszczególnych taksonów ulega zmianie. Po utworzeniu jednego dużego rodzaju, ponownie zaczęto wyłączać z niego poszczególne grupy gatunków. Tak stało się z zaliczanym do opuncji rodzajem "Cylindropuntia", który wciąż bywa uznawany za podrodzaj opuncji. Na ogół jest jednak wyodrębniany, podobnie jak "Consolea", "Grusonia" i "Nopalea". Z opuncji wydzielane są także rodzaje: "Austrocylindropuntia", "Brasiliopuntia", "Corynopuntia", "Micropuntia", "Miqueliopuntiai" oraz "Tacinga", wykazująca najmniejsze pokrewieństwo z resztą opuncji.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Opuntieae", podrodziny "Opuntioideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), podrodzina "Opuntioideae" Burnett, plemię "Opuntieae" DC., rodzaj opuncja ("Opuntia" Mill.).
Zagrożenia.
Część gatunków opuncji została uznana przez IUCN za zagrożone wyginięciem i umieszczona w Czerwonej księdze gatunków zagrożonych. Dwa gatunki są krytycznie zagrożone (kategoria CR): "Opuntia chaffeyi" (Meksyk) i "Opuntia saxicola" (Galapagos). Zagrożeniem dla meksykańskich gatunków jest utrata siedlisk, nadmierny wypas bydła lub zbyt intensywne pozyskiwanie w celach leczniczych (np. "Opuntia megarrhiza", kategoria EN).

</doc>
<doc id="510225" url="https://pl.wikipedia.org/wiki?curid=510225" title="Łomnica (dopływ Nysy Kłodzkiej)">
Łomnica (dopływ Nysy Kłodzkiej)

Łomnica (niem. "Lomnitz", "Lomnitz Bach" – potok, lewobrzeżny dopływ Nysy Kłodzkiej o długości 8,29 km. Płynie w Sudetach. Jego źródła znajdują się na północno-wschodniej krawędzi Górach Bystrzyckich powyżej wsi Nowa Łomnica, następnie płynie przez Starą Łomnicę (Wysoczyzna Łomnicy), a uchodzi w północnej części wsi Gorzanów. Na całej swojej długości płynie na otwartym terenie, zbierając prawie wyłącznie prawobrzeżne dopływy. Jego dopływami są: Hubka, Jastrząb i Kamieniec.

</doc>
<doc id="510226" url="https://pl.wikipedia.org/wiki?curid=510226" title="Amioidei">
Amioidei



</doc>
<doc id="510227" url="https://pl.wikipedia.org/wiki?curid=510227" title="Wetar">
Wetar

Wetar () – wyspa w Indonezji na morzu Banda; największa z wysp Barat Daya; powierzchnia 3625 km²; ok. 20 tys. mieszkańców. 
Oddzielona cieśniną Wetar od leżącej na południu wyspy Timor; otoczona rafami koralowymi; powierzchnia górzysta, (wys. do 1412 m n.p.m.); pierwotna roślinność w większości zastąpiona przez wtórną, trawiastą oraz obszary rolne. Uprawa ryżu, kukurydzy, palmy kokosowej; rybołówstwo, połów strzykw i żółwi; wydobycie złota; główne miasto Ilwaki.
Na północ od wyspy znajduje się wysepka "Gunungapi Wetar", będąca szczytem wulkanu, który wyrasta na ok. 5000 m ponad dnem morskim, ale tylko 282 m n.p.m. Zanotowano dwie silne erupcje, w 1512 i 1699 r.

</doc>
<doc id="510228" url="https://pl.wikipedia.org/wiki?curid=510228" title="Parafia Wszystkich Świętych w Starachowicach">
Parafia Wszystkich Świętych w Starachowicach

Parafia Wszystkich Świętych w Starachowicach – parafia rzymskokatolicka, znajdująca się w diecezji radomskiej, w dekanacie Starachowice-Północ.
Historia.
Pierwotny kościół w osiedlu robotniczym zbudowany był w stylu polskiego budownictwa drewnianego, według projektu arch. Jana Borowskiego ze Starachowic. Budowany był w latach 1921–1923 funduszami Starachowickiego Towarzystwa Zakładów Górniczych. Świątynię poświęcił 3 czerwca 1923 bp Paweł Kubicki. Parafię erygował bp sandomierski Jan Kanty Lorek 12 stycznia 1937. Obecny kościół zbudowano w latach 1976–1980, według projektu arch. Leopolda Taraszkiewicza z Gdańska i konstrukcji Tadeusza Lisiewicza, staraniem ks. Piotra Koby i Tadeusza Jędry. 25 listopada 1979 roku poświęcił go bp Piotr Gołębiowski. Kościół konsekrował 9 października 1988 roku bp Edward Materski. Odrestaurowaną świątynię i zrekonstruowane papamobile poświęcił 15 czerwca 2008 roku bp Zygmunt Zimowski. 4 grudnia 2008 odbył się I Odpust św. Barbary, zaś rok później przy udziale biskupów: Henryka Tomasika, Adama Odzimka, Stefana Siczka i Edwarda Materskiego odczytano dekret papieża Benedykta XVI dot. nadania miastu patronatu św. Barbary. Od dnia ogłoszenia błogosławionym Jana Pawła II parafia jest miejscem Jego kultu w diecezji radomskiej (decyzja biskupa-seniora diecezji abp Zygmunta Zimowskiego podtrzymana przez bp Henryka Tomasika).
11 maja 2014 roku ks. Stanisław Pindera dokonał wprowadzenia do świątyni relikwii krwi św. Jana Pawła II, zaś 18 października 2015 r. Parafia przyjęła relikwie kości bł. ks. Jerzego Popiełuszki, przez posługę jezuity o. Grzegorza Kramera. 
Na terenie parafii spoczywają dwaj byli proboszczowie i dziekani: ks. Piotr Koba i ks. Józef Domański oraz pochodzący ze Starachowic: ks. Franciszek Bogucki, ks. Henryk Kiemona, ks. Bogdan Kowalski, ks. Dariusz Gach. 
28 sierpnia 2016 r. biskup radomski Henryk Tomasik dokonał poświęcenia kaplicy przedpogrzebowej z wyposażeniem, figury Jezusa Miłosiernego oraz pamiątkowej tablicy.
Terytorium.
Do parafii należą mieszkańcy Starachowic mieszkający przy ulicach: Akacjowa, Bankowa, Batalionów Chłopskich, Borówkowa, Bukowa, Grabowa, Iglasta, Jarzębinowa, 8 Maja, Bohaterów Westerplatte, Borkowskiego, Bugaj, Chopina, Harcerska, Hutnicza, Kaczyńskiej, Konstytucji 3-go Maja, Kalinowa, Leszczynowa, Lipowa (nr. parzyste), Majówka, Na Szlakowisku, Nad Kamienną, Olszynowa, Oświatowa, Parkowa, Partyzantów (do nr. 39), Pasternik, Pileckiego, Poprzeczna, Poznańska, Radomska, Robotnicza, Spacerowa, Sportowa, Staszica, Szkolna, Śląska, Św. Barbary, Topolowa, Wiązowa, Warszawska, Widok, Zachodnia, Zakładowa.
Grupy parafialne.
Oaza dzieci i młodzieży, Ministranci, Schola, Rycerze Kolumba, Ruch Rodzin Nazaretańskich, Zespół Caritas, Szafarze Nadzwyczajni, Koła Żywego Różańca, Wspólnota Galilea, Chór parafialny „Canticum Novum”, Rycerstwo Niepokalanej

</doc>
<doc id="510236" url="https://pl.wikipedia.org/wiki?curid=510236" title="Cieśnina Wetar">
Cieśnina Wetar

Cieśnina Wetar () – cieśnina w Indonezji; łączy morze Sawu (poprzez cieśninę Ombai) z morzem Banda pomiędzy wyspami Wetar (na północy) i Timor (na południu); długość ok. 170 km, szerokość do 65 km. Istotny szlak żeglugowy.
Przy zachodnim wejściu do cieśniny na wyspie Timor leży miasto Dili.
Obszar w pobliżu cieśniny jest obfity w wiele różnych zwierząt, z których większość podlega ochronie. W 2008 roku naukowcy z Timoru Wschodniego i Australii badając cieśniny Wetar i Ombai odkryli w pobliżu głębokiego kanału morskiego wiele rzadkich gatunków, m.in. płetwale błękitne, wale dziobogłowe, grindwale pacyficzne, zwane też pilotami, delfiny grubogłowe i 6 innych rodzajów delfinów.

</doc>
<doc id="510237" url="https://pl.wikipedia.org/wiki?curid=510237" title="Estación de Atocha">
Estación de Atocha

Estación de Atocha – największy dworzec kolejowy w Madrycie. Znajduje się w centrum miasta, ma połączenia kolejowe z całym krajem m.in. z Sewillą i Barceloną (AVE). Dworzec ten jest największą stacją kolejową w Hiszpanii. Spośród wszystkich 15 peronów tylko 4 mają szeroki iberyjski rozstaw torów, natomiast pozostałe 11 to tory o normalnym międzynarodowym rozstawie. Jest to związane z popytem oraz ciągłą rozbudową linią wysokich prędkości AVE w całej Hiszpanii, których to dworcem głównym jest Madryt Atocha.
Historia.
Budynek stacji kolejowej Atocha, został zbudowany w związku z rozwojem kolei hiszpańskich. Otwarcie zostało zainaugurowane na 9 lutego 1851 pod nazwą "Estación del Mediodía (del Sur)". Był to pierwszy dworzec kolejowy w Madrycie.
W 1888 rozpoczęła się budowa nowej stacji pod kierownictwem Alberto de Palacio, który był współpracownikiem Gustave’a Eiffela. Budowa trwała 4 lata. Dworzec ten jest uważany za arcydzieło w XIX w. architektury kolejowej. Z czasem stacja się rozrosła, dobudowano nowoczesną część dworca jako nowy terminal, przystosowany do obsługi superszybkich pociągów AVE, jednak kasy pozostały w starej części, w której w głównym holu urządzono również tropikalny ogród (okazy ok. 400 gatunków roślin wraz z palmami, żółwie pływające w sadzawce).
Stara część dworca w związku z jego rozbudową wraz z rozbudową została zamieniona na duże powierzchnie handlowe ze sklepami, barami czy dyskotekami.
11 marca 2004 miał tu miejsce atak terrorystyczny, w którym zginęło 191 osób, a ponad 2050 zostało rannych.

</doc>
<doc id="510240" url="https://pl.wikipedia.org/wiki?curid=510240" title="Cieśnina Ombai">
Cieśnina Ombai

Cieśnina Ombai () – cieśnina między Indonezją a Timorem Wschodnim; łączy morze Sawu z morzem Banda (poprzez cieśninę Wetar) pomiędzy grupami wysp Solor i Alor (na północy) i wyspą Timor (na południu); długość ok. 320 km, szerokość 35 km. Istotny szlak żeglugowy.
Przy wschodnim wejściu do cieśniny na wyspie Timor leży miasto Dili.
Obszar w pobliżu cieśniny jest obfity w wiele różnych zwierząt, z których większość podlega ochronie. W 2008 roku naukowcy z Timoru Wschodniego i Australii badając cieśniny Wetar i Ombai odkryli w pobliżu głębokiego kanału morskiego wiele rzadkich gatunków, m.in. płetwale błękitne, wale dziobogłowe, grindwale pacyficzne, zwane też pilotami, delfiny grubogłowe i 6 innych rodzajów delfinów.

</doc>
<doc id="510242" url="https://pl.wikipedia.org/wiki?curid=510242" title="Roma Termini">
Roma Termini

Roma Termini (Stazione di Roma Termini) – główny dworzec kolejowy Rzymu. Położony jest w centrum miasta na Piazza dei Cinquecento. Posiada połączenia z całym krajem, a także z innymi krajami Europy, m.in. z Wiedniem i Monachium. Termini to także stacja przesiadkowa metra rzymskiego oraz główny dworzec autobusowy.
Architektura.
Obiekt wybudowano w latach 1947–1950 w stylu dojrzałego modernizmu, według projektu grupy architektów: Calliniego, Castellazziego, Fidagatiego, Montuoriego, Pintonellego i Vitellozziego. Bryła epatuje prostotą i wertykalną potęgą, jednak nie stanowi obcego wtrętu w okoliczną materię urbanistyczną usianą starożytnymi zabytkami – raczej stara się z nią korespondować (zwłaszcza z sąsiadującymi bezpośrednio murami serwiańskimi). Elewacja składa się z naprzemiennych pasów – jasnego muru i okien. Przed budynkiem głównym znajduje się hol kasowy przykryty fantazyjnym dachem. Główne zastosowane materiały to żelbet i szkło.
Nazwa.
Od 23 grudnia 2006 nosi imię Jana Pawła II. Propozycja nadania imienia papieża stacji Termini została zgłoszona zaledwie kilka dni po jego śmierci 2 kwietnia 2005 roku. Początkowo odrzucona przez niektórych przedstawicieli rady miejskiej, ostatecznie została przez wszystkich zaakceptowana.

</doc>
<doc id="510245" url="https://pl.wikipedia.org/wiki?curid=510245" title="Réseau express régional d’Île-de-France">
Réseau express régional d’Île-de-France

Réseau express régional d’Île-de-France, RER (z fr. "Szybka Sieć Regionalna Île-de-France") – regionalna sieć kolejowa wokół aglomeracji paryskiej.
RER wokół paryskiego regionu Île de France jest systemem kolejowym spełniającym zarówno rolę szybkiej kolei miejskiej jak też kolei regionalnej. W tak dużym organizmie miejskim granice zacierają się. W tym celu rozwinięto niezależną od metra sieć tuneli o skrajni kolejowej, z górną siecią trakcyjną. Dzięki temu pociągi mogą pokonywać obszar miejski, w którym niemożliwe, ze względów urbanistycznych (cenna struktura historyczna) było wykonanie tras inną metodą. Z tych też względów bywa nazywany dużym metrem, w odróżnieniu od starej sieci metra zasilanej z trzeciej szyny o mniejszej skrajni. Pociągi RATP poruszają się po torach miejskich RATP i torach kolei głównej SNCF.
Zaczątkiem sieci była zelektryfikowana linia do miasta Sceaux, którą przedłużono pod miastem tworząc linię B. Powstała wtedy centralna stacja Châtelet-Les Halles. Zasadnicza struktura RER została zbudowana w latach 1962–1977, jako zakrojona na szeroką skalę inwestycja komunikacyjna, która charakteryzuje się obszernymi, położonymi na dużej głębokości stacjami.
Sieć RER jest dalej rozwijana - nowa linia E została uruchomiona w 1999 r. (przeprowadzono ją 30 m poniżej ziemi, wydrążono dla niej najgłębszy tunel pod Paryżem). W 2006 r. sieć RER składała się z 5 linii: A, B, C, D i E. Linie te mają warianty zakończeń oznaczane literami i cyframi, np. B2.
RER ma 246 stacji, a długość linii wynosi 571 km (stan na 2006). Blisko 60 km tras biegnie pod ziemią (głównie część centralna sieci). Na terenie miasta Paryża znajdują się 33 stacje.

</doc>
<doc id="510246" url="https://pl.wikipedia.org/wiki?curid=510246" title="CTO">
CTO



</doc>
<doc id="510249" url="https://pl.wikipedia.org/wiki?curid=510249" title="Damar">
Damar

Damar () – wyspa w Indonezji na morzu Banda w grupie wysp Barat Daya; powierzchnia 197,7 km²; długość linii brzegowej 65,3 km.
Otoczona rafami koralowymi; powierzchnia górzysta (wys. do 869 m n.p.m.); uprawa ryżu, kukurydzy, palmy kokosowej; rybołówstwo; główna miejscowość Wulur.

</doc>
<doc id="510250" url="https://pl.wikipedia.org/wiki?curid=510250" title="Budapest Keleti">
Budapest Keleti

Budapest Keleti "(Budapeszt Wschodni)" – niegdyś nazywany Dworcem Centralnym, jest największą stacją kolejową w Budapeszcie. Znajduje się w VIII dzielnicy Józsefváros, na Baross tér. Budynek dworca został zbudowany pomiędzy 1881 a 1884 i stanowił jedną z najnowocześniejszych stacji kolejowych w Europie. Część frontową budynku dworca zaprojektował Gyula Rotchlitz, konstrukcję hali dworcowej János Feketeházy. Pomniki wykonał Gyula Bezerédy, a freski z kolei Károly Lotz i Mór Than. Natomiast ruchowi pieszemu na obniżonym przejściu podziemnym, jak i łączącym dwie sąsiednie ulice przejściu naziemnym przyglądają się z wnęk głównej fasady przedniej pomniki Jamesa Watta i George’a Stephensona. Znajdujące się pod dworcowym zegarem słupy były swego czasu zwieńczone czterema rzeźbami, które zniknęły w latach 30. XX w. Na podstawie starych fotografii udało się jednak zrekonstruować je na nowo i od 2003 są ponownie ozdobą części frontowej dworca. Rekonstrukcji dokonał artysta rzeźbiarz Frigyes Janzer i Ferenc Gyurcsek.
Z dworca kursują bezpośrednie pociągi do Warszawy Wschodniej (dwa razy dziennie) oraz Krakowa Głównego (raz dziennie).
Od 1970 pod dworcem na głębokości 28 m znajduje się stacja linii metra M2 o tej samej nazwie. W 2014 otwarto linię M4.

</doc>
<doc id="510253" url="https://pl.wikipedia.org/wiki?curid=510253" title="Divinus perfectionis Magister">
Divinus perfectionis Magister

Divinus perfectionis Magister − konstytucja apostolska promulgowana przez Jana Pawła II 25 stycznia 1983, określająca zasady postępowania kanonizacyjnego.
Konstytucja składa się ze wstępu zawierającego część teologiczną i historyczną oraz trzech działów normatywnych.
Dział pierwszy określa zasady dochodzeń prowadzonych przez biskupów.

</doc>
<doc id="510254" url="https://pl.wikipedia.org/wiki?curid=510254" title="Romang">
Romang

Romang ("Roma", indonez. "Pulau Romang") – wyspa w Indonezji na morzu Banda w grupie wysp Barat Daya; powierzchnia 168,2 km²; długość linii brzegowej 66,5 km. 
Otoczona rafami koralowymi; powierzchnia górzysta (wys. do 747 m n.p.m.); uprawa ryżu, palmy kokosowej; rybołówstwo; główna miejscowość Hila.

</doc>
<doc id="510255" url="https://pl.wikipedia.org/wiki?curid=510255" title="Amsterdam Centraal">
Amsterdam Centraal

Amsterdam Centraal – druga co do wielkości stacja kolejowa Holandii (po Utrecht Centraal), znajdująca się w centrum Amsterdamu. Codziennie korzysta z niej ok. 250 tys. pasażerów. Zapewnia bezpośrednie połączenia z wszystkimi większymi miastami Holandii, lotniskiem Schiphol oraz niektórymi europejskimi stolicami: Berlinem, Brukselą, Paryżem, a do 2014 roku także Kopenhagą, Warszawą, Pragą, Mińskiem i Moskwą. Budynek stacji został zaprojektowany przez Pierre'a Cuypersa i A. L. van Grendta, zaś otwarty został w 1889 roku.
Na dworcu znajduje się początkowa stacja linii metra: 51, 53 oraz 54.
Galeria obrazów.
&lt;br&gt;

</doc>
<doc id="510256" url="https://pl.wikipedia.org/wiki?curid=510256" title="H2-blokery">
H2-blokery



</doc>
<doc id="510259" url="https://pl.wikipedia.org/wiki?curid=510259" title="H2-bloker">
H2-bloker



</doc>
<doc id="510260" url="https://pl.wikipedia.org/wiki?curid=510260" title="Fargo (Dakota Północna)">
Fargo (Dakota Północna)

Fargo – miasto w Stanach Zjednoczonych, położone we wschodniej części stanu Dakota Północna, nad rzeką Red, założone w 1871 roku.
Jest największym pod względem liczby mieszkańców miastem w Dakocie Północnej. Według spisu w 2020 roku liczy 126 tys. mieszkańców, a w obszarze metropolitalnym 249,8 tys osób (obszar metropolitalny Fargo-Moorhead tworzą Fargo i West Fargo w Dakocie Północnej oraz Moorhead i Dilworth w stanie Minnesota).
Fargo jest jednym z najważniejszych miast w regionie. Znajduje się w nim Uniwersytet Stanu Dakota Północna (North Dakota State University).
Gospodarka.
Gospodarka Fargo jest historycznie związania z rolnictwem, jednak w ostatnich latach ten sektor traci na znaczeniu. Obecnie miasto rozwija się dzięki przemysłowi spożywczemu, produkcji towarów, rozwoju technologii, handlowi detalicznemu, szkolnictwu wyższemu i opiece zdrowotnej. Największymi niepublicznymi pracodawcami są: Stanford Health, Innovis Health, Blue Cross/Blue Shield, US Bank, Microsoft, Case New Holland oraz Swanson Health Products, natomiast North Dakota State University jest największym pracodawcą publicznym. W badaniu przeprowadzonym przez Forbes Fargo ulokowało się na 7. miejscu, jako najlepsze małe miasto do rozpoczęcia biznesu lub kariery zawodowej. W mieście działa port lotniczy Fargo-Hector.

</doc>
<doc id="510264" url="https://pl.wikipedia.org/wiki?curid=510264" title="Grand Forks (Dakota Północna)">
Grand Forks (Dakota Północna)

Grand Forks - miasto w Stanach Zjednoczonych, w stanie Dakota Północna, nad rzeką Red River. W okolicy znajduje się główna baza strategicznych sił jądrowych amerykańskich sił powietrznych, w której stacjonują wielogłowicowe pociski balistyczne klasy ICBM Minuteman III.

</doc>
<doc id="510265" url="https://pl.wikipedia.org/wiki?curid=510265" title="Osiedle Warszawskie (Koło)">
Osiedle Warszawskie (Koło)

Osiedle Warszawskie w Kole – jedno z czterech osiedli w mieście, położone w jego północnej części, na prawym brzegu rzeki Warty. Zamieszkiwane przez 18 433 mieszkańców (2004).
Granice administracyjne.
Granice osiedla wyznacza ulica Sienkiewicza i rzeka Warta (południową) oraz granice administracyjne miasta Koła (północną i zachodnią). Osiedle Warszawskie graniczy z osiedlami Przedmieście Kaliskie, Płaszczyzna oraz Stare Miasto, a także miejscowościami Ruchenna, Podlesie, Borki, Chojny i Dzierawy położonymi w gminie Koło oraz Gozdowem położonym na terenie gminy Kościelec, a także Osiekiem Wielkim należącym do gminy Osiek Mały.
Administracyjnie osiedle położone jest na terenie czterech parafii rzymskokatolickich. Przedmieście Warszawskie podlega pod kolskie parafie Matki Bożej Częstochowskiej, Podwyższenia Krzyża Świętego i Świętego Bogumiła oraz Świętego Bartłomieja w Osieku Wielkim.
Historia.
Początkowo tylko tereny położone bezpośrednio nad rzeką Wartą należały administracyjnie do miasta Koła. Pozostałą część gruntów dzisiejszego osiedla należały do wsi Blizna, Nagórna, Ruchenna i ościennych. W XV wieku założone zostało Przedmieście Zduny zlokalizowane w dzisiejszych okolicach ulicy Garncarskiej. 9 czerwca 1505 roku garncarze z miasteczka Zduny uzyskali przywilej na zorganizowanie własnego cechu. W 1579 roku w Kole było już 86 rzemieślników, z czego duża część zamieszkiwała na prawym brzegu Warty. 17 sierpnia 1655 roku król szwedzki Karol X Gustaw stanął z 34-tysięcznym wojskiem pod Kołem. Zniszczono wówczas niemal całkowicie Przedmieście Zduny.
W 1823 roku w Kole znajdowały się 42 warsztaty sukiennicze. Pracowało w nich 42 majstrów i 30 czeladników sukienników. W sierpniu 1842 roku poznański kupiec Józef Freudenreich otworzył pierwszą w mieście fabrykę fajansu. Zlokalizowano ją przy ulicy Sienkiewicza. W roku 1876 czynne były: fabryka półporcelany Freudenreicha oraz cztery fabryki fajansu: Teichfelda, Freudenreicha, Reicherta i Raucha, a ich produkty osiągnęły wartość na sumę 130 tys. rubli. Działy również: fabryka wyrobów szklanych Lauterbacha, fabryka Lindemanna, produkująca nawóz sztuczny z kości i kościany węgiel. W 1874 roku Kowalski założył browar, a w 1879 roku uruchomiona została fabryka narzędzi rolniczych Zawadzkiego, później Ostrowskiego. W 1890 roku pobudowano tartak, a w 1900 roku działała już druga cegielnia. 
7 czerwca 1882 roku wmurowano kamień węgielny pod budowę świątyni ewangelicko-augsurskiej, którą zakończoną poświęceniem kościoła – 15 listopada 1883 r. W budowę czynnie włączał się hrabia Aleksander Kreutz z Kościelca oraz lokalni luteranie. W latach 1902–1904 zbudowano plebanię (obecnie użytkowaną przez Miejską i Powiatową Bibliotekę Publiczną). 
1 listopada 1921 roku otwarto linię kolejową z Kutna do Strzałkowa ze stacją w Kole. W roku 1924 roku osiedle powiększyło swój obszar o wsie Blizna i Nagóra, od dawna ściśle związane z miastem. W 1928 roku otwarto do użytku dworzec kolejowy autorstwa Romualda Millera. W latach 30. XX wieku otwarto przychodnię lekarską oraz pierwszy blok wielorodzinny przy ulicy Toruńskiej. 2 września 1939 roku nad Kołem pojawiły się pierwsze niemieckie bombowce, które zbombardowały stację kolejową. Zginęło wówczas ponad 100 osób, głównie cywilów ewakuowanych pociągiem z Krotoszyna, Leszna i Jarocina w głąb kraju. 5 września miał miejsce drugi nalot lotnictwa niemieckiego. 
Po przejęciu władzy przez Niemców, rozpoczęto gruntowną przebudowę miasta. Wybudowano kilkadziesiąt bloków mieszkalnych przy ul. Garncarskiej. W Kole planowano utworzyć ośrodek przemysłowy i górniczy. Plany pokrzyżowało zdobycie miasta przez Armię Czerwoną 20 stycznia 1945 roku. Najcięższe walki toczyły się w rejonie cegielni przy ul. Nagórna. Pierwsi żołnierze wkroczyli do miasta o godzinie 16:30. Zginęło 132 żołnierzy radzieckich i polskich. 
W 1957 roku rozpoczęto realizację planu sześcioletniego, który nadał Kołu nowy charakter – z ubogiego miasta rzemieślniczego, stało się lokalnym ośrodkiem przemysłowym. W latach 1960–1961 powstał "Zakład Wyrobów Sanitarnych". W 1961 r. rozpoczęto budowę pierwszego osiedla bloków wielorodzinnych przy ul. Broniewskiego. 1 stycznia 1962 roku swoją działalność rozpoczęła Fabryka Materiałów i Wyrobów Ściernych "Korund", która w latach swojej świetności zatrudniała 3000 pracowników. Jesienią rozpoczęto elektryfikację linii kolejowej z Poznania do Warszawy. W roku 1972 do miasta włączono fragmenty wsi Ruchenna wraz ze Szkołą Podstawową nr 4. Od lipca 1972 do grudnia 1973 wybudowano w Kole zakłady mięsne. Wraz z zakładem postawiono 9 bloków mieszkalnych. Kolejny zakład to wybudowana w latach 1973–1975 spółdzielnia mleczarska.
W lutym 1977 roku oddano do użytku pierwsze bloki wielorodzinne przy ul. Sienkiewicza. 11 czerwca 1980 roku oddano do użytku pierwsze bloki mieszkalne przy ul. Kolejowej. 16 lipca 1981 roku bp włocławski Jan Zaręba erygował nową parafię pod wezwaniem Matki Bożej Częstochowskiej. Poświęcono także kościół kształtem przypominający barkę, znajdujący się miejscu istnienia dawnej murowanej kaplicy.
30 maja 2009 roku przed gmachem starostwa powiatowego odsłonięto pomnik k-dronu wynalezionego przez Janusza Kapustę. W 2010 roku rozpoczęła się budowa krytej pływalni przy ul. Kolejowej, którą otwarto w 2014 roku.
Obiekty.
W obrębie osiedla znajdują się m.in.:
Ulice.
Osiedle Warszawskie obejmuje ulice:

</doc>
<doc id="510270" url="https://pl.wikipedia.org/wiki?curid=510270" title="Williamsburg (Wirginia)">
Williamsburg (Wirginia)

Williamsburg – miasto w Stanach Zjednoczonych, w stanie Wirginia, na półwyspie Wirginia, na terenie zwanym Hampton Roads, pomiędzy estuariami rzek: York i James. Według danych na rok 2000 miasto zamieszkuje 11 998 mieszkańców. Williamsburg znajduje się w centrum Historycznego Trójkąta Wirginii, które tworzy razem z Jamestown i Yorktown. Miasto jest znane ze skansenu historycznego (Colonial Williamsburg) przedstawiającego miasto z epoki kolonialnej oraz College of William and Mary – drugiej najstarszej szkoły wyższej w kolonialnej Ameryce.
Geografia.
Miasto znajduje się przy autostradzie międzystanowej I-64, na półwyspie Wirginia, około 70 km na południowy wschód od Richmond i 60 km od Norfolk. Williamsburg zlokalizowany jest w północno-zachodnim rogu aglomeracji Hampton Roads (oficjalnie znanego jako Virginia Beach-Norfolk-Newport News, VA-NC MSA), która z 1 567 370 mieszkańcami jest na 34. miejscu pod względem liczby ludności w USA. Teren ten obejmuje miasta takie jak Norfolk, Virginia Beach, Chesapeake, Hampton, Newport News, Portsmouth, Suffolk, Williamsburg oraz hrabstwa Gloucester, Isle of Wight, James City, Mathews, Surry, and York oraz należące do stanu Karolina Północna hrabstwo Currituck. Mimo iż Virginia Beach jest miastem o największej populacji, pełni w dzisiejszych czasach funkcję przedmieścia. Głównym centrum biznesowym jest Norfolk, a Virginia Beach i Williamsburg to centra turystyczne.
Klimat.
Klimat w Williamsburgu sprzyja całorocznej aktywności poza domem. Pogoda w Williamsburgu jest łagodna i sezonowa. Lata są gorące i wilgotne, z ciepłymi wieczorami. Czerwiec i lipiec obfitują w ulewy, natomiast w sierpniu i wrześniu miasto narażone jest na sztormy tropikalne nadchodzące z rejonów Florydy. Średnia temperatura roczna wynosi 15 °C, średni roczny opad śniegu to 15 cm śniegu i 120 cm deszczu. W roku 1999 nie odnotowano żadnego mierzalnego opadu śniegu. Najwilgotniejszymi porami są wiosna i lato, ale opad jest w miarę równomierny przez cały rok. Najwyższa zanotowana temperatura to 40 °C (26 lipca 1952 i 22 sierpnia 1983). Najniższa zanotowana temperatura to –21,6 °C (21 stycznia 1985).

</doc>
<doc id="510271" url="https://pl.wikipedia.org/wiki?curid=510271" title="Pistolet AMT Back Up">
Pistolet AMT Back Up

AMT Back Up – amerykański pistolet samopowtarzalny. Ten przeznaczony do samoobrony kieszonkowy pistolet był produkowany od 1976 roku początkowo przez Ordance Manufacturing Company, później przez Arcadia Machine &amp; Tool (oba zakłady należały do korporacji Trust Deed Estates). W latach 90. produkcje pistoletu zakończono.

</doc>
<doc id="510273" url="https://pl.wikipedia.org/wiki?curid=510273" title="Osiedle Kaliskie">
Osiedle Kaliskie

Osiedle Kaliskie – osiedle w mieście Koło, położone w jego południowej części, na lewym brzegu rzeki Warty. Zamieszkiwane w 2004 roku przez 1713 mieszkańców.
Granice administracyjne.
Granice osiedla wyznacza rzeka Warta (północną i wschodnią) oraz granice administracyjne miasta Koła (południową i zachodnią). Osiedle Kaliskie graniczy z osiedlami Przedmieście Warszawskie oraz Stare Miasto, a także miejscowościami Ruszków Drugi, Gozdów i Straszków położonymi w gminie Kościelec.
Administracyjnie osiedle położone jest na terenie dwóch parafii rzymskokatolickich. Niemal cały obszar przynależy do kolskiej parafii Podwyższenia Krzyża Świętego, jedynie mieszkańcy ul. Żytniej należą do parafii Trójcy Świętej w Dobrowie.
Historia.
Od najdawniejszych czasów obecne osiedle Kaliskie położone było w granicach administracyjnych miasta Koła. Już w XIV wieku, nad brzegiem rzeki Warty, wybudowano tutaj potężną gotycką budowlę – zamek obronny. Jest pewne, że już w 1540 roku istniał tutaj drewniany kościół Świętego Wawrzyńca, stojący przy drodze do Kościelca. W pobliżu świątyni zlokalizowano także – istniejący do dziś – cmentarz grzebalny. Od połowy XIX wieku na terenie osiedla istniał także cmentarz dla kolskich wiernych wyznania ewangelicko-augsburskiego. W 1908 roku na terenie cmentarza rzymskokatolickiego ks. kanonik Edward Narkiewicz konsekrował neogotycką kaplicę Przemienienia Pańskiego. W pierwszej połowie XX wieku otwarto szpital miejski.
Po II wojnie światowej nastąpił gwałtowny rozwój osiedla. Zaczęło powstawać osiedla przy drogach przyległych do ul. Poniatowskiego i ul. Lewakowa i Nosuli (obecna Bogumiła). 1 lutego 1961 do nowego gmachu wprowadziła się, założona w 1914 roku, Szkoła Podstawowa nr 2 (wówczas nr 4), w którym mieści się do dziś. Po powodzi w 1979 roku w południowej części osiedla utworzono sztuczny Zalew Ruszkowski na rzeczce Teleszynie. W 1995 roku otwarto obwodnicę miasta, przebiegającą przez południowe krańce osiedla. W latach 1999–2017 na osiedlu Kaliskim działało Gimnazjum nr 3. W związku z otwarciem autostrady A2 w 2007 roku wyremontowano ulicę Bogumiła oraz utworzono Rondo Świętego Bogumiła.
Obiekty.
W obrębie osiedla znajdują się m.in.:
Ulice.
Osiedle Kaliskie obejmuje ulice:

</doc>
<doc id="510275" url="https://pl.wikipedia.org/wiki?curid=510275" title="Osiedle Stare Miasto (Koło)">
Osiedle Stare Miasto (Koło)

Osiedle Stare Miasto w Kole – jedno z czterech osiedli w mieście, położone w jego centralnej części, na wyspie rzeki Warty. Zamieszkiwane przez 1878 mieszkańców (2004).
26 lipca 1951 r. zabudowa oraz przestrzeń architektoniczna osiedla zostały wpisane do rejestru zabytków.
Granice administracyjne.
Granice osiedla określa rzeka Warta okalająca je dookoła. Z północy i wschodu jest to właściwa rzeka, natomiast z południa i zachodu zanikający kanał Ulgi. Stare Miasto graniczy z osiedlami Przedmieście Warszawskie, Przemieście Kaliskie oraz Płaszczyzna, a także miejscowością Ruszków Drugi położoną na terenie gminy Kościelec.
Administracyjnie osiedle położone jest na terenie kolskiej parafii rzymskokatolickiej Podwyższenia Krzyża Świętego.
Historia.
Dzisiejsze osiedle Stare Miasto było pierwszym zalążkiem miasta Koła. 18 lipca 1362 roku dotychczasowa wieś Koło otrzymała z rąk króla Kazimierza III Wielkiego prawa miejskie. Granice administracyjne wyznaczała rzeka Warta. Prawdopodobnie już w 1390 roku pierwszy wójt Henryk zbudował na centralnym placu drewniany dwór, który w pierwszej połowie XVI wieku zastąpiono murowanym późnogotyckim ratuszem. W latach 1405–1409 trwała budowa gotyckiej świątyni, którą konsekrowano pod wezwaniem Podwyższenia Świętego Krzyża oraz Świętej Doroty i Świętej Katarzyny. W 1419 roku abp Mikołaj Trąba poświęcił także kościół Świętego Ducha zlokalizowany w okolicach dzisiejszego spichlerza i terenu fabryki "Zremb". Od XV wieku aż do 1716 roku na nadwarciańskich błoniach zbierała się szlachta wielkopolska na sejmikach ziemskich. Za czasów panowania księżnej Anny Sochaczewskiej w Kole, w 1482 roku poświęcono gotycki kompleks kościelno-klasztorny, nad którym opiekę przejęli bernardyni. W 1518 roku wybuchł pożar, który strawił znaczną część osiedla.
W 1759 roku w wyniku pożaru zniszczeniu uległ kościół Świętego Ducha. 30 marca 1773 roku poświęcono kamień węgielny pod nowy kościół klasztorny pod wezwaniem Nawiedzenia Najświętszej Maryi Panny. W 1824 roku zniesiono probostwo przy kościele Świętego Ducha, a cały majątek przekazano kolskiej farze. Od roku 1828 roku – po regulacji Koła według planów Tomasza Karola Pelletiera – most na Warcie przeniesiono w kierunku południowym. Od tamtej pory jedyny wjazd na część wyspową miasta istnieje poprzez ulice: Sienkiewicza (prawy brzeg) i Nowowarszawska (prawy brzeg). W 1830 roku rozpoczęła się przebudowa ratusza miejskiego w duchu klasycystycznym przez Henryka Marconiego. W 1833 roku wybudowano nowy most na rzece w kierunku Kalisza. W 1846 roku ostatecznie rozebrano kościółek Świętego Ducha. 
Około 1860 roku otwarto nową żydowską synagogę. 10 grudnia 1888 roku otwarto w Kole teatr, znajdujący się przy obecnym Nowym Rynku. W tym samym czasie wybudowano znaczną część kamienic przy obecnych ulicach: Stary Rynek, Mickiewicza, Grodzkiej i Wschodniej, a także stylowy gmach Urzędu Miejskiego oraz klasycystyczną willę Sejmik. W 1914 roku swoją działalność rozpoczęła Szkoła Podstawowa nr 2, którą w 1961 roku przeniesiono do gmachu przy ul. Poniatowskiego. 26 sierpnia 1934 roku odsłonięto pomnik "Bojownikom o wolność i niepodległość", położony nad zalewem rzeki Warty. 
10 grudnia 1938 roku miało miejsce poświęcenie i otwarcie dwóch żelbetonowych mostów na Warcie i na zalewie. Już rok później zostały wysadzone przez Armię Poznań podczas kampanii wrześniowej. 20 września 1939 roku Niemcy podpalili synagogę, a Żydów zamknęli w getcie, później wywożąc ich do obozu zagłady Kulmhof w Chełmnie nad Nerem. W kościele farnym władze okupacyjne urządziły magazyn odzieży. Podczas działań wojennych wojska hitlerowskie doszczętnie ograbiły wnętrza kolskich kościołów, a następnie podczas ucieczki podpaliły je.
W latach 1952–1972 w gmachu przy ul. Mickiewicza mieściła się Publiczna Średnia Szkoła Zawodowa. Później jej miejsce zajęła szkoła specjalna. W latach 70. XX wieku władze miasta przeniosły swoją siedzibę ze Starego Miasta do nowego gmachu przy ul. Sienkiewicza. W 1985 roku rozpoczęto remont kapitalny ratusza. Planowano przebudować wnętrza pod kątem przystosowania obiektu do potrzeb Muzeum Technik Ceramicznych. 25 maja 1987 roku miała miejsce katastrofa budowlana ratusza – całkowicie zawaliła się gotycka wieża, niszcząc całą północną część budynku. Do 2008 roku trwała odbudowa.
Obiekty.
W obrębie osiedla znajdują się m.in.:
Ulice.
Osiedle Stare Miasto obejmuje ulice:

</doc>
<doc id="510276" url="https://pl.wikipedia.org/wiki?curid=510276" title="Wrzód żołądka">
Wrzód żołądka



</doc>
<doc id="510278" url="https://pl.wikipedia.org/wiki?curid=510278" title="Blake Lively">
Blake Lively

Blake Lively, właśc. Blake Ellender Brown (ur. 25 sierpnia 1987 w Los Angeles) – amerykańska aktorka. Występowała w serialu "Plotkara" oraz filmach "Stowarzyszenie wędrujących dżinsów", "Green Lantern" czy "Wiek Adaline".
Dzieciństwo.
Jest córką Erniego Browna i Elaine Lively. Ernie Lively jest aktorem i reżyserem. Elaine Lively również związana jest z przemysłem filmowym – pracuje jako dziecięca agentka i menedżerka. Blake jest najmłodsza z piątki rodzeństwa – ma dwóch starszych braci (Erica i Jasona) i dwie starsze siostry (Lori i Robyn). Całe rodzeństwo również poświęciło się aktorstwu, tak jak ich ojciec. W wieku 5 lat Blake udała się na casting do roli Natalie Hillard w filmie "Pani Doubtfire" z Robinem Williamsem, przegrała w finałowej rywalizacji z Marą Wilson. W 1998 roku wystąpiła w muzycznym filmie "Sandman" w reżyserii swojego ojca, jednak nie zachęciło jej to do dalszych działań w aktorstwie. W latach 2001–2005 Blake studiowała w szkole średniej w Burbank High. Pełniła funkcję przewodniczącej klasy, należała do grupy cheerleaderek oraz uczęszczała na zajęcia chóru szkolnego. Lively w jednym z wywiadów przyznała, że przez cały okres swojej edukacji uczęszczała do 13 różnych szkół. Jej marzeniem było studiować na Uniwersytecie Stanford.
Kariera.
Powrót do aktorstwa.
W 2005 roku brat Blake postanowił przedstawić siostrę swojemu agentowi. Eric Lively był przekonany o talencie siostry i namówił ją na casting do młodzieżowego filmu "Stowarzyszenie wędrujących dżinsów". Swoją premierę w 2006 roku miała komedia "Przyjęty". Blake zagrała w filmie główną rolę kobiecą u boku takich aktorów jak Jonah Hill, Justin Long oraz Kellan Lutz. Kolejnym dorobkiem filmowym był horror "Śmiertelna wyliczanka", w którym Blake zagrała niewielką rolę, ale wystąpiła wraz ze swoją siostrą, ojcem i szwagrem. W 2007 roku w kinach ukazał się film "Elvis i Anabelle".
Plotkara.
W 2007 roku stacja The CW wystartowała z nowym serialem "Plotkara", na podstawie serii książek Cecily von Ziegesar o tym samym tytule, gdzie Blake wcieliła się w rolę Sereny van der Woodsen. Serial szybko zdobył popularność wśród widzów. Nie tylko z powodu przedstawionej historii, ale przykuwał uwagę głównie z powodu elementów stylistycznych. Widzowie chętnie inspirowali się stylem ubioru bohaterów, do tego stopnia, że dzień po emisji odcinka każdy element stroju znikał ze sklepowych półek.Dzięki serialowi Blake zdobyła rozgłos i popularność. Emisja serialu zakończyła się po 6 sezonach pod koniec 2012 roku. Rola Sereny van der Woodsen przyniosła jej wiele nominacji do nagród, w tym People’s Choice oraz Teen Choice.
Powrót na duży ekran.
W 2009 roku dołączyła do gwiazdorskiej obsady dwóch produkcji: romantycznego i nowelowego filmu "Zakochany Nowy Jork" (segment "Brett Ratner") oraz dramatu "Prywatne życie Pippy Lee".
W 2010 roku Lively wzięła udział w castingu do filmu "Miasto złodziei", w reżyserii Bena Afflecka. Akcja filmu miała rozgrywać się w Bostonie, dlatego reżyser szukał aktorów, którym uda się zidentyfikować z tutejszym stylem bycia i akcentem. Gdy na castingu pojawiła się Blake i odczytała swoją kwestię, brzmiała tak autentycznie, że Affleck zapytał ją, w której części Bostonu się wychowała – tak naprawdę Lively urodziła się i dorastała w Kalifornii. W ramach przygotowań do roli została poproszona przez reżysera o zapoznanie się z mieszkańcami Charlestown. Aktorka spędziła miesiąc identyfikując się z nimi oraz odwiedzając ich mieszkania i bary.
W czerwcu 2011 roku odbyła się premiera filmu "Green Lantern", w rolach głównych wystąpili Blake Lively oraz Ryan Reynolds. O rolę Carol Ferris, aktorka walczyła z Keri Russell, Evą Green, Jennifer Garner i Diane Kruger.
W filmie "Prowincjuszka" Lively zagrała u boku Chloë Grace Moretz, Juliette Lewis, Aleca Baldwina oraz Eddiego Redmayne. Pierwotnie rolę Glendy miała zagrać Kirsten Dunst, ale odrzuciła ją z powodu konfliktów w harmonogramie. W 2012 roku Blake wystąpiła w filmie "". Film przy budżecie 45 mln $ zarobił 82 mln $ i uzyskał przeciętne opinie krytyków. W 2015 roku odbyła się premiera filmu "Wiek Adaline", w którym Lively wciela się w postać młodej kobiety, która wskutek wypadku przestaje się starzeć. Blake nie była główną kandydatką do roli w tym filmie, jednak twórcy zdecydowali się na zatrudnienie jej po tym, jak z roli zrezygnowały kolejno Katherine Heigl oraz Natalie Portman. Film uzyskał przychód 65 mln $ przy budżecie 25 mln $.
Rok 2016 Blake rozpoczęła od filmu "Śmietanka towarzyska" w reżyserii Woody’ego Allena. Kilka miesięcy później w kinach pojawił się dramat "183 metry strachu". Film pomimo niskiego budżetu (17 mln $), okazał się hitem kasowym zarabiając na całym Świecie prawie 120 mln $. Kolejny film w filmografii aktorki okazał się finansową klapą. Zysk na całym Świecie z dramatu "Widzę tylko ciebie" to zaledwie 678 tysięcy $ przy budżecie 30 mln $.
Po dwóch latach przerwy w aktorstwie, w 2018 roku Lively wystąpiła wraz z Anną Kendrick w filmie "Zwyczajna przysługa". Film opowiada o śledztwie prowadzonym przez kobietę po zaginięciu jej przyjaciółki. Obraz zebrał pozytywne opinie wśród recenzentów, uzyskując średnią ocen 67/100 na portalu metacritic. Finalnie film zarobił na całym świecie ponad 97 mln $ przy budżecie 20 mln $. W 2020 roku zagrała główną rolę w filmie "Sekcja rytmiczna".
Życie prywatne.
Jest protestantką wyznania baptystycznego.
Na początku kariery jej partnerem był Kelly Blatz. Na planie "Plotkary", zaczęła się spotykać z Pennem Badgley, z którym była w związku przez kolejne trzy lata. Później przez pięć miesięcy spotykała się z Leonardo DiCaprio. W 2011 na planie filmu "Green Lantern" poznała swojego przyszłego męża Ryana Reynoldsa, z którym wzięła ślub we wrześniu 2012. Mają trzy córki: James (ur. 2014), Inez (ur. 2016) oraz Betty (ur. 2019).

</doc>
<doc id="510279" url="https://pl.wikipedia.org/wiki?curid=510279" title="Wrzód dwunastnicy">
Wrzód dwunastnicy



</doc>
<doc id="510280" url="https://pl.wikipedia.org/wiki?curid=510280" title="Choroba wrzodowa żołądka i dwunastnicy">
Choroba wrzodowa żołądka i dwunastnicy



</doc>
<doc id="510281" url="https://pl.wikipedia.org/wiki?curid=510281" title="Iguanodont">
Iguanodont



</doc>
<doc id="510283" url="https://pl.wikipedia.org/wiki?curid=510283" title="Lepisosteidae">
Lepisosteidae



</doc>
<doc id="510285" url="https://pl.wikipedia.org/wiki?curid=510285" title="Pistolet AMT Government">
Pistolet AMT Government

AMT Government – produkowany przez zakłady Arcadia Machine &amp; Tool klon pistoletu Colt M1911. W odróżnieniu od oryginału wykonywany wyłącznie ze stali nierdzewnej i był wyposażony w spust szkieletowy. Pistolet był do 1985 roku sprzedawany jako "Combat Government".

</doc>
<doc id="510286" url="https://pl.wikipedia.org/wiki?curid=510286" title="Niszczukowate">
Niszczukowate



</doc>
<doc id="510287" url="https://pl.wikipedia.org/wiki?curid=510287" title="Lepisosteiformes">
Lepisosteiformes



</doc>
<doc id="510289" url="https://pl.wikipedia.org/wiki?curid=510289" title="Semionotiformes">
Semionotiformes



</doc>
<doc id="510290" url="https://pl.wikipedia.org/wiki?curid=510290" title="Zespół gitar elektrycznych">
Zespół gitar elektrycznych

Zespół gitar elektrycznych – album zespołu Voo Voo.
Opis.
W dyskografii zespołu jest to płyta chronologicznie wydana jako szósta w 1991 roku, choć została nagrana jako czwarta w 1987 roku. Na płycie wyjątkowo nie ma stałego członka zespołu Mateusza Pospieszalskiego (według opisu na płycie jest on „nieobecny, usprawiedliwiony”), który według Wojciecha Waglewskiego wyjechał z zespołem Maanam na zagraniczny występ do Danii lub Finlandii w czasie nagrywania płyty. Wszystkie teksty i kompozycje Wojciecha Waglewskiego z wyjątkiem utworu „Riders on the Storm” zespołu The Doors.
Pierwsze wydanie na cd ukazało się w 1991 roku nakładem Digitonu nr katalogowy DIG 105, tłoczone w Niemczech (made in Germany), dodruk z tym samym numerem katalogowym został dokonany w Austrii (Koch International). Obie edycje uważane są powszechnie za wydania pierwsze, choć wśród archiwistów tłoczenie z czarnym logo zespołu (na samej cd) wskazuje na wydanie, może nie promocyjne, ale bardzo rzadkie.
W 2013 roku reaktywowany Klub Płytowy Razem wydał limitowaną (około 500 sztuk) reedycję albumu w formie digipaku z okładką różniącą się od tej z pierwszego wydania płyty – obecna okładka została zaprojektowana dla winylowej edycji płyty w 1988 roku przez Mirosława Makowskiego, jednak z powodu upadku wydawnictwa wersja LP nigdy się nie ukazała. Nagrania nie zostały poddane remasteringowi.

</doc>
<doc id="510293" url="https://pl.wikipedia.org/wiki?curid=510293" title="Aglomeracja poznańska">
Aglomeracja poznańska

Aglomeracja poznańska – aglomeracja monocentryczna w zachodniej Polsce, w województwie wielkopolskim, obejmująca miasto centralne Poznań oraz okoliczne zurbanizowane gminy.
W zależności od koncepcji i przyjętych kryteriów delimitacji obszarów liczba ludności zamieszkującej aglomerację wynosi od ponad 0,8 mln do 1,18 mln osób.
Według koncepcji przedstawiających zakres obszarowy aglomeracja poznańska obejmuje powierzchnię od 2161,8 do 3719 km².
Miasta zaliczane do aglomeracji poznańskiej: Poznań, Swarzędz, Luboń, Mosina, Puszczykowo, Pobiedziska, Kórnik, Murowana Goślina, Stęszew, Kostrzyn, Buk, Oborniki, Szamotuły i Śrem.
Koncepcje aglomeracji poznańskiej.
Aglomeracja według P. Swianiewicza i U. Klimskiej.
W 2005 r. Paweł Swianiewicz oraz Urszula Klimska wyznaczyli obszar aglomeracji poznańskiej obejmującej Poznań oraz wszystkie 17 gmin w powiecie poznańskim. Obszar ten w 2002 r. zamieszkiwało 846 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002 r.), współczynnik zatrudnienia związany z natężeniem dojazdów.
Zgodnie z tą koncepcją obszar aglomeracji poznańskiej obejmuje powierzchnię 2161,8 km², który w 2021 r. zamieszkiwało 979,2 tys. osób.
Aglomeracja według J. Paryska.
W 2008 r. Jerzy Jan Parysek przedstawił, że w skład aglomeracji poznańskiej wchodzą okoliczne miasta i wsie Poznania, w tym: Luboń, Swarzędz, Mosina, Murowana Goślina, Puszczykowo i inne miejscowości. Podał, że obszar aglomeracji zamieszkiwało ponad 800 tys. osób.
Inne koncepcje.
Wiele publikacji podaje liczbę mieszkańców aglomeracji, nie przedstawiając zarazem jego zakresu obszarowego:
Współpraca samorządów, związki samorządów.
15 maja 2007 r. w Sali Renesansowej poznańskiego ratusza podpisano "Porozumienie o współpracy pomiędzy samorządami aglomeracji poznańskiej". Na mocy tego porozumienia powołano Radę Aglomeracji będącą stałą konferencją wójtów i burmistrzów gmin powiatu poznańskiego oraz Prezydenta Poznania i starosty powiatu poznańskiego. W czerwcu 2008 r. do porozumienia przystąpiły gminy: Śrem i Szamotuły, zaś w dniu 28 listopada 2008 porozumienie podpisały także władze gminy Skoki.
Gospodarka Odpadami Aglomeracji Poznańskiej.
30 września 2010 r. powstał związek międzygminny "Gospodarka Odpadami Aglomeracji Poznańskiej" zrzeszający 9 gmin: Buk, Czerwonak, Kleszczewo, Kostrzyn, Murowana Goślina, Oborniki, Pobiedziska, Poznań, Swarzędz. Przedmiotem działalności jest współpraca samorządów w zakresie gospodarki odpadami.
Transport Aglomeracji Poznańskiej.
Od 9 listopada 2010 r. władze Poznania, gminy Dopiewo, Lubonia, gminy Mosina, Puszczykowa są w trakcie ustanowienia związku międzygminnego "Transport Aglomeracji Poznańskiej". Związek ma być nowym organizatorem transportu zbiorowego na terenie gmin go tworzących.
Zarząd Transportu Miejskiego w Poznaniu organizujący komunikację miejską w Poznaniu wyznaczył strefę taryfową B, która obejmuje 38 podmiejskich miejscowości oraz strefę C, która obejmuje kolejne 25 miejscowości. PKP Polskie Linie Kolejowe S.A. usprawnią podróżowanie w obrębie aglomeracji poznańskiej. Przeprowadzona modernizacja taboru kolejowego, umożliwi pociągom rozwijać prędkości do 100 km/h.
Metropolia Poznań.
18 lutego 2011 r. odbyło się spotkanie założycielskie stowarzyszenia "Metropolia Poznań", które powstało na bazie Rady Aglomeracji Poznańskiej działającej powstało w oparciu porozumienie z 2007 r. Stowarzyszenie podjęło sobie za cel wspierać idee samorządu terytorialnego oraz chronić wspólne interesy członków stowarzyszenia, a w szczególności wspierać rozwój społeczno-gospodarczy aglomeracji poznańskich oraz współpracę gmin i powiatów.
Członkami stowarzyszenia Metropolia Poznań są władze Poznania, powiatu poznańskiego oraz władze samorządowe gmin: Buk, Czerwonak, Dopiewo, Kleszczewo, Komorniki, Kostrzyn, Komorniki, Luboń, Mosina, Murowana Goślina, Oborniki, Pobiedziska, Puszczykowo, Rokietnica, Skoki, Stęszew, Suchy Las, Swarzędz, Szamotuły, Śrem, Tarnowo Podgórne.
Obszar metropolitalny Poznania.
Według programu ESPON obszar metropolitalny Poznania jest Europejskim Metropolitalnym Obszarem Wzrostu tzw. MEGA (ang. "Metropolitan European Growth Areas"). Obszar ten został scharakteryzowany jako słabo wykształcona metropolia (ang. "weak MEGA").
Według "Koncepcji Przestrzennego Zagospodarowania Kraju 2030" z 2011 r. Poznań jest przedstawiany jako 1 z 10 ośrodków metropolitalnych w Polsce. W koncepcji zwrócono uwagę, że Poznań ma słabo rozwinięte funkcje metropolitalne w porównaniu do miast podobnej wielkości z Europy Zachodniej, w związku z tym Poznań ujęto jako ośrodek metropolitalny (wymóg ustawowy) na podstawie kryteriów odnoszących się głównie do funkcji w systemie osadniczym kraju. Granice obszarów metropolitalnych nie zostały jeszcze wytyczone przez właściwe zespoły rządowo-samorządowe.

</doc>
<doc id="510298" url="https://pl.wikipedia.org/wiki?curid=510298" title="Tom Ford">
Tom Ford



</doc>
<doc id="510302" url="https://pl.wikipedia.org/wiki?curid=510302" title="Jim">
Jim



</doc>
<doc id="510307" url="https://pl.wikipedia.org/wiki?curid=510307" title="Osiedle Płaszczyzna (Koło)">
Osiedle Płaszczyzna (Koło)

Osiedle Płaszczyzna w Kole – jedno z czterech osiedli w mieście, położone w jego wschodniej części, na prawym brzegu rzeki Warty. Zamieszkiwane przez 2070 mieszkańców (2004).
Granice administracyjne.
Granice osiedla wyznacza ulica Sienkiewicza (północną i zachodnią), rzeka Warta (południową) oraz granice administracyjne miasta Koła (wschodnią). Płaszczyzna graniczy z osiedlami Przedmieście Warszawskie oraz Stare Miasto, a także miejscowościami Powiercie-Kolonia, Leśnica i Chojny położonymi w gminie Koło oraz Ruszkowem Drugim położonym na terenie gminy Kościelec.
Administracyjnie osiedle położone jest na terenie trzech kolskich parafii rzymskokatolickich. Znaczny obszar przynależy do parafii Świętego Bogumiła, jedynie tereny położone po wschodniej stronie ul. Rawity-Witanowskiego należą do parafii Błogosławionych 108 Męczenników w Powierciu oraz położone tam fragmenty ulic Łąkowej i Żeromskiego - do parafii Podwyższenia Krzyża Świętego.
Historia.
Płaszczyzna początkowo była niewielką wsią położoną na prawym brzegu Warty nieopodal miasta Koła. Prawdopodobnie w XVII lub XVIII wieku została włączona w granice administracyjne miasta. W XIX wieku na skraju osiedla, przy ulicy Sienkiewicza rozpoczęto sadzenie dzisiejszego Parku im. Stanisława Moniuszki. W latach 20. XX wieku wybudowano obok potężny gmach Szkoły Podstawowej nr 1. Do wybuchu II wojny światowej między ulicami 3 Maja i Narutowicza znajdował się cmentarz żydowski. Swoje dzisiejsze znaczenie uzyskała po 1945 roku, kiedy na Placu Narutowicza rozpoczęto organizację targów (we wtorki i piątki) oraz jarmarków (w pierwszy czwartek miesiąca). W latach 1962–1970 realizowano budowę gmachu Miejskiego Domu Kultury przy ul. Słowackiego. Tuż obok - na miejscu dawnej żydowskiej nekropolii - powstał basen. Pływalnię zamknięto po jednym sezonie użytkowania. 
W 1992 roku z gmachu przy ul. Szkolnej wyprowadzono Liceum Ogólnokształcące, którego miejsce w 1999 roku zajęło Gimnazjum nr 1. W 1995 roku otwarto obwodnicę miasta, przebiegającą przez wschodnie krańce osiedla. 29 sierpnia 2003 roku bp włocławski Wiesław Mering wydzielił z parafii Podwyższenia Krzyża Świętego ośrodek duszpasterski obejmujący obszar Płaszczyzny. 5 października 2005 roku miała miejsce erekcja parafii Świętego Bogumiła, której świątynia parafialna wznoszona jest przy ul. Konopnickiej. 16 września 2007 roku nastąpiło otwarcie hali sportowej zlokalizowanej przy ul. Szkolnej, w sąsiedztwie Parku im. Stanisława Moniuszki. W 2009 roku oddano do użytku nowe boiska sportowe.
Obiekty.
W obrębie osiedla znajdują się m.in.:
Ulice.
Osiedle Płaszczyzna obejmuje ulice:

</doc>
<doc id="510308" url="https://pl.wikipedia.org/wiki?curid=510308" title="Atractosteus">
Atractosteus

Atractosteus – rodzaj ryb niszczukokształtnych.
Klasyfikacja.
Gatunki zaliczane do tego rodzaju:

</doc>
<doc id="510310" url="https://pl.wikipedia.org/wiki?curid=510310" title="Andy Green">
Andy Green

Andy Green (ur. 30 lipca 1962) – brytyjski pilot Royal Air Force, rekordzista świata w prędkości osiągniętej na lądzie i pierwsza osoba, która przekroczyła prędkość dźwięku na lądzie.
Życiorys.
25 września 1997 w samochodzie Thrust SSC pobił poprzedni rekord na pustyni Black Rock w Stanach Zjednoczonych, osiągając prędkość 1149,3 km/h. 15 października osiągnął 1227,985 km/h jako pierwszy przekraczając pojazdem poruszającym się po lądzie barierę dźwięku (1,02 Ma).
Jest kierowcą samochodu Bloodhound LSR, stworzonego, by pobić rekord, który ustanowił Thrustem SSC.

</doc>
<doc id="510311" url="https://pl.wikipedia.org/wiki?curid=510311" title="Lepisosteus">
Lepisosteus

Lepisosteus – rodzaj ryb niszczukokształtnych (Lepisosteiformes).
Etymologia: gr. "lepis, -idos" = łuska + "osteon" = kość
Klasyfikacja.
Gatunki zaliczane do tego rodzaju:

</doc>
<doc id="510315" url="https://pl.wikipedia.org/wiki?curid=510315" title="Pistolet AMT On Duty">
Pistolet AMT On Duty

On Duty – amerykański pistolet samopowtarzalny z mechanizmem spustowym DAO produkowany przez firmę Galena Industries pod marką AMT. Początkowo produkowany w wersjach kalibru 9 mm Parabellum i .40 S&amp;W, od 1994 roku także w wersji kalibru .45 ACP. Produkcję pistoletu On Duty zakończono w 1996 roku.

</doc>
<doc id="510318" url="https://pl.wikipedia.org/wiki?curid=510318" title="Marathon des Sables">
Marathon des Sables

Marathon des Sables (w skrócie MDS), Maraton Piasków – ultramaraton odbywający się na Saharze na południu Maroka od 1986 roku.
Uczestnicy biegu w ciągu siedmiu dni pokonują około 230 km (impreza odbywa się zawsze na Saharze, ale co roku zmienia się plan biegu). Muszą nieść ze sobą cały sprzęt, ubrania i jedzenie. Organizatorzy dostarczają im od 9 do 10,5 (najdłuższe etapy) litrów wody na każdy dzień zmagań, zapewniają opiekę medyczną i namioty. Żywność na cały tydzień zawodnik musi przygotować przed startem. Bieg jest sześcioetapowy, przy czym jeden z etapów jest maratoński. Najdłuższy etap ma około 80 kilometrów, dlatego rozgrywa się w przeciągu dwóch dni, wliczając w to noc. Maksymalny czas w jakim zawodnik musi pokonać ten etap wynosi 34 godziny. Najszybsi zawodnicy przebywają ten dystans w ciągu jednego dnia, dzięki czemu mogą dłużej odpocząć przed kolejnym etapem. Ostatni etap o dystansie około 22 kilometrów w przeciwieństwie do innych odbywa się częściowo na regularnych drogach. Tam zawodnicy mogą się spodziewać wsparcia publiczności, co nie zdarza się na innych etapach. Maraton piasków jest uznawany za najcięższą konkurencję tego typu.
Dotychczas blisko 11000 uczestników wzięło udział w maratonie piasków. Najstarszy zawodnik miał 78 lat, a najmłodszy 16. Nad bezpieczeństwem biegaczy czuwa około 50 lekarzy, mimo to w historii imprezy zdarzały się przypadki śmiertelne. 
Wielokrotnym zwycięzcą biegu był Marokańczyk Lahcen Ahansal.
Wzięcie udziału w imprezie kosztuje około 5000 $.
Pierwszym Polakiem w MDS był Stefan Stefański, który startując w szesnastej edycji w 2001 roku zajął osiemnaste miejsce.

</doc>
<doc id="510319" url="https://pl.wikipedia.org/wiki?curid=510319" title="Stanisław Soyka">
Stanisław Soyka



</doc>
<doc id="510320" url="https://pl.wikipedia.org/wiki?curid=510320" title="Indywidualne Mistrzostwa Polski na Żużlu 2006">
Indywidualne Mistrzostwa Polski na Żużlu 2006

Indywidualne Mistrzostwa Polski na żużlu – coroczny cykl turniejów mających wyłonić najlepszych polskich żużlowców. W sezonie 2006 IMP składają się z 4 ćwierćfinałów, 2 półfinałów i finału. Najlepsi zawodnicy z poprzedniego sezonu są rozstawieni od półfinałów.
Tytułu Mistrza Polski bronił 22-letni Janusz Kołodziej, srebrnego medalu Tomasz Gollob, a brązowego jego starszy brat Jacek.
Ćwierćfinały.
Poznań.
W półfinale w Rawiczu oprócz pierwszej szóstki, wystąpią rozstawieni: Janusz Kołodziej oraz Rune Holta.
Łódź.
Łódź, 25 maja 2006
Zmiany na liście startowej:
W półfinale w Lublinie oprócz pierwszej szóstki, wystąpią rozstawieni: Robert Kościecha oraz Marcin Rempała.
Grudziądz.
Grudziądz, 25 maja 2006
Zmiany na liście startowej:
W półfinale w Rawiczu oprócz pierwszej piątki, wystąpią rozstawieni: Piotr Protasiewicz, Tomasz Gollob oraz Jarosław Hampel.
Opole.
Opole, 25 maja 2006
Zmiany na liście startowej:
W półfinale w Lublinie oprócz pierwszej szóstki, wystąpią rozstawieni: Jacek Gollob oraz Krzysztof Kasprzak.
Półfinały.
Lublin.
Lublin, 29 czerwca 2006 (17:00)
Rawicz.
Rawicz, 29 czerwca 2006
Finał.
Tarnów, 15 sierpnia 2006 (19:00)

</doc>
<doc id="510323" url="https://pl.wikipedia.org/wiki?curid=510323" title="Purwodadi">
Purwodadi

Purwodadi - miasto w Indonezji na Jawie w prowincji Jawa Środkowa nad rzeką Lusi; 159 tys. mieszkańców (2006); ośrodek administracyjny dystryktu "Grobogan".
Ośrodek regionu rolniczego (uprawa ryżu, kukurydzy); przemysł spożywczy.

</doc>
<doc id="510326" url="https://pl.wikipedia.org/wiki?curid=510326" title="Royal Australian Air Force">
Royal Australian Air Force

Royal Australian Air Force (RAAF, z ang. "Królewskie Australijskie Siły Powietrzne") – oficjalna nazwa wojskowych sił powietrznych Australii. RAAF powstał w marcu 1914 r. początkowo jako "Australian Flying Corps" podlegając armii australijskiej, ale już 31 marca 1921 został wyodrębniony jako niezależna formacja wojskowa. Mottem RAAFu jest łacińskie zdanie "Per Ardua ad Astra" ("Przez trudy do gwiazd").
I wojna światowa.
Już na samym początku I wojny światowej w końcu 1914 roku Australian Flying Corps wysłało swoje samoloty do walk z Niemcami w Nowej Gwinei. Jednak nie zostały one użyte w walce z powodu szybkiego zwycięstwa sprzymierzonych. Pierwsze loty bojowe zostały wykonane na terenie Iraku 27 maja 1915 roku przez Mesopotamian Half Flight – jednostkę składającą się z 3 samolotów. Wkrótce jednostki australijskie zostały użyte do walk w Egipcie, Palestynie oraz we Francji. Brały czynny udział w walkach do zakończenia wojny. W końcu 1918 roku na froncie zachodnim działały 4 eskadry AFC. W ich szeregach służyło łącznie 75 asów myśliwskich.
II wojna światowa.
W Europie i Afryce Północnej.
W roku 1939, na samym początku II wojny światowej, Australia przystąpiła do wspólnego systemu treningowego Wspólnoty Narodów, zgodnie z którym załogi odbywały wstępne szkolenie w Australii, by następnie udać się do Kanady dla odbycia bardziej zaawansowanych treningów. Ogółem w Wielkiej Brytanii i Afryce Północnej służyło dziewiętnaście dywizjonów bombowych, myśliwskich, rozpoznawczych i innych RAAF. Około 9% personelu, służącego pod dowództwem RAF w Europie i w basenie Morza Śródziemnego, stanowili piloci i obsługa naziemna RAAF.
Wobec tego, że przemysł brytyjski był celem bombardowań Luftwaffe, rząd australijski powołał do życia Departament Produkcji Lotniczej (DAP), w celu zaopatrywania siły powietrzne Wspólnoty Brytyjskiej w budowane na miejscu (na czym ostatecznie skorzystał RAAF) zaprojektowane przez Brytyjczyków maszyny takie, jak na przykład samoloty torpedowe DAP Beaufort.
Na europejskim teatrze działań personel latający RAAF był szczególnie widoczny w formacjach bombowców RAF: reprezentowały one zaledwie 2% całego personelu RAAF w ciągu wojny, ale odnotowały aż 23% wszystkich, którzy polegli w akcji. Te dane statystyczne najlepiej ilustruje fakt, że przez 460 Dywizjon, latający głównie na bombowcach Vickers Wellington i Avro Lancaster, oficjalnie przewinęło się około 200 załóg, z czego śmierć poniosło 1018 ludzi, co wskazuje, iż dywizjon pięciokrotnie przestawał praktycznie istnieć.
Na Pacyfiku.
Początek wojny na Pacyfiku i szybkie postępy japońskich sił zbrojnych po raz pierwszy w historii stworzyły zagrożenie dla kontynentu australijskiego. RAAF był do tego zupełnie nieprzygotowany i nie miał wystarczających sił, by móc prowadzić równą walkę z napastnikami.
W roku 1941 i na początku 1942 wielu lotników RAAF z dywizjonów 21. i 453. brało udział w walkach brytyjskiego RAF w Chinach, na Malajach i w Indiach Holenderskich. Szczególnie alianccy piloci myśliwscy bili się dobrze mimo tego, że byli w mniejszości i musieli latać na przestarzałych samolotach, jak Brewster Buffalo.
Zaskakujący nalot na Darwin w dniu 19 lutego 1942 roku zmusił dowództwo do podjęcia zdecydowanych kroków. Część dywizjonów RAAF została wycofana z Europy, aczkolwiek znaczna ich liczba została tam do końca wojny. Braki w samolotach myśliwskich i szturmowych spowodowały konieczność przyjęcia budowanych w USA samolotów P-40 Kittyhawk oraz szybkiego zaprojektowania i produkcji pierwszego australijskiego samolotu bojowego CAC Boomerang. Kittyhawki RAAF Kittyhawks odegrały kluczową rolę w walkach o Nową Gwineę i Wyspy Salomona.
W czasie bitwy na Morzu Bismarcka importowane bombowce Bristol Beaufighter dowiodły swej przydatności w atakach z niskiego pułapu na wojska lądowe i marynarkę wojenną nieprzyjaciela. W końcowym okresie wojny Beaufightery były produkowane na miejscu przez DAP. Mimo że znacznie większe od japońskich myśliwców, Beaufightery miały też znacznie od nich większą szybkość.
Ciężkie bombowce RAAF to przede wszystkim 287 Liberatorów, które – startując z Australii i Nowej Gwinei – mogły, dzięki swemu zasięgowi, bombardować japońskie cele na Borneo i na Filipinach.
W roku 1945 RAAF otrzymał 500 myśliwców P-51 Mustang, które również wkrótce montowano i produkowano na miejscu. Pod koniec wojny, główna formacja operacyjna RAAF, 1 Skrzydło Lotnicze, liczyła ponad 18 000 osób personelu w 20 dywizjonach; była przeznaczona do wzięcia udziału w inwazji Wysp Japońskich (operacja „Downfall”). Podsumowując: około 20 tysięcy Australijczyków służyło – obok innych sił powietrznych Wspólnoty – w Europie. W sumie w RAAF służyło 216 900 mężczyzn i kobiet, z której to liczby 11 061 zginęło w walce.
RAAF obecnie.
Od 1971 roku jedna baza lotnicza w Malezji należy do RAAF w ramach porozumień wielostronnych pomiędzy członkami Brytyjskiej Wspólnoty Narodów. 
Obecnie największym wyzwaniem dla RAAF jest utrzymanie floty 100 myśliwców, gdyż taka liczba określa optymalną ilość dla zabezpieczenia północnej granicy kraju. Po zakończeniu modernizacji floty, samoloty używane będą wyłącznie z zakupów dokonanych w XXI wieku. 
Zastąpienie obecnych F/A-18 ma odbyć się przez "Joint Strike Fighter" (Lockheed Martin F-35 Lightning II) mimo to zamówiono jedynie 14 sztuk (dostawy 2017). Hornety powinny być planowanowo wycofane do 2018 roku. Kwestię wymiany floty komplikuje opóźnienie i wysoka cena F-35A. Dla wypełnienia luki po wycofaniu F/A-18A/B dokupiono 24 F/A-18F Super Hornet, które w służbie zastąpiły bombowce F-111C. Ostatecznie zamówiono 72 myśliwce Lockheed Martin F-35 Lightning II w celu zastąpienia Hornetów a ich dostawy potrwają do końca 2021 roku. Po ukończeniu tej fazy projektu RAAF nabędzie kolejne 28 sztuk (zwiększając liczbę tych maszyn do stu) co zastąpi flotę Super Horetów. Ostatecznie F/A-18F zostaną wymienione na F-35A pod koniec 2022 roku. Do tej pory dostarczono łącznie 25 myśliwców F-35, z czego 5 znajduje się w bazie w USA, które służą do szkolenia australijskich pilotów. 
Flotę patrolowych AP-3C Orion zastąpią Boeing P-8 Poseidon, oparte na B737 podobnie jak obecne Boeing 737 AEW&amp;C i BBJ. Lotnictwo transportowe opiera się na 8 C-17 Globemaster III, 12 C-130J Super Hercules oraz 10 C-27J Spartan, które zastąpią DHC-4 Caribou, dla zaoszczędzenia środków na zakup F-35A przyspieszono wycofanie C-130H.
Uroczyste przejęcie pierwszego C-27J odbyło się 30 czerwca 2015 roku w bazie w Richmond. W planach jest też zastąpienie treningowych PC-9 oraz pozyskanie większych BSL. W dniu 16 listopada 2016 roku Royal Australian Air Force odebrały pierwszy z ośmiu zamówionych patrolowców Boeing P-8A Poseidon mają one zastąpić maszyny Lockheed AP-3C Orion. W 2019 roku odebrano dwunastego Poseidona. Planowany jest zakup kolejnych 3 samolotów.
W 2015 roku rząd Australii zamówił 7 dronów patrolu morskiego/ZOP Northrop Grumman MQ-4C Triton, aby wesprzeć w działaniach flotę Poseidonów. Kolejnym krokiem było zamówienie kolejnych 55 maszyn, których dostawy potrwają do 2025 roku. Do tego zamówiono 16 dronów uderzeniowych MQ-9 Reaper, które ostateczną gotowość operacyjną osiągną w połowie 2021 roku. 
30 sierpnia 2016 roku został zakończony odbiór 24 śmigłowców MH-60R Seahawk. Wejdą one w skład 725. i 816. Eskadry, które służą na fregatach i niszczycielach rakietowych. Osiągnięcie gotowości bojowej planowane jest na rok 2020 i pozostanie w służbie do 2048 roku.
Rola i zadania.
Główne zadanie RAAF są opisane w postaci czterech punktów:
Podstawą dla Sił Powietrznych jest utrzymanie i używanie środków bojowych w przypadku zagrożenia dla bezpieczeństwa kraju w powietrzu i kosmosie. Zakres obowiązków uzupełniony jest przez akcje wsparcia dla misji humanitarnej, likwidacji skutków katastrof i klęsk żywiołowych, poszukiwania ratownicze oraz pomoc w obronie granic. Często są jednym z uczestników operacji połączonych czy koalicyjnych w lokalnych konfliktach zbrojnych lub operacjach antyterrorystycznych. Zachodzi potrzeba realizowania czterech zadań:
Do realizacji zadań przeznaczonych jest około 270 samolotów różnych typów i przeznaczenia. Pracuje przy tym około 14 200 osób wojskowych, 4400 rezerwistów i 770 cywilów. Jednostki położone są w dziewięciu bazach lotniczych i placówce obronnej w Australii i Malezji. 
Zaangażowanie z zadania.
Konflikty w których uczestniczył RAAF:
Misje pokojowe i pomoc humanitarna:
Operacje poza granicami kraju:
Organizacja.
Air Combat Group (ACG) - powstałe 7 lutego 2002 roku. Doszło do połączenia "Tactical Fighter Group" i "Strike Reconnaissance Group". Obowiązkiem jest wywalczenie i utrzymanie panowanie w powietrzu oraz atakowanie celów naziemnych i nawodnych. Ilość maszyn dla grupy wynosi około 120 samolotów i 2200 osób personelu. Baza znajduje się w: Williamtown, Amberley, Pearce i Tindal. W skład grupy wchodzą:
Air Mobility Group (AMG) - utworzona w lutym 1987 roku, z obecną nazwą od 1 kwietnia 2014 roku. Główne zadania to transport ludzi i sprzętu. Grupa liczy około 40 samolotów i 1400 personelu. Baza znajduje się w: Richmond, Amberley, Townsville, Fairbairn. W skład grupy wchodzą:
Air Movements Training Development (Jednostka Szkolenia i Rozwoju Transportu Lotniczego) - prowadzi szkolenie w zakresie transportu i opracowuje techniki, procedury i wyposażenie usprawniające transport. 
C-27J Spartan Transition Team (Zespół Przezbrojenia w C-27J) - zadaniem jego jest wprowadzenie do służby nowych samolotów C-27J.
Surveillance and Response (Grupa Obserwacji i Reagowania) - powstała 30 marca 2004 roku. Połączyły się "Martime Patrol Group" i "Surveliance and Control Group." Obowiązkiem jest zwiad, obserwacja i rozpoznanie nad morzem i lądem. Kierują ruchem lotniczym i nadzorują przestrzeń powietrzną oraz morską. Grupa liczy ponad 20 samolotów i 2300 personelu. Bazy znajdują się w: Williamtown, Townsville, Oakey, Amberley, Richmond, Nowra, East Sale, Edinburgh, Tindal oraz Darwin. W skład grupy wchodzą:
Aerospace Opeational Support Group (Grupa Lotniczo-Kosmicznego Wsparcia Operacyjnego) - powstała w 2003 roku. Obowiązki to wzmocnienie i poszerzenie możliwości bojowych Sił Powietrznych. Zapewniają wsparcie operacyjne. Grupa liczy 740 osób personelu z Sił Powietrznych (bez pozostałych rodzajów) i posiada kilka samolotów do testów. 
Development and Test Wing (Skrzydło Rozwoju i Badań) - zajmuje się testem wyposażenia i uzbrojenia lotniczego. W jej skład wchodzą:
Information Warfare Wing - koordynuje działania walk elektronicznej i dystrybucji informacji. W jej skład wchodzą:
Woomera Test Range - poligon doświadczalny na testy uzbrojenia i wyposażenia oraz inne badania i próby.
Air Force Training Group - powstała grupa 1 lipca 2006 roku z "Training Command". Obowiązkiem jej jest szkolenie personelu latającego i technicznego. Grupa liczy około 70 samolotów i 1100 osób personelu. Baza znajduje się w: Williams, Townsville, Amberley, Tamworth, Orchard, Wagga, East Sale oraz Pearce. W skład grupy wchodzą:
Combat Support Group (CSG) - Grupa Wsparcia Bojowego stworzona w 1987 roku. Jej obowiązkiem jest zabezpieczenie operacji lotniczych, przez organizację, obsługę i ochronę oraz pomoc techniczną. Posiadają około 5400 osób personelu. Jednostki stacjonują w: Amberley, Townsville, Williamtown, Richmond, East Sale, Edinburgh, Woomera, Pearce, Tindal, Darwin, Butterwoth. W skład grupy wchodzą:
Wyposażenie.
Przyszłe wyposażenie.
- Projekt Air 6000 faza 1- zakup 72 myśliwców Lockheed Martin F-35 Lightning II w celu zastąpienia myśliwców McDonnell Douglas F/A-18 Hornet.
- Projekt Air 6000 faza 2- dokupienie 28 myśliwców Lockheed Martin F-35 Lightning II w celu zastąpienia myśliwców Boeing F/A-18E/F Super Hornet.
- Projekt Air 7000 faza 2A- dokupienie 3 samolotów patrolu morskiego/ZOP Boeing P-8 Poseidon w celu ostatecznego zastąpienia samolotów Lockheed P-3 Orion 
- Projekt Air 7000 faza 2B- dokupienie 55 dronów patrolu morskiego/ZOP Northrop Grumman MQ-4C Triton i 16 dronów bojowych MQ-9 Reaper.
- Projekt Air 555 faza 1- zakup 4 uniwersalnych samolotów patrolowych/walki elektronicznej MC-55A Peregrine
W przeszłości.
Myśliwce
Samoloty bombowe
Rozpoznawcze/patrolowe
Transportowe
Użytkowe
Treningowe
Śmigłowce

</doc>
<doc id="510327" url="https://pl.wikipedia.org/wiki?curid=510327" title="RAAF">
RAAF



</doc>
<doc id="510333" url="https://pl.wikipedia.org/wiki?curid=510333" title="Prawo ulicy">
Prawo ulicy

Prawo ulicy (tytuł oryginalny: "The Wire", dosłownie: „podsłuch”) – amerykański serial kryminalny, którego akcja rozgrywa się w Baltimore. Wymyślony i tworzony przez pisarza i byłego reportera policyjnego Davida Simona serial emitowany był premierowo w Stanach Zjednoczonych przez płatną telewizję kablową HBO od 2 czerwca 2002 roku do 9 marca 2008 roku. Wyprodukowano łącznie 60 odcinków w pięciu seriach.
Emisja w Polsce.
W Polsce serial emitowały stacje TVN (dwie pierwsze serie w latach 2006–2007) i Cinemax (wszystkie serie w latach 2014–2015), a obecnie wszystkie odcinki dostępne są na internetowej platformie HBO GO.
Opis serialu.
Każda z serii "Prawa ulicy" skupia się na innym problemie związanym z Baltimore. W chronologicznym porządku są to: nielegalny handel narkotykami, funkcjonowanie portu morskiego, polityka samorządowa, system oświaty oraz upadek tradycyjnych mediów. W serialu wystąpili głównie aktorzy, którzy byli mało znani z innych swoich ról. Simon powiedział, że mimo etykiety serialu kryminalnego "The Wire" jest „w rzeczywistości o amerykańskich miastach i o tym, jak żyjemy ze sobą. O tym, jak instytucje wywierają wpływ na jednostki. Nieważne, czy ktoś jest policjantem, dokerem, dilerem narkotyków, politykiem, sędzią czy prawnikiem, musi godzić się na kompromisy i zmagać się z tym, czego chcą instytucje”.
Pomimo że serialowi udało się zdobyć jedynie skromną oglądalność i że nigdy nie otrzymał on żadnej ważnej nagrody, "Prawo ulicy" opisywane jest obecnie przez wielu krytyków jako najlepszy wyprodukowany kiedykolwiek serial telewizyjny i jedno z najważniejszych dzieł powstałych w pierwszej dekadzie XXI wieku.
Krytyka.
Serial zdobył wysokie uznanie krytyki po obu stronach Atlantyku. W czasopiśmie „Variety” napisano: „Gdy spisana zostanie historia telewizji, mało co dorówna "Prawu ulicy", serialowi tak niezwykle głębokiemu i ambitnemu, że smakowany może być jedynie przez nielicznych”. „The Daily Telegraph” ocenił, że nie tylko jest to „najprawdopodobniej najlepszy serial w historii telewizji”, ale zasługuje wręcz na porównanie z dziełami Dickensa i Dostojewskiego.
Spis odcinków.
Seria 1.
Akcja pierwszej serii skupia się na śledztwie przeciwko Avonowi Barksdale'owi – bossowi narkotykowemu, trzęsącemu częścią Baltimore.
Obejmuje 13 odcinków:
Seria 2.
Druga seria obejmuje zupełnie nowe śledztwo w sprawie polskiego naczelnika jednej z firm rozładunkowych w porcie w Baltimore – Franka Sobotki. Po części kontynuuje także wątki znane z pierwszej serii.
Odcinki sezonu II:
Seria 3.
W trzeciej serii akcja koncentruje się z powrotem na ulicy i organizacji Barksdale’a. Zakres fabuły został jednak rozszerzony do sceny politycznej miasta oraz „eksperymentu” jaki przeprowadził zbliżający się do końca swojej kariery major Howard „Bunny” Colvin, który decyduje się osiągnąć realną poprawę w dzielnicach miasta spychając gangi do wyznaczonych bezkarnych stref handlu narkotykami.
Seria 4.
W czwartej serii kontynuowany jest wątek polityczny z poprzedniego sezonu. Po aresztowaniach konkurentów na pierwszy plan wysuwa się bezwzględny boss gangu – Marlo Stanfield. Ponadto akcja skupia się na zjawisku rekrutacji młodzieży szkolnej do gangów narkotykowych.
Seria 5.
Piąta seria skupia się na wątku śledztwa wokół zabójstw popełnianych przez gang Marlo Stanfielda. Kontynuowany jest też wątek polityczny – nowy burmistrz idealista mierzy się z realiami rządzenia miastem w kryzysie. Twórcy serialu rozprawiają się też z upadającymi standardami w dziennikarstwie.

</doc>
<doc id="510334" url="https://pl.wikipedia.org/wiki?curid=510334" title="Niszczuka plamista">
Niszczuka plamista

Niszczuka plamista ("Lepisosteus oculatus") – gatunek ryby z rodziny niszczukowatych (Lepisosteidae).
Występowanie.
Ameryka Północna.
Opis.
Ryby te posiadają długie szczęki z licznymi zębami, pas ciemnych plam na ciele, płetwę brzuszną w połowie długości ciała. Płetwa odbytowa i grzbietowa umieszczone są z tyłu ciała. Ciało silnie wydłużone, ubarwienie ciemne. Długość ciała do 1,5 m.
Odżywianie.
Ryba drapieżna, żywi się różnymi gatunkami ryb i skorupiaków.
Znaczenie gospodarcze.
Niewielkie znaczenie gospodarcze, poławiana przez wędkarzy. Mięso smaczne. Hodowana również w odpowiednio dużych akwariach. W mniejszych można hodować tylko bardzo młode osobniki. Akwarium powinno być przeznaczone wyłącznie dla tego gatunku. Zbiornik powinien być luźno porośnięty z wolną przestrzenią do pływania.

</doc>
<doc id="510342" url="https://pl.wikipedia.org/wiki?curid=510342" title="Talang (ujednoznacznienie)">
Talang (ujednoznacznienie)



</doc>
<doc id="510344" url="https://pl.wikipedia.org/wiki?curid=510344" title="Postacie leków dermatologicznych">
Postacie leków dermatologicznych

Postacie leków dermatologicznych czyli postacie leków do stosowania miejscowego – formy leków przepisywanych do stosowania zewnętrznego, przygotowywane przez farmaceutę.

</doc>
<doc id="510347" url="https://pl.wikipedia.org/wiki?curid=510347" title="Żużel hutniczy">
Żużel hutniczy



</doc>
<doc id="510349" url="https://pl.wikipedia.org/wiki?curid=510349" title="Nabój .400 CorBon">
Nabój .400 CorBon

.400 CorBon – amerykański nabój pistoletowy skonstruowany przez Bo Clerke. Nabój .400 CorBon jest połączeniem przeszyjkowanej łuski naboju .45ACP z pociskiem kalibru 10,4 mm.

</doc>
<doc id="510354" url="https://pl.wikipedia.org/wiki?curid=510354" title="Bystrzyca (dopływ Nysy Kłodzkiej)">
Bystrzyca (dopływ Nysy Kłodzkiej)

Bystrzyca, Bystrzyca Kłodzka, Bystrzyca Łomnicka (niem. "Kressen Bach Weistritz", "Weistritz", Lominci-Beszterce) – potok w południowo-zachodniej Polsce, lewy dopływ Nysy Kłodzkiej. Ma długość około 25,5 km, a powierzchnię zlewni około 64 km².
Źródliskowe wypływy rzeki znajdują się w północnej części wierzchowiny Górach Bystrzyckich (Sudety Środkowe), na stokach Bieśca i Zbójnickiej Góry. Dolina Bystrzycy dzieli Góry Bystrzyckie na dwie części: północną i południową.
Miejscowości nad Bystrzycą:
Młoty, Wójtowice, Nowa Bystrzyca, Stara Bystrzyca i Bystrzyca Kłodzka (ujście).

</doc>
<doc id="510355" url="https://pl.wikipedia.org/wiki?curid=510355" title="Jurgielt">
Jurgielt

Jurgielt () – pensja roczna, od XVIII wieku termin o znaczeniu pejoratywnym, głównie dotyczący kwot wypłacanych przez obce rządy tzw. jurgieltnikom za popieranie ich interesów w Polsce.
1) zinstytucjonalizowana forma korupcji urzędników I Rzeczypospolitej przez mocarstwa ościenne w XVIII wieku. 
Jakkolwiek już w XVI wieku opłacanie polskich polityków przez inne państwa nie było niczym wyjątkowym, to pod koniec XVIII wieku wprowadzenie stałej pensji, wypłacanej przez ambasadę rosyjską stało się jednym z nieformalnych fundamentów ustrojowych Rzeczypospolitej. 
Jak ujawniły dokumenty ambasady rosyjskiej, zdobyte przez Polaków w czasie insurekcji warszawskiej 1794 – najbliższe otoczenie króla Stanisława Augusta Poniatowskiego: biskup Michał Roman Sierakowski, prymas Antoni Kazimierz Ostrowski (nawet jezuita Adam Tadeusz Naruszewicz), pobierało stałą pensję od ambasadora rosyjskiego. Ten materiał dowodowy doprowadził do skazania na karę śmierci przywódców konfederacji targowickiej.
Ukrytą formą oferowania korzyści majątkowych w zamian za służbę mogła być groźba cesarzowej Katarzyny II, która w czasie wojny polsko-rosyjskiej (1792) zagroziła Stanisławowi Augustowi, że jeżeli ten nie zaprzestanie walki, to ona nie spłaci wielomilionowych długów osobistych króla. Król Polski wkrótce przystąpił do Targowicy.
2) (staropolskie) roczna wysokość żołdu. 

</doc>
<doc id="510357" url="https://pl.wikipedia.org/wiki?curid=510357" title="Pasta (farmaceutyka)">
Pasta (farmaceutyka)

Pasta (łac. "pasta") − postać leku do stosowania zewnętrznego, będąca mieszaniną bardzo miałko sproszkowanych substancji stałych oraz podłoża maściowego. Pasty są szczególnym rodzajem maści-zawiesin, zawierającym co najmniej 40% substancji stałej, nierozpuszczalnej w podłożu. Ze względu na wysokie stężenie substancji stałej pasty charakteryzują się większą spoistością i twardszą konsystencją. 
Najczęściej sporządza się pasty z substancjami ściągającymi i adsorbującymi, takimi jak:
Pasty tego typu stosuje się w leczeniu wilgotnych chorób skóry np. egzem i liszajów.
Popularne są również pasty przeciwbakteryjne i przeciwzapalne, zawierające między innymi:
W produkcji past, wskazane jest zastosowanie homogenizacji, w celu równomiernego rozmieszczenia składników.

</doc>
<doc id="510359" url="https://pl.wikipedia.org/wiki?curid=510359" title="Pistolet AMT Accelerator">
Pistolet AMT Accelerator

Accelerator – amerykański pistolet samopowtarzalny produkowany przez firmę Galena Industries pod marką AMT, przeznaczony do polowań na drobną zwierzynę i strzelania sylwetkowego. Acelerator jest wersją pistoletu AMT Hardballer Longside przystosowana do zasilania nabojami .400 CorBon.
Opis.
AMT Accelerator jest bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzący w wyżłobienie w zamku. Odryglowanie zapewnia łącznik odryglowujący lufy.
Mechanizm spustowy bez samonapinania z kurkowym mechanizmem uderzeniowym,
co oznacza konieczność napinania kurka po każdym wystrzale. Skrzydełko bezpiecznika znajduje się na szkielecie. Dodatkowo pistolet wyposażony jest w bezpiecznik chwytowy
Accelerator jest zasilany z wymiennego, jednorzędowego magazynka pudełkowego o pojemności 7 naboi umieszczonego w chwycie. Zatrzask magazynka po lewej stronie chwytu.
Lufa gwintowana.
Przyrządy celownicze regulowane (muszka i szczerbinka).

</doc>
<doc id="510361" url="https://pl.wikipedia.org/wiki?curid=510361" title="Jurgieltnik">
Jurgieltnik



</doc>
<doc id="510362" url="https://pl.wikipedia.org/wiki?curid=510362" title="Talang">
Talang

Talang () – czynny wulkan na Sumatrze w Indonezji, w górach Barisan; zaliczany do stratowulkanów. Wysokość 2597 m n.p.m. (według niektórych źródeł 2575 m).
Na zboczach wulkanu znajdują się dwa niewielkie jeziora kraterowe (większe nosi nazwę Talang), a w pobliżu także dwa duże jeziora – Dibawah i Diatas. Aktywność wulkaniczna notowana od 1833 r.; ostatnia erupcja w 2007 r.

</doc>
<doc id="510370" url="https://pl.wikipedia.org/wiki?curid=510370" title="Speedway World Cup 2006">
Speedway World Cup 2006



</doc>
<doc id="510371" url="https://pl.wikipedia.org/wiki?curid=510371" title="Żużel Thomasa">
Żużel Thomasa



</doc>
<doc id="510372" url="https://pl.wikipedia.org/wiki?curid=510372" title="Terminator Bydgoszcz">
Terminator Bydgoszcz



</doc>
<doc id="510373" url="https://pl.wikipedia.org/wiki?curid=510373" title="Baza Bydgoszcz">
Baza Bydgoszcz



</doc>
<doc id="510374" url="https://pl.wikipedia.org/wiki?curid=510374" title="Marcin Jędrzejewski (żużlowiec)">
Marcin Jędrzejewski (żużlowiec)

Marcin Jędrzejewski (ur. 10 kwietnia 1987 w Tucholi) – polski żużlowiec.
Licencję żużlową zdał w 2003 na torze leszczyńskiej Unii. W lidze w drużynie Polonii zadebiutował podczas meczu derbowego z Apatorem Toruń, w którym podczas próby toru miał upadek. W Polonii startował do sezonu 2009 włącznie, a przed sezonem 2010 przeniósł się do startującego w II lidze Orła Łódź. W sezonie 2020 był zawodnikiem Wilków Krosno. W sezonie 2021 występował w zespole MSC Wölfe Wittstock, zaś w sezonie 2022 został zawodnikiem ŻKS Polonia Piła.

</doc>
<doc id="510375" url="https://pl.wikipedia.org/wiki?curid=510375" title="Ropa (medycyna)">
Ropa (medycyna)

Ropa () – gęsta, mętna i lepka ciecz o odczynie alkalicznym, powstająca w wyniku procesu zapalnego spowodowanego miejscowym zakażeniem bakteryjnym. Często charakteryzuje się ostrym, nieprzyjemnym zapachem. Jej zabarwienie zależy od źródła stanu zapalnego i najczęściej jest żółte, brunatne, zielonkawe, brudnobiałe, a czasami nawet niebieskie (w przypadku zakażenia pałeczką ropy błękitnej). W skład ropy wchodzą głównie: wysięk, bakterie, szczątki obumarłej tkanki oraz leukocyty.

</doc>
<doc id="510376" url="https://pl.wikipedia.org/wiki?curid=510376" title="Marcin Jędrzejewski (harcerz)">
Marcin Jędrzejewski (harcerz)

Marcin Jędrzejewski (ur. 9 maja 1967 w Warszawie) – harcmistrz, w latach 1993–1997 Naczelnik Harcerzy ZHR, od 23 kwietnia 2006 r. do 11 marca 2008 r. przewodniczący ZHR, działacz samorządowy, przedsiębiorca.
Dawniej współwłaściciel, a obecnie właściciel firmy poligraficznej, współtwórca i były prezes Stowarzyszenia Sąsiedzkiego Stara Miłosna, wydawca i redaktor naczelny gazety lokalnej „Wiadomości Sąsiedzkie”, założyciel koła Polskiego Towarzystwa Turystyczno-Krajoznawczego w Wesołej.
W latach 1998–2002 radny powiatu mińskiego, zaś od 2002 roku radny Dzielnicy Wesoła m.st. Warszawy i jej przewodniczący w latach 2004–2007 oraz kadencji 2010–2014
Działalność harcerska.
W harcerstwie od września 1978 roku, kiedy to został harcerzem w 22 Warszawskiej Drużynie Harcerzy „Płowce”. Przyrzeczenie harcerskie według roty z 1936 roku złożył 1 sierpnia 1979. W latach 1981–1984 zastępowy zastępu „Matecznik”, a następnie do roku 1989 drużynowy 22 Warszawskiej Drużyny Harcerzy „Matecznik”.
Od 1988 do 1990 roku szczepowy 22 Szczepu „Watra” oraz namiestnik drużyn harcerzy w hufcu Hufiec ZHP Warszawa Praga-Południe.
Inicjator przejścia środowisk hufca ZHP Praga Południe do ZHP-1918. W latach 1990–1992 komendant Mazowieckiej Chorągwi Harcerzy ZHP-1918, a po zjednoczeniu ZHR. Od 1993 do 1997 roku pełnił funkcję Naczelnika Harcerzy ZHR, a następnie, przez kolejne dwa lata, skarbnika ZHR. W tym samym okresie komendant dwóch kolejnych edycji kursów podharcmistrzowskich „Płomienie” oraz członek kapituły Harcerza Rzeczypospolitej Mazowieckiej Chorągwi Harcerzy ZHR.
Po okresie działalności w najwyższych władzach Związku, skupił się na animowaniu rozwoju rodzimego środowiska. W latach 1998–2002 założyciel i opiekun 44 Mazowieckiej Drużyny Harcerzy, a w okresie 2002–2004 przewodniczący kapituły harcerza orlego Hufca Wawer.
W roku 2004 roku ponownie podjął służbę na poziomie Komendy Chorągwi, obejmując funkcję komendanta Mazowieckiej Szkoły Instruktorów.
Od 23 kwietnia 2006 r. do 11 marca 2008 r. przewodniczący ZHR. 11 marca 2008 roku z powodów osobistych złożył rezygnację z funkcji przewodniczącego Związku Harcerstwa Rzeczypospolitej.
Życie prywatne.
Ojciec dwóch synów: Maurycego (ur. 2002) i Makarego (ur. 2007) oraz córki Malwiny (ur. 2011).

</doc>
<doc id="510377" url="https://pl.wikipedia.org/wiki?curid=510377" title="Miętus pospolity">
Miętus pospolity

Miętus pospolity, miętus ("Lota lota") – gatunek słodkowodnej ryby z rzędu dorszokształtnych (Gadiformes). Jest jedynym przedstawicielem rodzaju "Lota". Poławiany dla mięsa, spotykany w akwariach publicznych.
Występowanie.
Występuje w północnej i środkowej Europie na wschód od wschodniej Anglii, środkowej Francji oraz na północ od dorzecza rzeki Pad oraz w północnej Azji i Ameryce Północnej. Ma wysokie wymagania tlenowe i jest wrażliwy na zanieczyszczenia wody.
Żyje głównie w rzekach z czystą i szybko płynącą wodą oraz żwirowatym dnem. Ryba dociera również do górskich potoków. Występuje również w zbiornikach zaporowych. Wchodzi do wód słonych. Żyje przy dnie, ukryty przed dziennym światłem w różnych kryjówkach.
Opis.
Długość przeciętnie do 60 cm (maksymalnie 120 cm), przeciętna masa do 2 kg (maksymalnie ponad 25 kg). Rekordowy osobnik złowiony w Polsce w 2013 roku ważył 4,06 kg. Ciało ma kształt walcowaty, w dotyku bardzo miękkie, w przekroju owalne, nieco spłaszczone grzbieto-brzusznie w przedniej części i lekko ścieśnione bocznie w tylnej. Łuski drobne, okrągławe, ukryte głęboko w skórze. Są dwie płetwy grzbietowe, z których pierwsza jest krótka i ma zaokrągloną krawędź górną. Druga jest bardzo długa i sięga do górnej części nasady płetwy ogonowej. Płetwa ogonowa zaokrąglona, dotyka dolną krawędzią do długiej płetwy odbytowej. Drugi promień płetw piersiowych dużo dłuższy od pozostałych. Charakterystyczną cechą jest pojedynczy wąs na środku brody oraz ustawienie płetw brzusznych przed piersiowymi. Głowa jest mocno spłaszczona, przypomina wyglądem głowę żaby. Na górnej części, pośrodku pyska, znajduje się jedna para bardzo krótkich wąsików.
Ubarwienie brązowawe, brązowoszare lub żółte, z ciemnym, marmurkowatym deseniem. Brzuch biały lub szarobiały. Młode osobniki są bardzo ciemne.
Odżywianie.
Aktywny zimą przy temp 0–3 °C. Młode żywią się skorupiakami, robakami i larwami owadów. Dorosłe zjadają ryby, raki i żaby.
Rozród.
Miętus jest rybą zimnolubną. Tarło odbywa w XII i I, w wodzie o temperaturze 2–4 °C na piaszczystych płyciznach w silnym nurcie, często w dużych stadach. W zależności od masy może złożyć od 10 tys. do 3 mln jaj. Jaja zaopatrzone są w krople tłuszczu, dzięki której unoszą się w toni do momentu, aż nie przykleją się do podłoża.
Ochrona.
W Polsce obowiązują następujące zasady ochrony gatunku:

</doc>
<doc id="510379" url="https://pl.wikipedia.org/wiki?curid=510379" title="Frank gwinejski">
Frank gwinejski

Frank gwinejski – jednostka walutowa Gwinei w latach 1959 – 1971 oraz od 1985 roku. 1 Frank = 100 centymów.
W obiegu znajdują się:

</doc>
<doc id="510381" url="https://pl.wikipedia.org/wiki?curid=510381" title="Biesiec">
Biesiec



</doc>
<doc id="510382" url="https://pl.wikipedia.org/wiki?curid=510382" title="Maksymilian Więcek">
Maksymilian Więcek

Maksymilian Więcek (ur. 18 września 1920 w Baranowie Sandomierskim, zm. 28 grudnia 2006 w Krakowie) – polski hokeista, koszykarz, piłkarz ręczny, olimpijczyk.
Absolwent Akademii Medycznej w Krakowie, w 1964 otrzymał tytuł doktora nauk farmacji.
Wszechstronny sportowiec. Reprezentant Polski w piłce ręcznej 11-osobowej (4 mecze w 1948) oraz członek kadry narodowej w koszykówce. Największe sukcesy osiągnął jednak w hokeju. 16 razy reprezentował Polskę w tej dyscyplinie sportu. Był członkiem kadry olimpijskiej na Zimowych Igrzyskach Olimpijskich w St. Moritz w 1948.
Występował na pozycji obrońcy. Reprezentował barwy YMCA Kraków, Cracovii oraz Legii Warszawa. 10 razy zdobywał mistrzostwo Polski – w latach 1946, 1947 i 1949 z Cracovią oraz w latach 1951–1957 z Legią, której był kapitanem.
Po zakończeniu kariery sportowej farmakolog Szpitala Wojskowego w Krakowie, nauczyciel akademicki, trener i zasłużony działacz sportowy.
W 2003 został odznaczony medalem "Kalós Kagathós".
Pochowany na Cmentarzu Rakowickim w Krakowie (kwatera AC-płn.-5).

</doc>
<doc id="510384" url="https://pl.wikipedia.org/wiki?curid=510384" title="Maść (farmaceutyka)">
Maść (farmaceutyka)

Maść () – półstała postać leku przeznaczona wyłącznie do użytku zewnętrznego. Może być stosowana na skórę, błony śluzowe, oczu, uszu, nosa, odbytu, pochwy. Składa się z substancji leczniczej, która jest rozpuszczona, zemulgowana lub zdyspergowana w substancji zwanej podłożem. Maści mają postać i konsystencję umożliwiającą rozsmarowywanie oraz zapewniającą odpowiednią przyczepność. Powinny mieć jednorodny wygląd w całej swojej objętości. Mogą działać miejscowo, czyli tylko na naskórek, albo ogólnoustrojowo (gdy substancja lecznicza dostaje się do krwi). 
Maści produkowane na skalę przemysłową są zazwyczaj pakowane w metalowe lub plastikowe tubki, umożliwiające łatwe i precyzyjne dozowanie. Maści sporządzane w aptekach są najczęściej pakowane w plastikowe pojemniki lub walcowate pudełeczka. 
Rodzaje maści.
Podział maści ze względu na postać fizykochemiczną.
Postać maści emulsji mają też na ogół kremy pielęgnacyjne. Kosmetyki produkowane w tej formie różnią się od leków stosowanymi emulgatorami (do użytku w przemyśle kosmetycznym dopuszczonych jest więcej substancji emulgujących) oraz zawartością innych substancji pomocniczych. 
Podział maści ze względu na zastosowane podłoże maściowe (według farmakopei VI).
"Zobacz więcej w sekcji: podłoża maściowe"
Skuteczność maści.
O skuteczności maści, jako postaci leku, decydują w głównej mierze dwa parametry: dostępność farmaceutyczna i dostępność biologiczna. Jeśli maść ma wywierać określone działanie farmakologiczne, substancja czynna musi się z niej najpierw uwolnić. Szybkość i stopień "uwalniania" się substancji leczniczej z maści określa dostępność farmaceutyczna. Natomiast "wchłanianie" uwolnionej wcześniej i rozpuszczonej substancji leczniczej, określa dostępność biologiczna.
Uwalnianie substancji czynnej.
Badania dostępności farmaceutycznej maści polegają na ocenie zdolności dyfuzji substancji leczniczej z podłoża, do wody lub odpowiedniego roztworu (płynu akceptorowego), przez membranę.
Na dostępność farmaceutyczną maści wpływają:
Wchłanianie substancji czynnej.
Aby substancja czynna mogła dostać się do organizmu przez skórę, musi pokonać barierę, jaką skóra stanowi. Może się to odbywać zasadniczo na dwa sposoby: drogą transepidermalną lub drogą transfolikularną. Droga transepidermalna polega na przenikaniu substancji pomiędzy komórkami naskórka. Droga taka jest osiągalna tylko dla cząsteczek lipofilnych, mogących rozpuszczać się w lipidach wypełniających przestrzenie międzykomórkowe w naskórku. Drogą transfolikularną, czyli przez przydatki skóry, takie jak: mieszki włosowe, gruczoły potowe i łojowe mogą się przedostawać również substancje hydrofilne. Ten sposób przenikania jest szybszy, jednak ma mniejsze znaczenie, gdyż przydatki stanowią jedynie 0,1% powierzchni skóry. Ponadto, przenikanie tą droga jest utrudnione ze względu na wypływający, w kierunku przeciwnym do wchłaniania, łój i pot.
Na szybkość przenikania przez skórę mają wpływ następujące czynniki:
Najłatwiej i najszybciej przenikają przez skórę małe cząsteczki lipofilne. Cząsteczki obdarzone ładunkiem elektrycznym (np. jony) penetrują skórę w bardzo niewielkim stopniu.
Wpływ podłoża na szybkość i stopień wchłaniania leku jest uzależniony od właściwości samej substancji leczniczej. Z reguły lepszą dostępność mają maści na podłożach lipofilnych, jednak nie ma prostej korelacji między rodzajem podłoża a stopniem i szybkością uwalniania leku. Na przykład substancje lipofilne często lepiej wchłaniają się z podłoży hydrofilnych.
Przepuszczalność ludzkiej skóry jest różna w różnym wieku. Zasadniczo im młodsza osoba, tym bardziej przepuszczalna jest skóra. Fakt ten, gdy nie jest uwzględniany przy podawaniu leków na skórę, może być przyczyną zagrożenia zdrowia, a nawet życia pacjenta w wyniku przedawkowania leków. Należy więc być bardzo ostrożnym w podawaniu leków przezskórnych dzieciom, a szczególnie niemowlętom. Niebezpieczne może być nawet użycie alkoholu do odkażenia np. miejsca wstrzyknięcia szczepionki, gdyż część etanolu może zostać wchłonięta do krwi dziecka. Również choroby dermatologiczne mogą zmieniać przepuszczalność skóry.
Niektóre substancje dodane do maści powodują zwiększanie wchłaniania leku. Substancje te nazywa się promotorami wchłaniania. Funkcję taką mogą pełnić etanol, kwas olejowy, glikol propylenowy, terpeny, mocznik i inne. Ich działanie polega na modyfikowaniu organizacji warstwy lipidowej naskórka, dzięki czemu ułatwiona jest dyfuzja substancji leczniczej. Zmiany wprowadzane przez promotory wchłaniania są odwracalne.
Innym rodzajem substancji zwiększającej wchłanianie są olejki eteryczne, których działanie polega na drażnieniu skóry. Drażnienie powoduje przekrwienie w miejscu podania, dzięki któremu substancja lecznicza może być efektywniej wchłaniana.
Właściwości reologiczne maści.
Maści, podobnie jak wszystkie ciała płynne i półpłynne, odkształcają się pod wpływem przyłożonej siły. Siła ta nazywa się naprężeniem ścinającym, opór jaki stawia badana substancja to tarcie wewnętrzne lub lepkość dynamiczna. Maści zaczynają płynąć dopiero po przekroczeniu pewnej krytycznej wartości przyłożonej siły. Taka graniczna wartość naprężenia ścinającego jest nazywana granicą płynięcia. Lepkość maści (w przeciwieństwie do lepkości cieczy) nie jest stała w danej temperaturze, ale zmniejsza się, w miarę wzrostu naprężenia ścinającego.
Wymagania jakościowe stawiane maściom.
Konsystencja maści.
Maści powinny charakteryzować się odpowiednio miękką konsystencją, umożliwiającą wyciskanie z tuby, rozsmarowywanie na skórze i jednocześnie dobre przyleganie do skóry. Parametry ułatwiające charakteryzację konsystencji to między innymi: spoistość, rozsmarowywalność, przyczepność do skóry, gęstość i lepkość. Najprostszym sposobem badania konsystencji maści jest test wyciskania z tuby. Polega on na określeniu ilości maści, wydostającej się z tuby pod wpływem znanego, znormalizowanego obciążenia. Rozsmarowywalność maści bada się mierząc powierzchnię, jaką zajmie maść, pod naciskiem odważnika o znormalizowanej masie.
Czystość mikrobiologiczna.
Wymagania czystości mikrobiologicznej maści są różne, w zależności od miejsca, w jakim maść ma być stosowana:
Wielkość cząstek stałych.
Substancje stałe zawarte w maściach powinny być bardzo miałko sproszkowane lub zmikronizowane. Żadna cząstka nie powinna mieć średnicy większej niż 90 μm.
Podłoża maściowe.
Podłożem maści nazywamy ten jej składnik bądź składniki, które nadają maści jej półstałą postać, stanowią środowisko, w którym umieszczone są substancje lecznicze. Podłożami maściowymi mogą być substancje o odpowiedniej konsystencji, dobrze rozsmarowujące się, niewchodzące w reakcje z rozproszonymi w nich lekami. Podłoże nie powinno wywierać własnego działania farmakologicznego.
Podział i przykłady.
Podłoża absorpcyjne, bezwodne.
Podłoża tego typu stanowią układy jednofazowe, złożone najczęściej z kilku mieszających się ze sobą składników – substancji lipofilowej, na przykład wazeliny, oraz emulgatora. Podłoża takie tworzą emulsję z wodą i służą do formowania kremów. Przykładami podłoży tego typu są:
Podłoża hydrofilowe.
Podłoża tego typu są rozpuszczalne w wodzie i nie zawierają fazy lipofilowej.

</doc>
<doc id="510386" url="https://pl.wikipedia.org/wiki?curid=510386" title="Thomas Reiter">
Thomas Reiter

Thomas Arthur Reiter (ur. 23 maja 1958 we Frankfurcie nad Menem) – pułkownik lotnictwa, astronauta niemiecki oraz Europejskiej Agencji Kosmicznej.
Wykształcenie oraz służba wojskowa.
Na 15 typach różnych samolotów wylatał ponad 2300 godzin.
Loty kosmiczne.
Swój pierwszy lot Reiter odbył w charakterze inżyniera pokładowego-2 na statku kosmicznym Sojuz TM-22 w składzie 20. podstawowej załogi stacji kosmicznej Mir. Dowódcą wyprawy był Jurij Gidzenko, a pierwszym inżynierem pokładowym Siergiej Awdiejew. Sojuz TM-22 wystartował w kosmos z kosmodromu Bajkonur 3 września 1995. Dwa dni później, 5 września, przycumował do stacji Mir. W tym czasie na jej pokładzie znajdowała się 19 podstawowa ekspedycja: Anatolij Sołowjow i Nikołaj Budarin, którzy po przekazaniu stacji 11 września 1995 opuścili kompleks orbitalny. 20 października Thomas Reiter razem z Siergiejem Awdiejewem przez ponad 5 godzin pracowali na zewnątrz Mira. W tym czasie zainstalowali na module Spiektr aparaturę naukową przygotowana przez ESA i wymienili kasety w zainstalowanej wcześniej aparaturze. Był to pierwszy kosmiczny spacer niemieckiego astronauty. 15 listopada z Mirem połączył się amerykański wahadłowiec Atlantis (misja STS-74) i przez kilka dni obie załogi wspólnie wykonały szereg eksperymentów. Z powodu opóźnień w przygotowaniu statku kosmicznego Sojuz TM-23 misja Sojuza TM-22 została przedłużona o 44 dni. 8 lutego Reiter drugi raz wyszedł w otwartą przestrzeń kosmiczną. Tym razem pracował poza stacją przez 3 godziny. Towarzyszył mu Jurij Gidzenko. Kosmonauci wymienili kasety w aparaturze, którą pozostawili podczas pierwszego wyjścia w kosmos. 23 lutego 1996 na pokładzie Sojuza TM-23 przybyli kosmonauci 21. stałej wyprawy: Jurij Onufrijenko oraz Jurij Usaczow. Gidzenko, Awdiejew i Reiter powrócili na Ziemię 29 lutego 1996. Ich lot trwał blisko 180 dni.

</doc>
<doc id="510388" url="https://pl.wikipedia.org/wiki?curid=510388" title="Puente Alto">
Puente Alto

Puente Alto – miasto i gmina w Chile, w regionie Metropolitana, położona na południe od stolicy kraju Santiago. Znajduje się na wysokości 670 m n.p.m. Współrzędne geograficzne: . Ludność: 492,6 tys. (2002). Drugie pod względem liczby ludności miasto Chile. Wchodzi w skład aglomeracji stołecznej Gran Santiago.
Miasto zostało założone w XIX wieku jako Las Arañas. W 1898 Puente Alto otrzymało prawa miejskie. Od 1958 jest ośrodkiem administracyjnym prowincji Cordillera. 
W mieście rozwinął się głównie przemysł spożywczy, papierniczy, włókienniczy oraz szklarski. Jest ważnym ośrodkiem handlu dla otaczającego go regionu rolniczego (m.in. uprawa winorośli). Stanowi ważny węzeł drogowy.

</doc>
<doc id="510390" url="https://pl.wikipedia.org/wiki?curid=510390" title="Kośmin (Piława Górna)">
Kośmin (Piława Górna)

Kośmin (niem. "Schobergrund") – dzielnica miasta Piława Górna w województwie dolnośląskim, w powiecie dzierżoniowskim.
Nazwa i położenie.
"Schober" w języku niemieckim oznacza "stóg", "sterta". "Schobergrund" jest to miejsce, gdzie gromadzono w sterty trawę oraz drewno.
Kośmin znajduje się w północno-wschodniej części Piławy Górnej, obok dzielnicy Kalinów. Położony jest na północnym zboczu Grzybowca we Wzgórzach Gumińskich, na wysokości ok. 280-300 m n.p.m. Obecnie z resztą miasta łączy go ul. Kośmińska (przebiegająca przez Kalinów i krzyżująca się z ul. Bolesława Chrobrego niedaleko stacji kolejowej) oraz ul. Lipowa (krzyżująca się z ul. Henryka Sienkiewicza). Dzielnica ma również połączenie drogowe z wsią Gilów.
Historia.
Niemiecka miejscowość Schobergrund istniała jako osobna wieś. W czasie wojen husyckich (XV wiek) doszczętnie ją zniszczono, została po niej tylko droga łącząca Gnadenfrei z Nimptsch. Teren ten do połowy XVIII wieku wchodził w skład księstwa ziębickiego, a w 1764 dołączono go do wsi Gumin (obecnie część Niemczy). W 1790 stał się częścią Gnadenfrei. Dopiero w 1794 odłączono ten teren i zaczęto odbudowywać wieś. Zajął się tym Hans Ernst von Kottwitz, który był właścicielem pobliskiego majątku Oberhof. Do 1804 zbudował tu kilkanaście domów.
Wieś przechodziła z rąk do rąk, aż w 1819 jej właścicielem został August Sadebeck, syn Friedricha Sadebecka. Założył on w 1821 przy zachodnim krańcu wsi (obecnie ul. Gospodarcza) cmentarz katolicki. W latach 20. XIX wieku Schobergrund posiadał własną instancję sądową. W 1825 otwarto tu szkołę dla dzieci protestanckich i katolickich. W tym czasie Schobergrund liczył sobie ok. 260 mieszkańców. W latach 1816-1932 należał do powiatu niemczańskiego.
W 2. połowie XIX wieku miejscowość zaczęła podupadać. Wówczas część mieszkańców znalazła zatrudnienie w pobliskim kamieniołomie sjenitu, a także w fabrykach włókienniczych w Gnadenfrei. Na początku XX wieku w centrum wsi zbudowano dom dla sióstr zakonnych z niewielką kaplicą. W latach 80. XX wieku budynek poddano kapitalnemu remontowi. Odtąd służy jako kaplica mszalna pod wezwaniem Matki Bożej Różańcowej i należący do parafii św. Marcina w Piławie Górnej.
Po wojnie, w 1947, wsi nadano polską nazwę Kośmin.
W październiku 1954 Kośmin (wraz z Kalinowem, Kopanicą i Piławą Górną) wszedł w skład nowo utworzonej gromaday Piława Górna. 1 stycznia 1956 gromadzie Piława Górna nadano status osiedla, co oznaczyło, że Kośmin stał się częścią tej skonsolidowanej jednostki, a więc w praktyce został włączony do Piławy Górnej. 18 lipca 1962 osiedle Piława Górna otrzymało status miasta.
Przemysł.
Od połowy XVIII wieku zaczęto wydobywać tu sjenit. Używano go do budowy wielu reprezentacyjnych budowli w Berlinie czy Poczdamie. Po II wojnie światowej kamień ten, nazywany również Kośminem, wykorzystano do budowy wielu obiektów m.in. w Warszawie, Krakowie czy Wrocławiu. Do kopalni sjenitu prowadzi ul. Wrocławska.

</doc>
<doc id="510391" url="https://pl.wikipedia.org/wiki?curid=510391" title="Maść Wilkinsona">
Maść Wilkinsona

Maść Wilkinsona (łac. "Unguentum Wilkinsoni", syn. "Unguentum antisepticum", "Unguentum sulfuratum compositum" FP XII, maść siarkowa złożona, złożona maść siarczana) – preparat galenowy do użytku zewnętrznego, sporządzany według przepisu farmakopealnego. W Polsce na stan obecny (2022) skład określa Farmakopea Polska XII (suplement 2022). Preparat stosowany głównie w leczeniu świerzbu, znacznie rzadziej w leczeniu łuszczycy. Dawniej produkowana w Polsce w laboratoriach galenowych. Obecnie sporządzana w recepturze aptecznej.
Preparat opracowany przez brytyjskiego lekarza J.H. Wilkinsona w XIX wieku.

</doc>
<doc id="510392" url="https://pl.wikipedia.org/wiki?curid=510392" title="Niszczuka długonosa">
Niszczuka długonosa

Niszczuka długonosa, niszczuka, łuskost ("Lepisosteus osseus") – gatunek ryby niszczukokształtnej z rodziny niszczukowatych (Lepisosteidae).
Występowanie.
Ameryka Północna i Środkowa.
Opis.
Ciało silnie wydłużone pokryte łuskami ganoidalnymi, długi, wysmukły pysk, grzbiet brązowy, spód jasny. Osiąga do 2 m długości, maksymalna odnotowana masa ciała: 22,8 kg. 
Odżywianie.
Ryba drapieżna, żywi się rybami i skorupiakami.
Znaczenie gospodarcze.
Niewielkie znaczenie gospodarcze, poławiana przez wędkarzy, spotykana w akwariach publicznych. Ikra jest trująca.

</doc>
<doc id="510393" url="https://pl.wikipedia.org/wiki?curid=510393" title="4TP">
4TP

4TP (oznaczenie fabryczne PZInż.140) – prototyp polskiego lekkiego czołgu rozpoznawczego z okresu sprzed II wojny światowej.
Należał do rodziny nowoczesnych pojazdów gąsienicowych, skonstruowanych w całości w Polsce pod koniec lat trzydziestych przez inż. E. Habicha. Ten czołg miał szansę wejść na uzbrojenie wojsk pancernych Wojska Polskiego, w miejsce używanych dotąd tankietek TK/TKS.
Historia.
Inżynier E.Habich, kierownik oddziału Biura Studiów PZInż., opracował w 1936r. projekt lekkiego czołgu rozpoznawczego o ciężarze 4 ton, nazywanego 4TP (PZInż.140). Projekt bazował - podobnie jak polskie tankietki i czołg 7 TP na pierwowzorze firmy Vickers - tzw. czołgu patrolowym. Równolegle z czołgiem 4TP, bazując na tym samym pierwowzorze, wykonano również jeden egzemplarz doświadczalny czołgu pływającego (PZInż.130), w celu zmniejszenia ciężaru zastosowano żeberkowe koła nośne i specjalne gąsienice.
Prototypy obu wozów wykonane były z próbnymi wieżami bez uzbrojenia. W opracowaniu były wieże: dla czołgu PZInż.140 z jednym NKM 20mm i jednym KM 7.9mm, a dla czołgu PZInż.130 z jednym z tych dwu karabinów. Rozważano także umieszczenie w czołgu PZInż.140 działka 37mm. W maju 1939 r. 4TP przeszedł ostatnie próbne jazdy. W sumie w czasie wszystkich testów przejechał ok. 4300 km bez poważniejszej awarii. Gdy już wydawało się, że nowy czołg może wejść do seryjnej produkcji, Sztab Główny uznał, że w ciągu kilku lat 4TP będzie już przestarzały. Projekt zamknięto.
Inne pojazdy.
Na podwoziu 4TP został opracowany ciągnik artyleryjski PZInż 152 oraz niszczyciel czołgów PZInż 160.

</doc>
<doc id="510394" url="https://pl.wikipedia.org/wiki?curid=510394" title="Rawicz (stacja kolejowa)">
Rawicz (stacja kolejowa)

Rawicz – stacja kolejowa w Rawiczu, w województwie wielkopolskim, w Polsce. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 694 tys. osób (1,9 tys. dziennie).
W roku 2018 stacja obsługiwała 1,7 tys. pasażerów na dobę (łącznie 621 tys. osób).
W roku 2019 wymiana pasażerska wyniosła 657 tys. osób (1,8 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 475 tys. osób (1,3 tys. dziennie).
Historia.
Stacja kolejowa powstała z chwilą uruchomienia linii kolejowej Wrocław Główny - Poznań Główny. Pierwszy próbny kurs lokomotywy parowej odbył się 27 września 1856, a pierwszy regularny kurs składu miesiąc później, 27 października. Uroczyste otwarcie linii odbyło się 29 października 1856 roku.
Jak podaje dr Bronisław Świderski w roku 1928 Rawicz był stacją graniczną: "Polskie pociągi, idące z Leszna w kierunku granicy niemieckiej, dochodzą do Wschowy, niemieckie zaś poza tranzytowemi do Rawicza".
Stacja posiadała także lokomotywownię. Według inwentarza z 1 października 1989 roku była zaznaczona jako wagonownia 2 klasy.
27 lutego 2014 została podpisana umowa z przedsiębiorstwem SKB Development na przebudowę dworca. 19 marca 2015 odbyło się oficjalne otwarcie wyremontowanego dworca. Zakres przeprowadzonych prac objął m.in.: remont elewacji, klatki schodowej, korytarzy i strychu, impregnację więźby dachowej oraz wymianę instalacji oświetleniowej. Dworzec został dostosowany do potrzeb osób niepełnosprawnych.
W ramach modernizacji stacji w 2020 roku zmniejszono liczbę peronów do dwóch.

</doc>
<doc id="510395" url="https://pl.wikipedia.org/wiki?curid=510395" title="Lepisosteus oculatus">
Lepisosteus oculatus



</doc>
<doc id="510396" url="https://pl.wikipedia.org/wiki?curid=510396" title="Lepisosteus osseus">
Lepisosteus osseus



</doc>
<doc id="510402" url="https://pl.wikipedia.org/wiki?curid=510402" title="Kopanica (Piława Górna)">
Kopanica (Piława Górna)

Kopanica (niem. "Haunold") – dzielnica miasta Piława Górna w województwie dolnośląskim, w powiecie dzierżoniowskim.
Położenie i nazwa.
Kopanica leży w południowo-wschodniej części Piławy Górnej na wysokości ok. 310-320 m n.p.m., u zachodniego podnóża Wzgórz Gumińskich. Wiedzie do niej ul. Stefana Okrzei, a także ul. Bolesława Chrobrego. Od centrum miasta dzielnicę oddziela, otwarta w 1858, linia kolejowa Dzierżoniów-Ząbkowice Śląskie. Przez Kopanicę wiedzie także nieczynna już trasa Kobierzyce-Piława Górna.
W średniowieczu stykały się tu historyczne granice księstw: świdnickiego, ziębickiego i brzeskiego. Obecnie blisko tego obszaru przebiega granica powiatu dzierżoniowskiego i ząbkowickiego. Z tej części miasta można udać się do Przerzeczyna-Zdroju, a także do Brodziszowa, Zwróconej i dalej do Ząbkowic Śląskich.
Polska nazwa "Kopanica" wywodzi się prawdopodobnie od słowa "kopa", oznaczającego górę czy wzniesienie. Podobną etymologię ma niemiecka nazwa "Haunold". Dzielnica ta jest najwyżej położoną częścią miasta.
Historia.
Pierwsza wzmianka o wsi Haunold pochodzi z 1375. Była to mała osada, granicząca z dużym majątkiem Oberhof. Przez setki lat wieś przechodziła z rąk do rąk, zmieniając swoich właścicieli. Wśród nich byli m.in. Friedrich von Seydlitz czy Konrad von Burgsdorf. Od 1825 Haunold był częścią majoratu w Kleutsch. W tym czasie rozwijał się jako osada tkacka.
Po II wojnie światowej wsi nadano polską nazwę Kopanica. 
W październiku 1954 Kopanica (wraz z Kośminem, Kalinowem i Piławą Górną) weszła w skład nowo utworzonej gromaday Piława Górna. 1 stycznia 1956 gromadzie Piława Górna nadano status osiedla, co oznaczyło, że Kopanica stała się częścią tej skonsolidowanej jednostki, a więc w praktyce została włączona do Piławy Górnej. 18 lipca 1962 osiedle Piława Górna otrzymało status miasta.
Przemysł.
Na początku XX wieku wybudowano tu fabrykę maszyn i narzędzi rolniczych, przekształconą w czasie wojny na fabrykę konserw jarzynowych. Obecnie, oprócz kilku gospodarstw, funkcjonują tu zakłady kamieniarskie.

</doc>
<doc id="510410" url="https://pl.wikipedia.org/wiki?curid=510410" title="Ulf Kirsten">
Ulf Kirsten

Ulf Kirsten (ur. 4 grudnia 1965 w Riesie) – niemiecki piłkarz grający na pozycji napastnika. Rozegrał 49 meczów w reprezentacji NRD, w których strzelił 14 goli. Z reprezentacją Niemiec, w której rozegrał 51 meczów, wystąpił na Mistrzostwach Świata 1998 i Mistrzostwach Europy 2000. Przez dwanaście lat był zawodnikiem Bayeru 04 Leverkusen, w którego barwach trzykrotnie sięgał po koronę króla strzelców Bundesligi.
Sukcesy piłkarskie.
W reprezentacji NRD od 1985 do 1990 roku rozegrał 49 meczów i strzelił 14 goli.
W reprezentacji Niemiec od 1992 do 2000 roku rozegrał 51 meczów i strzelił 20 goli – starty w Mistrzostwach Świata 1998 (ćwierćfinał) i Mistrzostwach Europy 2000 (runda grupowa).
Obecnie bierze udział w kampaniach reklamowych firmy Braun.
Jemu, Matthiasowi Sammerowi, Andreasowi Thomowi i Thomasowi Dollowi z piłkarzy mających za sobą grę w drużynie narodowej NRD, udało się awansować do pierwszej jedenastki reprezentacji zjednoczonych Niemiec.
Łącznie w karierze 504 meczów i 239 bramek. Ma własną fundację „Ulf Kirsten Foundation”, która wspiera młode talenty piłkarskie z Drezna i okolic. Jego syn Benjamin jest bramkarzem. Stoi między słupkami w Dynamie Drezno.

</doc>
<doc id="510418" url="https://pl.wikipedia.org/wiki?curid=510418" title="Karol Żurek">
Karol Żurek

Karol Żurek (ur. 28 stycznia 1949 w Katowicach) – polski hokeista, reprezentant kraju, olimpijczyk.
Wychowanek Baildonu Katowice w barwach którego w latach 1973-1977 cztery razy wywalczył tytuł wicemistrza Polski. Dalszą karierę kontynuował w niemieckich klubach ERC Freiburg i SVB Bayreuth.
W reprezentacji Polski wystąpił 73 razy zdobywając 6 bramek. Wystąpił w czterech turniejach o mistrzostwo świata (1972, 1974, 1975, 1976) oraz na igrzyskach olimpijskich 1976 w Innsbrucku.

</doc>
<doc id="510419" url="https://pl.wikipedia.org/wiki?curid=510419" title="Grenada (wyspa)">
Grenada (wyspa)

Grenada – wyspa karaibska w archipelagu Wysp Nawietrznych pomiędzy Morzem Karaibskim i Oceanem Atlantyckim, na północ od Trynidadu i Tobago. Na wyspie położone jest państwo Grenada, w którego skład wchodzi też południowa część grupy mniejszych wysp o nazwie Grenadyny, położonych na północny wschód od wyspy Grenady.
Grenada jest wyspą pochodzenia wulkanicznego położoną w strefie klimat tropikalnego. Jej powierzchnia wynosi około 300 km², a długość linii brzegowej – 121 km. Wyspa nie posiada wód śródlądowych. Najwyżej położonym punktem jest szczyt Mount Saint Catherine (840 m n.p.m.).

</doc>
<doc id="510420" url="https://pl.wikipedia.org/wiki?curid=510420" title="Polska Partia Socjalistyczna zaboru pruskiego">
Polska Partia Socjalistyczna zaboru pruskiego

Polska Partia Socjalistyczna zaboru pruskiego () – partia robotnicza, która powstała z połączenia polskich organizacji socjalistycznych działających w Niemczech. Została założona w 1893 jako odrębna organizacja partyjna, jednak do 1913 była powiązana finansowo oraz w kwestiach wyborczych z Socjaldemokratyczną Partią Niemiec (SPD).
Współpracowała z Polską Partią Socjalistyczną, Związkiem Zagranicznym Socjalistów Polskich i Polską Partią Socjalno-Demokratyczną Galicji i Śląska Cieszyńskiego (PPSD). Dążyła do powstania niepodległego państwa polskiego o ustroju demokratycznym. W 1919 weszła w skład Polskiej Partii Socjalistycznej.
Historia.
Partia została założona 10 września 1893 na zjeździe w Berlinie (I Zjazd). W zjeździe uczestniczyli przedstawiciele: Berlina, Poznania, Krotoszyna, Gniezna, Zabrza, Królewskiej Huty, Wrocławia, Bremy, Ostrowa, Hamburga, Wilhelmsburga i Rixdorfu. Za jednostkę organizacyjną uznawano wiece, które wybierały mężów zaufania. Tam, gdzie było to niemożliwe, zarząd partii mianował mężów zaufania. Partią miał kierować zarząd wyłaniany przez doroczny zjazd delegatów.
Do pierwszego zarządu wybrano: Augusta Berfusa (przewodniczący), Franciszka Morawskiego (sekretarz), Stefana Thiela (skarbnik), Stanisława Przybyszewskiego (zastępca sekretarza), Franciszka Merkowskiego (doradca). W istocie była to odrębna organizacja od SPD, choć związana z nią wieloma więzami (m.in. kwestia finansowania „Gazety Robotniczej”). Partia zaraz po założeniu została zaatakowana przez Różę Luksemburg jako organizacja szowinistyczna.
Na III Zjeździe w Berlinie w czerwcu 1897 jednogłośnie przyjęto do programu rezolucję londyńskiego kongresu Międzynarodówki o prawie narodów do samostanowienia. W tym czasie partia kierowała coraz wyraźniej swoje działania na Górny Śląsk, skąd w wyborach w 1898 kandydował Franciszek Morawski, który uzyskał 9829 głosów (w tym samym okręgu kandydat niemiecki w 1893 uzyskał 646 głosów). Z powodu tego sukcesu, PPS zaboru pruskiego weszła w ostry spór z dr Winterem z SPD, który usiłował organizować działania partii niemieckiej na terenie polskim.
Na V Zjeździe w kwietniu 1900 Róża Luksemburg usiłowała spowodować wydanie uchwały rozwiązanie partii poprzez delegatów poznańskich. Jednak wycofała się z tej propozycji i zaproponowała przyjęcie uchwały przewidującej „odłożenie frazesów narodowościowych” i poparcie niemieckiego ruchu robotniczego. Zjazd nie przyjął tej propozycji, polecił natomiast poczynienie starań o przeniesienie „Gazety Robotniczej” na Górny Śląsk do środowisk polskich.
W lutym 1900 ciężar działań partyjnych przeniósł się do Katowic, gdzie wraz z gazetą przenieśli się: Franciszek Morawski oraz Jerzy Haase oraz Estera Golde-Stróżecka. W 1902 policja aresztowała pięciu redaktorów „Gazety Robotniczej” (m.in. Franciszka Morawskiego, Esterę Golde i Jerzego Hassego). Zastąpili ich jednak Franciszek Trąbalski, a później Józef Biniszkiewicz. Pomimo działań policyjnych przeciwko polskim socjalistom, siedzący w więzieniu Franciszek Morawski otrzymał w wyborach w czerwcu 1903 roku 10 041 głosów.
Wobec dużego kryzysu partii, SPD zażądała ponownego przyjęcia do partii oraz przekazanie „Gazety Robotniczej” w ręce Róży Luksemburg i Marcina Kasprzaka. Zażądano ponadto zawarcia umowy, w której PPS przyjmuje wyłącznie „program erfurcki”, bez dodatkowych elementów dotyczących niepodległości Polski. Organizacja PPS odrzuciła te warunki, zaś w czasie debaty na zjeździe SPD w 1903 w Dreźnie uznano samodzielność organizacji PPS zaboru pruskiego.
W 1905 powstrzymano próbę „zjednoczenia” z SPD, zaś na VIII Zjeździe w kwietniu 1905 w Katowicach podtrzymano tendencje separatystyczne. Spowodowało to odejście z partii przewodniczącego Augusta Berfusa, zaś kierownictwo objął Franciszek Morawski. Jednak osłabienie lokalnego polskiego ruchu socjalistycznego spowodowanie wsparciem PPS w zaborze rosyjskim, powrót części działaczy do zaboru rosyjskiego (Jerzy Hasse, Estera Golde-Strózecka) oraz śmierć Franciszka Morawskiego spowodowały potrzebę zbliżenia z partią niemiecką. W 1906 doszło do ugody pomiędzy PPS a SPD uzależniającą partię od SPD przy zachowaniu własnej nazwy, struktury oraz władz. W 1907 kierownictwo partii objął Józef Adamek.
Partia działała głównie na Górnym Śląsku (który nigdy nie był pod zaborem pruskim, a pod administracją pruską w wyniku zdarzeń historycznych) i wśród robotników polskich w Niemczech. W 1910 liczyła ok. 2 tys. członków, czego blisko 1500 na Górnym Śląsku. Od 1910 kierowanie partią objął Józef Biniszkiewicz.
W 1913 na zjeździe SPD w Jenie, zniesiono warunki porozumienia z 1906 i wyrażono oczekiwanie, iż polscy socjaliści przyłącza się do SPD. Wobec takiej postawy XV Zjazd w grudniu 1913 w Oświęcimiu, uchwalił zupełną odrębność Polskiej Partii Socjalistycznej oraz ruchu zawodowego. Postanowiono w miejsce „Gazety Robotniczej” założyć „Dziennik Robotniczy” oraz utworzyć własną centralę związkową „Centralny Związek Zawodowy Polski”. W czasie I wojny światowej partia praktycznie zawiesiła swoją działalność.
W 1918 partia zaczęła ponownie aktywną działalność. W skład Komitetu Wykonawczego wchodzili: Józef Biniszkiewicz (przewodniczący), Wiktor Rumpfelt (sekretarz) i Antoni Czajor (członek). Pomiędzy 1918 a 1919 rokiem organizacja na Górnym Śląsku zwiększyła się z 1675 do 4702 członków. W lutym 1919 odbudowano organizację w Wielkopolsce.
21 kwietnia 1919 na XVI Zjeździe PPS zaboru pruskiego w Załężu, podjęto decyzję o połączeniu się z Polską Partią Socjalistyczną. W przyjętej rezolucji partia potwierdziła, iż stoi na stanowisku budowy państwowości polskiej oraz zaprowadzenia takiego ustroju społeczno-politycznego, który będzie odpowiadał interesom klasy robotniczej
Na Kongresie Zjednoczeniowym (XVI Zjazd PPS) 27–28 kwietnia 1919 ustalono, iż w ramach wspólnej 34-osobowej Rady Naczelnej PPS, 6 przedstawicieli będzie reprezentować zabór pruski (4 z Górnego Śląska i 2 z Wielkopolski). W istocie do rady weszli: Czesław Porankiewicz (od września 1919) oraz Stanisław Wierbiński (do października 1919), obaj reprezentujący Wielkopolskę. Przedstawiciele Górnego Śląska nie zostali wyłonieni. PPS zaboru pruskiego we wspólnej Radzie Naczelnej reprezentował Józef Biniszkiewicz jako współprzewodniczący rady wraz Bronisławem Ziemięckim i Ignacym Daszyńskim.

</doc>
<doc id="510421" url="https://pl.wikipedia.org/wiki?curid=510421" title="Grenada (państwo)">
Grenada (państwo)



</doc>
<doc id="510425" url="https://pl.wikipedia.org/wiki?curid=510425" title="PPS Zaboru Pruskiego">
PPS Zaboru Pruskiego



</doc>
<doc id="510426" url="https://pl.wikipedia.org/wiki?curid=510426" title="PPS zaboru pruskiego">
PPS zaboru pruskiego



</doc>
<doc id="510429" url="https://pl.wikipedia.org/wiki?curid=510429" title="Lee Richardson">
Lee Richardson

Lee Stewart Richardson (ur. 25 kwietnia 1979 w Hastings, zm. 13 maja 2012 we Wrocławiu) – brytyjski żużlowiec.
Kariera sportowa.
Juniorski mistrz świata z 1999 (Vojens, Dania). Wielokrotny reprezentant Wielkiej Brytanii jako senior. Finalista Drużynowego Pucharu Świata w latach 2003-2006, w tym srebrny medalista w 2004 i brązowy z 2006. Uczestnik cyklu Grand Prix IMŚ w latach 2003-2006, dwukrotnie stawał na podium turniejów – w 2004 w Cardiff zajął trzecie, a w 2005 w Bydgoszczy drugie miejsce.
W lidze polskiej startował nieprzerwanie od 1999 do 2012 roku. Z polskimi drużynami wywalczył cztery medale DMP – złoty w 1999, brązowy w 2002 i 2009 oraz srebrny w 2006.
13 maja 2012 podczas meczu Betardu Sparty Wrocław z PGE Marmą Rzeszów w 3. biegu uległ ciężkiemu wypadkowi uderzając w bandę na prostej przeciwległej do startowej, w miejscu, gdzie kończy się banda „dmuchana”. Po upadku stwierdzono krwotok wewnętrzny, został przewieziony do szpitala, gdzie okazało się, że ma problemy z oddychaniem. Zmarł w szpitalu podczas operacji. Jako przyczyny śmierci podano wielonarządowe obrażenia klatki piersiowej, pęknięte płuco i wykrwawienie.
Pogrzeb Richardsona odbył się 7 czerwca 2012 roku w Hastings, jego rodzinnym mieście. Ciało żużlowca zostało skremowane.
Starty w lidze.
Drużynowe Mistrzostwa Polski.
Źródło.
Legenda: 
Liga brytyjska
Liga szwedzka
Liga rosyjska
Osiągnięcia.
"do uzupełnienia"

</doc>
<doc id="510431" url="https://pl.wikipedia.org/wiki?curid=510431" title="Niszczuka krótkonosa">
Niszczuka krótkonosa

Niszczuka krótkonosa ("Lepisosteus platostomus") – gatunek słodkowodnej ryby z rodziny niszczukowatych (Lepisosteidae).
Znaczenie gospodarcze.
Niewielkie znaczenie gospodarcze, poławiana przez wędkarzy, spotykana w akwariach publicznych.
Występowanie.
Ameryka Północna, głównie w dorzeczu Wielkich Jezior.
Opis.
Ciało silnie wydłużone pokryte łuskami ganoidalnymi. Osiąga 88 cm długości i masę ciała 2,6 kg. 
Odżywianie.
Ryba drapieżna, żywi się rybami i skorupiakami.

</doc>
<doc id="510432" url="https://pl.wikipedia.org/wiki?curid=510432" title="Zamek w Mirze">
Zamek w Mirze

Zamek w Mirze (biał. "Мірскі замак", "Mirski zamak") – zamek usytuowany w pobliżu Miru na Białorusi. W 2000 został wpisany na listę światowego dziedzictwa UNESCO.
Historia.
Budowę zamku rozpoczął na przełomie XV i XVI wieku, w stylu gotyckim starosta brzeski i kowieński Jerzy Illinicz. Około 1568 mirski zamek na mocy testamentu wnuka Jerzego Illinicza przeszedł w ręce książąt Radziwiłłów, którzy przebudowali go w stylu renesansowym. Wzdłuż wschodnich i północnych ścian zamku powstał pałac. Gipsowe fasady zostały udekorowane wapiennymi portalami, płytami, balkonami i gankami.
12 grudnia 1655 roku zamek zajęli żołnierze słuckiego garnizonu Bogusława Radziwiłła popierającego ówcześnie Szwedów. W 1656 zamek zniszczyli Moskale. Podczas wojny polsko-rosyjskiej, po bitwie pod Połonką w 1660 roku, zamek zdobył Samuel Kmicic. Zamek został zniszczony przez Szwedów w 1706. Odbudowany stał się rezydencją m.in. wojewody wileńskiego Karola Stanisława Radziwiłła, który znany był z wystawnych uczt.
Podczas wojny w obronie Konstytucji 3 Maja po wschodniej stronie zamku doszło do bitwy oddziałów polskich z rosyjskimi znanej jako Bitwa pod Mirem.
W epoce napoleońskiej zamek został opuszczony i częściowo zniszczony. W końcu XIX wieku budowla została ponownie odnowiona i zamieszkana. W 1813 po śmierci Dominika Radziwiłła zamek został przekazany jego córce Stefanii i jej mężowi Ludwigowi zu Sayn-Wittgenstein-Berleburg, a następnie w ręce ich córki Marii, która poślubiła księcia Chlodwiga Hohenlohe-Schillingfurst. Ich syn Maurice Hohenlohe-Schillingfurst sprzedał zamek w 1895 Mikołajowi Światopełk-Mirskiemu, herbu Białynia. W dniu 19 marca 1919 roku bolszewicy zamordowali w ruinach zamku polskich działaczy. Zginęli: Aleksander Haciski, ksiądz Wincenty Łotarewicz z Iszkołdzi (zwłoki wrzucono do studni zamkowej), Wołodźka i Kurnatowski.
Po odzyskaniu przez Polskę niepodległości i podpisaniu traktatu ryskiego syn Mikołaja Michał Światopełk-Mirski rozpoczął przebudowę zgodnie z planami Teodora Bursche z l. 1923-1924. Rodzina Światopełk-Mirskich miała w posiadaniu zespół obiektów do 1939.
Po zajęciu Mira przez Niemców w 1941 roku doszło do wymordowania części ludności żydowskiej na terenie parku zamkowego, a w maju 1942 roku Niemcy utworzyli na terenie zamku getto otoczone drutem kolczastym i strzeżone przez strażników z karabinami maszynowymi. W nocy 9 sierpnia 1942 część młodych Żydów uciekła z zamku do lasu, natomiast pozostali przy życiu zostali zamordowani przez Niemców na terenie zamku w dniu 13 sierpnia 1942 roku.
W 2000 roku zamek został wpisany na Listę światowego dziedzictwa UNESCO, w związku z czym zaczęto jego rewaloryzację i odbudowę. Przy tej okazji z trzech stron zamku zrekonstruowano ziemne fortyfikacje bastionowe.
Architektura zamku w Mirze.
W pierwszym późnogotyckim etapie na początku XVI wieku istniały tylko ceglano-kamienne mury obwodowe w formie czworoboku (4 × 75 m), 4 kwadratowe (w górnych kondygnacjach 8-boczne) baszty narożne i nieistniejący dziś budynek jednopiętrowy w południowo-zachodnim narożniku dziedzińca.
W drugim etapie w połowie XVI wieku powstał parterowy, podpiwniczony budynek wzdłuż murów północnych i wschodnich. Ten budynek, w trzecim etapie rozbudowy, na początku XVII wieku został podwyższony do trzech kondygnacji i uzyskał pałacowy wystrój. Przy okazji zamurowano strzelnice, przebito okna i przekształcono średniowieczne korony murów.
W pierwszej połowie XVII wieku zamek otoczono bastionowymi fortyfikacjami ziemnymi (z wieżą bramną pośrodku zachodniej kurtyny), chronionymi fosami nawadnianymi przez rzeczkę Mirankę.
Obszar otaczający zamek został zaadaptowany na park.

</doc>
<doc id="510433" url="https://pl.wikipedia.org/wiki?curid=510433" title="Lepisosteus platostomus">
Lepisosteus platostomus



</doc>
<doc id="510437" url="https://pl.wikipedia.org/wiki?curid=510437" title="Polska Partia Socjalno-Demokratyczna">
Polska Partia Socjalno-Demokratyczna



</doc>
<doc id="510440" url="https://pl.wikipedia.org/wiki?curid=510440" title="PPSD">
PPSD



</doc>
<doc id="510443" url="https://pl.wikipedia.org/wiki?curid=510443" title="Sygnał stale wzbudzony">
Sygnał stale wzbudzony

Sygnał stale wzbudzony (ang. "persistent excitation signal") – sygnał używany w sterowaniu adaptacyjnym układów nieliniowych, a dokładniej w układzie identyfikatora.
Definicja 1.
Kawałkami ciągły sygnał formula_1 jest stale wzbudzony w formula_2 na poziomie wzbudzenia formula_3 jeżeli istnieją stałe formula_4 takie że:
Definicja 2.
Sygnał formula_7 jest wystarczająco bogaty w harmoniczne rzędu n jeżeli składa się przynajmniej z formula_8 różnych harmonicznych, np.:
Niech formula_13 wystarczająco bogaty rzędu n. Jeżeli formula_14 są liniowo niezależne dla wszystkich omega, to formula_15 jest sygnałem stale wzbudzonym.

</doc>
<doc id="510447" url="https://pl.wikipedia.org/wiki?curid=510447" title="Lepisosteus platyrhincus">
Lepisosteus platyrhincus

Lepisosteus platyrhincus – gatunek ryby z rodziny niszczukowatych (Lepisosteiformes).
Znaczenie gospodarcze.
Niewielkie znaczenie gospodarcze, poławiana przez wędkarzy.
Występowanie.
Ameryka Północna.
Opis.
Ciało silnie wydłużone pokryte łuskami ganoidalnymi. Osiąga ok. 1,3 m długości i masę ciała do ok. 10 kg.
Odżywianie.
Ryba drapieżna, żywi się rybami i skorupiakami.

</doc>
<doc id="510450" url="https://pl.wikipedia.org/wiki?curid=510450" title="Serang">
Serang

Serang – miasto w Indonezji na Jawie; ośrodek administracyjny prowincji Banten; 168 tys. mieszkańców (2006).
Leży na północno-zachodnim krańcu Jawy u podnóża wulkanu Karang; 5 km na południe od zabytkowego miasta Banten. Ośrodek regionu rolniczego (uprawa ryżu, warzyw); przemysł spożywczy i metalowy.

</doc>
<doc id="510453" url="https://pl.wikipedia.org/wiki?curid=510453" title="Lekozależność">
Lekozależność



</doc>
<doc id="510454" url="https://pl.wikipedia.org/wiki?curid=510454" title="Chullu">
Chullu

Chullu (łac. "Diocesis Chullitanus") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej. Starożytne miasto, kolonia fenicka. Współcześnie w północnej Algierii. Obecnie katolickie biskupstwo tytularne. 

</doc>
<doc id="510456" url="https://pl.wikipedia.org/wiki?curid=510456" title="Andrzej Chowaniec">
Andrzej Chowaniec

Andrzej Chowaniec (ur. 1 stycznia 1958 w Kojszówce) – polski hokeista, olimpijczyk.
Zawodnik grający na pozycji obrońcy. Wychowanek i zawodnik Podhala Nowy Targ, Legii Warszawa oraz ES Bittburg (Niemcy). Z Podhalem cztery razy zdobywał tytuł mistrzowski w 1976, 1977, 1978, 1987 i dwa razy wicemistrzowski w 1982 i 1986. W polskiej lidze rozegrał 410 spotkań strzelając 80 bramek.
Olimpijczyk z 1984 z Sarajewa oraz uczestnik czterech turniejów o mistrzostwo świata. W reprezentacji kraju rozegrał 39 meczów, z czego 23 w meczach na mistrzostwach świata i igrzyskach olimpijskich.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.

</doc>
<doc id="510457" url="https://pl.wikipedia.org/wiki?curid=510457" title="Bjarne Pedersen">
Bjarne Pedersen

Bjarne Aagaard Pedersen (ur. 12 lipca 1978 w Holstebro) – duński żużlowiec.
Kariera sportowa.
Sześciokrotny medalista indywidualnych mistrzostw Danii: złoty (2004), trzykrotnie srebrny (2001, 2002, 2007) oraz dwukrotnie brązowy (2010, 2014). Na arenie międzynarodowej rokrocznie reprezentuje Danię w rozgrywkach o drużynowy Puchar Świata – ma na swoim koncie medale złote (2006, 2008), srebrne (2002, 2007, 2010) oraz brązowe (2003, 2004, 2005). Od 2003 r. regularnie występuje także w turniejach z cyklu Grand Prix IMŚ. Dotychczas siedmiokrotnie stawał na podium turniejów GP – wygrał turniej Grand Prix we Wrocławiu w 2004, ponadto czterokrotnie był trzeci oraz dwa razy zajął drugie miejsce.
Mechanikami Pedersena są Paweł Łęcki i Bartosz Goszczynski. Startuje na motocyklu, którego silnik został wyprodukowany przez firmę GM. Za tuning silnika odpowiada Brian Karger, Ryszard Kowalski oraz Peter Johns.

</doc>
<doc id="510460" url="https://pl.wikipedia.org/wiki?curid=510460" title="Jinotepe">
Jinotepe

Jinotepe – miasto w Nikaragui, położone w zachodniej części kraju, na południe od stolicy kraju Managui. Znajduje się na wysokości 560 m n.p.m. Ludność: 29 500 tys. (2006). Ośrodek administracyjny departamentu Carazo.
W mieście znajduje się kościół parafialny z 1860.
Gospodarka miasta opiera się na rolnictwie, głównie uprawie kawy. Miasto położone jest przy Autostradzie Panamerykańskiej.

</doc>
<doc id="510462" url="https://pl.wikipedia.org/wiki?curid=510462" title="Katarzyna (hrabina Montfort)">
Katarzyna (hrabina Montfort)

Katarzyna (ur. ok. 1503, zm. przed 9 września 1548) – hrabina Montfort, córka naturalna Zygmunta I Starego z jego związku z Katarzyną Telniczanką.
W młodości przebywała na dworze króla węgierskiego Władysława Jagiellończyka w Budzie i towarzyszyła królewnie węgierskiej Annie w uroczystościach wiedeńskich, związanych z zaślubinami pomiędzy członkami dynastii Habsburgów i Jagiellonów. 
W 1522 niektórzy panowie polscy i arcybiskup gnieźnieński Jan Łaski próbowali wydać Katarzynę za wojewodę wołoskiego. Małżeństwo nie doszło jednak do skutku i już wkrótce, prawdopodobnie poprzez starania króla Węgier Ludwika, Katarzyna została wydana za Jerzego II, hrabiego Montfort. Posag jej wynosił 10 000 złotych polskich, ale nie został w całości wypłacony. Katarzyna i Jerzy mieli czworo dzieci:
Potomkowie Katarzyny i Jerzego dali początek linii rodu hrabiów Montfort–Tettnag, której ostatnim przedstawicielem był zmarły w 1787 Antoni.

</doc>
<doc id="510463" url="https://pl.wikipedia.org/wiki?curid=510463" title="Karim Martusewicz">
Karim Martusewicz

Karim Martusewicz (ur. 27 listopada 1972 w Trypolisie w Libii) – polski kontrabasista i gitarzysta basowy. Lider i założyciel zespołu Karimski Club. Mąż Sylwii Wiśniewskiej.
Od stycznia 1998 członek Voo Voo. Wcześniej grał w zespole Woobie Doobie Wojtka Olszaka, grał na basie w musicalu Metro. Jest autorem używanej od kwietnia 2008 do lutego 2011 muzyki do programu informacyjnego TVP1 "Teleexpress i używanego od" 27 sierpnia 2018 dżingla czołówki Szkła kontaktowego.

</doc>
<doc id="510466" url="https://pl.wikipedia.org/wiki?curid=510466" title="Blok przedsionkowo-komorowy">
Blok przedsionkowo-komorowy



</doc>
<doc id="510467" url="https://pl.wikipedia.org/wiki?curid=510467" title="Sudoł">
Sudoł



</doc>
<doc id="510470" url="https://pl.wikipedia.org/wiki?curid=510470" title="Piotr Żyżelewicz">
Piotr Żyżelewicz

Piotr „Stopa” Żyżelewicz (ur. 31 marca 1965, zm. 12 maja 2011 w Warszawie) – polski perkusista, członek zespołów Armia, Izrael, Voo Voo i 2Tm2,3. Był także członkiem grup: Toya Blues Band, Kultura, Brygada Kryzys, Moskwa. Debiutował w szkole średniej w zespole punkowym SALT-10. Pseudonim „Stopa” otrzymał ze względu na umiejętność grania szybkich rytmów na centrali przy użyciu tylko jednej. Wystąpił w filmie dokumentalnym "Wojna światów – nawrócenie" (2005, reżyseria: Jacek Ragnis). Udzielił wywiadu na potrzeby książki Marcina Jakimowicza "Radykalni". 
W kwietniu 2011 muzyk przeszedł udar mózgu. Zmarł w nocy z 12 na 13 maja w szpitalu w Warszawie, po kilkunastu dniach walki o życie. Został pochowany na cmentarzu parafialnym w Starych Babicach.

</doc>
<doc id="510471" url="https://pl.wikipedia.org/wiki?curid=510471" title="Niszczuka krokodyla">
Niszczuka krokodyla

Niszczuka krokodyla ("Atractosteus spatula") – gatunek ryby promieniopłetwej, charakteryzującej się prymitywną budową (istnieje od ponad 150 mln lat), największy przedstawiciel rodziny niszczukowatych. Po raz pierwszy została opisana naukowo pod nazwą "Lepisosteus spatula" . Ma niewielkie znaczenie gospodarcze – poławiana przez wędkarzy, spotykana w dużych akwariach publicznych. Bardzo szybka i silna, jednak płochliwa ryba. Poluje na inne, dużo mniejsze ryby. Swoją ofiarę trzyma w charakterystycznym wydłużonym pysku do momentu aż ta przestanie stawiać opór, po czym przesuwa ją w kierunku gardła. Kiedyś tępiona w Teksasie, znalazła się na skraju wyginięcia. Zabijano je na masową skalę przy pomocy sieci elektrycznych oraz specjalnie skonstruowanych w tym celu maszyn pływających.
Występowanie.
Ameryka Północna – w wodach Florydy, Zatoki Meksykańskiej, Luizjany, Alabamy, Teksasu, w rzece Missisipi, i południowej Karolinie, niewielka odizolowana populacja żyje w Nikaragui.
Ryby te najczęściej spotykane są w wodach stojących obfitujących w korzenie drzew i inne dogodne kryjówki.
Opis.
Jest największą pod względem długości słodkowodną rybą Ameryki Północnej – osiąga do 3 metrów długości ciała i masę do 166 kg. Ryba mięsożerna o diecie złożonej z ryb, małych ssaków, ptaków, żółwi itp. Ikra jest toksyczna, trująca m.in. dla ludzi.
Potencjalnie niebezpieczna dla małych dzieci. Odnotowano przypadki dotkliwego pogryzienia pływaków, ale nigdy nie były one śmiertelne.

</doc>
<doc id="510473" url="https://pl.wikipedia.org/wiki?curid=510473" title="Atractosteus spatula">
Atractosteus spatula



</doc>
<doc id="510474" url="https://pl.wikipedia.org/wiki?curid=510474" title="Karang">
Karang

Karang () – wygasły wulkan w zachodniej części Jawy w Indonezji; zaliczany do stratowulkanów.
Wysokość 1778 m n.p.m. Posiada dwa kratery, w których obserwuje się fumarole, ale nie zanotowano żadnych erupcji. Zbocza porośnięte lasami.
Na północ od wulkanu Karang leży miasto Serang.

</doc>
<doc id="510476" url="https://pl.wikipedia.org/wiki?curid=510476" title="900 (trik)">
900 (trik)

„900” ("dziewięćsetka") – ewolucja polegająca na dwóch i pół obrotu (900 stopni) wykonanych wokół własnej osi.
Jazda na deskorolce.
„900” jest uznawane za kamień milowy w jeździe na deskorolce. Pierwszy raz ewolucja została wykonana prawidłowo w 1999 roku przez Tony’ego Hawka. W odniesieniu do tej dyscypliny sportu została nazwana "„900”".
Przed 1999.
Istnieje wiele opinii na temat wykonywanych "dziewięćsetek" przed 1999 rokiem. Najbardziej znaną jest, że Danny Way wykonał ewolucję w 1989 (widoczny był w filmie "Santa Cruz"). W odpowiedzi na to Tony Hawk powiedział:
Z powodu "nieoficjalności" jazdy na deskorolce, trudno stwierdzić, jaki przypadek wylądowania jest wymagany do zaliczenia wykonania ewolucji.
Tony Hawk.
Tony Hawk wykonał ewolucję w 1999 na zawodach X-Games po jedenastu nieudanych próbach. Było już po regulaminowym czasie, ale wydłużono go na kolejne próby. Żaden z innych skaterów nie protestował prawdopodobnie z powodu jego popularności. Hawk dwa razy wylądował z deskorolką, lecz ta mu uciekała spod nóg. Tony wygrał konkurs na najlepszą ewolucję.
Podczas następnych zawodów X-Games Hawk kolejny raz wykonał ewolucję, tym razem w regulaminowym czasie.
Po 1999.
Po Tonym Hawku ewolucja została wykonana przez jeszcze trzech skaterów:
„900” a inne dyscypliny sportu.
Obrót o 900˚ wykonywany jest również w innych dyscyplinach sportu, takich jak snowboarding, BMX czy jazda na rolkach, jednak w ich przypadku nie jest on tak trudny jak w jeździe na deskorolce z racji tego, że osoba wykonująca tę ewolucję ma sprzęt (sztywno) przypięty do nóg i nie musi skupiać się na jego utrzymaniu przy stopach.

</doc>
<doc id="510480" url="https://pl.wikipedia.org/wiki?curid=510480" title="Milo Kurtis">
Milo Kurtis

Milo Kurtis, właściwie Dimitrios Kourtis (ur. 5 sierpnia 1951 w Zgorzelcu) – polski multiinstrumentalista pochodzenia greckiego, grający na wszelkiego rodzaju instrumentach etnicznych, pochodzących z różnych stron świata. Syn uchodźców politycznych z Grecji.
Życiorys.
Karierę muzyczną rozpoczął od występów z Grupą w Składzie na początku lat siedemdziesiątych, grając w niej tak zwaną muzykę intuicyjną, eksperymentalną, z którą wystąpił na Warszawskiej Jesieni. W 1972 roku wspólnie z gitarzystą Wojtkiem Waglewskim założył zespół Ya-Sou, odwołujący się do muzyki etnicznej i folkowej. Od 1975 roku po odejściu Marka Jackowskiego rozpoczął występy w grupie Osjan. W 1975 roku razem z Markiem Jackowskim założył Maanam. Równolegle przez półtora roku grał z Osjanem i z Maanamem. Brał udział w powstawaniu zespołu Izrael, grającego muzykę reggae, występował w funkowej grupie Zgoda, następnie w zespole Deuter oraz Voo Voo. Wielokrotnie występował z Tomaszem Stańką. 
W Stanach Zjednoczonych mieszkał najpierw w Nowym Jorku, później w Berkeley w Kalifornii. Występował tam w bardzo różnych zespołach grających muzykę od rocka, folku, muzyki etnicznej do free jazzu. Po trwającej 11 lat nieobecności wrócił do Polski i w grudniu 1996 roku zorganizował koncert poświęcony pamięci Dona Cherry’ego. W tym czasie reaktywowała się grupa Osjan, ale obecnie największą jego pasją jest grupa Drum Freaks, do której zaprasza oprócz polskich muzyków instrumentalistów z Ameryki, Afryki i Grecji (Boba Stewarta, Wallisa Buchanana – Jamiroquai, Diamandisa Mastrogianakisa, Jorgego Mascimento i innych). Od stycznia 2010 roku współpracuje z Radiem Wnet, gdzie prowadzi swoją autorską audycję pt. "Na początku był chaos".
W 1996 roku opiekował się sparaliżowanym Markiem O’Brienem podczas zdjęć do filmu dokumentalnego "Breathing Lessons".
Deklaruje, że jest ateistą.

</doc>
<doc id="510482" url="https://pl.wikipedia.org/wiki?curid=510482" title="Pucca">
Pucca

Pucca ( ['pˤukˤa]) – południowokoreańskie krótkometrażowe filmiki stworzone przez Vooz w technologii Macromedia Flash oraz film animowany wydany we współpracy z telewizją Jetix.
Fabuła.
Główną bohaterką jest tytułowa Pucca – córka właściciela chińskiej restauracji znajdującej się w wiosce Sooga. Protagonistka obdarzyła uczuciem trzynastoletniego chłopca o imieniu Garou ( ['garu]), który jest mistrzem ninja. Bohater zwykle nie odwzajemnia jej uczuć i za wszelką cenę stara się unikać dziewczyny.
Wersja polska.
Opracowanie: na zlecenie Jetix – IZ-Text
Tekst polski:
Reżyseria: Ireneusz Załóg
Dźwięk i montaż:
W polskiej wersji wystąpili:
"i inni"

</doc>
<doc id="510486" url="https://pl.wikipedia.org/wiki?curid=510486" title="Malta Cup">
Malta Cup

Malta Cup – profesjonalny, poprzednio rankingowy, a od sezonu 2007/2008 nierankingowy turniej snookerowy. Rozgrywany także pod nazwami European Open i Irish Open.
Historia.
Pierwszy turniej rozegrany został w roku 1989 w sezonie 1988/1989 pod nazwą European Open. W roku 1998, w związku z przeniesieniem turnieju do Irlandii, nastąpiła zmiana nazwy turnieju na Irish Open. W latach 1999 - 2000 turniej nie był rozgrywany. Powrócił do snookerowego kalendarza w roku 2001 ponownie pod nazwą European Open, jednak w kolejnym roku (2002) znów nastąpiła roczna przerwa w rozgrywaniu tegoż turnieju. Rozegrany został później w latach 2003 - 2004. Nazwa Malta Cup została wprowadzona w trakcie sezonu 2004/2005. Zawody są rozgrywane w Hilton Conference Centre w Portomaso na Malcie. 
Pula nagród w roku 2006 wyniosła £118,500, nagrodą za pierwsze miejsce było £18,000.

</doc>
<doc id="510487" url="https://pl.wikipedia.org/wiki?curid=510487" title="Związek Zagraniczny Socjalistów Polskich">
Związek Zagraniczny Socjalistów Polskich

Związek Zagraniczny Socjalistów Polskich – organizacja socjalistyczna założona na zjeździe założycielskim w dzielnicy Montrouge Paryżu 17-23 listopada 1892 roku. Datę tę przyjmuje się symbolicznie za datę powstania Polskiej Partii Socjalistycznej. Związek prowadził działalność wydawniczą, wspierającą działalność krajową oraz reprezentował PPS na forum międzynarodowym. W 1900 r. Związek przekształcił się w organizację zagraniczną PPS, kierowaną przez Komitet Zagraniczny PPS, podporządkowany władzom PPS w kraju.
Zjazd Paryski.
W zjeździe paryskim uczestniczyli delegaci reprezentujący cztery polskie organizacje socjalistyczne:
oraz dwóch bezpartyjnych: Bolesław Limanowski ps. „Tadeusz”, Wacław Podwiński ps. „Wiktor”. W istocie Zjazd nie stanowił zjazdu delegatów partii, ale zebranie osób z różnych formacji politycznych, których celem było utworzenie jednolitej partii socjalistycznej, skupionej wokół socjalistycznego i niepodległościowego programu. Do zjazdu nie przyłączyła się część grupy wydającej pismo „Przegląd Socjalistyczny”, oraz członkowie „grupy socjalno-demokratycznej” z Paryża (Estera Golde, Cezaryna Wojnarowska, Stanisław Grabski, Władysław Grabski, W.Kania, I.Urbach, A.Złotnicki).
Szkic programu Polskiej Partii Socjalistycznej.
Najistotniejszym efektem Zjazdu było przyjęcie dokumentu „"Szkic programu Polskiej Partii Socjalistycznej"”, w którym stwierdzono, że partia mając na uwadze cele polityczne klasy robotniczej walczyć będzie o niepodległą Rzeczpospolitą demokratyczną, opartą na następujących zasadach:
W zakresie ustawodawstwa pracy postulowano:
W dokumencie zawarto również postulat stopniowego uspołecznienia ziemi, narzędzi produkcji i środków komunikacji.
W części dotyczącej taktyki partyjnej zwrócono uwagę na konieczność stworzenia masowej organizacji robotniczej, uwzględniającej warunki polityczne zaboru rosyjskiego. Za najważniejsze środki walki uznano:
Wskazano na potrzebę wykształcenia agitatorów robotniczych, popularyzujących niepodległościowy i socjalistyczny program PPS.
Działalność Związku Zagranicznego Polskich Socjalistów.
Tuż po zjeździe członkowie Centralizacji ZZPS zostali aresztowani i wysiedleni z Francji przez policję francuską. Od 15 stycznia 1893 r. rozpoczęli działalność w Londynie.
Emisariusz ZPPS Stanisław Mendelson udał się do zaboru rosyjskiego w styczniu 1893 r., gdzie zawiązano „litewską grupę PPS”. W lutym – marcu 1893 r. doszło do połączenia w kraju Związku Robotników Polskich, II Proletariatu i Zjednoczenia Robotniczego, tworząc Polską Partię Socjalistyczną. Stanisław Mendelson zadeklarował przystąpienie Związku Zagranicznego Polskich Socjalistów do PPS. Główny ciężar łączności z krajem przejął Stanisław Wojciechowski.
Już w sierpniu 1893 r. z ZZPS wystąpiła Gmina Narodowo-Socjalistyczna motywując to dążeniem Centralizacji do dyktatury. W lecie 1893 r. doszło również do konfliktu z grupą członków PPS, która założyła Socjaldemokrację Królestwa Polskiego.
Początkowo ZZPS współpracował na emigracji ściśle z działaczami narodowymi. Członkiem Sądu Organizacyjnego Centralizacji był m.in. Zygmunt Balicki, jednak we wrześniu 1895 r. podporządkowano się zaleceniom krajowej PPS zakazującej jednoczesnej przynależności do dwóch partii, co spowodowało przejście Balickiego do Ligi Narodowej. Wskutek sporów wokół swojej osoby usunął się ze Związku w sierpniu 1893 r. Stanisław Mendelson i jego żona.
Głównym elementem działania ZZPS była działalność wydawnicza. Podstawowym wydawnictwem Związku było pismo „Przedświt” (nakład 1 tys. egzemplarzy), którego faktycznym redaktorem był Witold Jodko-Narkiewicz oraz Bolesław Antoni Jędrzejowski. Drugim organem prasowym był nieperiodyczny, rozumiany jako pismo ponadzaborowe „Bulletin Officiel du Parti Socialiste Polonais”, którego redaktorem był Kazimierz Kelles-Krauz. Ponadto w okresie 1894-1896 wydano blisko 90 tys. egzemplarzy broszur i odezw w części na zamówienie krajowej PPS oraz PPS zaboru pruskiego, jak również Galicyjskiej Partii Socjaldemokratycznej.
Przedstawiciele ZZPS uczestniczyli również w kongresach II Międzynarodówki w Zurychu w 1893 r. i Londynie w 1896 r. jako „delegacja polska” popularyzując program i działania PPS. Na zjeździe w Londynie doszło do starcia wspólnej delegacji PPS (Aleksander Dębski, Witold Jodko-Narkiewicz i Józef Piłsudski) i Galicyjskiej Partii Socjaldemokratycznej, na której czele stanął Ignacy Daszyński z drugą delegacją Socjaldemokrację Królestwa Polskiego, reprezentowaną przez Różę Luksemburg. Istotą sporu był projekt rezolucji PPS o niezbędności niepodległości Polski. Projekt zaatakowany przez Różę Luksemburg, doprowadził do kompromisowej uchwały Kongresu o prawie każdej narodowości do samostanowienia.
W styczniu 1899 r. na V Zjeździe ZZPS w Paryżu postanowiono przekazać „Przedświt” krajowej PPS, zaś na VI Zjeździe w Zurychu w 1900 r. postanowiono o zlikwidowaniu Związku Zagranicznego Polskich Socjalistów i przekształcenie w Oddział Zagraniczny PPS kierowany przez Komitet Zagraniczny PPS w Londynie, podlegający Centralnemu Komitetowi Robotniczemu PPS w kraju.
Sekretariat Komitetu Zagranicznego objął wówczas Bolesław Antoni Jędrzejowski, zaś funkcję redaktora „Przedświtu” pełnił nadal Leon Wasilewski.
Struktura Związku Zagranicznego Polskich Socjalistów.
Na Zjeździe w Paryżu w (1892) wyłoniono "Centralizację" (Zarząd) w składzie: Bolesław Jędrzejowski ps. „Bolesław”, Jan Lorentowicz ps. „Zdzisław”, Edward Abramowski ps. „Józef”, Stanisław Wojciechowski ps. „Wacław”, Feliks Perl ps. „Feliks” kierujący działaniami ZPPS. Potem Lorentowicza zastąpił Aleksander Dębski.
W 1897 r. na Zjeździe ZZPS w Zurychu wybrano Centralizację w składzie: Aleksander Dębski, Kazimierz Kelles-Krauz, Bolesław Miklaszewski, Władysław Studnicki i Leon Wasilewski.
Zgodnie ze statutem (ustawą) Centralizacja Związku Zagranicznego Polskich Socjalistów kierując się uchwałami Zjazdu paryskiego dążyła do połączenia wszystkich socjalistów polskich na emigracji w celu współpracy z PPS. Od września 1894 r. określono, iż „Centralizacja ZZPS jest zagranicznym przedstawicielstwem PPS”.
Najwyższą instancją ZZPS był coroczny zjazd, w którym brali udział członkowie ZPPS oraz mężowie zaufania poszczególnych sekcji. Zjazd wybierał Centralizację, Sąd Organizacyjny, redaktora „Przedświtu” i Komisję Redakcyjną, Komisję pomocy dla PPS zaboru pruskiego (tak naprawdę „redakcji „Gazety Robotniczej”). Funkcjonowały też komisje Górnicza i Chłopska, oraz od 1896 r. Komisja Pracy.
W latach 1895-1896 ZZPS posiadała sekcje w Austrii, Belgii, Niemczech, Szwajcarii, Wielkiej Brytanii, Francji, Galicji oraz USA). W 1894 r. Związek liczył ok. 31 działaczy, zaś w 1896 ponad 90 działaczy. Najaktywniejsze były sekcje londyńska (Witold Jodko-Narkiewicz, Aleksander Dębski, Stanisław Wojciechowski, Ignacy Mościcki) i paryska (Kazimierz Kelles-Krauz, Estera Golde-Stróżecka).
Według sprawozdania ZZPS na październik 1899 r. w składzie Związku na koniec 1898 r. było 109 członków w 31 miejscowościach, zaś w październiku 1899 r. ZZPS liczył 114 członków w 36 miejscowościach. W omawianym okresie przybyło 17 członków, 12 ubyło (1 wystąpił, zaś 11 wyjechało do kraju).

</doc>
<doc id="510488" url="https://pl.wikipedia.org/wiki?curid=510488" title="Stanisław Rawicz Kosiński">
Stanisław Rawicz Kosiński

Stanisław Nikodem Rawicz Kosiński herbu Rawicz (ur. 1847 w Borku Szlacheckim, zm. 13 stycznia 1923 w Krakowie) – polski inżynier budujący koleje na terenie Galicji.
Życiorys.
Urodził się w 1847 w Borku Szlacheckim. Jego rodzina o szlacheckim rodowodzie używała herbu Rawicz. Ojciec Paweł Kosiński był radcą galicyjskiego Namiestnictwa we Lwowie. Stanisław Kosiński ukończył szkołę realną w Krakowie a następnie rozpoczął studia na Wydziale Komunikacji Politechniki w Pradze. Po otrzymaniu dyplomu inżyniera kolejowego w 1872 najął się przy budowie saksońsko-turyńskiej linii kolejowej wzdłuż rzeki Elstery w Niemczech.
Do Galicji wrócił w 1881 by podjąć pracę przy budowie kolei z Żywca do Nowego Sącza. Następnie, jako inspektor c.k. kolei, został kierownikiem budowy fragmentu trasy Lwów - przełęcz Beskid, łączącej Wschodnią Galicję z Węgrami. Budował jeden z najtrudniejszych odcinków, liczący 79 kilometry, od miejscowości Skole do przełęczy Beskid. Budowa trwała tylko dwa lata. W kolejnych latach kierował budową innej linii kolejowej, prowadzącej z Rzeszowa do Jasła. 
W 1890 podjęto decyzje o budowie następnej trasy, która miała połączyć Wschodnią Galicję z królestwem Węgier i prowadzić ze Stanisławowa przez Delatyn i Woronienkę do Sygietu Marmaroskiego na Węgrzech. Na kierownika robót wyznaczono Kosińskiego. Zaprojektowane i wybudowane na tej linii mosty i wiadukty stały się wizytówką osiągnięć tego inżyniera.
W latach 1894-96 na Prucie niedaleko Jaremcza powstała najsłynniejsza budowla Kosińskiego, most kolejowy o największej w ówczesnej Europie rozpiętości łuku (65 m). 
Następnie pracował przy budowie lokalnych linii kolejowych we wschodniej Galicji na trasach Tarnopol - Kopyczyńce, oraz Czortków - Iwanie Puste.
W maju 1906 Stanisław Kosiński został zatrudniony w Ministerstwie Kolei Żelaznych w Wiedniu, pracując z początku na stanowisku Naczelnika Budowy Nowych Linii, a później Dyrektora Departamentu Budowy i Konserwacji.
W uznaniu zasług, pod koniec 1908 cesarz Franciszek Józef I odznaczył Kosińskiego Krzyżem Kawalerskim Orderu Leopolda, a w 1912 Orderem Korony Żelaznej II Klasy.
Jesień życia spędził w Krakowie. Zmarł w 1923 i został pochowany na cmentarzu Rakowickim.

</doc>
<doc id="510489" url="https://pl.wikipedia.org/wiki?curid=510489" title="Prefektura Aichi">
Prefektura Aichi

 – prefektura znajdująca się w regionie Chūbu, w Japonii, na wyspie Honsiu ("Honshū"). Jej stolicą jest miasto Nagoja.
Położenie.
Aichi leży w środkowej części wyspy Honsiu i wraz z prefekturami: Gifu, Nagano, Shizuoka, Fukui, Ishikawa, Niigata, Toyama, Yamanashi, tworzy region Chūbu. Od południowego zachodu graniczy z prefekturą Mie (region Kinki).
Prefektura leży nad zatokami: Ise, Chita i Mikawa, które łączą się przez cieśninę Irago z Oceanem Spokojnym.
Miasta.
Miasta leżące w prefekturze Aichi:
Historia.
Pierwotnie, obszar obecnej prefektury był podzielony na trzy prowincje: Owari, Mikawa i Ho. Po reformach Taika w VII wieku powstały dwie prowincje: Owari i Mikawa. W 1871 roku, po obaleniu systemu feudalnego i zniesieniu systemu han, prowincja Owari, z wyłączeniem powiatu Chita na półwyspie Chita, została przekształcona w prefekturę Nagoja. Prowincja Mikawa, wraz z powiatem Chita, utworzyła prefekturę Nukata. W kwietniu 1872 roku prefektura Nagoja została przemianowana na prefekturę Aichi i 27 listopada tego samego roku dołączono do niej prefekturę Nukata, tworząc obecny kształt.
W miejscowościach Nagakute i Seto miała miejsce wystawa światowa Expo 2005.

</doc>
<doc id="510491" url="https://pl.wikipedia.org/wiki?curid=510491" title="Fritz Walter (ur. 1960)">
Fritz Walter (ur. 1960)

Fritz Walter (ur. 21 lipca 1960 w Heidelbergu) – piłkarz niemiecki występujący na pozycji napastnika.
W latach 1983–1997 występował kolejno w SV Waldhof Mannheim, VfB Stuttgart i Arminii Bielefeld. W Mannheim ustanowił klubowy rekord strzelonych bramek w Bundeslidze (55 w czterech sezonach). W 1987 roku przeszedł do VfB Stuttgart, dochodząc z tym klubem do finału Pucharu UEFA w sezonie 1988/1989 (w dwumeczu finałowym porażka z SSC Napoli 1:2 i remis 3:3). W 1992 zdobył mistrzostwo Niemiec i koronę króla strzelców Bundesligi (22 bramki). Łącznie w siedmiu sezonach (do 1993/1994) zdobył w barwach klubu ze Stuttgartu 102 bramki w meczach ligowych.
W sezonie 1995/1996 strzelił w barwach Arminii Bielefeld 21 bramek, zostając najlepszym strzelcem 2. Bundesligi i przyczyniając się do awansu zespołu do ekstraklasy. W kolejnym sezonie występował sporadycznie, a karierę zakończył w sezonie 1997/1998 w barwach SSV Ulm 1846.
W 1988 zdobył w Seulu brązowy medal letnich igrzysk olimpijskich.

</doc>
<doc id="510493" url="https://pl.wikipedia.org/wiki?curid=510493" title="Tuban">
Tuban

Tuban – miasto w Indonezji na Jawie nad morzem Jawajskim w prowincji Jawa Wschodnia; 78 tys. mieszkańców (2006).
Ośrodek handlowy regionu rolniczego (uprawa ryżu, kukurydzy, tytoniu, trzciny cukrowej, palmy kokosowej); przemysł spożywczy, tytoniowy, drzewny; rybołówstwo; port morski.
Dawniej znany ośrodek przemytu opium.
Z Tuban pochodzi Maria Kristin Yulianti, indonezyjska badmintonistka.

</doc>
<doc id="510496" url="https://pl.wikipedia.org/wiki?curid=510496" title="Kolonia (Fenicja)">
Kolonia (Fenicja)

Kolonia fenicka – rodzaj kolonii, zakładany przez kolonistów fenickich. Kolonie fenickie, podobnie do greckich, miały zwykle charakter miejski i krótko utrzymywały kontakt z macierzystymi miastami.
Fenicjanie zasiedlali głównie południowy zachód wybrzeży Morza Śródziemnego (np. Kartagina, Utyka, Rusaddir) i nieco na zachód od Gibraltaru (np. Gadir), ale także Baleary (np. Ebusos) oraz Sardynię (np. Tharros, Carales). Na terenach kontrolowanych przez te miasta powstało państwo Kartaginy. Jednak w innych rejonach Morza Śródziemnego przewagę zdobyli kolonizatorzy i handlarze z Grecji, co bezpośrednio wpłynęło na zwycięstwo Greków nad Fenicjanami w wojnie gospodarczej.

</doc>
<doc id="510497" url="https://pl.wikipedia.org/wiki?curid=510497" title="Europejski Fundusz Orientacji i Gwarancji Rolnej">
Europejski Fundusz Orientacji i Gwarancji Rolnej

Europejski Fundusz Orientacji i Gwarancji Rolnej (EFOiGR, od franc. FEOGA, ang. EAGGF – "European Agriculture Guidance and Guarantee Funds") utworzony w kwietniu 1964 na podstawie traktatów rzymskich z 25 marca 1957 jako jeden z dwóch, obok Europejskiego Funduszu Społecznego, instrumentów służących wspomaganiu finansowania polityki strukturalnej. Zajmował się finansowaniem rolnictwa. Funduszami strukturalnymi zarządza tylko sekcja Orientacji. Kwota, jaką otrzymywało państwo nie zależała od jego poziomu rozwoju.
Fundusz podzielony był na dwie sekcje::
W 1993 r. wydzielono z EFOiGR środki strukturalne dla rybołówstwa, tworząc odrębny fundusz strukturalny tj. Finansowy Instrument Orientacji Rybołówstwa (dzisiejszy Europejski Fundusz Morski, Rybacki i Akwakultury). 
W 2007 r. pozostała część funduszu została zastąpiona przez dwa nowe, tj. Europejski Fundusz Rolny Rozwoju Obszarów Wiejskich (finansowanie działań strukturalnych z zakresu polityki rozwoju wsi) oraz Europejski Fundusz Gwarancji Rolnej (finansowanie działań z zakresu bezpośredniego wspierania produkcji rolnej oraz wspólnej organizacji rynków rolnych).

</doc>
<doc id="510498" url="https://pl.wikipedia.org/wiki?curid=510498" title="Kamieniczki">
Kamieniczki

Kamieniczki – dawna wieś, obecnie dzielnica Bielawy, położona w województwie dolnośląskim, w powiecie dzierżoniowskim, w gminie miejskiej Bielawa.
Położenie.
Kamieniczki leżą na zachodnim skraju Bielawy, na granicy Gór Sowich i Przedgórza Sudeckiego, u wylotu Doliny Kamiennej, na wysokości około 350-410 m n.p.m.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Historia.
Najprawdopodobniej w XVIII wieku na tym terenie istniała leśniczówka, natomiast w 1778 roku zbudowano tu wapiennik, w którym przerabiano surowiec wydobywany w Dolinie Wapiennej. Kamieniczki powstały w XIX wieku jako letniskowa kolonia Bielawy. Wzniesiono tu wtedy osiedle willowe i duży zespół budynków pensjonatowych, gospodę i schronisko młodzieżowe. W 1900 roku przez miejscowość przeprowadzono linię kolejową, co przyczyniło się do dalszego rozwoju miejscowości. Utworzono tu kąpielisko, a w okolicy wytyczono trasy turystyczne. Po 1945 roku Kamieniczki utraciły charakter letniskowy ponieważ zespół pensjonatów przekształcono w duży zespół sanatoriów przeciwgruźliczych. W 1973 roku zbudowano tu Jezioro Bielawskie o powierzchni około 25 ha. Na jego brzegu znajduje się ośrodek wypoczynkowy, basen, plaża, boisko sportowe i lokale gastronomiczne.
Zabytki.
Na ulicy Korczaka zachował się zespół charakterystycznych budynków pensjonatowo-willowych pochodzących z XIX i XX wieku, mających cechy secesji i historyzmu.

</doc>
<doc id="510499" url="https://pl.wikipedia.org/wiki?curid=510499" title="Byszów (Roztocznik)">
Byszów (Roztocznik)

Byszów – przysiółek wsi Roztocznik w Polsce, położony w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 przysiółek należał administracyjnie do województwa wałbrzyskiego.

</doc>
<doc id="510500" url="https://pl.wikipedia.org/wiki?curid=510500" title="Jodłownik (Ostroszowice)">
Jodłownik (Ostroszowice)

Jodłownik () – przysiółek wsi Ostroszowice w Polsce, położony w województwie dolnośląskim, w powiecie dzierżoniowskim, w gminie Dzierżoniów.
Geografia.
Jodłownik położony jest na obrzeżu Gór Sowich przy lokalnej drodze prowadzącej z Piławy Górnej przez Ostroszowice do Bielawy. Wieś ciągnie się wzdłuż drogi na długości jednego kilometra. Niedaleko Jodłownika znajdują się lasy, przez wieś i lasy przepływa wiele strumieni. Miejscowość składa się przede wszystkim z budynków mieszkalno-gospodarczych.
Odległości od innych miejscowości:
Historia.
Pierwsza wzmianka o tej miejscowości datowana jest na 1500 r. W 1845 r. Jodłownik (wtedy Tannenberg) zamieszkiwało około 320 mieszkańców, dla których podstawowym zajęciem była gospodarka leśna, handel i tkactwo. U schyłku XIX w. Jodłownik odegrał pewne znaczenie turystyczne, ponieważ prowadziły tędy trasy do Srebrnej Góry (Silberberg) z Bielawy (Langenbielau) na Przełęcz Woliborską (Volpersdorfer Plänel).
W latach 1975–1998 przysiółek należał administracyjnie do województwa wałbrzyskiego.
Zabytki.
Do wojewódzkiego rejestru zabytków wpisany jest:
Sklepy.
Na głównym placu Jodłownika był sklep, został zamknięty. 
Komunikacja.
Przez Jodłownik przebiega droga wojewódzka nr 384 z Bielawy do Nowej Rudy. Do Jodłownika dojechać można z Bielawy i Dzierżoniowa autobusami ZKM Bielawa nr 5 oraz nr 1.

</doc>
<doc id="510501" url="https://pl.wikipedia.org/wiki?curid=510501" title="Kołaczów">
Kołaczów

Kołaczów (niem. "Prauß") – przysiółek wsi Uciechów w Polsce, położony w województwie dolnośląskim, w powiecie dzierżoniowskim, w gminie Dzierżoniów, przy drodze wojewódzkiej nr 384. Wchodzi w skład sołectwa Uciechów.
W latach 1975–1998 przysiółek należał administracyjnie do województwa wałbrzyskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="510502" url="https://pl.wikipedia.org/wiki?curid=510502" title="Myśliszów">
Myśliszów

Myśliszów (niem. "Karlswalde") – przysiółek wsi Ostroszowice w Polsce, położony w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 przysiółek należał administracyjnie do województwa wałbrzyskiego.
Na jego terenie znajduje się las państwowy – Las Myśliszów.
Szlaki turystyczne.
 droga Szklary-Samborowice - Jagielno - Przeworno - Gromnik - Biały Kościół – Nieszkowice – Żelowice – Ostra Góra – Niemcza - Tatarski Okop - Gilów - Marianówek - Piława Dolna - Owiesno - Myśliszów - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza

</doc>
<doc id="510505" url="https://pl.wikipedia.org/wiki?curid=510505" title="Stoszów">
Stoszów

Stoszów (niem. "Stoschendorf") – przysiółek wsi Jaźwina w Polsce, położony w województwie dolnośląskim, w powiecie dzierżoniowskim, w gminie Łagiewniki.
W latach 1975–1998 przysiółek administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="510507" url="https://pl.wikipedia.org/wiki?curid=510507" title="Paciorkowiec">
Paciorkowiec



</doc>
<doc id="510509" url="https://pl.wikipedia.org/wiki?curid=510509" title="Odcinek ST">
Odcinek ST

Odcinek ST – w terminologii medycznej określenie fragmentu zapisu elektrokardiograficznego odpowiadającego początkowej fazie repolaryzacji mięśnia komór serca. 
W warunkach prawidłowych powinien być izoelektryczny, czyli znajdować się na tej samej wysokości co odcinek TP (w przypadku EKG wysiłkowego porównuje się jego lokalizację z odcinkiem PQ).
Zmiany lokalizacji odcinka ST:

</doc>
<doc id="510513" url="https://pl.wikipedia.org/wiki?curid=510513" title="Fala Pardee`ego">
Fala Pardee`ego



</doc>
<doc id="510514" url="https://pl.wikipedia.org/wiki?curid=510514" title="Bratoszów">
Bratoszów

Bratoszów (niem. "Stolbergsdorf") – wieś w województwie dolnośląskim, w powiecie dzierżoniowskim, gminie Pieszyce.
Miejscowości nadano statut wsi 1 stycznia 2016 r., wcześniej była częścią miasta.
W latach 1975–1998 miejscowość należała administracyjnie do województwa wałbrzyskiego.
W Bratoszowie znajduje się niewielki zbiornik wodny, który jest często odwiedzany przez wędkarzy.

</doc>
<doc id="510515" url="https://pl.wikipedia.org/wiki?curid=510515" title="Kamienica Hipolitów w Krakowie">
Kamienica Hipolitów w Krakowie

Kamienica Hipolitów – jeden z oddziałów Muzeum Historycznego Miasta Krakowa, usytuowany przy placu Mariackim w Krakowie. W dwupiętrowej kamienicy mieści się stała wystawa pt. "Dom mieszczański", która pokazuje, jak mieszkali krakowianie od XVII do XIX wieku. Budynek, należący niegdyś do rodziny Hipolitów, był wielokrotnie przebudowywany i po gruntownej restauracji został przekazany do użytku muzeum w 2003 roku.
Pomieszczenia.
Piwnice kamienic w średniowieczu pełniły funkcję parteru. Zachowały się w nich interesujące elementy wyposażenia, jak choćby kamienny portal i średniowieczny piec.
W sieni zachowały się kamienne portale. Na szczególną uwagę zasługują dwa z nich: gotycki (czerwony z czarnym kluczem) i renesansowy (rzeźbiony z motywem wolich oczu). Na piętro prowadzą strome schody z częściowo zachowaną kratą, która świadczy o funkcji warownej kamienicy.
Gabinecik to niewielkie pomieszczenie zwane również galerią. Był niegdyś bardzo bogato dekorowany. Obecnie wnętrze urządzone jest głównie barokowymi meblami i sprzętami. Znajduje się tu charakterystyczna dla dawnych mieszkań krakowskich XIX-wieczna almaria (szafka w ścianie).
Gabinet to jedno z najpiękniejszych pomieszczeń kamienicy Hipolitów. Sala jest ozdobiona stiukami Baltazara Fontany. Pokój posiada bogate wyposażenie, które ma oddawać charakter mieszkania zamożnego patrycjusza. Wielkie księgi świadczą o naukowych zainteresowaniach lokatora. Wnętrza dekorowane dywanami są charakterystyczne dla epoki, która ceniła przepych i świetność.
Sypialnia ma charakter reprezentacyjny, co jest typowe dla czasów rokoka. To właśnie w sypialni dawniej przyjmowano gości. Na łóżku znajduje się wysoko układana pościel. W pomieszczeniu są również stolik i krzesła dla gości, komoda i lustro wykonane ze szkła weneckiego oraz cynowe i fajansowe naczynia.
Bawialnia pełniła niegdyś funkcję salonu. Zgodnie z powszechnymi przyzwyczajeniami w pokoju znajdują się meble z różnych epok i w różnych stylach. Taka była tradycja urządzania domów przez mieszczan. Na ścianach wiszą liczne obrazy. Znajdują się tu między innymi portrety Tadeusza Kościuszki i Józefa Poniatowskiego, które wyrażają patriotyzm dawnych mieszczan. Można tu również znaleźć modne w XVIII wieku porcelanowe figurki.
Pokój kolekcjonera to nagromadzenie rozmaitych dzieł sztuki, bibelotów i drobiazgów artystycznych z różnych epok. Przedmiotów jest tak wiele, że są wręcz upchane w każdym wolnym kącie. Wyposażenie takich pomieszczeń niejednokrotnie trafiało do zbiorów muzealnych. Znajduje się tu jedna z największych w polskich zbiorach kolekcja zegarów. W pokoju są również dzieła znakomitych malarzy modernistycznych i liczne rzeźby.
Pokój babci ma atmosferę staroświecką. Pełno tu sentymentalnych pamiątek oraz sprzętów i mebli zapewniających wygodę. Na ścianach wiszą liczne portrety i pejzaże z okolic Krakowa. Charakterystyczną ozdobą jest duża makata.
Przedpokój jest pomieszczeniem charakterystycznym dla krakowskiego domu. Znajdziemy tu wieszak na ubrania, kufer podróżny, szafę, w kącie schowane są narty, jakieś pudła. Kotara chroni przed chłodem i hałasem. Nad progiem przybita jest podkowa, która ma zapewniać szczęście.
Pokój panienki jest bardzo skromny. Zwyczajne łóżko, niewielka szafa i stolik to prawie całe jego wyposażenie. Jest również ręczna maszyna do szycia i kilka elementów ozdobnych. W oknie biała, ładnie upięta firanka, a na parapecie kwiatki.
Salon to pomieszczenie reprezentacyjne, które miało świadczyć jak najlepiej o gospodarzach. Jest urządzony zgodnie z tradycją trochę staroświeckimi meblami. W pokoju znajduje się również fortepian, kilimy i dywan. Ściany są ozdobione najcenniejszymi obrazami i portretami rodziny.
Na co dzień życie rodziny skupia się w jadalni. Znajduje się tu duży stół, krzesła, kredens, szyfoniera i wygodna kanapka. Wszystkie powierzchnie zakrywają serwetki wykonane damskimi rękami. Ciężkie kotary tworzą lekki półmrok. Wieczorami chętnie czytało się na głos domownikom przy świetle lampy naftowej.
Sypialnia małżeńska była niegdyś pomieszczeniem dostępnym tylko jej użytkownikom. Meble znajdujące się w pokoju zwykle składały się na wyprawę pani domu. W centralnej części znajduje się podwójne łoże małżeńskie, obok szafa, naprzeciwko pięknie zdobione lustro. Pokój jest królestwem pani domu, dlatego jest tu stolik do robótek ręcznych i maszyna do szycia.
Noc Muzeów.
W celu uatrakcyjnienia zwiedzania Kamienicy Hipolitów podczas Nocy Muzeów, corocznie organizowanego w Krakowie święta muzealnictwa, w 2006 roku, w stylowych pomieszczeniach zainscenizowano życie mieszkańców – aktorzy wcielili się w role postaci z minionych epok. Pozwalało to wczuć się lepiej w nastrój epoki.
Detale w fasadzie.
Kamienica nie należy do przesadnie urozmaiconych wszelakimi detalami architektonicznymi, jednakże znajduje się na niej ich kilka. Należą do nich dosyć prosta attyka, w zwieńczeniu której znajduje się płaskorzeźba Oka opatrzności, renesansowy portal wjazdowy, obramowania okien i wydobyte spod warstwy tynku podczas remontu kamienicy w 2016 roku renesansowe, dekoracyjne malunki świętych Katarzyny i prawdopodobnie Doroty wykonane techniką Sgraffito.

</doc>
<doc id="510516" url="https://pl.wikipedia.org/wiki?curid=510516" title="Somoto">
Somoto

Somoto – miasto w Nikaragui, położone w północno-zachodniej części kraju, na wysokości 700 m n.p.m. Ośrodek administracyjny departamentu Madriz.
W Somoto znajduje się kościół z 1661 roku zbudowany z cegły adobe. Tutaj urodził się nikaraguański muzyk, piosenkarz i kompozytor Carlos Mejía Godoy.

</doc>
<doc id="510517" url="https://pl.wikipedia.org/wiki?curid=510517" title="Potoczek (Rościszów)">
Potoczek (Rościszów)

Potoczek (niem. "Kaschbach") – część wsi Rościszów w Polsce, położona w województwie dolnośląskim, w powiecie dzierżoniowskim, w gminie Pieszyce. Wchodzi w skład sołectwa Rościszów.
W latach 1990–2015 w granicach miasta Pieszyce.
W latach 1975–1998 Potoczek należał administracyjnie do województwa wałbrzyskiego.

</doc>
<doc id="510518" url="https://pl.wikipedia.org/wiki?curid=510518" title="Piskorzów (powiat dzierżoniowski)">
Piskorzów (powiat dzierżoniowski)

Piskorzów (niem. "Peiskersdorf") – wieś w Polsce, położona w województwie dolnośląskim, w powiecie dzierżoniowskim, w gminie Pieszyce.
W latach 1973–2015 był częścią Pieszyc. Od 1 stycznia 2016 znów samodzielna wieś. Wieś Piskorzów, położona jest na północny zachód od Pieszyc (3 km, rozciąga się w Obniżeniu Podsudeckim i Kotlinie Dzierżoniowskiej wzdłuż rzeki Kłomnicy (lewy dopływ Piławy).
W latach 1975–1998 miejscowość należała administracyjnie do województwa wałbrzyskiego.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "piasku". W swoim dziele o nazwach miejscowości na Śląsku wydanym w 1888 roku we Wrocławiu wymienia jako najwcześniej zanotowaną nazwę "Pyskerdorf" podając jej znaczenie "Sanddorf" czyli tłumacząc na język polski "Wieś piasku, piaskowa wieś". W wyniku germanizacji utraciła swoje pierwotne znaczenie.
Nazwa przechodziła długą ewolucję - odzwierciedlającą państwową przynależność Piskorzowa. Początkowa łacińska nazwa - Pyskeri Villa, przeszła w Pizbini villa wraz z przejściem Śląska na Czechy i później po przejęciu i zgermanizowaniu Czech przez Habsburgów powstała nowa wersja nazwy, zmieniająca się z czasem: Piskerdorf 1338, Peisskhersdorf 1595, Peisckersdorff 1666/67, Peiskersdorff 1743, Peiskerdorf 1785, Peiskersdorf 1845. Peiskersdorf, sl. Pyskersdorf 1887, Piskorzowice, Peiskersdorf 1896, Peiskersdorf 1941, i w końcu Piskorzów od 1945 roku.
Historia.
Miejscowość ma długi rodowód; pierwsze wzmianki o wsi pochodzą z 1300 roku. Znajdowały się tu: parafia ewangelicka, kościół filialny, szkoła ewangelicka, 6 młynów wodnych, gorzelnia, browar, warsztaty tkackie, cegielnia, w 1842 dwa folwarki, sołtysostwo. Począwszy od połowy XIV wieku w Pieszycach nastąpił okres częstych zmian własnościowych. Początkowo dobra były własnością rodów rycerskich, później były częścią majątków rodzin von Peterswaldów i von Gellhomów.
W XIV wieku w ręce patrycjuszy wrocławskich trafiały znaczne ilości ziemi, w tym także z okolic Pieszyc. Dobrami ziemskimi Piskorzowa handlowała m.in. rodzina Engelgerów. Dopiero od XVI wieku zaczynają się tworzyć w tym regionie pierwsze magnackie dobra, w ciągu następnych wieków wsie regionu, w tym Piskorzów były czy to przedmiotem przetargów między poszczególnymi rodzinami, czy dziedzictwem poszczególnych gałęzi rodów. Pierwszą taką znaczącą rodziną byli Peterswaldowie.
Dopiero w 1555 r. majątek von Peterswaldów uległ podziałowi na 3 części. W roku 1582 po śmierci dziedzica jednej z nich - księcia Sigismunda von Peterswaldau, Piskorzów dziedziczy najmłodszy z jego synów Hans. Z okresu śmierci Hansa von Peterswald pochodzą pierwsze wzmianki o granicznym, przejście - chałupowym przysiółku, zwanym Klein Peterswald (późniejsze Dorothenthaal).
Do rodziny Gellhornów, właścicieli Pieszyc i okolicznych wsi przez większą część XVII stulecia, przeszedł Piskorzów poprzez intercyzę ślubną dziedziczki majątku Peterswaldów Marii von Reibnitz, na mocy której majątek przypadł mężowi Fryderykowi von Gellhorn. Do majątku pieszyckiego w 1599 r. dołączył dobra piskorzowskie - w 1604 r. zakupione przez Heinricha von Peterswald od wdowy Anny Bebran z domu Rottwig, w 1609 odsprzedane Gellhornowi za skromną sumę 28000 talarów. Po wykupie jeszcze innych folwarków stał się on na tyle możny, że w czasie wojny trzydziestoletniej w 1619 wybrano go do rady wojennej krajowej armii obronnej.
W latach trzydziestych XVII wieku wsie wokół Pieszyc były plądrowane i w latach 1633–1634 dały 200 talarów nadwyżki dochodu. Po wojnie Ernst von Gellhorn oddał Piskorzów w dzierżawę.
Po jego śmierci w 1636 roku jego dobra, w tym Piskorzów, dziedziczy syn Ernst, z którego listu z 1651 wynika, że po wojnie trzydziestoletniej Piskorzów został prawie całkowicie wyludniony po powtarzających się przemarszach wojsk szwedzkich i cesarskich. W 1690 roku przeszedł na osiągającego pełnoletniość, młodszego syna Ernsta - Karola Aleksandra von Gellhorn. W 1700 roku wdowa po nim - ostatnim z Gellhornów, Maria Eliza von Beck sprzedała Piskorzów Hansowi von Zedlitz, a od niego z kolei kupił kupiec Bernhard Bonit von Morenthal (1708), później uszlachcony. Z jego rządami w Pieszycach wiązał się przede wszystkim szybki rozwój tkactwa. To on w 1712 odnowił zniszczoną po wojnie miejscowość Klein-Peterswaldau i nadał jej od imienia swojej żony Anny Doroty nazwę Dorotheenthal, pod którą funkcjonuje do dziś jako część Piskorzowa. Nowo założone siedlisko miało charakter osady rzemieślniczej.
Dobra powiększono 3 kwietnia 1708 o ponownie dokupione; Piskorzów, Nowiznę i Mościsko. B. Mohrenthal wydzierżawił w 1712 za 16 500 florenów swemu rządcy Samuelowi Willerowi. Zakup przez Mohrenthala dóbr w Piskorzowie i Nowiźnie uczynił go prawdziwie bogatym. Bernard Mohrenthaal zmarł w 1719 roku zostawiając swoje dobra żonie Dorocie. Ta odsprzedała je Erdmanowi von Promitzowi. Nowy pan Pieszyc i Piskorzowa niedługo potem kazał wybudować kościół w Piskorzowie.
Okolice Pieszyc, w tym Piskorzów dotknął bardzo poważnie pożar w roku 1736, który spalił znaczną część mieszkań i zabudowań gospodarskich. Straty były tak duże, że można było je porównać do tych z okresu 1618-1648.
Wojny śląskie i śmierć Promitza przyniosły w 2 pół. XVIII w. kryzys tkactwa w Pieszycach oraz okolicznych miejscowościach.
W 1761 również zaraza bydła spowodowała wiele szkód. W 1765 roku wieś przeszła na kolejną szlachecką rodzinę, tym razem Stolberg - Wernigerode i jeszcze w Księdze Adresowej z 1921 roku folwark w Piskorzowie przypisany jest do majoratu Stolberg - Wernigerode auf Kreppelhof.
W roku 1946 została założona Ochotnicza Straż Pożarna, a w 1948 drużyna piłkarska "Boxmet Piskorzów", której ówczesna nazwa brzmiała "Drzewiarz Piskorzów".
Kościół św. Jana Nepomucena.
W Piskorzowie znajduje się zabytkowy kościół św. Jana Nepomucena, należący do piskorzowskiej parafii, zbudowany w XVI w., przebudowywany w 1730 i 1921. Wielkość parafii 1 360 osób. W XVI w. ewangelicy wznieśli kościół piskorzowski. Mimo iż luteranie w Piskorzowie stanowili większość, a tzw. "redukcja" miała obejmować jedynie świątynie wzniesione przez katolików, w 1654 r. kościół został "zredukowany". Po 75 latach został przez katolików przebudowany, a w 1921 r. rozbudowany. Do 1967 r. był kościołem filialnym parafii św. Jakuba w Pieszycach.
Obecnie kościół jest bezstylową budowlą założoną na prostokącie z nieco węższym i niższym prezbiterium, do którego od północy dostawiono zakrystię. Nawę i prezbiterium nakryto ceramicznymi dachami dwuspadowymi, zakrystię przykrywa północna połać dachu prezbiterium. Ściana szczytowa zdobiona ceglanym gzymsem z fryzem arkadkowym i zwieńczona współczesną, murowaną sygnaturką trójarkadową. Wnętrze oświetlają półkoliście zamknięte okna w ceglanych opaskach. Wewnątrz wyposażenie z XVIII-XX w.

</doc>
<doc id="510519" url="https://pl.wikipedia.org/wiki?curid=510519" title="Lasocin (Rościszów)">
Lasocin (Rościszów)

Lasocin (niem. "Friedrichshain") – część wsi Rościszów w Polsce, położona w województwie dolnośląskim, w powiecie dzierżoniowskim, w gminie Pieszyce. Wchodzi w skład sołectwa Rościszów.
Położenie.
Lasocin to osada o długości około 1,3 km leżąca w dolinie prawego dopływu Kłomnicy, na północ od wzniesienia Kokotna Łąka, w południowo-zachodnim skraju Rościszowa, na wysokości około 430-550 m n.p.m. 
Podział administracyjny.
W latach 1973–2015 Lasocin był częścią miasta Pieszyce. W latach 1975–1998 Lasocin należał administracyjnie do województwa wałbrzyskiego.
Historia.
Lasocin powstał w latach 1780-1783 w wyniku kolonizacji tych terenów przez króla Fryderyka II Wielkiego. Początkowo miejscowość należała do von Nostitza, w 1787 roku było tu już 40 domów. Stan taki utrzymywał się dość długo ponieważ położenie i brak terenów rolnych uniemożliwiały dalszy rozwój wsi. W XIX wieku powyżej Lasocina powstała niewielka kolonia, która została dołączona do niego pod koniec stulecia. W tym czasie miejscowość przekształciła się w niewielkie letnisko, była tu gospoda z miejscami noclegowymi i przechodził tędy popularny szlak turystyczny. W 1928 roku Lasocin utracił samodzielność i został dołączony do Rościszowa. Po 1945 roku charakter miejscowości nie zmienił się, pod koniec lat 70. w górnej części powstało duże osiedle domów letniskowych.
Szlaki turystyczne.
Przez Lasocin przechodzi szlak turystyczny z Rościszowa, przez Starą Jodłę, na przełęcz Kozie Siodło. 

</doc>
<doc id="510521" url="https://pl.wikipedia.org/wiki?curid=510521" title="Kamionki (województwo dolnośląskie)">
Kamionki (województwo dolnośląskie)

Kamionki (niem. "Steinkunzendorf") – wieś (1973–2015 część miasta Pieszyce) w województwie dolnośląskim, w powiecie dzierżoniowskim, gminie Pieszyce.
Położenie.
Kamionki to wieś o długości około 3,5 km, położona u podnóża Gór Sowich, w dolinie Pieszyckiego Potoku, na wysokości 370-500 m n.p.m.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Zabytki.
Do wojewódzkiego rejestru zabytków wpisane są obiekty:
Inne zabytki:
Szlaki turystyczne.
Przez Kamionki prowadzą dwa znakowane szlaki turystyczne:
Osoby związane z Kamionkami.
W 1766 urodził się tutaj Georg Friedrich Erdmann Klette von Klettenhof, ewangelicki szlachcic, uczony i świecki przedstawiciel Kościoła Jezusowego w Cieszynie.

</doc>
<doc id="510522" url="https://pl.wikipedia.org/wiki?curid=510522" title="Dorotka (Piskorzów)">
Dorotka (Piskorzów)

Dorotka – część wsi Piskorzów w Polsce, położona w województwie dolnośląskim, w powiecie dzierżoniowskim. Wchodzi w skład sołectwa Piskorzów.
W latach 1975–1998 Dorotka należała administracyjnie do województwa wałbrzyskiego.

</doc>
<doc id="510524" url="https://pl.wikipedia.org/wiki?curid=510524" title="Kultura organizacyjna">
Kultura organizacyjna

Kultura organizacyjna (, "corporate culture") instytucji to podstawowe pojęcie w nowoczesnej teorii zarządzania, w tzw. podejściu kulturowym.
Definicja.
Wybrane definicje kultury organizacji w psychologii zarządzania:
"System znaczeń przyjmowanych przez członków organizacji, odróżniający tę organizację od innych".
"Całość fundamentalnych założeń, które dana grupa wymyśliła, odkryła lub stworzyła, ucząc się adaptacji do środowiska i integracji wewnętrznej".
"Zbiór wierzeń, przekonań, szerzących się w firmie, dotyczących tego, jak prowadzić interesy, jak powinni zachowywać się pracownicy i jak powinni być traktowani".
"Właściwy klimat organizacyjny i sposób zarządzania, system zachęt, kwalifikacji, stosunki międzyludzkie".
"Niepisane, przestrzegane często podświadomie zasady, które wypełniają lukę między tym, co napisane, a tym co się rzeczywiście dzieje. Kultura dotyczy wspólnych poglądów, ideologii, wartości, przekonań, oczekiwań i norm".
"Zespół wartości, tradycji, przekonań, postaw, które są istotą wszystkiego, co się robi i myśli w organizacji. Jest ona zasilana przez system obrzędów, rytuałów, wzorców komunikowania się, nieformalnych struktur".
Czynniki wpływające na kulturę organizacyjną.
Badaniami nad kulturą organizacyjną instytucji zajmowała się m.in. amerykańska psycholog C.Anderson. Wyodrębniła 4 elementy, jakie mają wpływ na kulturę organizacyjną, każdy kolejny wymiar traktowany jest jako istotniejszy:
Skumulowane cechy zespołu.
Są to cechy zespołu, które przeważają w danej instytucji. Przykładowe cechy zespołu:

</doc>
<doc id="510531" url="https://pl.wikipedia.org/wiki?curid=510531" title="YMCA Łódź">
YMCA Łódź

YMCA Łódź – łódzki oddział Związku Młodzieży Chrześcijańskiej Polska YMCA, będącego częścią światowego aliansu organizacji YMCA.
Celem YMCA jest prowadzenie działalności edukacyjnej, sportowej, charytatywnej i wychowawczej.
Historia.
II Rzeczpospolita.
Polską YMCA stworzono 8 grudnia 1923. Zorganizowano ogniska (oddziały) w kilku miastach, również w Łodzi. Dyrektorem ogniska został Aleksander Leśniewicz. Pierwszą siedzibą YMCA Łódź był budynek przy ul. Piotrkowskiej 243.
Gmach, będący obecnie siedzibą łódzkiego ogniska, powstał w latach 1932–1935 według projektu Wiesława Lisowskiego (pływalnia – pierwsza kryta pływalnia w Łodzi – została oddana do użytku w 1936). Przed wojną budynek był uważany za najlepiej wyposażony gmach organizacji YMCA w Europie. W tym czasie łódzką „Imką” kierował Amerykanin H.J. Rounds. 
Rozwój YMCA Łódź został zatrzymany podczas II wojny światowej. W budynku organizacji, podówczas przy Dietrich–Eckart–Strasse, działał klub dla oficerów niemieckich.
Polska Ludowa.
YMCA Łódź reaktywowano w 1945 (prowadziła wtedy również kursy przysposobienia zawodowego). W 1949 od strony zachodniej dobudowano salę teatralną według projektu Stanisława Kowalskiego. W budynkach YMCA w Polsce po wojnie grywano jazz. Zakazano tego w 1949 roku. Szczególnie drastycznie rozprawiono się z jazzem w łódzkiej siedzibie YMCA, gdzie spalono całą bibliotekę, a płyty potłuczono. W grudniu 1949 YMCA Polska została rozwiązana przez władze, a majątek organizacji znacjonalizowano.
W budynku łódzkiej „Imki” pomieszczono Młodzieżowy Dom Kultury. Z dniem 1 września 1964 r. zmieniono nazwę na Pałac Młodzieży im. Juliana Tuwima. W sali teatralnej utworzono Teatr Rozmaitości, który jednak nie był samodzielną jednostką. Funkcjonował jako sala teatralna dla okazjonalnych przedstawień prezentowanych w Łodzi. Z czasem stał się drugą sceną zawodowego Teatru 7.15. Pałac Młodzieży był placówką zajęć pozalekcyjnych (pracownie techniczne, teatralne, baletowe, naukowe oraz sekcje sportowe). W 1975 powstał tu Harcerski Zespół Pieśni i Tańca „Krajki”, reprezentacyjny zespół Chorągwi Łódzkiej ZHP.
III Rzeczpospolita.
Łódzka YMCA wznowiła działalność w 1990. Budynek przy ul. Moniuszki został odzyskany w 1993. Z powodu braku porozumienia pomiędzy władzami miasta a kierownictwem łódzkiej YMCA w sprawach finansowych i dalszego funkcjonowania Pałacu przy ul. Moniuszki, został on przeniesiony do budowanego gmachu na osiedlu Retkinia w zachodniej części Łodzi. Po wyprowadzeniu się Pałacu miasto na krótki okres ulokowało w „Imce” kilka swoich agend.
Aktualnie (2015) budynek jest w coraz gorszym stanie technicznym (m.in. nie działa pływalnia). Duża jego część stoi pusta. W części obiektu prowadzona jest działalność statutowa, w pozostałej, na zasadzie wynajmu, działalność komercyjna, np. dawny teatr został gruntowanie przebudowany i jest wykorzystywany na działalność restauracyjną.
Zawodnicy YMCA Łódź byli pierwszymi mistrzami Polski w siatkówce mężczyzn (w 1929). Złoty medal mistrzostw kraju zdobyli również koszykarze (w 1948).
Architektura gmachu.
Obiekt modernistyczny (zmodernizowany klasycyzm); zbudowany z prostopadłościennych brył o zróżnicowanej wysokości (rozbicie na bryły jest wyrazem funkcjonalizmu). Od ul. Moniuszki część środkowa cofnięta, po bokach ryzality. Budynek urozmaicony pionowymi lizeno-skarpami oraz podcieniami od strony północnej. We wnętrzu zaplanowano basen, sale teatralne, bibliotekę z czytelnią, sale wykładowe oraz klubowe. 
Gmach ten to „jedno z najważniejszych łódzkich dzieł lat międzywojennych związanych z nurtem modernistycznym".
Obecnie budynek jest w złym stanie, zaprzestano wykorzystywania basenu; obiekt wymaga pilnego remontu.
Zajęcia prowadzone w YMCA Łódź.
Ognisko bierze udział w programie Unii Europejskiej „Młodzież w Działaniu”, wspierającym uczestnictwo w kształceniu pozaszkolnym (edukacji pozaformalnej).

</doc>
<doc id="510533" url="https://pl.wikipedia.org/wiki?curid=510533" title="Meta">
Meta



</doc>
<doc id="510534" url="https://pl.wikipedia.org/wiki?curid=510534" title="Aleksandr Łodygin">
Aleksandr Łodygin

Aleksandr Nikołajewicz Łodygin, ros. Александр Николаевич Лодыгин (ur. 1847, zm. marzec 1923 na Brooklynie) – rosyjski elektrotechnik i wynalazca. Od 1916 mieszkał na stałe w Stanach Zjednoczonych.
Do jego sukcesów należy zbudowanie w 1872 żarówki z żarnikiem w postaci pręcika węglowego. W 1874 za ten wynalazek Łodygin otrzymał nagrodę od Petersburskiej Akademii Nauk. W tym samym roku przyznano mu także patent nr 1619.
W późniejszym okresie kontynuował prace na udoskonaleniem swojej żarówki. W 1890 zastosował w żarówce żarnik wolframowy. Do jego innych wynalazków należą liczne nowatorskie urządzenia elektryczne, między innymi grzejniki, aparat oddechowy dla nurków (akwalung), w którym tlen był otrzymywany przez elektrolizę wody, a także piece elektryczne do topienia metali.

</doc>
<doc id="510537" url="https://pl.wikipedia.org/wiki?curid=510537" title="Łódzki Klub Sportowy Siemens AGD">
Łódzki Klub Sportowy Siemens AGD



</doc>
<doc id="510543" url="https://pl.wikipedia.org/wiki?curid=510543" title="César">
César



</doc>
<doc id="510544" url="https://pl.wikipedia.org/wiki?curid=510544" title="Marco Bode">
Marco Bode

Marco Bode (ur. 23 lipca 1969 w Osterode am Harz) – niemiecki piłkarz występujący na pozycji pomocnika lub napastnika.
Kariera klubowa.
Bode jest wychowankiem klubu VfR Osterode 08. W 1988 roku trafił do juniorskiej ekipy Werderu Brema. W 1989 roku został włączony do jego pierwszej drużyny, grającej w Bundeslidze. W tych rozgrywkach zadebiutował 5 sierpnia 1991 roku w zremisowanym 2:2 meczu z Fortuną Düsseldorf. 9 września 1991 roku w przegranym 2:4 meczu z 1. FC Köln strzelił 2 gole, które były jego pierwszymi w Bundeslidze. Barwy Werderu Bode reprezentował przez 13 lat. W tym czasie zdobył z klubem Puchar Zdobywców Pucharów (1992), 3 Puchary Niemiec (1991, 1994, 1999) oraz mistrzostwo Niemiec (1993). W 1995 roku wywalczył z nim także wicemistrzostwo Niemiec. W 2002 roku zakończył karierę.
Kariera reprezentacyjna.
W 1989 roku Bode rozegrał 4 spotkania i zdobył 2 bramki w reprezentacji RFN U-21. 15 grudnia 1995 roku w zremisowanym 0:0 towarzyskim meczu z RPA zadebiutował w seniorskiej kadrze Niemiec.
W 1996 roku został powołany do kadry na Mistrzostwa Europy. Wystąpił na nich w spotkaniach z Włochami (0:0), Anglią (1:1, 7:6 w rzutach karnych) oraz w finale z Czechami (1:1, 2:1 po dogrywce). Natomiast reprezentacja Niemiec została triumfatorem tamtego turnieju.
9 lutego 1999 roku w zremisowanym 3:3 towarzyskim pojedynku z Kolumbią strzelił pierwszego gola w drużynie narodowej. W 2000 roku Bode znalazł się w kadrze na Mistrzostwa Europy. Zagrał na nich w meczach ze Anglią (0:1) oraz z Portugalią (0:3). Tamten turniej Niemcy na eliminacjach grupowych.
W 2002 roku Bode był uczestnikiem Mistrzostw Świata. Zaliczył tam 6 pojedynków: z Irlandią (1:1), Kamerunem (2:0), Paragwajem (1:0), Stanami Zjednoczonymi (1:0), Koreą Południową (1:0) oraz w finale z Brazylią (0:2). W pojedynku z Kamerunem strzelił także gola. Podczas tamtego mundialu kadra Niemiec wywalczyła wicemistrzostwo świata.
W latach 1995–2002 w drużynie narodowej Bode rozegrał w sumie 40 spotkań i zdobył 9 bramek.

</doc>
<doc id="510546" url="https://pl.wikipedia.org/wiki?curid=510546" title="Wyższa Szkoła Informatyki i Zarządzania w Bielsku-Białej">
Wyższa Szkoła Informatyki i Zarządzania w Bielsku-Białej

Wyższa Szkoła Informatyki i Zarządzania – uczelnia niepubliczna założona w 1992 roku. Uczelnia prowadzi trwające 7 semestrów studia zaoczne na kierunku Informatyka. Absolwenci otrzymują tytuł zawodowy inżyniera ze specjalnością "Systemy Informatyczne".
Baza uczelni.
Wyższa Szkoła Informatyki i Zarządzania posiada własny budynek przy ul. Legionów 81 w Bielsku-Białej w którym znajduje się:
Organizacja WSIZ.
Wyższa Szkoła Informatyki i Zarządzania jest uczelnią jednowydziałową. "Wydział Informatyki i Zarządzania" składa się z następujących katedr:
Katedry mają profil naukowo - dydaktyczny, wydają podręczniki akademickie i skrypty dla studentów. Działalność naukowo-badawcza prowadzona jest przez międzynarodową jednostkę "Academy of Management and Computer Science".

</doc>
<doc id="510548" url="https://pl.wikipedia.org/wiki?curid=510548" title="Gripsholm">
Gripsholm

Gripsholm – renesansowy zamek w Szwecji nad jeziorem Melar, rezydencja królów szwedzkich. 
Pierwotna twierdza średniowieczna została zbudowana w 1380 przez Bo Jonssona Gripa i należała do jego rodziny aż do konfiskaty zamku przez króla Gustawa I Wazę w 1526. Ten dokonał gruntownej przebudowy budynku w stylu renesansowym. Do 1713 był rezydencją królewską. 
W latach 1563–1567 król Szwecji Eryk XIV Waza więził tu swojego przyrodniego brata,
księcia Finlandii Jana III Wazę i jego żonę Katarzynę Jagiellonkę. Tu 20 czerwca 1566 urodził się ich syn, późniejszy król Polski i Szwecji Zygmunt III Waza. W latach 1713–1773 zamek był więzieniem. W 1773 został wyremontowany przez króla Gustawa III. Kolejną restaurację zamek przeszedł w 1889–1894.
W zbiorach zamkowych znajdują się polskie zabytki zrabowane przez Szwedów podczas najazdów na Polskę. 

</doc>
<doc id="510549" url="https://pl.wikipedia.org/wiki?curid=510549" title="Juan Pablo Sorín">
Juan Pablo Sorín

Juan Pablo Sorin (ur. 5 maja 1976 w Buenos Aires) – argentyński piłkarz grający na pozycji pomocnika lub obrońcy.
Życiorys.
Karierę zaczynał w Argentinos Juniors, w sezonie 1995/1996 znajdował się w kadrze włoskiego Juventusu (dzięki rozegraniu jednego spotkania znalazł się wśród zwycięzców Ligi Mistrzów w 1996), jednak nie udało mu się przebić do pierwszego składu i wrócił do Argentyny. Następne 4 lata spędził w Club Atlético River Plate, z którym zdobył Copa Libertadores w 1996 oraz czterokrotnie mistrzostwo kraju. W 2000 przeszedł do brazylijskiego Cruzeiro EC.
Po MŚ 2002 ponownie spróbował swych sił w Europie, jednak w kolejnych klubach (S.S. Lazio, FC Barcelona, PSG) szybko z niego rezygnowano i dopiero w Villarrealu (od 2004) stał się ważną postacią zespołu. Latem 2006 za 3 miliony euro przeszedł do Hamburgeru SV. W Niemczech często był kontuzjowany i latem 2008 ponownie wrócił do Brazylii.
Mimo kłopotów w klubach Sorin przez lata miał niepodważalną pozycję w reprezentacji. Debiutował w niej 14 lutego 1995, zgromadził na swym koncie 76 spotkań i 12 goli. Brał udział w MŚ 2002 oraz w Copa America 2004, zagrał na MŚ 2006 i pełnił funkcję kapitana drużyny.
28 lipca 2009 roku ogłosił zakończenie kariery piłkarskiej ze względu na nękające go kontuzje.
Posiada również obywatelstwo włoskie ze względu na pochodzenie przodków.

</doc>
<doc id="510550" url="https://pl.wikipedia.org/wiki?curid=510550" title="Flipsyde">
Flipsyde

Flipsyde – amerykański zespół hiphopowo-rockowy pochodzący z Oakland w Kalifornii.

</doc>
<doc id="510553" url="https://pl.wikipedia.org/wiki?curid=510553" title="Juan Pablo Sorin">
Juan Pablo Sorin



</doc>
<doc id="510554" url="https://pl.wikipedia.org/wiki?curid=510554" title="Stanisław Rawicz">
Stanisław Rawicz



</doc>
<doc id="510556" url="https://pl.wikipedia.org/wiki?curid=510556" title="Stanisław Kosiński">
Stanisław Kosiński



</doc>
<doc id="510559" url="https://pl.wikipedia.org/wiki?curid=510559" title="Ijen">
Ijen

Ijen (czyt. idżen) – kompleks czynnych wulkanów we wschodniej części Jawy w Indonezji; zaliczany do stratowulkanów.
Budowa i umiejscowienie.
Najwyższy wierzchołek kompleksu wznosi się na wysokość 2769 m n.p.m. U podnóża leży miasto Banyuwangi. Kompleks składa się z wielu kraterów znajdujących się w starej kalderze o średnicy około 20 kilometrów. W jednym z kraterów można znaleźć kwaśne jezioro wulkaniczne o średnicy jednego kilometra. Woda w nim ma pH poniżej 0,4 i turkusową barwę. Wokół jeziora funkcjonują fumarole o temperaturze 170–245 °C i źródła termalne.
Erupcje.
Erupcje notowane od 1796. Ostatnia prawdopodobna erupcja miała miejsce w 2002, ostatnia potwierdzona – w 1999.
Eksploatacja siarki.
Wulkan znany jest z tego, że z otworów na zboczach wypływa siarka bardzo wysokiej czystości i zastyga na świeżym powietrzu. Wydobywanie poprzez uderzenia jest bardzo szkodliwe dla zdrowia ze względu na trujące opary. Ludzie, którzy tym się zajmują, wyłamują płaty skondensowanej siarki, ładują ją do dwóch koszy połączonych kijem i przenoszą na ramieniu. Pokonując niebezpieczną drogę, na której łatwo o potknięcie z ładunkiem przekraczającym nawet 100 kilogramów, zmierzają do punktu skupu. Zapłata wynosi równowartość około 8 dolarów amerykańskich za 100 kilogramów. Udokumentowano to w nagrodzonych filmie dokumentalnym "Śmierć człowieka pracy" i w kilku innych mniej znaczących reportażach.

</doc>
<doc id="510562" url="https://pl.wikipedia.org/wiki?curid=510562" title="Jens Jeremies">
Jens Jeremies

Jens Jeremies (ur. 5 marca 1974 w Görlitz) – niemiecki piłkarz grający na pozycji defensywnego pomocnika. Z reprezentacją Niemiec, w której barwach rozegrał 55 meczów, zdobył wicemistrzostwo świata 2002. Od 1998 do 2006 roku był zawodnikiem Bayernu Monachium. Sześciokrotnie triumfował z nim w rozgrywkach ligowych, a w 2001 roku wygrał Ligę Mistrzów. W lipcu 2006 roku ogłosił zakończenie kariery piłkarskiej.
Kariera reprezentacyjna.
W reprezentacji Niemiec od 1997 do 2004 roku rozegrał 55 meczów i strzelił 1 gola – wicemistrzostwo świata 2002, starty w Mistrzostwach Świata 1998 (ćwierćfinał), Mistrzostwach Europy 2000 (runda grupowa) oraz Mistrzostwach Europy 2004 (runda grupowa).

</doc>
<doc id="510563" url="https://pl.wikipedia.org/wiki?curid=510563" title="ITK Noteć Inowrocław">
ITK Noteć Inowrocław



</doc>
<doc id="510564" url="https://pl.wikipedia.org/wiki?curid=510564" title="Blackburn Kangaroo">
Blackburn Kangaroo

Blackburn RT1 Kangaroo – brytyjski samolot bombowy z końcowego okresu I wojny światowej, skonstruowany w zakładach Blackburn. Dwusilnikowy dwupłat o konstrukcji drewnianej, z załogą trzyosobową. Zbudowano 20 egzemplarzy, używanych w lotnictwie brytyjskim jako morskie samoloty patrolowe. Po wojnie dostosowane były do celów pasażerskich i służyły do końca lat 20.
Historia.
W 1916 roku zakłady lotnicze Blackburn Aeroplane and Motor Co. w Leeds skonstruowały bombowo-torpedowy wodnosamolot pływakowy Blackburn GP na zamówienie marynarki brytyjskiej. Był to duży dwupłat o długim i smukłym kadłubie, z załogą trzyosobową, napędzany dwoma silnikami Sunbeam Napier o mocy 150 KM. Oznaczenie GP pochodziło od "General Purpose" – wielozadaniowy. Samolot miał dwa pływaki pod silnikami i trzeci mniejszy pod ogonem, podobnie jak poprzedni wodnosamolot tej firmy TB. Sylwetkę wyróżniał też górny płat o znacznie większej rozpiętości i innym obrysie końcówek, oraz podwójne dwupłatowe usterzenie ogonowe. Zbudowano na zamówienie marynarki dwa prototypy, z czego pierwszy o numerze 1415 oblatano w lipcu 1916 roku. Drugi zmodyfikowany prototyp 1416, napędzany silnikami Rolls-Royce Falcon o mocy po 190 KM, zbudowano w styczniu kolejnego roku (spotykano też jego oznaczenie jako typ SP – "Special Purpose"). Próby lotne wykazały, że nowa konstrukcja ma niezadowalające osiągi, w tym trudności w starcie z zakładanym ładunkiem z uwagi na nieudaną formę pływaków. Oba prototypy skasowano w 1917 roku. Rada Lotnictwa ("Air Board") Ministerstwa Lotnictwa wówczas uważała, że do działań nad morzem lepsze od wodnosamolotów pływakowych są samoloty na podwoziu lądowym, gdyż mogą startować do misji bojowych niezależnie od stanu morza, a także z powodu nieobciążenia pływakami mają większy udźwig i zapas paliwa. Dalszych egzemplarzy GP nie zbudowano, natomiast samolot przekształcono w bombowiec morski bazowania lądowego Blackburn RT1 Kangaroo (oznaczenie pochodziło od "Reconnaissance Torpedo Type 1" – rozpoznawczo-torpedowy typ 1, nazwa oznaczała „kangur”).
Dwadzieścia samolotów pierwotnie zamówionych przez Admiralicję jako wodnosamoloty GP zostało ostatecznie zbudowane jako bombowce Kangaroo, a całe zamówienie przejęło lotnictwo armii RFC (przekształcone przed ich dostawą w RAF). Samolot zachował dotychczasową konstrukcję płatowca, a unikalny wygląd nadawały mu skrzydła o różnej rozpiętości oraz długi i wąski nos kadłuba, wznoszący się wysoko nad ziemią w pozycji spoczynkowej. Oprócz drobnych ulepszeń konstrukcji, w tym technologii wykonania okuć metalowych, od wodnosamolotu GP różniło go konwencjonalne podwozie kołowe i mocniejsze silniki Rolls-Royce Falcon po 250 KM, a w przypadku 15 ostatnich samolotów po 270 KM. Serię 20 sztuk, o numerach seryjnych B9970 do B9989 zamiast pierwotnie przewidzianych dla GP N1720–N1739, zbudowano w zakładach Blackburn w hali Olympia w Leeds. Pierwszy Kangaroo B9970 został dostarczony do prób w stacji doświadczalnej w Martlesham Heath 3 stycznia 1918 roku. Próby trwały do 26 stycznia, po czym zdecydowano ukończyć pozostałe samoloty i nie zamawiać dalszych, których liczbę początkowo przewidywano na 50. We wszystkich maszynach wprowadzono po próbach ulepszenia, jak resorowane podwozie, podwyższone stanowisko strzelca i prawdopodobnie wzmocniony tył kadłuba. Ostatni samolot zbudowano we wrześniu 1918 roku. Samoloty określane były w części dokumentów jako ciężkie bombowce ("Heavy Bomber Aeroplanes"), lecz z uwagi na udźwig bomb są także określane w literaturze jako średnie bombowce.
Służba.
Pierwsze samoloty weszły do służby od kwietnia 1918 roku w 246. Dywizjonie RAF, stacjonującym w Seaton Carew. Jedynie około 10 zostało dostarczonych przed zawieszeniem broni. Pełniły one służbę jako samoloty patrolowe, przeciwko okrętom podwodnym, nad Morzem Północnym i wschodnim wybrzeżem Wielkiej Brytanii. Ich zaletą w tym zastosowaniu było dobre pole obserwacji do przodu i prędkość. Wylatały około 600 godzin na patrolach, atakując 11 okrętów podwodnych. 28 sierpnia 1918 roku samolot nr B9983 wykrył koło Kettleness leżący na dnie niemiecki minowy okręt podwodny SM UC-70 i uszkodził go bliskim wybuchem bomby 236-kilogramowej, po czym okręt został zatopiony bombami głębinowymi przez wezwany niszczyciel HMS „Ouse” i zatonął z całą załogą. Według danych brytyjskich, dalsze 4 okręty podwodne uszkodzono. Samoloty nie były natomiast używane w przewidzianej dla nich roli bombowców nocnych. B9983 został później rozbity w katastrofie w Seaton Carew. Jeden samolot trafił do dywizjonu szkolnego, a jeden został rozbity podczas dostawy do Seaton Carew.
Po wojnie lotnictwo brytyjskie nie zatrzymało samolotów tego typu w służbie i wystawiło je na początku 1919 roku na sprzedaż, na skutek czego większość pozostałych Kangaroo trafiła na rynek cywilny, przystosowana do roli samolotów pasażerskich. W maju 1919 roku trzy zostały zakupione przez Grahame-White Aviation i otrzymały znaki cywilne G-EADE, EADF, EADG. Bazowały na lotnisku w Hendon i wykorzystywane były do lotów widokowych dla 8 pasażerów. Jeszcze w tym roku dwa pierwsze zostały rozbite (bez ofiar), a trzeci wycofano w 1921 roku. Prototyp B9970 z rejestracją G-EAOW został użyty do próby etapowego przelotu do Australii, dla zdobycia nagrody 10 000 funtów ufundowanej przez rząd Australii. 8 grudnia 1919 roku lądował jednak przymusowo z powodu awarii silnika w Suda na Krecie, gdzie został uszkodzony i następnie porzucony (nagrodę zdobył Vickers Vimy). 
Cztery samoloty (G-EAIT, EAIU, EAKQ, EAMJ) zostały odkupione przez ich producenta Blackburn dla swojego nowo utworzonego przedsiębiorstwa lotniczego North Sea Aerial Navigation, przemianowanego następnie na North Sea Aerial and General Transport. Pierwszy wszedł do eksploatacji 10 maja 1919 roku. Trzy z nich zostały wysłane na pierwszą wystawę lotnictwa komunikacyjnego (ELTA) w Amsterdamie w sierpniu 1919 roku, gdzie przez kilka tygodni były używane do lotów widokowych, przewożąc 1400 pasażerów. G-EAIT, wyposażony w zamkniętą oszkloną kabinę dla ośmiu pasażerów (ósmy w nosie), zdobył tam drugą nagrodę w zawodach startu i krótkiego lądowania. 30 września 1919 roku samoloty rozpoczęły regularną komunikację na linii Leeds – Hounslow, następnie latały też do Amsterdamu przewożąc towary. Loty regularne były utrzymywane do końca 1920 roku, po czym zostały zamknięte jako nieopłacalne. Później samoloty te wykorzystywane były do lotów wycieczkowych. Konwersję na samolot kabinowy przeszedł także G-EAMJ, który miał być wykorzystany do przelotu do Indii, lecz lot został odwołany przez Ministerstwo Lotnictwa. 8 września 1922 roku dwa samoloty wystartowały w wyścigu King’s Cup Race, ale go nie ukończyły (G-EAMJ został zgłoszony do zawodów przez Winstona Churchilla, drugim był G-EAIU). Od 1924 roku samoloty North Sea Aerial and General Transport, po wyposażeniu w podwójne sterownice, wykonywały usługi szkolenia pilotów dla lotnictwa wojskowego, bazując w Brough. 5 maja 1925 roku G-EAIT rozbił się (pilot zginął), po czym North Sea Aerial and General Transport zakupiło jeszcze z zapasów armii trzy dalsze samoloty i przeznaczyło je do szkolenia (G-EBMD, EBOM i EBPK). Dwa egzemplarze skasowano w 1928 roku, a ostatnie trzy w 1929 roku.
W lipcu 1921 roku ex-cywilny G-EAKQ (B9972), przystosowany do szkolenia pilotów, został sprzedany lotnictwu armii Peru. Bazował w Las Palmas pod Limą.
Opis konstrukcji.
Samolot Blackburn Kangaroo był dwupłatowym, dwusilnikowym, trzymiejscowym ciężkim samolotem bombowym. Miał on konstrukcję całkowicie drewnianą, pokrytą płótnem. Kadłub miał przekrój prostokątny, zaokrąglony na grzbiecie. W przodzie kadłuba znajdowało się odkryte stanowisko strzeleckie z karabinem maszynowym na obrotnicy. Strzelec przedni był zarazem bombardierem i obserwatorem. Około 2,4 m dalej znajdowała się odkryta, chroniona wiatrochronem, kabina pilota. Stanowisko tylnego strzelca – radiotelegrafisty znajdowało się na grzbiecie za krawędzią spływu płata. Usterzenie poziome – dwupłatowe z umieszczonym wewnątrz podwójnym usterzeniem pionowym. Napęd sterów – linkowy. Płaty konstrukcji dwudźwigarowej, proste, trzyczęściowe. Po każdej stronie płaty były usztywnione czterema parami rozpórek (w tym dwoma po obu stronach silnika) i drutami. Skrzydła obu płatów miały jednakową cięciwę (2,2 m) i wznios (6°). Górny płat miał rozpiętość 22,8 m, dolny – 16,1 lub 16,2 m. Oba płaty zaopatrzone były w lotki, które mogły być wychylone razem w dół, działając jak hamulce aerodynamiczne lub klapy (zrezygnowano z tej możliwości w samolotach seryjnych). Skrzydła były składane do tyłu dla ułatwienia hangarowania. Podwozie klasyczne, stałe, składające się z dwóch dwukołowych zespołów pod każdym z silników i płozy ogonowej. Koła z oponami pneumatycznymi miały rozmiar 900 × 200 mm.
Samolot napędzany był dwoma silnikami rzędowymi, chłodzonymi cieczą, w układzie V12, Rolls-Royce Falcon II o mocy 250 KM każdy lub Falcon III po 270 KM w przypadku 15 ostatnich samolotów. Silniki mocowane były na zastrzałach pomiędzy płatami. Napędzały one drewniane, czterołopatowe śmigła ciągnące. Chłodnice cieczy zamocowane były przed silnikami. Zapas paliwa wynosił ok. 980 litrów (215,5 galonów), w przednim i tylnym zbiorniku.
Maksymalny udźwig bomb według producenta wynosił 1040 funtów (472 kg). Normalnie przenoszono cztery bomby o masie po 230 funtów (105 kg) podwieszane pionowo w komorze bombowej. Można było także przenosić jedną bombę 520-funtową (236 kg) w komorze bombowej, a nadto pod kadłubem mogły być mocowane podwieszenia zewnętrzne. Wbrew oznaczeniu samolotu, nie przenosił ostatecznie uzbrojenia torpedowego.
Uzbrojenie strzeleckie stanowiły dwa karabiny maszynowe Lewis kalibru 7,7 mm, na stanowisku nosowym i grzbietowym, zamocowane na obrotnicach Scarffa No 2.
Samolot był wyposażony w radiostację i przyrządy do lotów nocnych. Bombardier dysponował celownikiem RNAS Mk IIA "Low Altitude sight".
Zobacz też.
Podobne lub porównywalne samoloty:

</doc>
<doc id="510566" url="https://pl.wikipedia.org/wiki?curid=510566" title="Polonia Parte Przemyśl">
Polonia Parte Przemyśl



</doc>
<doc id="510569" url="https://pl.wikipedia.org/wiki?curid=510569" title="Stefan Zachariasz Pawlicki">
Stefan Zachariasz Pawlicki



</doc>
<doc id="510571" url="https://pl.wikipedia.org/wiki?curid=510571" title="Palmira">
Palmira

Zobacz też: 

</doc>
<doc id="510575" url="https://pl.wikipedia.org/wiki?curid=510575" title="Polska Liga Koszykówki (1997/1998)">
Polska Liga Koszykówki (1997/1998)

Polska Liga Koszykówki sezon 1997/1998. W trakcie sezonu Browar Dojlidy Białystok przeniósł się do Grajewa i występował jako Płyty Grajewo.
Tabela po II rundzie.
Po rozegraniu 28 meczów drużyny zostały podzielone na grupy "silniejszą" i "słabszą"
Play-off.
Mecze o brązowy medal: Ericsson Bobry Bytom - Komfort Forbo Stargard Szczeciński 3 - 2 (66:67, 86:76, 60:65, 66:57, 77:67)
Miejsca 9-15 (do trzech zwycięstw).
o 13 miejsce (do trzech zwycięstw).
Zwycięzca pozostaje w lidze, a pokonany gra o utrzymanie z Płytami Grajewo.
Ostateczna kolejność.
Do ekstraklasy awansowały AZS Ekoklinkier Lublin i Stal Ostrów Wielkopolski oraz Zastal Zielona Góra (po wygranych barażach z Płytami Grajewo).

</doc>
<doc id="510576" url="https://pl.wikipedia.org/wiki?curid=510576" title="Marko Rehmer">
Marko Rehmer

Marko Rehmer (ur. 29 kwietnia 1972 roku w Berlinie) — niemiecki piłkarz grający na pozycji obrońcy lub defensywnego pomocnika. Z reprezentacją Niemiec zdobył wicemistrzostwo świata w 2002 roku.
Sukcesy piłkarskie.
W reprezentacji Niemiec od 1998 do 2003 roku rozegrał 35 meczów i strzelił 4 gole — wicemistrzostwo świata 2002 oraz start w Mistrzostwach Europy 2000 (runda grupowa).

</doc>
<doc id="510577" url="https://pl.wikipedia.org/wiki?curid=510577" title="Ekoklinkier Lublin">
Ekoklinkier Lublin



</doc>
<doc id="510579" url="https://pl.wikipedia.org/wiki?curid=510579" title="Puzzle Trefl Sopot">
Puzzle Trefl Sopot



</doc>
<doc id="510584" url="https://pl.wikipedia.org/wiki?curid=510584" title="Akon">
Akon

Akon, właściwie Aliaume Damala Badara Akon Thiam (ur. 30 kwietnia 1973 w Saint Louis) – amerykański raper i piosenkarz R&amp;B. Jego najbardziej znane piosenki to Lonely, Smack That, I Wanna Love You czy Right Now (Na Na Na). Ma senegalskie korzenie.
Życiorys.
Wczesne lata.
Syn perkusisty jazzowego Mora Thiama. Akon ma jedną żonę (Tomeka), trójkę dzieci ze swoją żoną (Lil'Ali, Mahommed, Jah Jah), oraz dwójkę, których nie urodziła jego żona. Plotki o posiadaniu trzech żon sprostował w wywiadzie dla amerykańskiego magazynu Blender w 2007 roku. Akon deklaruje, że ma świetny kontakt ze wszystkimi dziećmi. Uważa, że jego religia czyni go lepszą osobą.
Kariera.
Pierwsze nagrania z domowego studia trafiły do wytwórni SRC/Universal.
Akon zadebiutował w czerwcu 2004 r. albumem "Trouble". Z tej właśnie płyty pochodzi przebój Lonely.
Kolejny jego album to "Konvicted", na którym zagościły sławy ze świata rapu takie jak Eminem, Styles P czy Snoop Dogg. Krążek został wydany pod koniec 2006 r. 24 sierpnia 2007, Akon pojawił się w Polsce na Coke Live Music Festival 2007 promując płytę "Konvicted". Ta płyta przyniosła mu wiele wyróżnień i zdobyła wiele pochlebnych recenzji. Producentem płyty jest sam Akon.
Następnym z kolei wydanym albumem był "Freedom", którego światowa premiera odbyła się 2 grudnia 2008 roku. Album oryginalnie miał nosić nazwę "Acquitted". Jest to pierwszy album Akona, który nie posiada znaku Parental Advisory, lecz w albumie jest trochę treści dla dorosłych.
W grudniu 2013 roku promowany był singiel "Angel". Utwór stał się sukcesem, został zatwierdzony jako złoto, za sprzedaż ponad 500.000 egzemplarzy. Akon ma w planach wydanie albumu Stadium, który zostanie podzielony na 4 albumy - Euro (muzyka Dance), Urban (Rnb oraz hip-hop), Island (reggae) i World (muzyka afrykańska).
Kontrowersje.
W 2007 roku Akon został oskarżony o molestowanie nieletniej dziewczyny. Zajście miało miejsce w klubie w Trynidadzie i Tobago. Raper podczas koncertu symulował stosunek płciowy z 14-latką. Cały incydent sfilmowano i udostępniono w Internecie. W odpowiedzi na całe zajście Verizon Wireless zaprzestało sponsorowania trasy koncertowej artysty - "The Sweet Escape Tour". Universal Music Group usunęła film z sieci, jednak nie podjęła żadnych działań przeciwko muzykowi. Akon odniósł się do tego incydentu w utworze "Sorry, Blame It On Me", w którym przeprasza wszystkich za całe zdarzenie oraz podkreśla, że klub był dla osób pełnoletnich, a on nie znał wieku dziewczyny.

</doc>
<doc id="510586" url="https://pl.wikipedia.org/wiki?curid=510586" title="Zagłębie Maczki-Bór Sosnowiec">
Zagłębie Maczki-Bór Sosnowiec



</doc>
<doc id="510588" url="https://pl.wikipedia.org/wiki?curid=510588" title="Thomas Linke">
Thomas Linke

Thomas Linke (ur. 26 grudnia 1969 w Sömmerdzie) – niemiecki piłkarz grający na pozycji obrońcy. Z reprezentacją Niemiec, w której barwach rozegrał 43 mecze, zdobył wicemistrzostwo świata w 2002 roku. Od 2005 roku był zawodnikiem Red Bull Salzburg, wcześniej przez siedem lat grał w Bayernie Monachium. Pięciokrotnie triumfował z Bayernem w rozgrywkach ligowych, a w 2001 roku w Lidze Mistrzów.
Sukcesy piłkarskie.
W reprezentacji Niemiec od 1997 do 2004 roku rozegrał 43 mecze i strzelił 1 gola – wicemistrzostwo świata 2002 oraz start w Mistrzostwach Europy 2000 (runda grupowa).

</doc>
<doc id="510589" url="https://pl.wikipedia.org/wiki?curid=510589" title="Azoty Unia Tarnów">
Azoty Unia Tarnów



</doc>
<doc id="510590" url="https://pl.wikipedia.org/wiki?curid=510590" title="Nobiles Anwil Włocławek">
Nobiles Anwil Włocławek



</doc>
<doc id="510594" url="https://pl.wikipedia.org/wiki?curid=510594" title="Romina Oprandi">
Romina Oprandi

Romina Sarina Oprandi (ur. 29 marca 1986 w Jegenstorfie) – szwajcarska tenisistka reprezentująca Włochy do stycznia 2012 roku.
Kariera tenisowa.
Oprandi jest tenisistką profesjonalną od 2005 roku. W tym też sezonie zadebiutowała w gronie zawodowych tenisistek, biorąc udział w imprezie w Palermo. Przegrała wówczas z Cataliną Castaño. Już rok później na turnieju w Rzymie udowodniła, że stać ją na osiąganie dobrych wyników (był to jej drugi zawodowy występ). Doszła do ćwierćfinału, pokonując tak znaczące nazwiska w światowym tenisie, jak Samantha Stosur i Wiera Zwonariowa, przegrała ze Swietłaną Kuzniecową. Warto wspomnieć, że była bliska sensacji, prowadząc 5/3 w trzecim secie. 22 maja, po tym właśnie turnieju, awansowała ze 133 pozycji w rankingu na 95. Kolejny ćwierćfinał turniejowy osiągnęła w Budapeszcie, również na kortach ziemnych. Zadebiutowała w turnieju wielkoszlemowym na Wimbledonie, ale już w pierwszej rundzie pożegnała się z nim, trafiając na Rosjankę Kuzniecową. Mimo sukcesów na kortach ziemnych, nie zdołała przebrnąć eliminacji do najważniejszego z nich – Rolanda Garrosa. W roku 2006 występowała z powodzeniem w turniejach ITF. We wrześniu osiągnęła wówczas najwyższe miejsca rankingowe w karierze.
Podczas turniejów australijskich i nowozelandzkich na początku sezonu 2007 zdołała wygrać tylko jeden mecz. Miało to miejsce w Hobarcie, gdzie pokonała Jelenę Lichowcewą. Osiągnęła drugie rundy w Indian Wells i Amelia Island. Podczas turnieju w Budapeszcie odniosła kontuzję, w wyniku której zrezygnowała ze startu w J&amp;S Cup.
W 2014 roku osiągnęła swój pierwszy finał zawodów cyklu WTA Tour. W Marrakeszu przegrała w finale singla z Maríą-Teresą Torró-Flor 3:6, 6:3, 3:6. W finale debla razem z Garbiñe Muguruzą pokonały Katarzynę Piter i Marynę Zanewśką 4:6, 6:2, 11–9.
Życie prywatne.
Romina urodziła się i mieszka w Szwajcarii. Trenerem jest jej brat Romeo. To właśnie dzięki niemu w wieku sześciu lat rozpoczęła grać w tenisa.

</doc>
<doc id="510595" url="https://pl.wikipedia.org/wiki?curid=510595" title="Prefektura Akita">
Prefektura Akita

 – prefektura znajdująca się w regionie Tōhoku w Japonii. Jej stolicą jest Akita. Ma powierzchnię 11 637,52 km². W 2020 r. mieszkało w niej
960 113 osób, w 385 422 gospodarstwach domowych (w 2010 r. 1 085 878 osób,
w 390 335 gospodarstwach domowych).
Obszar prefektury Akita obejmuje tereny historycznych prowincji: Dewa i Mutsu.
Geografia.
Szósta co do wielkości prefektura Japonii o powierzchni 11 637,52 km ². Położona jest na północno-zachodnim wybrzeżu wyspy Honsiu nad Morzem Japońskim. Jest jedną z sześciu prefektur leżących w regionie Tōhoku. Graniczy z prefekturami: od północy z Aomori, od wschodu z Iwate, od południowego wschodu z Miyagi, a od południa z Yamagata.
Przyroda i klimat.
70% powierzchni prefektury pokrywają lasy. W jej klimacie wyróżnia się 4 pory roku, z których zima jest długa, a lato krótkie.
Na terenie prefektury znajdują się takie formy ochrony przyrody, jak: Park Narodowy Towada-Hachimantai, Quasi-Park Narodowy Chōkai, Quasi-Park Narodowy Kurikoma i Quasi-Park Narodowy Oga.
Podział administracyjny.
Prefektura dzieli się na 13 miast ("shi"), 9 „miasteczek” ("machi" i "chō") oraz 3 wsie ("mura").
Miasta:
„Miasteczka”:
Wsie:
Demografia.
W 2005 roku prefekturę zamieszkiwało 1 145 501 osób. W roku 2008 było to około 1 118 000, a w 2010 roku 1 085 878 osób, co dawało gęstość zaludnienia na poziomie 93 os./km².
Transport.
Głównymi drogami prefektury są autostrady: Akita, Nihonkai-Tōhoku oraz Tōhoku.
Transport kolejowy zapewniają linie: Akita Shinkansen, Ōu-honsen, Gonō-sen, Hanawa-sen, Oga-sen, Uetsu-honsen, Akita Nairiku-sen, Chōkai Sanroku-sen, Kōnan-sen, Ōwani-sen.
Na terenie prefektury znajduje się port lotniczy Akita.

</doc>
<doc id="510596" url="https://pl.wikipedia.org/wiki?curid=510596" title="Polska Liga Koszykówki (1998/1999)">
Polska Liga Koszykówki (1998/1999)

Polska Liga Koszykówki sezon 1998/1999
Play-off.
Mecze o brązowy medal: Browary Tyskie Bobry Bytom – Hoop Pekaes Pruszków 3 – 1 (86:79, 77:65, 80:81 i 73:56)
Miejsca 9-16 (do trzech zwycięstw).
Ostateczna kolejność.
Do pierwszej ligi awansowali: Czarni Brok Alkopol Słupsk i Cersanit Nomi Kielce

</doc>
<doc id="510597" url="https://pl.wikipedia.org/wiki?curid=510597" title="Czarni Brok Alkopol Słupsk">
Czarni Brok Alkopol Słupsk



</doc>
<doc id="510599" url="https://pl.wikipedia.org/wiki?curid=510599" title="Sebastian Deisler">
Sebastian Deisler

Sebastian Toni Deisler (ur. 5 stycznia 1980 w Lörrach) – niemiecki piłkarz, reprezentant kraju, uczestnik mistrzostw Europy w Belgii i Holandii (2000). Występował na pozycji pomocnika.
Kariera klubowa.
W Bundeslidze zadebiutował 8 września 1998 roku w barwach Borussii Mönchengladbach w zremisowanym 1:1 meczu z Eintrachtem Frankfurt. 6 marca 1999 strzelił swojego pierwszego gola w niemieckiej ekstraklasie w wygranym 2:0 spotkaniu z TSV 1860 Monachium. W 1999 przeszedł do Herthy Berlin. Będąc jej graczem regularnie występował w europejskich pucharach. W 2001 roku wywalczył z berlińskim klubem Puchar Ligi Niemieckiej – w finałowym pojedynku z FC Schalke 04 zagrał w podstawowym składzie, a w drugiej połowie został zmieniony przez Węgra Pála Dárdaiego.
W 2002 roku przeszedł do Bayernu Monachium. Zadebiutował w nim 4 lutego 2003 w wygranym 8:0 spotkaniu z 1. FC Köln, zaś pierwszego gola strzelił 16 sierpnia w pojedynku z VfL Bochum. Wraz z bawarskim klubem trzykrotnie został mistrzem Niemiec (2003, 2005, 2006) oraz trzy razy raz wywalczył puchar kraju (2003, 2005, 2006). Ponadto w 2004 roku zdobył Puchar Ligi Niemieckiej – w wygranym 3:2 meczu finałowym z Werderem Brema strzelił dwa gole.
16 stycznia 2007 roku poinformował o zakończeniu piłkarskiej kariery. Jako powód podał pasmo przewlekłych kontuzji trapiących go od dłuższego czasu. Już wcześniej urazy były przyczyną depresji, która wyeliminowała go z gry w sezonie 2003/2004. Po raz ostatni w karierze zagrał 9 grudnia 2006 w wygranym 2:1 meczu Bundesligi z Energie Cottbus.
Kariera reprezentacyjna.
Występował w juniorskich i młodzieżowych reprezentacjach Niemiec. W 1997 roku wziął udział w mistrzostwach świata do lat 17 w Egipcie. W turnieju tym rozegrał pięć meczów, strzelił jednego gola (w wygranym 3:0 spotkaniu z Tajlandią), zaś Niemcy zajęli czwarte miejsce. W seniorskiej reprezentacji Niemiec zadebiutował 23 lutego 2000 w meczu z Holandią. W czerwcu 2000 roku uczestniczył w mistrzostw Europy w Belgii i Holandii, w których był podstawowym zawodnikiem – zagrał we wszystkich trzech spotkaniach grupowych. 2 września 2000 w wygranym 2:0 pojedynku eliminacji mistrzostw świata w Korei i Japonii z Grecją strzelił pierwszego gola w barwach narodowych.
Kolejne dwa gole w reprezentacji strzelił: 24 marca 2001 w meczu z Albanią oraz 9 maja 2002 w spotkaniu z Kuwejtem. Kontuzja kolana wykluczyła go z udziału w mistrzostwach świata w Korei i Japonii (2002). Portal BBC Sport umieścił go w „jedenastce nieobecnych” azjatyckiego turnieju. W latach 2003–2004 zagrał jedynie w trzech pojedynkach reprezentacji, do regularnych występów powrócił w 2005. W czerwcu tego roku uczestniczył w Pucharze Konfederacji – rozegrał pięć meczów, zaś Niemcy zajęli trzecie miejsce. 1 marca 2006 w przegranym 1:4 spotkaniu z Włochami po raz ostatni wystąpił w barwach narodowych.
Życie prywatne.
Żona: Eunice Dos Santos Santana, Brazylijka. Mają syna Raphaela.

</doc>
<doc id="510600" url="https://pl.wikipedia.org/wiki?curid=510600" title="Victoria Sosnowiec">
Victoria Sosnowiec



</doc>
<doc id="510604" url="https://pl.wikipedia.org/wiki?curid=510604" title="Gwardia Wrocław">
Gwardia Wrocław

 Gwardia Wrocław – polski klub sportowy, wielosekcyjny, założony w lipcu 1945 roku jako Milicyjny Klub Sportowy. Początkowo jego działalność sprowadzała się do piłki nożnej. W latach 80. XX wieku organizacja prowadziła już 19 sekcji. W Gwardii swoją karierę zaczynali przyszli medaliści igrzysk olimpijskich, mistrzostw świata, Europy i reprezentantów Polski.
 w klubie działa pięć dyscyplin: boks, judo, brydż sportowy, tenis, piłka siatkowa żeńska oraz męska, a trenuje w nim ponad 500 osób.
Piłka siatkowa.
Największe osiągnięcia zespołowe Gwardia odnosiła w piłce siatkowej. Siatkarze to trzykrotni mistrzowie kraju (1979/1980, 1980/1981, 1981/1982), zaś siatkarki do 2009 roku przez osiem sezonów występowały w najwyższej klasie ligowej.
Szerszy opis siatkarzy i siatkarek klubu w wymienionych hasłach:
Koszykówka.
Nieistniejąca już dzisiaj sekcja koszykówki męskiej powstała w 1950 r. Po kilku latach koszykarze Gwardii awansowali do najwyższej klasy rozgrywkowej, w której występowali przez 21 sezonów (w latach 1956–1960, 1961–1963, 1976–1977 i 1980–1994). Przez wiele lat klub odnosił sukcesy (m.in. 4 wicemistrzostwa kraju). W latach 90. pojawiły się problemy finansowe. Klub próbował ratować sekcję poprzez szukanie sponsorów i kolejne zmiany nazwy (w latach 1990–1992 koszykarze występowali pod nazwą Aspro Wrocław), a nawet przenosząc sekcję do innych miast (w sezonie 1992/1993 grał jako Aspro Brzeg Dolny, a w sezonie 1993/1994 jako Aspro Świebodzice). W 1994 r. odeszli wszyscy czołowi zawodnicy, a klub połączył się ze spadkowiczem Górnikiem Wałbrzych, któremu przekazał sekcję koszykarską (nowy klub występował w ekstraklasie jeszcze przez 1 sezon pod nazwą Śnieżka Aspro Świebodzice z siedzibą w Wałbrzychu).
W Gwardii Wrocław występowało wielu czołowych polskich koszykarzy oraz reprezentantów Polski m.in. Adam Wójcik, Dominik Tomczyk, Jerzy Binkowski, Jarosław Zyskowski, Jacek Kalinowski, Leszek Doliński, Krzysztof Mila, Arkadiusz Osuch, Tomasz Grzechowiak, Robert Kościuk.
Piłka nożna.
Największym sukcesem nieistniejącej już piłkarskiej sekcji klubu jest zdobycie 13. miejsca w szesnastodrużynowej III lidze, grupie I w sezonie 1967/68.
W latach 1963–1967 w klubie grał m.in. późniejszy bramkarz reprezentacji Polski Jan Tomaszewski.
Hokej na lodzie.
W przeszłości w klubie działała także sekcja hokeja na lodzie.

</doc>
<doc id="510605" url="https://pl.wikipedia.org/wiki?curid=510605" title="Mała Martynika">
Mała Martynika

Mała Martynika (fr. "Petite Martinique") – wyspa na Morzu Karaibskim o powierzchni 2,4 km² w grupie Grenadyn w archipelagu Wysp Nawietrznych. Liczba mieszkańców – 900 (1991).
Wraz z oddaloną o ok. 2 km na zachód wyspą Carriacou stanowią najbardziej wysuniętą na północ część Grenadyn należącą do Grenady. Wszystkie pozostałe wyspy tego archipelagu położone na północ od nich (wraz z najbliższą, leżącą kilkaset metrów na północ od Małej Martyniki wysepką Petit Saint Vincent) są częścią państwa Saint Vincent i Grenadyny.

</doc>
<doc id="510607" url="https://pl.wikipedia.org/wiki?curid=510607" title="Aleksander N. Łodygin">
Aleksander N. Łodygin



</doc>
<doc id="510608" url="https://pl.wikipedia.org/wiki?curid=510608" title="Maria Antonina Habsburg">
Maria Antonina Habsburg



</doc>
<doc id="510614" url="https://pl.wikipedia.org/wiki?curid=510614" title="Pętla histerezy">
Pętla histerezy



</doc>
<doc id="510615" url="https://pl.wikipedia.org/wiki?curid=510615" title="Paulo Rink">
Paulo Rink

Paulo Roberto Rink (ur. 21 lutego 1973 w Kurytybie) – brazylijski piłkarz z niemieckim paszportem, grający na pozycji napastnika. Z reprezentacją Niemiec, w której barwach rozegrał 13 meczów, wystąpił na Mistrzostwach Europy 2000.
Sukcesy piłkarskie.
W reprezentacji Niemiec od 1998 do 2000 roku rozegrał 13 meczów – start w Mistrzostwach Europy 2000 (runda grupowa).

</doc>
<doc id="510618" url="https://pl.wikipedia.org/wiki?curid=510618" title="Prefektura Chiba">
Prefektura Chiba

 – prefektura należąca do obszaru metropolitalnego Wielkiego Tokio, w regionie Kantō, w Japonii. Jej stolicą jest Chiba. Prefektura ma powierzchnię 5157,50 km2 . W 2020 r. mieszkało w niej 6 287 034 osoby, w 2 766 999 gospodarstwach domowych (w 2010 r. 6 217 119 osób, w 2 515 220 gospodarstwach domowych).
Międzynarodowy charakter prefektury.
Chiba to prefektura o charakterze międzynarodowym. Stało się tak dzięki obiektom, jak:
Gospodarka.
Chiba posiada silną bazę przemysłową w postaci Regionu Przemysłowego Keiyō, który rozciąga się wzdłuż brzegów Zatoki Tokijskiej. Jest to pas o długości 40 km, biegnący częściowo na zrekultywowanych gruntach strefy przybrzeżnej, od Urayasu do Futtsu. Zalicza się do niego m.in. miasta: Ichikawa, Funabashi, Chiba, Ichihara, Kisarazu, Kimitsu. Znajdują się tam: stalownie, rafinerie ropy naftowej, zakłady chemiczne, elektrownie i zakłady innych gałęzi przemysłu ciężkiego. Region dostarcza cenne surowce i energię dla różnych gałęzi przemysłu.
Z drugiej strony prefektura Chiba, obdarzona wieloma obszarami naturalnymi, jest jednym z wiodących producentów produktów rolnych, leśnych i rybnych w Japonii.
Historia.
Na terenach obecnej prefektury ludzie żyją od około 40 tys. lat. Pozostałości prehistorycznych społeczności odkryto na stanowiskach archeologicznych w całej prefekturze. Wśród nich znajduje się duża liczba pradawnych grobowców "kofun" i glinianych figur "haniwa", które są reprezentatywne dla starożytnej kultury Chiba.
W okresie Edo (1603–1867) obszar ten wspierał codzienne życie i gospodarkę Edo (ob. Tokio), korzystając z transportu wzdłuż lokalnych dróg i rzeki Tone (322 km). Doprowadziło to do rozwoju miast o odrębnych cechach: zamkowego Sakura, świątynnego Narita, kupieckiego Sawara i portowego Chōshi. Obszary te nadal zachowują atmosferę i architekturę okresu Edo i zostały certyfikowane jako miejsca dziedzictwa Japonii w 2016 roku.
W pobliżu miasta Narita znajduje się skansen o nazwie Bōsō-no-mura, gdzie można zobaczyć naturalnej wielkości rekonstrukcje domów z okresów Edo i Meiji (1868–1912) oraz zapoznać się praktycznie z tradycyjnymi zawodami, jak: tkanie, wyrób papieru, gotowanie w starym stylu, a nawet przymierzanie zbroi samurajów.
Geografia.
Położenie.
Graniczy z Tokio oraz prefekturami: Ibaraki, Saitama, a poprzez Zatokę Tokijską z Kanagawą.
Większa jej część znajduje się na półwyspie Bōsō. Południowo-wschodnie wybrzeże półwyspu oblewają wody Oceanu Spokojnego, a zachodnie – Zatoki Tokijskiej.
Klimat.
Prefektura Chiba ma ciepły klimat oceaniczny, łagodny zimą i stosunkowo chłodny latem, ponieważ z trzech stron jest otoczona morzem. Szczególnie na południowym wybrzeżu Bōsō panuje ciepła pogoda, na którą wpływa ciepły prąd przybrzeżny Kuro-shio. Opady są wysokie latem i niskie zimą.
Parki narodowe.
Na terenie prefektury znajdują się parki narodowe:
Miasta.
Miasta leżące w prefekturze Chiba:
Podział administracyjny.
1 stycznia 2021 r. w skład prefektury wchodziło 37 większych miast ("shi"), 16 mniejszych (miasteczek, "machi") i 1 wieś ("mura").

</doc>
<doc id="510619" url="https://pl.wikipedia.org/wiki?curid=510619" title="Neogwelfizm">
Neogwelfizm

Neogwelfizm (wł. "neoguelfismo". Neo- od gr. "νέος", néos - nowy; -gwelfizm od wł. "guelfismo" - gwelifizm) – nazwa oznaczająca ruchy nawiązujące do ideologii gwelfów, działające w wiekach XIX i XX.
W XIX wieku neogwelfizm sprzeciwia się zjednoczeniu Włoch w laickie państwo. W zamian proponuje zjednoczenie pod przywództwem papieża. W XX wieku terminem tym określany jest ruch części katolickich przeciwników faszyzmu. Katolicyzm traktuje jako religię narodową Włochów, a w nich samych widzi naród, który ma "moralny i obywatelski prymat" nad innymi, jak głosi tytuł manifestu neogwelfizmu.
Najważniejszym ideologiem neogwelfizmu był Vincenzo Gioberti, ale istotny wkład wnieśli również Cesare Balbo i Carlo Cattaneo.
Przeciwnikami neogwelfizmu byli przede wszystkim karbonariusze, którzy chcieli świeckich rządów, oraz konserwatywni przedstawiciele katolicyzmu jak Luigi Taparelli, którzy twierdzili, że katolicyzm nie jest szczególnie związany z żadną konkretną narodowością (Ga 3,28), a papież, jako przywódca Kościoła, nie powinien stawać się przywódcą jednej z nich.

</doc>
<doc id="510620" url="https://pl.wikipedia.org/wiki?curid=510620" title="Jan Lebenstein">
Jan Lebenstein

Jan Lebenstein (ur. 5 stycznia 1930 w Brześciu nad Bugiem, zm. 28 maja 1999 w Krakowie) – polski malarz i grafik.
Życiorys.
Pochodził z rodziny żydowskiej. Był absolwentem Państwowego Liceum Artystycznego w Warszawie. Studiował w warszawskiej Akademii Sztuk Pięknych (1948–1954) pod kierunkiem Artura Nachta-Samborskiego. Debiutował w warszawskim Arsenale w 1955. Rok później dołączył do Teatru na Tarczyńskiej, prowadzonego we własnym mieszkaniu przez Mirona Białoszewskiego, i miał tam swoją pierwszą indywidualną wystawę. Niedługo potem wyjechał na czterotygodniowe stypendium do Paryża, gdzie w 1959 otrzymał Grand Prix de Paris na I Biennale Młodych. Od tego roku pozostał w tym mieście, w 1971 przyjął obywatelstwo francuskie.
W 1976 wyróżniony został nagrodą nowojorskiej Fundacji Alfreda Jurzykowskiego. W 1977 odbyła się jego pierwsza duża wystawa indywidualna w Polsce, pokazał prace we Wrocławiu. W 1987 otrzymał Nagrodę im. Jana Cybisa. W 1992 odbyła się największa wystawa jego prac w Polsce – w warszawskiej Zachęcie. Postanowieniem z 3 maja 1998 prezydent Aleksander Kwaśniewski „w uznaniu wybitnych osiągnięć w pracy artystycznej, za zasługi dla kultury polskiej” uhonorował go Krzyżem Wielkim Orderu Odrodzenia Polski.
Został pochowany na cmentarzu Powązkowskim (kwatera 14-4-2).
Jego siostrzenicą jest Joanna Maria Żamojdo, Prezes Zarządu Fundacji im. Jana Lebensteina, matka Idy Nowakowskiej, tancerki, aktorki, córki Marka Nowakowskiego, pisarza.
Charakterystyka artystyczna.
Uprawiał oryginalną odmianę malarstwa figuratywnego, włączając doń elementy surrealistyczne i abstrakcyjne. Zilustrował m.in. "Folwark zwierzęcy" George'a Orwella i kilka ksiąg biblijnych ("Księgi Genesis", "Księga Hioba", "Apokalipsa św. Jana" – dwukrotnie: jako cykle witraży oraz grafik). Tworzył pejzaże miejskie, poetyckie transpozycje figury ludzkiej, pełne ekspresji kompozycje fantastyczno-symboliczne o motywach zwierzęcych.
O swojej twórczości mówił w jednym z wywiadów:

</doc>
<doc id="510621" url="https://pl.wikipedia.org/wiki?curid=510621" title="Język moabicki">
Język moabicki

Język moabicki – wymarły język semicki z grupy kananejskiej, bardzo blisko spokrewniony z hebrajskim. 
Używany był w królestwie Moabitów, na terenach dzisiejszej północno-zachodniej Jordanii w pierwszym tysiącleciu przed naszą erą. Znany jedynie z kilku inskrypcji, m.in. ze Steli Meszy.

</doc>
<doc id="510623" url="https://pl.wikipedia.org/wiki?curid=510623" title="Astald">
Astald



</doc>
<doc id="510625" url="https://pl.wikipedia.org/wiki?curid=510625" title="Język amonicki">
Język amonicki

Język amonicki (także ammonicki) – wymarły język semicki z grupy kananejskiej, blisko spokrewniony m.in. z hebrajskim, fenickim i moabickim.
Zaświadczony jest dzięki nielicznym inskrypcjom datowanym na okres od IX do końca VI w. p.n.e. Używany przez Ammonitów był językiem mówionym na terenach na wschód od doliny rzeki Jordan, wokół Rabbaṯ-Ammon (dzisiaj Amman), od czego pochodzi jego nazwa.
Różnice pomiędzy językiem amonickim a hebrajskim były przypuszczalnie większe, niżby wynikało z niewokalizowanego pisma aramejskiego, w którym sporządzone są amonickie inskrypcje.

</doc>
<doc id="510626" url="https://pl.wikipedia.org/wiki?curid=510626" title="Jajo mezolecytalne">
Jajo mezolecytalne

Jajo mezolecytalne, średniożółtkowe – komórka jajowa o średniej zawartości substancji odżywczych (żółtka). Podczas bruzdkowania część zawierająca żółtko dzieli się wolniej na większe komórki, a część bez żółtka szybciej na mniejsze komórki. 

</doc>
<doc id="510628" url="https://pl.wikipedia.org/wiki?curid=510628" title="Carriacou">
Carriacou

Carriacou – wyspa na Morzu Karaibskim o powierzchni 34 km², największa z grupy Grenadyn w archipelagu Wysp Nawietrznych.
Geografia.
Wraz z oddaloną o ok. 2 km na wschód Małą Martyniką są najbardziej na północ wysuniętymi wyspami Grenadyn należącymi do Grenady. Dalsze są częścią państwa Saint Vincent i Grenadyny.
Liczba mieszkańców – 4595 (1991).
Główne miejscowości na wyspie to: Hillsborough, Belmont, L'Esterre, Grand Bay, Harvey Vale i Windward.
Historia.
Pierwsi mieszkańcy – Indianie amerykańscy nazywali wyspę "Kayryouacou", co oznacza "wyspa otoczona rafami". Pierwszymi europejskimi osadnikami na Carriacou byli Francuzi, ale w 1763 przekazali wyspę Brytyjczykom, kiedy ci zdobyli sąsiednią Grenadę.
Wyspa znajduje się w strefie aktywności huraganów. W ciągu ostatnich lat wyspę niszczyły m.in. uderzenia huraganu Ivan (2004) i Emily (2005).

</doc>
<doc id="510631" url="https://pl.wikipedia.org/wiki?curid=510631" title="ASPRO Wrocław">
ASPRO Wrocław



</doc>
<doc id="510632" url="https://pl.wikipedia.org/wiki?curid=510632" title="Cauca (rzeka)">
Cauca (rzeka)

Cauca (hiszp. "Río Cauca") – rzeka w Kolumbii, lewy dopływ rzeki Magdalena. Jej długość wynosi około 1000 km, a powierzchnia dorzecza – 80 tys. km².
Jej źródła znajdują się w południowej Kolumbii, niedaleko miasta Popayán, w Kordylierze Środkowej w Andach. Zaledwie kilkanaście kilometrów dalej na południe znajdują się źródła Magdaleny. Cauca płynie cały czas w kierunku północnym w głębokiej dolinie tektonicznej między Kordylierą Zachodnią a Kordylierą Środkową. Po opuszczeniu gór wypływa na niewielką nadbrzeżną nizinę, gdzie tworzy liczne odgałęzienia. Uchodzi do Magdaleny niedaleko miasta Mompós.
Cauca jest żeglowna na odcinku około 600 km. W górnym biegu znajdują się elektrownie wodne. Dolina Cauca to ważny region rolniczy uprawy kawy, tytoniu, kakao i trzciny cukrowej. Z osadów aluwialnych rzeki Cauca wydobywa się złoto i srebro.
Dolina rzeki Cauca w jej górnym i środkowym biegu jest gęsto zaludniona. W jej dolinie (choć nie zawsze nad samą rzeką) znajdują się większe miasta Kolumbii, m.in. Cali, Palmira, Buga, Tulua, Manizales.
Od rzeki Cauca swoje nazwy wzięły departamenty Cauca i Valle del Cauca.

</doc>
<doc id="510633" url="https://pl.wikipedia.org/wiki?curid=510633" title="Cauca">
Cauca

Zobacz też: Valle de Cauca

</doc>
<doc id="510636" url="https://pl.wikipedia.org/wiki?curid=510636" title="Prefektura Ehime">
Prefektura Ehime

 – prefektura znajdująca się w północno-zachodniej części wyspy Sikoku, w Japonii. Jej stolicą jest miasto Matsuyama.
Historia.
Do okresu Meiji na terenach obecnej prefektury istniała prowincja Iyo. Po bitwie pod Sekigaharą tereny te otrzymali od Ieyasu Tokugawy jego sprzymierzeńcy na czele z Yoshiaki Katō, który wybudował zamek Matsuyama, tworząc podwaliny dzisiejszego miasta Matsuyama.
Geografia.
Prefektura leży w północno-zachodniej części wyspy Sikoku, nad Morzem Wewnętrznym (Seto-naikai). Dzieli się na trzy części: Nan’yo (Południową), Chūyo (Środkową), Tōyo (Wschodnią). Graniczy z prefekturami: Kagawa i Tokushima na wschodzie i Kōchi na południu.
Rzeźba terenu jest zróżnicowana: od górzystej wewnątrz prefektury, po urozmaicone wybrzeże z licznymi wyspami. Najdalej wysuniętym krańcem prefektury jest półwysep Sadamisaki, który jest najwęższym półwyspem w Japonii.
Z dniem 1 kwietnia 2014 roku 7% całkowitej powierzchni prefektury zostało oznaczone jako obszary chronione, a mianowicie Parki Narodowe Ashizuri-Uwakai i Seto Naikai, Quasi-Park Narodowy Ishizuchi oraz siedem prefekturalnych parków przyrody.
Miasta.
Miasta prefektury Ehime:
Przemysł i rolnictwo.
W prefekturze Ehime rozwinęły się przemysły: stoczniowy, chemiczny, papierniczy i tekstylny, a w mieście Matsuyama – rolniczy, maszynowy, petrochemiczny, włókien sztucznych i ceramiczny. Wysoko rozwinięte jest leśnictwo, rolnictwo i rybołówstwo. Koło Uwajimy poławia się perły. W miasteczku Ikata istnieje elektrownia atomowa.
Owoce cytrusowe (mandarynki, pomarańcze) różnego rodzaju (uprawia się w prefekturze ok. 40 rodzajów owoców cytrusowych), m.in.: mikan ("Citrus unshiu"), ponkan ("Citrus reticulata"), iyokan ("Citrus iyo"), natsumikan ("Citrus natsudaidai"), hassaku ("Citrus hassaku")

</doc>
<doc id="510637" url="https://pl.wikipedia.org/wiki?curid=510637" title="Monachium (film)">
Monachium (film)

Monachium (ang. "Munich") – amerykański dramat sensacyjny z 2005 roku w reżyserii Stevena Spielberga. Scenariusz oparty został na podstawie książki "Monachium. Zemsta" ("Vengeance: The True Story of an Israeli Counter-Terrorist Team") autorstwa George’a Jonasa.
Fabuła.
Historia izraelskiej grupy specjalnej, która – po zamachu terrorystycznym na izraelskich sportowców podczas Igrzysk w Monachium – otrzymała zadanie zabicia grupy kluczowych działaczy palestyńskiej siatki terrorystycznej Czarny Wrzesień.
Zdjęcia.
Zdjęcia realizowane były na terenie Węgier (Budapeszt), Malty, Francji (Paryż), Stanów Zjednoczonych (Nowy Jork).

</doc>
<doc id="510638" url="https://pl.wikipedia.org/wiki?curid=510638" title="Popayan">
Popayan



</doc>
<doc id="510641" url="https://pl.wikipedia.org/wiki?curid=510641" title="Ronde Island">
Ronde Island

Ronde Island, wyspa na Morzu Karaibskim należąca do grupy Grenadyn w archipelagu Wysp Nawietrznych położona ok. 32 km na północny wschód od stolicy Grenady - St. George’s.

</doc>
<doc id="510642" url="https://pl.wikipedia.org/wiki?curid=510642" title="Nevile Longbottom">
Nevile Longbottom



</doc>
<doc id="510643" url="https://pl.wikipedia.org/wiki?curid=510643" title="Luis Arconada">
Luis Arconada

Luis Miguel Arconada Etxarri (ur. 26 czerwca 1954 w San Sebastián) – hiszpański piłkarz grający na pozycji bramkarza. Przez osiem lat był pierwszym golkiperem reprezentacji Hiszpanii, z którą w 1984 roku grał w finale mistrzostw Europy.
Sukcesy piłkarskie.
W reprezentacji Hiszpanii od 1977 do 1985 roku rozegrał 68 meczów – finał Mistrzostw Europy 1984 oraz starty w Mistrzostwach Świata 1978 (runda grupowa, jako rezerwowy), Mistrzostwach Europy 1980 (runda grupowa) i Mistrzostwach Świata 1982 (druga runda).

</doc>
<doc id="510647" url="https://pl.wikipedia.org/wiki?curid=510647" title="Mike Starr">
Mike Starr

Michael Christopher Starr (ur. 4 kwietnia 1966 w Honolulu, zm. 8 marca 2011 w Salt Lake City) – amerykański muzyk, kompozytor, członek grupy muzycznej Alice in Chains od 1987 do stycznia 1993. Po opuszczeniu zespołu, związał się z formacją Sun Red Sun, z którą nagrał i wydał jeden album studyjny. Przez cały okres swojej aktywności muzycznej, Starr najczęściej używał gitar basowych marki Spector. Jego ulubionym modelem był Spector NS-2. Ponadto muzyk korzystał także ze wzmacniacza Ampeg SVT.
Życiorys.
Młodość.
Michael Christopher Starr urodził się 4 kwietnia 1966 w Honolulu, jako syn Johna Starra i Gayle Starr. Ojciec John pracował jako barman w Atlantic City. Miał siostrę Melindę (ur. 1969), która jest aktorką. Uczęszczał do Highline High School w miejscowości Burien w stanie Waszyngton. Mając 12 lat, pracował w restauracji IHOP. Swoją pierwszą gitarę basową kupił za 50 dolarów od brata Dave’a Jensena, późniejszego perkusisty grupy Sato. W wieku 13 lat, Starr założył swój pierwszy amatorski zespół Cyprus, którego nazwę zaczerpnął z Biblii. Na stanowisko perkusisty został przyjęty Sean Kinney, który trafił do grupy poprzez ogłoszenie zamieszczone w gazecie.
Działalność artystyczna.
W 1984 Starr był członkiem grupy muzycznej Sato. Wystąpił on na albumie studyjnym "Northwest Metalfest", gdzie zagrał na gitarze basowej w utworze „Leather Warrior”. Rok później, został członkiem glam metalowej formacji Gypsy Rose. W roku 1986 został basistą w zespole Diamond Lie, założonym przez gitarzystę Jerry’ego Cantrella. Skład grupy uzupełnili: wokalista Layne Staley (występujący wcześniej w zespołach Sleze oraz Alice N’ Chains) oraz perkusista Sean Kinney. W 1987 grupa przyjęła nazwę Alice in Chains.
Kwartet z dużym powodzeniem zaczął regularnie koncertować po amerykańskich klubach położonych na północno-zachodnim wybrzeżu. W lipcu 1990 zespół wydał minialbum "We Die Young", a miesiąc później debiutancki album długogrający "Facelift". Starr aktywnie udzielał się jako współkompozytor. Na debiutanckim albumie był współautorem utworów „It Ain't Like That” oraz „Confusion”. W tym ostatnim wspomógł wokalnie Staleya. Odbył z zespołem trasę Facelift Tour promującą album oraz wystąpił w ramach tournée Clash of the Titans, grając obok takich wykonawców z kręgu thrash metalu jak Anthrax, Megadeth oraz Slayer. W lutym 1992 wydał wraz z zespołem minialbum utrzymany w klimacie muzyki akustycznej "Sap". W utworze „Love Song”, muzycy w formie żartu, pozamieniali się instrumentami. Starr zagrał na gitarze elektrycznej. We wrześniu tego samego roku, ukazał się album studyjny "Dirt". Starr, podobnie jak i Staley, zmagał się z pogłębiającym uzależnieniem od heroiny. Wziął udział w części trasy Down in Your Hole Tour, promującej wydawnictwo. W styczniu 1993, koncertował wraz z zespołem w ramach festiwalu Hollywood Rock w Brazylii. Po występie w Rio de Janeiro 22 stycznia, muzyk o mało nie doprowadził do przedawkowania, tracąc przytomność na 11 minut. Natychmiastową reakcją wykazał się Staley, który widząc poważne zagrożenie życia, cucił kolegę zimnym prysznicem w pokoju hotelowym. Przed rozpoczęciem europejskiej części trasy, Starr opuścił zespół. Został zastąpiony przez Mike’a Ineza, współpracującego z Ozzym Osbourne’em. W tym samym roku, dołączył on do grupy Sun Red Sun, którą tworzyli gitarzysta Al B. Romano, były wokalista Black Sabbath, Ray Gillen oraz perkusista Bobby Rondinelli, współpracujący z grupami Black Sabbath, Blue Öyster Cult oraz Rainbow. Debiutancki album został zrealizowany w Electric Lady Studios w Nowym Jorku. W tym samym roku, Starr opuścił zespół, a jego miejsce zajął John Monte. Album zatytułowany "Sun Red Sun" ukazał się ostatecznie w 1995. W 1994 Starr udał się na leczenie odwykowe, na którym przebywał także ówczesny wokalista Stone Temple Pilots, Scott Weiland. Jak przyznała siostra muzyka, Melinda, obaj stali się dobrymi przyjaciółmi od tego czasu. W kwietniu tego samego roku, Starr został aresztowany w związku z posiadaniem przy sobie marihuany i skazany na 90 dni więzienia za kradzież bagażu z hali odbiorów na lotnisku Houston-George Bush. W wywiadzie dla dwutygodnika "Rolling Stone" udzielonemu w 1994, Staley stwierdził, że zespół chciał skupić się na intensywnym koncertowaniu, podczas gdy Starr wolał więcej czasu wolnego. Muzyk jednak sam zdementował te pogłoski, występując w 2010 w programie "Celebrity Rehab with Dr. Drew", gdzie otwarcie przyznał, że został wyrzucony za pogłębiający się nałóg narkotykowy. W październiku 1999 ukazał się na rynku kompilacyjny box set Alice in Chains – "Music Bank". Zamieszczona na nim została kompozycja „Fear the Voices”, którą nagrano podczas sesji do albumu "Dirt" w 1992, lecz ostatecznie nie została na nim zamieszczona. Starr tak komentował ten fakt: „Napisałem piosenkę „Fear the Voices”. Mieliśmy ją nagrać, ale nie pozwolili jej zamieścić na albumie, ponieważ Jerry nie miał nic wspólnego z pisaniem muzyki. Ale później dodali ją na box secie i zdobyła pewne uznanie w radiu”.
Ostatnie lata.
Starr był ostatnią znaną osobą, jaka spędziła czas z wokalistą Layne’em Staleyem w przeddzień (4 kwietnia 2002) śmierci muzyka. W programie "Celebrity Rehab with Dr. Drew", w którym wystąpiła również matka wokalisty, Nancy McCallum, Starr przyznał, że spędził wspólnie czas ze Staleyem podczas swoich urodzin. Basista wyznał, że Staley był już bardzo chory, ale mimo to nie zadzwonił pod numer alarmowy 911, gdyż muzyk groził mu zerwaniem przyjaźni. Starr przyznał publicznie w programie, iż żałuje swojego postępowania, widząc pogarszający się stan zdrowia przyjaciela. Muzyk publicznie przeprosił matkę Staleya za to, że nie zareagował w należyty sposób. Mimo że Nancy McCallum przebaczyła muzykowi swoje zachowanie, to do dnia swojej śmierci, obwiniał się on za śmierć przyjaciela.
W kwietniu 2005 został aresztowany w Seattle za akt wandalizmu. Starr pozostawał aktywny muzycznie do ostatnich miesięcy swojego życia. Pojawił się w programach typu reality show – "Celebrity Rehab Presents Sober House" oraz "Celebrity Rehab" w 2010. Opisywał w nich swój proces terapii, jaki rozpoczął w Pasadena Recovery Center w sierpniu 2009. Wraz z Mackenzie Phillips oraz Tomem Sizemore’em, Starr pojawił się w ósmym odcinku "Celebrity Rehab" poświęconym znanym celebrytom uzależnionym od narkotyków.
18 lutego 2011 muzyk został aresztowany przez policję w Salt Lake City, za podejrzenie posiadania zbyt dużej ilości tabletek (sześć tabletek oksymorfonu i alprazolamu). Portal TMZ.com ustalił, że w momencie aresztowania, Starr przedstawił się jako basista Alice in Chains. Kilka dni później, muzyk został zwolniony z aresztu po okazaniu dowodu w postaci recepty.
W 2011 Starr dołączył do grupy Days of the New, gdzie pełnił rolę muzyka koncertowego. Pierwotnie planowana była dalsza współpraca, lecz przerwała ją śmierć basisty.
Śmierć.
8 marca 2011 o godzinie 13:42 policja została wezwana do domu w Salt Lake City przez wokalistę grupy Days of the New, Travisa Meeksa, który znalazł ciało 44-letniego basisty. Ceremonia pożegnalna odbyła się 20 marca w Experience Music Project w Seattle przy udziale 400 osób. Wśród osób żegnających muzyka byli także koledzy z zespołu – Jerry Cantrell, Sean Kinney oraz Mike Inez. Badania testów toksykologicznych wykazały, że przyczyną śmierci było zażycie mieszanki metadonu i leków przeciwlękowych. Ojciec muzyka, John Starr przyznał, że to „szok i tragedia”.
Instrumentarium.
Opracowano na podstawie materiału źródłowego:
Gitary basowe:
Wzmacniacze:
Dyskografia.
Alice in Chains
Sato
Sun Red Sun
Wideografia.
Alice in Chains
Gościnnie
Nagrody i wyróżnienia.
Wyróżnienia indywidualne

</doc>
<doc id="510648" url="https://pl.wikipedia.org/wiki?curid=510648" title="Eric Bana">
Eric Bana

Eric Bana, właściwie Eric Banadinović (ur. 9 sierpnia 1968 w Melbourne) – australijski aktor, scenarzysta oraz producent filmowy i telewizyjny.
Życiorys.
Wczesne lata.
Młodszy syn pochodzącego z Zagrzebia w Chorwacji Ivana Banadinovicia, byłego menadżera Caterpillar Inc., i pochodzącej z Niemiec fryzjerki Eleanor. Wychowywał się ze starszym bratem Anthonym (ur. 1965). Dorastał na przedmieściach Melbourne, w stanie Wiktorii. Jego talent komediowy dostrzegli nauczyciele w szkole średniej. Po obejrzeniu filmu "Mad Max" (1979) z Melem Gibsonem postanowił, że zostanie aktorem. Przeprowadził się do Sydney, gdzie studiował aktorstwo w National Institute of Dramatic Art (NIDA). Dorabiał jako kelner w różnych pubach i kawiarniach.
Kariera.
W 1991 roku wziął udział w programie dla komików amatorów na scenie hotelu Castle w Melbourne. Dwa lata później wystąpił w programie Steve Vizarda "Tonight Live Show" (1993). Uznanie zdobył jako gospodarz komediowego serialu ze skeczami "Full Frontal" (1993-96), gdzie parodiował Arnolda Schwarzeneggera, Sylvestra Stallone, Toma Cruise’a i porucznika Colombo. Miał także swój własny program "The Eric Bana Show" (1997), za który odebrał nagrodę Logie.
Jego debiutem na arenie sportów motoryzacyjnych był start w Targa Tasmania w 1996 roku, gdy prowadził wtedy Ford Falcon XB Coupe.
Po raz pierwszy trafił na duży ekran w komedii "Zamek" ("The Castle", 1997). Wystąpił w australijskich serialach: "Cena życia" ("All Saints", 1999, 2000) i "Coś w powietrzu" ("Something in the Air", 2000-2001) jako Joe Sabatini. Kreacja przerażającego australijskiego seryjnego mordercy Marka Brandona „Choppera” Reada w biograficznym dramacie kryminalnym "Chopper" (2000) przyniosła mu trzy nagrody Stowarzyszenia Australijskich Krytyków Filmowych i Australijskiego Instytutu Filmowego oraz nagrodę na festiwalu filmowym w Sztokholmie. Popularność w Hollywood zdobył rolą amerykańskiego sierżanta w filmie Ridleya Scotta "Helikopter w ogniu" ("Black Hawk Down", 2001) oraz jako tytułowy bohater Bruce Banner w dramacie sensacyjnym fantasy Anga Lee "Hulk" ("The Hulk", 2003). W sensacyjnym dramacie historycznym "Troja" ("Troy", 2004) zagrał postać Hectora. Międzynarodową sławę przyniósł mu film Stevena Spielberga "Monachium" ("Munich", 2005). Był brany pod uwagę do roli Jamesa Bonda w "Casino Royale" (2006).
W 2013 był twarzą perfum „Bvlgari Man Extreme”. W 2016 wystąpił u boku Chrisa Pine’a i Caseya Afflecka w disneyowskim "Czasie próby", wcielając się w rolę dowódcy Daniela Cluffa.
Życie prywatne.
W 1995, podczas gdy pracował nad serialem telewizyjnym "Full Frontal", Bana zaczął spotykać się z Rebeccą Gleeson, specjalistką od reklamy z Seven Network i córką Murraya Gleesona, wtedy przewodniczącego kompletu sędziowskiego Nowej Południowej Walii, i później przewodniczącego kompletu sędziowskiego Australii. Wzięli ślub 2 sierpnia 1997, po tym jak Bana zaproponował jej podróż do Stanów Zjednoczonych, którą wygrał w 'Cleo Magazine' i został Kawalerem Roku 1996. Bana i Gleeson mają dwójkę dzieci – syna Klausa (ur. 1999) i córkę Sophię (ur. 2002). Zamieszkali w Melbourne.

</doc>
<doc id="510649" url="https://pl.wikipedia.org/wiki?curid=510649" title="Eric Banadinovich">
Eric Banadinovich



</doc>
<doc id="510650" url="https://pl.wikipedia.org/wiki?curid=510650" title="Wilczyna (góra)">
Wilczyna (góra)

Wilczyna (niem. "Wolfsberg", 665 m n.p.m.) – wzniesienie w południowo-zachodniej Polsce, w Sudetach Środkowych, w środkowej części Gór Sowich.
Wzniesienie położone jest w północno-środkowej części Gór Sowich, około 4,9 km na południowy zachód od centrum miejscowości Bielawa.
Rozległe kopulaste wzniesienie o bardzo zróżnicowanej rzeźbie i ukształtowaniu oraz dość stromych zboczach, z płaskim mało wyrazistym wierzchołkiem, górujące od południowego zachodu nad dzielnicą Bielawy Kamieniczki, gdzie znajduje się Jezioro Bielawskie. 
Wznosi się na końcu długiego, bocznego grzbietu odchodzącego w kierunku północnym od Słonecznej, w niewielkiej odległości od wzniesienia Kopista położonego po południowej stronie, od którego oddzielone jest niewielkim siodłem . Wzniesienie wyraźnie wydzielają od północnego zachodu i od południowego wschodu, doliny potoków Brzęczeka prawego dopływu Piławy. Od sąsiednich wzniesień: Wrona (692 m n.p.m.), Kawka, (705 m n.p.m.) i Żebrak (716 m n.p.m.) położonych po zachodniej stronie oddzielone jest Doliną Kamienną najładniejszą doliną, którą płynie główny środkowy potok Brzęczek, zbocza doliny miejscami przechodzą w małe urwiska skalne. Wzniesienie zbudowane z prekambryjskich gnejsów i migmatytów. Zbocza wzniesienia pokrywa niewielka warstwa młodszych osadów z okresu zlodowaceń plejstoceńskich. Cała powierzchnia wzniesienia łącznie z partią szczytową porośnięta jest lasem świerkowym regla dolnego. Niewielką część północno-wschodniego zbocza u podnóża zajmują, górskie łąki i użytki rolne. Zboczami poniżej szczytu prowadzi kilka leśnych ścieżek, po zachodniej stronie wzniesienia Doliną Kamienną prowadzi wzdłuż potoku Brzęczek leśna droga. U podnóża wzniesienia, po wschodniej stronie, położona jest Bielawa. Położenie wzniesienia, charakterystyczny kopulasty kształt i zróżnicowana rzeźba czynią wzniesienie rozpoznawalnym w terenie.
Wzniesienie znajduje się na terenie Parku Krajobrazowego Gór Sowich.

</doc>
<doc id="510651" url="https://pl.wikipedia.org/wiki?curid=510651" title="Prefektura Fukui">
Prefektura Fukui

 – prefektura położona nad Morzem Japońskim, w regionie Chūbu, w Japonii. Jej stolicą jest miasto Fukui.
Położenie.
Prefektura położona jest w środkowej części wyspy Honsiu nad Morzem Japońskim. Zachodnia, mniejsza część to wąska równina pomiędzy górami i morzem, natomiast wschodnia część to szeroka równina, na której leży stolica Fukui i miasta o największym zaludnieniu. Prefektura graniczy z prefekturami:
Klimat.
Prefektura Fukui ma cztery wyraźne pory roku z zimowymi północno-zachodnimi wiatrami przynoszącymi duże opady, co czyni ją bardzo wilgotnym miejscem obdarzonym obfitymi zasobami wodnymi. 
Parki narodowe.
Wybrzeże prefektury obejmują parki: Quasi-Park Narodowy Echizen-Kaga Kaigan i Quasi-Park Narodowy Wakasa-wan. W głębi lądu znajduje się natomiast Park Narodowy Haku-san chroniący przyrodę i krajobraz gór Ryōhaku.
Miasta.
Miasta prefektury Fukui:
Historia.
Prefektura Fukui, w wyniku reformy administracyjnej przeprowadzonej w czasie restauracji Meiji, została utworzona w 1871 roku z terytorium dawnych prowincji: Wakasa (obecnie region Reinan) i Echizen (obecnie Reihoku).
Prehistoria.
Na terenie prefektury, w granicach miasta Katsuyama, nad rzeką Sugiyama, odkryto wiele szczątków dinozaurów, m.in., takich jak: Fukuiraptor, Fukuizaur, Nipponosaurus, Fukuititan.
Rzemiosło.
Prefektura szczyci się regionalnym, tradycyjnym rzemiosłem. Produkuje się tu:

</doc>
<doc id="510654" url="https://pl.wikipedia.org/wiki?curid=510654" title="Emmanuel Eboué">
Emmanuel Eboué

Emmanuel Eboué (ur. 4 czerwca 1983 w Abidżanie) – iworyjski piłkarz występujący na pozycji obrońcy. Piłkarską karierę rozpoczął w ASEC Mimosas, gdzie początkowo występował w drużynie juniorskiej. W pierwszym składzie zadebiutował w 2001. Wraz z zespołem zdobył tytuł mistrza kraju w 2001 i 2002. W latach 2002-2005 gracz KSK Beveren, gdzie zanotował występy w 70 ligowych spotkaniach. Pod koniec sezonu 2004/2005 podpisał kontrakt z Arsenalem. Posiada także obywatelstwo belgijskie.
Jako reprezentant Wybrzeża Kości Słoniowej wystąpił na Mistrzostwach Świata 2006, Pucharze Narodów Afryki 2006 i 2008, w którym jego kraj dotarł do finału. Debiut w kadrze zaliczył we wrześniu 2004, podczas spotkania z Sudanem.
Kariera klubowa.
Początki.
Eboué urodził się 4 czerwca 1983 w Abidżanie. W piłkę zaczął grać w wieku 12 lat. Rok później jego ojciec zmarł, a matka zostawiła go pod opieką dziadków. Profesjonalną piłkarską karierę rozpoczął w roku 2000 w akademii klubu ASEC Mimosas. Szybko się rozwijał i po roku gry w drużynie juniorskiej został przesunięty do pierwszego składu.
ASEC Mimosas.
Eboué był absolwentem akademii piłkarskiej założonej przez Jeana-Marca Guillou. Akademia ta była drużyną juniorską klubu ASEC Mimosas. Był podstawowym graczem ekipy juniorskiej, a później także pierwszej drużyny. W sezonie 2001 nie zagrał ani razu. Przełom nastąpił w sezonie 2002, kiedy to piłkarz był podstawowym zawodnikiem ekipy ze stolicy kraju. W 25 meczach strzelił wówczas trzy bramki. Z racji dobrych kontaktów akademii z klubami europejskimi zawodnik we wrześniu 2002 wraz z dużą liczbą kolegów przeniósł się na testy do belgijskiego klubu KSK Beveren. Jako jeden z niewielu dostał propozycje kontraktu, którą przyjął.
KSK Beveren.
Eboué grał w belgijskim klubie trzy lata. Zagrał 70 spotkań w których strzelił 4 bramki. Beveren w tym czasie współpracowało z Londyńskim Arsenalem w celu rozwijania graczy. W grudniu 2004 Emmanuel wraz z Marco Né zostali wysłani na testy na wyspy brytyjskie. W rezultacie 1 stycznia 2005 Eboué został piłkarzem Arsenalu. Dzięki temu dołączył do kolegi z reprezentacji Kolo Touré.
Arsenal F.C..
W styczniu 2005 roku podpisał kontrakt z Arsenalem Według pierwotnej koncepcji trenera tego zespołu miał on zastąpić na prawej obronie Laurena, gdy ten odejdzie z klubu. Arsenal kupił Eboué za 1,5 miliona funtów. Oficjalnie do klubu dołączył 2 stycznia. 29 stycznia zaliczył debiut w nowym zespole w meczu Pucharu Anglii przeciwko Stoke. W sezonie 2004/2005 zagrał jeszcze dwa razy w pucharze kraju. 26 lutego wchodząc z ławki rezerwowej w meczu z Southamptonem zadebiutował w Premier League. Występował jednak często w drużynie rezerw. W sezonie 2005/2006 Emmanuel rozpoczął sezon jako rezerwowy. Dnia 25 października zdobył swoją pierwszą bramkę w meczu z Sunderlandem w meczu Carling Cup wygranym przez Arsenal 3:0. W 2006 roku został powołany na Puchar Narodów Afryki, na którym z reprezentacją WKS zdobył wicemistrzostwo Afryki. Kilka dni po powrocie z turnieju, wobec kontuzji Laurena, pierwszy raz wyszedł w podstawowym składzie Arsenalu w lidze. Był to mecz przeciwko Liverpoolowi na Anfield Road. Jak się okazało kontuzja Laurena wykluczała go z gry do końca sezonu. Dzięki temu Eboué mógł grać w Arsenalu do końca tego sezonu.
Emmanuel mocno przyczynił się do wygranych w Ligi Mistrzów przeciwko takim rywalom jak Real Madryt, Juventus F.C. czy Villarreal CF. Zadziwiające było, jak szybko dostosował się do tempa gry w Premiership oraz jak odporny był na presję i stres, jakie wywierać mogły na nim ważne rozgrywki Ligi Mistrzów. Arsene Wenger porównywał Eboué do legendarnego brazylijskiego skrzydłowego Garrincha, gdy ten zaimponował mu 1 kwietnia 2006 roku w meczu przeciwko Aston Villa.
Eboué wystąpił również 17 maja na Stade de France w finale Ligi Mistrzów przeciwko Barcelonie. Wystąpił solidnie, lecz nie uniknął krytyki (nawet od samego trenera Arsena Wengera) za symulowanie faulu przed polem karnym rywala, co spowodowało, że Arsenal dostał rzut wolny, którego w rezultacie na bramkę zamienił wówczas występujący w ekipie kanonierów Sol Campbell. Ekipie The Gunners ostatecznie nie udało się wygrać Ligi Mistrzów. Paryski finał przegrali 1:2. Gole dla Ekipy z Katalonii w przeciągu ostatnich 15 minut zdobyli Samuel Eto’o i Juliano Belletti.
W czerwcu 2006 BBC Newsnight podała, że transfer Eboué z Beveren do Arsenalu nie został dokonany zgodnie z przepisami FIFA. Chodzić tu miało rzekomo o kwestie finansowe, w rezultacie czego Eboué teoretycznie nadal pozostawał zawodnikiem Beveren. Całemu zamieszaniu zaprzeczało szefostwo Arsenalu jak i Beveren. Także sam zainteresowany wszystkiemu zaprzeczał. Ostatecznie FIFA przeprowadziła dochodzenie, jednak nie znalazła żadnych nieprawidłowości w transferze zawodnika.
Na początku sezonu 2006/2007 po świetnym początku piłkarz został wybrany piłkarzem września spośród zawodników The Gunners. Niestety na początku października występując w reprezentacji narodowej nabawił się kontuzji eliminującej go z gry do końca miesiąca. Na boisko wrócił 5 listopada wchodząc z ławki w meczu z West Ham United, wygranym przez Arsenal 1:0. Pierwsze pełne 90 minut po powrocie rozegrał przeciwko Evertonowi w ramach League Cup. Mecz ten odbywał się w tym samym tygodniu co ten z West Hamem. W meczu fazy grupowej Ligi Mistrzów przeciwko HSV Hamburg, wygranym przez Arsenal 3:1 zdobył swoją drugą bramkę dla Arsenalu w historii. Doznał jednak ponownie kontuzji, tym razem była to kontuzja kostki, która wyeliminowała go z gry w grudniu 2006 i styczniu 2007 roku. Chciał powrócić już na mecze przeciwko Liverpoolowi w 3 rundzie FA Cup i w meczu przeciwko Manchesterowi United, jednak nie mógł zdążyć się wykurować, w związku z czym trener Arsene Wenger postanowił poczekać aż nie będzie szans na ponowny uraz. Wrócił na mecz piątej rundy FA Cup przeciwko Blackburn.
W maju 2007 Eboué podpisał długoterminowy kontrakt z Arsenalem. Niedługo później do ekipy kanonierów przyszedł Bacary Sagna. Spowodowało to, że dla Emmanuela zabrakło miejsca na prawej obronie, lecz trener Londyńskiej ekipy w związku z ofensywnym stylem gry afrykańskiego piłkarza postanowił sprawdzić go na prawej pomocy. Początkowo całkowicie sobie nie radził w nowej roli, lecz z czasem szło mu coraz lepiej. 16 grudnia 2007 roku Emmanuel w starciu z Johnem Terrym w meczu przeciwko Chelsea złamał kość śródstopia kapitanowi 'The Blues' groźnym wejściem, za co publicznie przeprosił.
20 września 2008 roku Eboué zdobył swoją pierwszą bramkę dla Arsenalu w Premier League w meczu przeciwko Bolton Wanderers, który The Gunners wygrali 3:1. Nie był to jednak udany sezon dla Emmanuela. Występował niewiele, był wykorzystywany jako rezerwowy dla Theo Walcotta. Większość swoich występów w tym sezonie zaliczył w krajowych pucharach. Dnia 8 marca 2009 zdobył bramkę w meczu przeciwko Burnley FC. W dniu 14 marca 2009 po raz pierwszy zdobył dwie bramki w jednym meczu dla Arsenalu (jedna z gry, jedna z rzutu karnego). Było to w pojedynku z Blackburn, kiedy to Arsenal wygrał 4:0.
Podczas swojego ostatniego sezonu w klubie z Emirates Stadium Emmanuel był przede wszystkim rezerwowym. W związku z zaistniałą sytuacją Eboué odszedł z Arsenalu.
Galatasaray.
16 sierpnia 2011 roku przeszedł do tureckiego Galatasaray SK.
Kariera reprezentacyjna.
Początki w reprezentacji.
Eboué zadebiutował w reprezentacji swojego kraju we wrześniu 2004 roku w kwalifikacjach do Mistrzostw Świata w meczu wygranym 5-0 przeciwko Sudanowi, wchodząc z ławki rezerwowych.
Puchar Narodów Afryki 2006.
W 2006 roku został powołany na Puchar Narodów Afryki rozgrywany w Egipcie. Reprezentacja Wybrzeża Kości Słoniowej trafiła do grupy A, gdzie ich rywalami byli gospodarz Egipt, Maroko i Libia. Reprezentacja WKS wyszła z grupy na drugim miejscu za Egiptem a przed Maroko i Libią. W ćwierćfinale reprezentacja WKS pokonała Kamerun. Po 120 minutach gry było 1:1. O wyniku zadecydowały rzuty karne które WKS wygrało 12:11. W półfinale WKS ograło Nigerię 1:0 po trafieniu Didiera Drogby w 47 minucie. W finale Reprezentacja w której cały turniej grał Emmanuel Eboué ponownie zagrała z gospodarzem imprezy Egiptem. W regulaminowym czasie gry było 0:0. Dogrywka nie przyniosła rozstrzygnięcia więc potrzebne były rzuty karne które Egipt wygrał 4:2. Eboué cały turniej był podstawowym prawym obrońcą WKS.
Mistrzostwa Świata w Piłce Nożnej 2006.
Gracz Arsenalu został powołany również na Mistrzostwa Świata w Piłce Nożnej 2006, na których Reprezentacja Wybrzeża Kości Słoniowej trafiła do grupy C, gdzie za rywali miała ekipy Argentyny, Holandię i Serbię i Czarnogórę. Reprezentacja WKS kolejno przegrała z Argentyną 1:2 i Holandią również 1:2. Na koniec pokonali Serbię i Czarnogórę 3:2. Nie wystarczyło to jednak do awansu do fazy pucharowej. Emmanuel wystąpił w każdym spotkaniu swojej reprezentacji.
Puchar Narodów Afryki 2008.
Następną wielką imprezą na którą piłkarz został powołany był Puchar Narodów Afryki 2008 rozgrywany w Ghanie. Reprezentacja WKS, uważana za faworyta rozgrywek, trafiła na nich do grupy B, gdzie za rywali miała Benin, Mali i Nigeria. W pierwszym meczu na turnieju WKS ograło Nigerię 1:0. Całe spotkanie rozegrał Emmanuel Eboué. W drugim meczu WKS rozbiło Benin 4:1, Eboué zagrał pełne 90 minut. W trzecim meczu grupowym WKS wygrało z Mali 3:0, gdzie Emmanuel ponownie cały mecz spędził na boisku. Wybrzeże Kości Słoniowej pewnie wygrało grupę B. W ćwierćfinale rywalem popularnie nazywanych "Słoni" była Gwinea. Ekipa w której Emmanuel Eboué rozegrał kolejny raz całe spotkanie wygrała aż 5:0. W półfinale ekipa WKS przegrała z Egiptem aż 1:4. Graczom z Wybrzeża Kości Słoniowej po bolesnej porażce pozostało jedynie walczyć o trzecie miejsce. Mimo dobrej pierwszej połowy "Słonie" przegrały jednak z gospodarzem turnieju Ghaną 2:4. Eboué nie zagrał w tym spotkaniu.
Statystyki.
Klubowe.
"Ostatnia aktualizacja: 12 listopada 2009"
Reprezentacyjne.
"Ostatnia aktualizacja: 12 listopada 2009"
Życie prywatne.
Eboué ma jedenaścioro rodzeństwa. Za czasów gry w KSK Beveren poślubił Aurelię, z którą ma dwójkę dzieci. Jak sam przyznał, jest katolikiem.
Styl gry.
Na początku kariery grał na prawej obronie. W związku z ofensywnym stylem gry z czasem został coraz częściej wystawiany przez trenera Arsena Wengera na prawej pomocy. Gra ostro, nie boi się twardej rywalizacji.

</doc>
<doc id="510655" url="https://pl.wikipedia.org/wiki?curid=510655" title="Aldaron">
Aldaron



</doc>
<doc id="510656" url="https://pl.wikipedia.org/wiki?curid=510656" title="Mike Inez">
Mike Inez

Mike Inez, właśc. Michael Allen Ines (ur. 14 maja 1966 w San Fernando) – amerykański muzyk, kompozytor filipińskiego pochodzenia. Od stycznia 1993 basista zespołu Alice in Chains, w którym zastąpił Mike’a Starra. W początkowym okresie swojej kariery muzycznej, został basistą w zespole Ozzy’ego Osbourne’a, gdzie występował w latach 1989–1993. Na swoim koncie, Inez ma współpracę także z takimi wykonawcami jak Black Label Society, Heart, Motörhead czy Slash. W listopadzie 2008 wydał instruktażowe DVD – "", ukazujące różne techniki nauki gry na gitarze basowej.
W 2007 Inez został sklasyfikowany na 62. pozycji zestawienia „100 najlepszych metalowych basistów oraz perkusistów” według magazynu "Hit Parader".
Życiorys.
Młodość.
Mike Inez urodził się 14 maja 1966 w San Fernando w stanie Kalifornia. Pochodzi z rodziny o filipińskich korzeniach. Po ukończeniu szkoły średniej, zapisał się na kursy muzyczne w Pasadena City College, po czym został przyjęty na University of California w Los Angeles. W latach 80. uczył się grać na gitarze klasycznej oraz saksofonie. Następnie rozpoczął naukę gry na gitarze basowej. Do jego ulubionych basistów należą: Cliff Burton, Dee Murray, John Entwistle, John Paul Jones oraz Paul McCartney. Ceni sobie twórczość takich zespołów jak Black Sabbath, Deep Purple, Led Zeppelin, Thin Lizzy oraz Van Halen.
Działalność artystyczna.
W roku 1989 Inez spośród grona 50 muzyków, został wybrany do zespołu Ozzy’ego Osbourne’a. Basista przyleciał do Irlandii, gdzie odbywał pierwsze próby. W przeciągu miesiąca zagrał podczas jednego z koncertów na stadionie Wembley w Londynie. W 1991 Inez skomponował główny riff do utworu „No More Tears”, pochodzący z albumu o tej samej nazwie. Mimo to, nie wziął udziału w sesji nagraniowej. W książeczce dołączonej do płyty, został wymieniony jedynie jako „inspiracja”. Na gitarze basowej w trakcie sesji zagrał Bob Daisley. W 1993 ukazał się album koncertowy "Live and Loud", zarejestrowany podczas tras w 1991 i 1992.
W styczniu 1993 Inez został basistą w zespole Alice in Chains, który był w trakcie tournée Down in Your Hole Tour. Zajął on miejsce Mike’a Starra, który zmagał się z coraz większym uzależnieniem od heroiny. Pierwszy koncert z Alice in Chains, Inez zagrał 30 stycznia w londyńskim klubie Camden Underworld. Wiosną nagrał z zespołem dwa premierowe utwory – „What the Hell Have I” oraz „A Little Bitter”, które zostały wykorzystane na ścieżce dźwiękowej do filmu "Bohater ostatniej akcji". Następnie kontynuował trasę Down in Your Hole Tour, mającą na celu promocję wydanego rok wcześniej albumu "Dirt". Muzycy występowali na kontynencie europejskim, w Ameryce Północnej, Azji oraz Oceanii. We wrześniu 1993 Inez aktywnie uczestniczył w pracach nad komponowaniem utworów na minialbum "Jar of Flies". Został współkompozytorem czterech kompozycji. W 1994 roku dołączył do formacji Slash’s Snakepit, utworzonej przez gitarzystę Guns N’ Roses, Slasha. Z zespołem muzyk nagrał debiutancki album "It’s Five O’Clock Somewhere" oraz odbył trasę koncertową. W styczniu, także 1994 roku ukazał się minialbum "Jar of Flies" Alice in Chains. Dotarł on na szczyt amerykańskiego zestawienia Billboard 200, czyniąc go tym samym pierwszym albumem wydanym w formacie EP, który tego dokonał. W 1995 nagrał z Alice in Chains pierwszy album studyjny – "Alice in Chains". Ze względu na uzależnienie wokalisty Layne’a Staleya, zespół nie zdecydował się na trasę koncertową. Basista w jednym z wywiadów przyznał, że „był to bardzo mroczny i smutny okres (...) To była zdecydowanie jedna z najtrudniejszych sesji nagraniowych, w jakiej brałem udział”. W grudniu tego samego roku, wydał z zespołem mockument "The Nona Tapes", ukazujący losy początkującej dziennikarki (granej przez Jerry’ego Cantrella), poszukującej „gwiazd rocka”.
10 kwietnia 1996 Inez zagrał wraz z grupą pierwszy publiczny występ zespołu od 7 stycznia 1994. Odbył się on w ramach cyklu koncertów MTV Unplugged. Napis na gitarze basowej Ineza „Friends Don’t Let Friends Get Friends Haircuts”, miał charakter żartobliwy i był skierowany do członków grupy Metallica, którzy byli obecni na koncercie i odnosił się do ścięcia przez nich długich włosów. Następnie kwartet udał się w krótką trasę koncertową, supportując Kiss, po czym z powodu rosnącego uzależnienia wokalisty Layne’a Staleya oraz wewnętrznych konfliktów, grupa zdecydowała się zawiesić działalność.
4 sierpnia 1997 wystąpił w Hollywood Palladium podczas koncertu muzyków formacji UFO. Gościnnie pojawili się także: Joe Elliot i Vivian Campbell z Def Leppard, Phil Campbell i Mikkey Dee z Motörhead, John Norum ze szwedzkiej grupy Europe i Slash. Muzycy wystąpili w coverze UFO – „C’mon Everybody”. Na przełomie września i października 1998 Inez powrócił wraz z Alice in Chains, odbywając sesję nagraniową, podczas której zarejestrowano dwa nowe utwory – „Get Born Again” oraz „Died”, które znalazły się na albumach kompilacyjnych "" oraz "Music Bank".
W latach 1999, 2001 oraz 2003, Inez występował wraz z grupą Black Label Society. Zrealizował z nią dwa albumy studyjne – "Sonic Brew" oraz "Hangover Music Vol. VI", a także koncertowy "Boozed, Broozed &amp; Broken-Boned". W roku 2001 wziął udział w przesłuchaniach na basistę zespołu Metallica po tym, jak grupę opuścił Jason Newsted. Muzyk występował gościnnie na płytach innych artystów, między innymi Heart. W 2001 Inez dołączył do supergrupy Spys4Darwin, utworzonej przez perkusistę Alice in Chains Seana Kinneya oraz gitarzystę Chrisa DeGarmo. Skład uzupełnił wokalista Vinnie Dombroski. Grupa opublikowała minialbum "Microfish", po czym w 2002 zakończyła działalność.
W roku 2005 Inez powrócił z reaktywowaną grupą Alice in Chains. Od 2006 kwartet występuje z nowym wokalistą Williamem DuVallem, który zastąpił zmarłego w kwietniu 2002 Layne’a Staleya. W roku 2006 Inez wystąpił gościnnie w utworze „Under the Gun” brytyjskiej grupy Motörhead, który znalazł się na albumie "Kiss of Death". We wrześniu 2009 wraz z grupą Alice in Chains wydał pierwszy studyjny album od 14 lat – "Black Gives Way to Blue". W roku 2012 wziął udział w trasie Rock ‘N’ Roll Allstars, występując obok takich muzyków jak Duff McKagan, Gene Simmons, Gilby Clarke, Glenn Hughes, Matt Sorum oraz Sebastian Bach. 28 maja 2013 wydał z zespołem piąty studyjny album – "The Devil Put Dinosaurs Here".
Życie prywatne.
8 maja 2010 podczas prywatnej ceremonii, Inez poślubił swoją wieloletnią partnerkę Sydney Kelly. Na uroczystości obecni byli między innymi członkowie Alice in Chains, Sharon i Ozzy Osbourne oraz siostry Ann i Nancy Wilson.
Instrumentarium.
Opracowano na podstawie materiału źródłowego:
Gitary basowe:
Wzmacniacze:
Efekty:
Inne:
Nagrody i wyróżnienia.
Wyróżnienia indywidualne

</doc>
<doc id="510657" url="https://pl.wikipedia.org/wiki?curid=510657" title="Przodek (górnictwo)">
Przodek (górnictwo)

Przodek – część wyrobiska, aktywny koniec wyrobiska korytarzowego (chodnika).
W przodku bądź w jego bezpośrednim sąsiedztwie mają miejsce wszystkie prace związane z drążeniem wyrobiska. Zasadniczymi czynnościami są tu urabianie skały, jej odstawa oraz postawienie obudowy w wydrążonym fragmencie wyrobiska. Urabianie skał może odbywać się w sposób mechaniczny przy użyciu kombajnów chodnikowych, bądź z wykorzystaniem materiałów wybuchowych (np. dynamit, karbonit, barbaryt, metanit). Sposób drążenia wyrobiska i rodzaj obudowy związany jest ściśle z warunkami geologiczno-górniczymi które panują w rejonie drążonego wyrobiska. Nie bez znaczenia jest tu jeszcze jego docelowe przeznaczenie które zazwyczaj warunkuje przekrój poprzeczny, jak również jego wybieg (długość).
Ze względu na oczywisty brak możliwości przewietrzania obiegowego, przodki w drążonych wyrobiskach (o wybiegu wykluczającym przewietrzanie przez dyfuzję), przewietrzane są z użyciem wentylacji lutniowej. Rozróżniamy wentylację lutniową tłoczącą, ssącą i kombinowaną (zabudowane są dwa lutniociągi z których jeden doprowadza powietrze a drugi odprowadza zużyte).

</doc>
<doc id="510658" url="https://pl.wikipedia.org/wiki?curid=510658" title="Kuczaba">
Kuczaba

Kuczaba (niem. "Hocke") – szczyt o wysokości 651 m n.p.m., znajdujący się w Górach Sowich, niedaleko Jodłownika, na skraju powiatu dzierżoniowskiego. Szczyt znajduje się tuż przy granicy z powiatem ząbkowickim.
Wzniesienie znajduje się w bocznym ramieniu, odchodzącym ku północy od głównego grzbietu Gór Sowich między Wigancicką Polaną a Przełęczą Woliborską.
Masyw zbudowany z prekambryjskich gnejsów i migmatytów, z soczewkami amfibolitów.
Z góry rozpościera się widok na Bielawę z jednej strony i Przełęcz Woliborską z drugiej strony.
Góra pokryta jest lasem, przez który prowadzi ścieżka do Jodłownika.
Szlaki turystyczne.
W pobliżu szczytu przechodzi szlak turystyczny z Nowej Bielawy na Przełęcz Woliborską.

</doc>
<doc id="510659" url="https://pl.wikipedia.org/wiki?curid=510659" title="Surogat">
Surogat

Surogat ( „wybierać zastępczo kogoś innego”; także: podróbka) – rzecz o charakterze zastępczym, używana jako namiastka, substytut innej rzeczy. Pojęcie to jest używane w odniesieniu do szerokiej gamy obiektów o charakterze materialnym (np. do produktów, substancji). Synonimem słowa „surogat” jest wyraz „erzac”, pochodzący od niemieckiego określenia ( „wyręczyć, uzupełnić, odszkodować, zastąpić”).
Surogat – pojęcie w języku prawniczym.
Pojęcie surogatu w języku prawniczym występuje w kilku kontekstach:
Rozróżnienie surogatów w kontekście zasady surogacji (1, 2, 3) od surogatów w kontekście funkcjonalnym (4) nie pretenduje do miana jakiegoś ścisłego podziału. Podkreśla ono tylko różne możliwe odcienie znaczenia pojęcia surogatu w języku prawniczym.

</doc>
<doc id="510660" url="https://pl.wikipedia.org/wiki?curid=510660" title="Bolesław Kolasa">
Bolesław Kolasa

Bolesław Kolasa (ur. 25 października 1920 we Lwowie, zm. 16 kwietnia 2007 w Bytomiu) – polski hokeista, olimpijczyk.
Zawodnik występujący na pozycji napastnika. Reprezentował barwy Pogoni Lwów, Wisły Kraków i Polonii Bytom. 
17 razy wystąpił w reprezentacji Polski strzelając 6 bramek. Był w składzie drużyny narodowej na Igrzyskach Olimpijskich w St. Moritz w 1948.

</doc>
<doc id="510661" url="https://pl.wikipedia.org/wiki?curid=510661" title="Daniel Craig">
Daniel Craig

Daniel Wroughton Craig (ur. 2 marca 1968 w Chester) – brytyjski aktor teatralny i filmowy. Odtwórca roli Jamesa Bonda w pięciu filmach z tej serii: "Casino Royale" (2006), "Quantum of Solace" (2008), "Skyfall" (2012), "Spectre" (2015) i "Nie czas umierać" (2021).
W 2021 otrzymał własną gwiazdę w Alei Gwiazd w Los Angeles znajdującą się przy 7007 Hollywood Boulevard.
Życiorys.
Wczesne lata.
Urodził się w Chester, w hrabstwie Cheshire, przy 41 Liverpool Road, jako drugie dziecko i jedyny syn Carol Olivii Craig (z domu Williams) i Timothy’ego Johna Wroughtona „Tima” Craiga. Jego matka była nauczycielką plastyki, a ojciec był właścicielem dwóch pubów w Cheshire – „Ring o’ Bells” we Frodsham i „Boot Inn” w Tarporley, początkowo został zatrudniony jako kadet w marynarce handlowej. Jego rodzina miała pochodzenie angielskie, walijskie, szkockie, irlandzkie i francuskie; do swoich przodków zalicza francuskiego ministra hugenotów Daniela Chamiera i Sir Williama Burnaby’ego, pierwszego baroneta. Jego drugie imię, Wroughton, pochodzi od jego praprababki, Grace Matildy Wroughton. Wychowywał się ze starszą siostrą Leą (ur. 1965).
W 1972 jego rodzice rozwiedli się i zamieszkał razem z matką i starszą siostrą Leą w Liverpoolu, a potem w Hoylake na półwyspie Wirral, rodzinnej miejscowości swojej matki. Po wizycie w Liverpool Everyman Theatre zainteresował się aktorstwem i mając 6 lat wystąpił w szkolnym przedstawieniu Frodsham Primary School pt. "Oliver!". Grał w rugby w Hoylake Rugby Club. W wieku 14 lat w Hillbre High School w West Kirby w hrabstwie Merseyside wziął udział w licealnych produkcjach: "Romeo i Julia" i "Kopciuszek".
W 1984 przerwał naukę Calday Grange Grammar School i przyłączył się do grupy teatralnej National Youth Theatre (NYT) w Manchesterze. Następnie przeprowadził się do Londynu, gdzie wraz z NYT debiutował rolą Agamemnona w sztuce "Troilus i Kresyda", jednym z bardziej skomplikowanych emocjonalnie utworów Szekspira (niejako wewnętrznie rozdartym). Dorabiał także pracując w kuchni, restauracji i jako kelner. Nadal jednak występował z NYT, podróżując do Walencji i Moskwy. Za trzecim podejściem w 1988 dostał się do prestiżowej Guildhall School of Music and Drama przy Barbican, gdzie studiowali także Ewan McGregor, Alistair McGowan, Damian Lewis i Joseph Fiennes. W 1991 obronił dyplom i przyłączył się do zespołu Royal Shakespeare Company.
Kariera.
Po udziale w serialach – ABC "Covington Cross" (1992) jako strażnik chodnika z Nigelem Terrym i ITV "Boon" (1992) jako Jim Parham – po raz pierwszy w wystąpił na dużym ekranie jako sierżant Jaapie Botha w południowoafrykańskim dramacie Johna G. Avildsena "Zew wolności" ("The Power of One", 1992) o skomplikowanych losach mieszkańców RPA z Morganem Freemanem, Johnem Gielgudem i Stephenem Dorffem. W listopadzie 1993 na deskach Royal National Theatre zagrał postać Jaya w kontrowersyjnej sztuce Tony’ego Kushnera "Anioły w Ameryce". Swoją karierę kontynuował na telewizyjnym ekranie w szeregu produkcji, w tym "Kroniki młodego Indiany Jonesa" (1993), "Zorro" (1993) jako pułkownik Hidalgo, "Orzeł Sharpe’a" (1993), BBC2 "Nasi przyjaciele w Północy" ("Our Friends in the North", 1996) i HBO "Opowieści z krypty" (1996). W komedii przygodowej Disneya "Chłopak na dworze króla Artura" ("A Kid in King Arthur’s Court", 1995) z Kate Winslet przyjął rolę Mistrza Kane’a. Przełomem w jego aktorskiej karierze okazała się rola telewizyjna niespokojnego George’a „Geordiego” Peacocka w serialu BBC "Nasi przyjaciele na północy" ("Our Friends in the North", 1996) o losach czworga przyjaciół, którzy w ciągu czterech dekad doświadczają różnych problemów i trosk u boku Christophera Ecclestona i Marka Stronga. 
W 1997 powrócił na scenę West Endu w The Old Vic w roli rozwiedzionego agenta castingu Mickeya w mrocznej komedii Davida Rabe’a "Hurlyburly" z Rupertem Gravesem. W biograficznym dramacie historyczno-kostiumowym Shekhara Kapura "Elizabeth" (1998) zagrał psychopatycznego jezuickiego księdza Johna Ballarda, straconego za udział w zamachu na królową Anglii Elżbietę I (Cate Blanchett) w spisku Babington. Za ekranową rolę George’a Dyera, kochanka słynnego brytyjskiego malarza samouka Francisa Bacona (w tej roli Derek Jacobi) w dramacie biograficznym "Love Is the Devil – Szkic do portretu Francisa Bacona" ("Love Is the Devil: Study for a Portrait of Francis Bacon", 1998) został wyróżniony prestiżową nagrodą na festiwalu w Edynburgu jako najlepszy brytyjski występ. Był nominowany do nagrody British Independent Film Award (BIFA) jako sierżant plutonu Telford Winter w dramacie wojennym "Okop" ("The Trench", 1999).
Kolejną ważną rolą w filmografii Craiga była postać pogodnego schizofrenika Raya, próbującego ułożyć sobie życie po wyjściu ze szpitala w komediodramacie "Głosy" ("Some Voices", 2000), którą docenili krytycy, Craig znalazł się w prestiżowym gronie Shooting Stars - obiecujących europejskich talentów aktorskich i odebrał nagrodę British Independent Film Award (BIFA). Wkrótce dostał propozycję niewielkiej roli Alexa Westa, rywala i dawnego kochanka/przyjaciela Lary Croft, w sensacyjnym filmie przygodowo-fantastycznym "" (2001). W 2002 był nominowany do nagrody „London Evening Standard” za występ w spektaklu "A Number" na Royal Court Theatre Downstairs. Sam Mendes powierzył mu rolę syna potężnego gangstera (granego przez Paula Newmana) w dramacie kryminalnym "Droga do zatracenia" ("The Road to Perdition", 2002). Roger Michell zaangażował go do roli dojrzałego, żonatego mężczyzny, który nawiązuje romans z o wiele starszą od siebie kobietą w dramacie "Matka" ("The Mother", 2003), za którą był nominowany do Europejskiej Nagrody Filmowej. Krytyce londyńskiej bardziej przypadła do gustu jego kreacja Joego Rose’a, którego prześladuje tragiczne wydarzenie z niedalekiej przeszłości, kiedy był świadkiem śmierci pewnego człowieka, podczas gdy inny świadek tamtego incydentu (Rhys Ifans) twierdzi zaś, że obydwu łączy głębsze uczucie, w ekranizacji powieści Iana McEwana "Przetrzymać tę miłość" ("Enduring Love", 2004), za którą został nagrodzony ALFS Award. Rola bezimiennego handlarza kokainą w filmie gangsterskim Matthew Vaughna "Przekładaniec" (2004) przyniosła Craigowi kolejną nominację do Europejskiej Nagrody Filmowej. W dramacie Stevena Spielberga "Monachium" ("Munich", 2005), o historii izraelskiej specgrupy, która miała za zadanie zabić członków palestyńskiej terrorystycznej organizacji Czarny Wrzesień, zagrał postać Steve’a, urodzonego w Południowej Afryce rekruta, jednego z członków grupy odwetowej odpowiedzialnych za przygotowanie zamachu na izraelskich sportowców w czasie Olimpiady w Monachium w 1972. W dramacie sensacyjnym "Obłęd" (2005) pojawił się jako Rudy Mackenzie. W dramacie biograficznym "Bez skrupułów" (2006) wcielił się w rolę Perry’ego Smitha, oczekującego na wyrok śmierci zabójcy, jednego z bohaterów głośnej powieści "Z zimną krwią" autorstwa Trumana Capote’a (w tej roli Toby Jones). 
W 2006 magazyn „Esquire” przyznał mu tytuł „Najlepiej ubranego mężczyzny”. Był na okładkach magazynów takich jak „GQ”,„Entertainment Weekly”, „Time Out”, „Harper’s Bazaar”, „Skip”, „Men’s Health”, „DT”, „Rolling Stone”, „The Man”, „InStyle”, „Psychologies”, „Esquire”, „L’Officiel Hommes”, „TV Movie”, „Marie Claire”, „Vanity Fair”, „Dujour”, „Pani”, „Safari”, „The Hollywood Reporter”, „Men’s Journal”, „Film”, „Film Fame Fract”, „Viva!”, „W”, „Interview” i „Parade”.
W 2009 zadebiutował z powodzeniem na Broadwayu jako Joey w przedstawieniu "A Steady Rain" z Hugh Jackmanem. W 2011 wcielił się w rolę Mikaela Blomkvista w filmie "Dziewczyna z tatuażem" Davida Finchera – ekranizacji książki "Mężczyźni, którzy nienawidzą kobiet" z serii "Millennium", autorstwa Stiega Larssona. Od 27 października 2013 do 5 stycznia 2014 występował jako Robert w broadwayowskiej sztuce Harolda Pintera "Zdrada" ("Betrayal") w reż. Mike’a Nicholsa z Rachel Weisz. W filmie "" (2015) wystąpił epizodycznie jako szturmowiec, który zostaje omamiony Mocą przez główną bohaterkę Rey. W 2017 za rolę Jaga w produkcji off-Broadwayowskiej "Otello" był nominowany do Drama Desk Award. Jako Benoit Blanc, prywatny detektyw zatrudniony do zbadania sprawy śmierci Harlana (Christopher Plummer) w "Na noże" ("Knives Out", 2019) zdobył nominację do Złotego Globu dla najlepszego aktora w filmie komediowym lub musicalu, Nagrody Saturna w kategorii najlepszy aktor i Nagrody Satelity.
Rola Jamesa Bonda.
Wielkie emocje towarzyszyły jego kandydaturze do roli legendarnego agenta 007 – Jamesa Bonda, był szóstym aktorem i zarazem pierwszym blondynem wcielającym się w tę postać. W lutym 2004 Pierce Brosnan oficjalnie ogłosił, że rezygnuje z pracy nad rolą Jamesa Bonda. W pewnym momencie producent Michael G. Wilson stwierdził, że ponad 200 nazwisk zostało wziętych pod uwagę w celu zastąpienia go. Chorwacki aktor Goran Višnjić został przesłuchiwany do roli tego samego dnia co Craig, ale podobno nie był w stanie opanować brytyjskiego akcentu. Rozważano Nowozelandczyka Karla Urbana, ale nie był on w stanie wykonać testu ekranowego z powodu zobowiązań filmowych. Według Martina Campbella, Henry Cavill był jedynym aktorem poważnie walczącym o tę rolę, ale w wieku 22 lat był uważany za zbyt młodego. Brano również pod uwagę australijskiego aktora Sama Worthingtona i szkockiego aktora Dougraya Scotta. 
W maju 2005 Daniel Craig oświadczył, że Metro-Goldwyn-Mayer, a producenci Michael G. Wilson i Barbara Broccoli zapewnili go, że dostanie rolę Bonda. Nominacja Craiga na kolejnego Bonda wywołała kontrowersje wśród ludzi w branży filmowej i publiczności, która krytykowała ten wybór. Pomimo krytyki przyjął odpowiedzialność i w październiku 2005 zdecydował się zagrać następnego Bonda, zastępując Pierce’a Brosnana. Po premierze "Casino Royale", 14 listopada 2006, udowodnił krytykom, że się mylili. Film "Casino Royale" stał się przebojem, zdobywając 594 mln dolarów zysku, najwyższy w historii filmów o Bondzie w tym czasie. Jego występ został wysoko oceniony, a nawet przyniósł mu nagrodę „London Evening Standard” oraz kilka nominacji, w tym do nagrody BAFTA dla najlepszego aktora pierwszoplanowego, Irish Film &amp; Television Awards i Nagrody Saturna w kategorii najlepszy aktor. Po występie w kolejnych trzech filmach z tej serii: "Quantum of Solace" (2008), "Skyfall" (2012), "Spectre" (2015), po raz ostatni zagrał Bonda w "Nie czas umierać" (2021). 

</doc>
<doc id="510662" url="https://pl.wikipedia.org/wiki?curid=510662" title="Fryderyk August I Wettin">
Fryderyk August I Wettin



</doc>
<doc id="510663" url="https://pl.wikipedia.org/wiki?curid=510663" title="Tauron">
Tauron



</doc>
<doc id="510664" url="https://pl.wikipedia.org/wiki?curid=510664" title="Cisówka (Góry Sowie)">
Cisówka (Góry Sowie)

Cisówka (niem. "Eibenkoppe") – szczyt w Górach Sowich, liczący 490 m n.p.m. Znajduje się w pobliżu Rościszowa (dzielnica Pieszyc).
Cała góra pokryta jest lasem, jednak bliskość zabudowań sprawiła, iż nie włączono jej do Parku Krajobrazowego Gór Sowich.
Ze szczytu widać panoramę Pieszyc i przy dobrej widoczności Dzierżoniowa.

</doc>
<doc id="510666" url="https://pl.wikipedia.org/wiki?curid=510666" title="Sérgio Conceição">
Sérgio Conceição

Sérgio Paulo Marceneiro Conceição (wym. ; ur. 15 listopada 1974 w Coimbrze) – portugalski piłkarz, który występował na pozycji pomocnika. Od 2017 trener FC Porto.
Kariera klubowa.
Wychowanek Académiki Coimbra. Zawodową karierę rozpoczynał w 1993 roku w FC Penafiel, z którego rok później trafił do drużyny Leça FC. Kolejny sezon Portugalczyk spędził w FC Felgueiras, z którym tak jak w przypadku poprzednich zespołów grał w drugiej lidze. W 1996 roku Conceição podpisał kontrakt z FC Porto. Od razu wywalczył sobie miejsce w podstawowej jedenastce i już w debiutanckim sezonie zdobył z nowym klubem dublet – mistrzostwo oraz Puchar Portugalii. Oprócz tego Porto wygrało także spotkanie o Superpuchar Portugalii. W sezonie 1997/1998 Conceição ponownie wywalczył ze swoim klubem dublet, a sam w 30 ligowych pojedynkach zdobył 8 bramek. Był drugim strzelcem Porto po Brazylijczyku Mário Jardelu, który zanotował 26 trafień.
W letnim okienku transferowym w 1998 roku portugalski skrzydłowy za 11,2 miliona euro został sprzedany do S.S. Lazio. 29 sierpnia w meczu o Superpuchar Włoch Lazio pokonało po dogrywce Juventus F.C. 2:1, a Conceição strzelił zwycięskiego gola w 94. minucie. Kolejnym sukcesem Portugalczyka w barwach rzymskiej drużyny było zwycięstwo w ostatniej w historii edycji Pucharu Zdobywców Pucharów. W finałowym spotkaniu Lazio wygrało 2:1 z hiszpańskim RCD Mallorca, a Conceição pojawił się na boisku w drugiej połowie zmieniając Dejana Stankovica. Następnie włoski klub sięgnął po Superpuchar Europy pokonując 1:0 Manchester United, a Conceição cały pojedynek przesiedział na ławce rezerwowych. W kolejnych rozgrywkach portugalski piłkarz zdobył z Lazio mistrzostwo oraz Puchar Włoch. Sam o miejsce w składzie rywalizował głównie z Dejanem Stankovicem i Pavlem Nedvědem.
Po zakończeniu sezonu Conceição został graczem Parmy, do której przeszedł w rozliczeniu za Hernána Crespo. Argentyński napastnik przeniósł się do Lazio, kierownictwo którego zapłaciło Parmie 16 milionów euro oraz oddało Conceição i Matíasa Almeydę. Rok później portugalski piłkarz odszedł do Interu Mediolan, tym razem w rozliczeniu za bramkarza Sébastiena Freya i 5 milionów euro dla mediolańczyków. Przez 2 sezony Conceição zagrał w 41 meczach Serie A i zdobył 1 bramkę. Latem 2003 roku zawodnik powrócił do S.S. Lazio, a w przerwie zimowej do FC Porto, z którym po raz trzeci w karierze zdobył mistrzostwo oraz Puchar Portugalii.
W 2004 roku Conceição przeprowadził się do Belgii, gdzie podpisał roczną umowę ze Standardem Liège. W debiutanckim sezonie zdobył 10 goli w 27 ligowych występach i został nagrodzony nagrodą dla najlepszego piłkarza w lidze. W kolejnych rozgrywkach podczas meczu z Zulte–Waregem Conceição opluł jednego z rywali, a następnie zdjął koszulkę i uderzył nią w twarz sędziego. Belgijski Związek Piłki Nożnej zawiesił Portugalczyka na 4,5 miesiąca w zawieszeniu na 3 lata (ewentualne wydłużenie kary miało zależeć od zachowania gracza).
W 2007 roku piłkarz wyjechał do Kuwejtu i grał w drużynie Al Qadsia. Po rozegraniu 7 spotkań powrócił do Europy, jednak mimo ofert ze strony portugalskich klubów nie pozostał w swoim kraju. Na początku 2008 roku Conceição podpisał 1,5–roczny kontrakt z PAOK–iem Saloniki. Do greckiej ekipy przybył za namową dyrektora technicznego Zisisa Wrizasa i trenera Fernando Santosa. W sezonie 2008/2009 portugalski skrzydłowy został kapitanem PAOK-u. W kolejnych rozgrywkach zaczęły się u niego pojawiać ciągłe problemy z kolanem, w efekcie czego 13 listopada 2009 roku Conceição zakończył piłkarską karierę. Pozostał jednak w klubie i zastąpił Zisisa Wryzasa na stanowisku dyrektora technicznego.
Kariera reprezentacyjna.
W reprezentacji Portugalii zadebiutował 9 listopada 1996 roku w wygranym 1:0 meczu eliminacji do MŚ 1998 z Ukrainą. Portugalczycy ostatecznie nie zakwalifikowali się jednak do Mundialu we Francji. Pierwszym wielkim turniejem w karierze reprezentacyjnej Conceição były Mistrzostwa Europy w Piłce Nożnej 2000. W dwóch pierwszych spotkaniach rundy grupowej przeciwko Anglii (3:2) i Rumunii (1:0) były gracz FC Porto był rezerwowym i w drugiej połowie zmieniał João Pinto. W ostatnim pojedynku rundy grupowej z Niemcami (3:0) zagrał pełne 90 minut i strzelił hat tricka. Po tym meczu do końca turnieju wychodził w podstawowym składzie, a Portugalia zakończyła turniej po porażce w półfinale z późniejszym triumfatorem Francją (1-2 po złotym golu dla Francji w dogrywce).
W 2002 roku nowy selekcjoner reprezentacji Portugalii – António Oliveira powołał Conceição do kadry na Mistrzostwa Świata w Korei Południowej i Japonii. Były piłkarz Lazio był podstawowym zawodnikiem swojej drużyny – rozegrał pełne 90 minut w meczach ze Stanami Zjednoczonymi (2:3) i Koreą Południową (0:1), natomiast w pojedynku z Polską (4:0) w 69. minucie został zmieniony przez Capucho. Portugalia zajęła trzecie miejsce w rundzie grupowej i odpadła z mistrzostw. Ostatni mecz w drużynie narodowej Conceição rozegrał 6 września 2003 roku, kiedy to Portugalczycy przegrali 0:3 towarzyskie starcie z Hiszpanią.
Sukcesy.
Zawodnik.
 FC Porto
 S.S. Lazio
 Standard Liège

</doc>
<doc id="510667" url="https://pl.wikipedia.org/wiki?curid=510667" title="Sergio Conceicao">
Sergio Conceicao



</doc>
<doc id="510669" url="https://pl.wikipedia.org/wiki?curid=510669" title="Gramatyka kontrastywna">
Gramatyka kontrastywna

Gramatyka kontrastywna (gramatyka konfrontatywna) porównuje systemy gramatyczne dwóch lub więcej języków (zarówno w ujęciu teoretycznym, jak i praktycznym) w celu poznania lub uświadomienia sobie ich wspólnych właściwości i różnic. Ma ona także zastosowanie w nauce języków obcych. Dzięki precyzyjnemu i dokładnemu opisowi podobieństw oraz różnic między językiem A i B, możliwe jest opracowanie takiego podręcznika języka A dla użytkowników języka B, który kładzie nacisk na różnice, pobieżnie tylko wspominając o podobieństwach. Rozwój gramatyki kontrastywnej był w dużej mierze spowodowany potrzebami dydaktyki języków obcych.
Porównywania języków można dokonywać na płaszczyźnie całej gramatyki lub koncentrując się na wybranym jej fragmencie, np. systemie zaimków bądź składni.

</doc>
<doc id="510671" url="https://pl.wikipedia.org/wiki?curid=510671" title="Drużynowy Puchar Świata na Żużlu 2004">
Drużynowy Puchar Świata na Żużlu 2004

Drużynowy Puchar Świata 2004 (DPŚ) – czwarta edycja turnieju, wyłaniającą najlepszą reprezentację na żużlu. Finały po raz ostatni odbyły się w jednym państwie - w Wielkiej Brytanii. Zmniejszono także liczbę finalistów do ośmiu, rezygnując jednocześnie z rozgrywania biegów w obsadzie pięciu zawodników. Tytułu bronili Szwedzi.
Zasady.
To turnieju przystąpiło 14 zespołów. Osiem od turniejów eliminacyjnych (po cztery zespoły) z których do turnieju finałowego awansowali zwycięzcy.
W turnieju finałowych wystąpiło 8 reprezentacji, podzielonych na dwa półfinały po 4 zespoły. Bez eliminacji w finałach wystąpiły najlepsze sześć reprezentacji z zeszłorocznego DPŚ. Z każdego półfinału do finału awansował tylko zwycięzca. Zespoły z drugich i trzecich miejsc wystąpiły w barażu. Z barażu do finału awansowały dwie najlepsze drużyny.
Eliminacje.
W eliminacjach wystąpiły drużyny, które w zeszłorocznym DPŚ zajęły miejsca 7-12 oraz pozostałe zgłoszone zespoły.
(1) Lonigo.
10 lipca 2004 – Lonigo (Włochy)
(2) Gyula.
10 lipca 2004 – Gyula (Węgry)
Półfinały.
W turnieju finałowym wystąpiło 8 reprezentacji (czołowa szóstka z zeszłorocznego DPŚ oraz dwa zespoły z eliminacji).
(1) Eastbourne.
2 sierpnia 2004 – Eastbourne (Wielka Brytania)
(2) Eastbourne.
3 sierpnia 2004 – Eastbourne (Wielka Brytania)
Baraż.
W barażu wystąpiły zespoły, które w półfinałach zajęły drugie i trzecie miejsca. Awans do finału wywalczą dwa pierwsze zespoły.
Poole.
5 sierpnia 2004 – Poole (Wielka Brytania)
Finał.
Poole.
7 sierpnia 2004 – Poole (Wielka Brytania)

</doc>
<doc id="510672" url="https://pl.wikipedia.org/wiki?curid=510672" title="Polowanie na czarownice">
Polowanie na czarownice

Filmy:
Zobacz też:

</doc>
<doc id="510674" url="https://pl.wikipedia.org/wiki?curid=510674" title="Szczytna (góra)">
Szczytna (góra)

Szczytna – najwyższe wzniesienie Wzgórz Kiełczyńskich wchodzących w skład Masywu Ślęży. Szczyt mierzy 466 m n.p.m. i znajduje się przy granicy powiatu dzierżoniowskiego z powiatem świdnickim.
Mimo iż Szczytna jest odosobnionym szczytem leżącym na południowy zachód od Raduni, to została włączona do Ślężańskiego Parku Krajobrazowego. Jest oddzielona od głównej części tego parku. Na południe od wzniesienia biegnie droga przez wieś Kiełczyn.
Szlaki turystyczne.
 Świdnica - Szczytna - Kiełczyn - Przełęcz Tąpadła - Ślęża - Wieżyca - Sobótka

</doc>
<doc id="510680" url="https://pl.wikipedia.org/wiki?curid=510680" title="Isis/Pig Destroyer">
Isis/Pig Destroyer

Isis/Pig Destroyer – EP o charakterze splita, wydane w 2000 egzemplarzy (50 pomarańczowych/złotych, 100 czystych, 100 białych, 1750 czarnych) jako 7-calowy winyl. 
Lista utworów.
zagrane przez Isis :
zagrane przez Pig Destroyer :

</doc>
<doc id="510682" url="https://pl.wikipedia.org/wiki?curid=510682" title="Krowiak (Wzgórza Gilowskie)">
Krowiak (Wzgórza Gilowskie)

Krowiak (397 m n.p.m.) – wzniesienie Przedgórza Sudeckiego w południowo-wschodniej części Wzgórz Gilowskich.
Wzgórze położone na terenie gminy Niemcza w pobliżu Byszowa, Gilowa i miasta Piława Górna w powiecie dzierżoniowskim. 
Wzgórze, zbudowane z gnejsów i łupków z okresu młodego proterozoiku, jest porośnięte lasem mieszanym. W niższych partiach występują grunty rolne. U podnóża góry, od strony Piławy Górnej, biegną tory kolejowe linii Kamieniec Ząbkowicki – Jaworzyna Śląska.

</doc>
<doc id="510686" url="https://pl.wikipedia.org/wiki?curid=510686" title="Ośmiu Aratarów">
Ośmiu Aratarów



</doc>
<doc id="510687" url="https://pl.wikipedia.org/wiki?curid=510687" title="Szlachetni Ardy">
Szlachetni Ardy



</doc>
<doc id="510689" url="https://pl.wikipedia.org/wiki?curid=510689" title="Lipowa Góra (Wzgórza Niemczańsko-Strzelińskie)">
Lipowa Góra (Wzgórza Niemczańsko-Strzelińskie)

Lipowa Góra – góra o wysokości 357,2 m n.p.m. należąca do Wzgórz Niemczańsko-Strzelińskich, w powiecie dzierżoniowskim, w gminie Dzierżoniów, .
Znajduje się przy drodze wojewódzkiej nr 384, przy wsi Kołaczów. Szczyt pokrywa bujny las, znajdują się na nim liczne ścieżki.

</doc>
<doc id="510692" url="https://pl.wikipedia.org/wiki?curid=510692" title="LO">
LO



</doc>
<doc id="510693" url="https://pl.wikipedia.org/wiki?curid=510693" title="Oceanic Remixes Vol. I">
Oceanic Remixes Vol. I

Oceanic: Remixes Vol. I – wydawnictwo z remiksami utworów grupy Isis. Płyta gramofonowa jest pierwszą częścią czteroelementowej serii remiksów z płyty Oceanic stworzonej przez rozmaitych twórców. Limitowana do 2500 kopii w jednej kolorystyce.

</doc>
<doc id="510698" url="https://pl.wikipedia.org/wiki?curid=510698" title="Serwilia">
Serwilia

Serwilia (łac. "Servilia") – córka Kwintusa Serwiliusza i Liwii Druzy, siostra przyrodnia Marka Porcjusza Katona, matka Marka Juniusza Brutusa.
Wychowała się w domu swojego wuja, trybuna Marka Liwiusza Druzusa po tym, jak jej rodzice się rozwiedli. Poślubiła Marka Juniusza Brutusa i mieli syna – również Marka Juniusza Brutusa – jednego z zabójców Juliusza Cezara.
Później poślubiła Decymusa Juniusza Sylanusa, konsula w 62 p.n.e., urodziła mu trzy córki – wszystkie nazywały się "Junia". Druga Junia poślubiła Marka Emiliusza Lepidusa, przyszłego triumwira. Trzecia Junia, najmłodsza, poślubiła Gajusza Kasjusza Longinusa, kolejnego zabójcę Cezara.
Serwilia była wieloletnią kochanką Cezara, niektóre źródła podają nawet, że jej syn Brutus, był synem Cezara, a inne, że Cezar był ojcem trzeciej z Junii. Ich romans trwał od ok. 63 p.n.e. aż do jego zabójstwa, w 44 p.n.e. Tuż po dokonaniu morderstwa wszyscy mordercy zebrali się w jej domu i radzili, co należy robić dalej. Serwilia uciekła przed triumwirami i po śmierci syna w bitwie pod Filippi, zamieszkała u przyjaciela Cycerona, Tytusa Pomponiusza Attikusa. Oktawian August kazał przysłać prochy jej syna. Serwilia zmarła śmiercią naturalną.

</doc>
<doc id="510700" url="https://pl.wikipedia.org/wiki?curid=510700" title="Bitwa pod Gołębiem">
Bitwa pod Gołębiem

Bitwa pod Gołębiem (szw. "Slaget vid Golomb") – bitwa pomiędzy wojskami polskimi i szwedzkimi stoczona w lutym 1656 w czasie potopu szwedzkiego będącego jedną z odsłon II wojny północnej (1655–1660). W bitwie po stronie Szwedów walczył późniejszy król Polski Jan III Sobieski. 
Data bitwy.
Data bitwy nie jest pewna. Jedne opracowania (jak Mała Encyklopedia Wojskowa) podają, że bitwa odbyła się 18 lutego, natomiast inne (na przykład Leszek Podhorodecki "Rapier i koncerz") twierdzą, że bitwa miała miejsce 19 lutego.
Wersja I.
Przed bitwą.
Wojska szwedzkie pod dowództwem króla Karola Gustawa rozłożyły się obozem pod wsią Gołąb, czekając na wojska Stefana Czarnieckiego. Wobec rozproszenia wojsk obu stron bitwa ta rozwijała się w miarę przybywania na pole boju kolejnych oddziałów. Polskie wojska podzielone były na dwa oddziały: hetmański pod Sebastianem Machowskim i królewski pod Czarnieckim. Po obu stronach znaleźli się nowo zaciągnięci żołnierze – po stronie szwedzkiej znalazło się około 1500 nowo zaciągniętej polskiej kawalerii (i około 1700 zaprawionych w boju polskich kawalerzystów, głównie pancerni i lekka jazda).
Bitwa.
Pierwszy na wroga trafił oddział Machowskiego i był to oddział duńskiego hrabiego Waldemara. Po salwie armatniej kartaczami polski atak się załamał, ale udało się ponownie zaprowadzić ład w oddziałach. Następnie nadciągnęły oddziały generała Roberta Douglasa z posiłkowymi polskimi oddziałami Jerzego Niemirycza oraz dragonią. 
Atak wojsk Douglasa został powstrzymany przez przybycie chorągwi husarskich wojewody sandomierskiego Władysława Gonzagi Myszkowskiego i Jana Sobiepana Zamoyskiego oraz dalszych polskich oddziałów Stefana Czarnieckiego. Polska szarża odrzuciła wojsko Douglasa i Waldemara na brzeg Wisły, tak, że część wojska szwedzkiego znalazła się w rzece.
W tym momencie nadeszły kolejne oddziały szwedzkie i Czarniecki wydał rozkaz szarży drugiemu rzutowi oddziału Machowskiego i kilku świeżym chorągwiom, jednak przybywające na pole walki nowe oddziały szwedzkiej rajtarii zagroziły odcięciem odwrotu polskim wojskom przy prawie trzykrotnej przewadze liczebnej. W tym momencie Czarniecki wydał rozkaz odwrotu i tylko pójście polskich wojsk w rozsypkę uchroniło je przed całkowitą klęską. Po bitwie oddziały Czarnieckiego ścigane były przez polskie oddziały wierne królowi Szwecji.
Wersja II.
Według Małej Encyklopedii Wojskowej i książki Leszka Podhorodeckiego "Rapier i koncerz".
Przed bitwą.
Karol Gustaw, gdy dowiedział się o wybuchu powstania w południowej Małopolsce, ruszył na południe i 12 lutego przeprawił się przez Pilicę, zmuszając Czarnieckiego do wycofania się za Wisłę i zajęcia pozycji pod Gołębiem (przy ujściu Wieprza do Wisły). Stefan Czarniecki, który wraz z dywizją liczącą około 7 tysięcy jazdy wysłany został przez króla Jana Kazimierza przeciwko armii Karola Gustawa, w celu łatwiejszego przejścia na lewy brzeg Wisły rozłożył swe siły na północnym brzegu Wieprza. Zajęte miejsce nie było zbyt dogodne do obrony, gdyż wciśnięte w zakole Wisły wojska nie mogłyby się w pełni rozwinąć. Czarniecki jeden z pułków skierował na południe w stronę Włostowic dla osłony przed Szwedami, a sam wraz z dwoma pułkami stanął w Gołębiu. 
Bitwa.
Karol Gustaw przeszedł zamarzniętą Wisłę pod Kazimierzem i rozproszył znajdujący się na południu pułk, całkowicie zaskakując Polaków. Następnie wojska szwedzkie posuwały się prawym brzegiem rzeki docierając pod Gołąb. Przednia straż armii szwedzkiej dowodzona przez Douglasa, hrabiego Waldemara i generała Henrika Horna błyskawicznie rozwinęła się w linie bojową i prowadząc intensywny ogień posuwała się z wolna do przodu. W momencie, gdy wojska polskie zaczęły odwrót, nadjechał Stefan Czarniecki. Widząc, że sytuacja się pogarsza, rzucił swe wojska do natychmiastowej szarży, która spowodowała, że przednie oddziały szwedzkie rzuciły się do ucieczki.
Sukces ten jednak był chwilowy, gdyż do walki zaczęły wkraczać nowe oddziały szwedzkie, zdobywając znaczną przewagę liczebną nad siłami Czarnieckiego. Karol Gustaw zamierzał związać wojska polskie od frontu swym lewym skrzydłem, natomiast swym centrum i prawym skrzydłem zamierzał uderzyć na lewe skrzydło i tyły sił Czarnieckiego. Czarnieckiemu udało się na początku odrzucić jazdę szwedzką, gdy rzucił dodatkowo do szarży kilka chorągwi jazdy z pułku królewskiego. Doszło do zaciętej walki, w której Szwedzi osobiście dowodzeni przez swego króla znów byli spychani. Jednak dalsze natarcie wojsk polskich załamało się w ogniu spieszonej dragonii szwedzkiej. Gdy Szwedzi znaleźli się w trudnej sytuacji, a Czarniecki skierował swą jazdę do trzeciej szarży, chorągwie polskie nagle zawróciły i rzuciły się do ucieczki. Przyczyną było wyłaniające się zza wzgórz centrum, a zaraz po nim prawe skrzydło szwedzkie, grożące Polakom odcięciem jedynej drogi odwrotu za Wieprz. Widząc je, Czarniecki, by uratować swe siły przed zniszczeniem, wydał swym oddziałom rozkaz do natychmiastowej ucieczki. W pościg za uciekającymi siłami Czarnieckiego rzuciły się lekkie chorągwie polskie, które służyły u Karola Gustawa. Wojska te ograniczyły się jednak tylko do płazowania uciekinierów. Jedynie nieliczni jeźdźcy szwedzcy zdołali dogonić uciekających i zadać im pewne straty. Podczas ucieczki po zamarzniętym Wieprzu załamał się lód, co dodatkowo zwiększyło polskie straty w ludziach. Po półtoragodzinnej walce i pościgu na przestrzeni 10 kilometrów bitwa zakończyła się. Polacy stracili 137 żołnierzy, szwedzkie straty były podobne. Niewielkie straty Polacy zawdzięczali swemu wodzowi, który w porę dostrzegł niebezpieczeństwo i nie zwlekając wydał rozkaz do ucieczki.
Po bitwie.
Bitwa ta jest uważana za jedną z największych klęsk wojsk dowodzonych przez Stefana Czarnieckiego. Mimo to warto mieć na uwadze przewagę liczebną wojsk szwedzkich, jak i fakt, że nie wszystkie polskie oddziały brały udział w bitwie.
Karol Gustaw przecenił swe zwycięstwo, będąc przekonanym, że dywizja Stefana Czarnieckiego została całkowicie rozbita. Jednak rzeczywistość była inna, o czym król Szwecji wkrótce się przekonał. Taktyka ucieczki i rozproszenia sił była dobrze opanowana przez polskich żołnierzy, którzy przejęli ją od Tatarów. Dlatego już po kilku dniach Czarniecki zebrał swe rozproszone oddziały i mógł dalej prowadzić swoje działania. Zwycięska bitwa ani trochę nie poprawiła sytuacji Karola Gustawa, która z dnia na dzień była coraz gorsza, gdyż coraz więcej wojsk polskich odstępowało Szwedów i wracało na stronę Jana Kazimierza.
Potop.
Bitwę tę opisał dość wiernie Henryk Sienkiewicz w powieści "Potop":
(...) "Po czym Aleksandra Macedońskiego wspominał, z którym lubił być porównywany, i szedł naprzód, goniąc pana Czarnieckiego; ten zaś, nie mając sił tak wielkich ani ćwiczonych, umykał się przed nim, ale umykał jak wilk, gotów zawsze się zwrócić. Czasem też szedł przed Szwedami, czasem po bokach, a czasem, zapadłszy w głuchych lasach, puszczał ich naprzód, tak iż oni myśleli, że jego gonią, a on właśnie szedł za nimi, wycinał opieszałych, tu i owdzie uszczknął cały podjazd, znosił idące wolniej pułki piesze, napadał na wozy z żywnością. I nigdy Szwedzi nie wiedzieli, gdzie jest, z której strony uderzy. Nieraz w zmrokach nocnych rozpoczynali ogień z armat i muszkietów do zarośli, sądząc, że nieprzyjaciela mają przed sobą. Nużyli się śmiertelnie, szli w chłodzie, głodzie i zmartwieniu, a ów - vir molestissimus - wisiał ciągle nad nimi, jako chmura gradowa wisi nad łanem zboża. Na koniec dopadli go pod Gołębiem, niedaleko ujścia Wieprza do Wisły. Niektóre chorągwie polskie, stojące w gotowości rzuciwszy się z impetem na nieprzyjaciela, rozniosły postrach i zamieszanie. Więc naprzód skoczył pan Wołodyjowski ze swoją laudańską chorągwią i wsparł królewicza duńskiego Waldemara; zaś pan Kawecki Samuel i młodszy Jan stoczyli z pagórka pancerną chorągiew na najemnych Angielczyków Wikilsona - i w mgnieniu oka pożarli ich, jako szczupak pochłania klenia, zaś pan Malawski zwarł się z księciem biponckim tak szczelnie, iż ludzie i konie pomieszali się ze sobą jako kurzawa, którą dwa wichry z przeciwnych stron przyniosą i jeden wir z niej uczynią. W mgnieniu oka zepchnięto Szwedów ku Wiśle, co widząc Duglas pospieszył swoim z wyborową rajtarią na ratunek. Lecz rozpędu i te nowe posiłki wstrzymać nie mogły; poczęli więc Szwedzi skakać z wysokiego brzegu na lód, padając trupem tak gęsto, że czernili się na śnieżnym polu jako litery na białej karcie. Legł królewicz Waldemar; legł Wikilson, a książę biponcki, obalon z koniem, nogę złamał - legli wszelako i obaj panowie Kaweccy, i pan Malawski, i Rudawski, i Rogowski, i pan Tymiński, i Choiński, i Porwaniecki, jeden tylko pan Wołodyjowski, chociaż się w szwedzkie szeregi jako nurek w wodę z głową zanurzał, najmniejszej rany nie poniósł".
"Tymczasem przyciągnął sam Karol Gustaw z główna siłą i armatami i naówczas zmieniła się postać boju. Inne Czarnieckiego pułki, niekarne i nie wyćwiczone, nie umiały stanąć na czas w ordynku; niektóre koni nie miały pod ręką, inne, po dalszych wsiach leżące, wbrew rozkazom, aby ciągle były w pogotowiu, zażywały wczasu po chatach. Na owe gdy nieprzyjaciel natarł niespodzianie, wnet poszły w rozsypkę i ku Wieprzowi umykać poczęły. Więc pan Czarniecki kazał trąbić na odwrót, aby tamtych pułków, które pierwsze uderzyły, nie wygubić. Jedni poszli tedy za Wieprz, inni do Końskowoli, zostawiając pole i sławę zwycięstwa Karolowi, gdyż tych zwłaszcza, którzy za Wieprz uchodzili, długo ścigały chorągwie Zbrożka i Kalińskiego, przy Szwedach jeszcze zostające".

</doc>
<doc id="510701" url="https://pl.wikipedia.org/wiki?curid=510701" title="12 Brygada Zmechanizowana">
12 Brygada Zmechanizowana

12 Brygada Zmechanizowana im. gen. broni Józefa Hallera (12 BZ) – związek taktyczny wojsk zmechanizowanych Sił Zbrojnych RP.
Formowanie i zmiany organizacyjne.
Brygada powstała w 1996 na bazie 5 pułku zmechanizowanego jako jednostka 12 Dywizji Zmechanizowanej. 12 Brygada Zmechanizowana należy do największych i najnowocześniejszych jednostek w wojskach lądowych. W 2006 roku otrzymała transportery opancerzone Rosomak.
Tradycje.
Decyzją Ministra Obrony Narodowej nr 51 z 10 kwietnia 1996 dla zachowania w pamięci czynów żołnierzy jednostek piechoty oznaczonych cyfrą „5” oraz żołnierzy pułków wchodzących w skład 12 Dywizji Piechoty II Rzeczypospolitej przejęła tradycje:
W 2007 12 Brygada Zmechanizowana przejęła tradycje rozformowanej 6 Brygady Kawalerii Pancernej ze Stargardu Szczecińskiego.
Święto brygady obchodzone jest 15 maja, w celu upamiętnienia daty powrotu do kraju oddziałów Armii Polskiej we Francji w 1919 oraz dla zachowania w pamięci daty 15 maja 1949, kiedy to pododdziały 5 Pułku Piechoty przybyły i rozpoczęły służbę w garnizonie Szczecin.
Symbole brygady.
Sztandar
23 czerwca 1996 prezydent RP Aleksander Kwaśniewski, na Wałach Chrobrego w Szczecinie, wręczył dowódcy brygady ppłk. dypl. Grzegorzowi Dudzie sztandar. Rodzicami chrzestnymi sztandaru byli członkowie Zarządu Okręgowego Światowego Związku Żołnierzy Armii Krajowej w Szczecinie: prof. dr hab. Tadeusz Mieczkowski ps.Bończa i kpt. w st. spocz. Roman Wilczek ps. Lupus.
Płat sztandaru to biała tkanina w kształcie kwadratu o wymiarach 75×75 cm, po której obu stronach znajduje się krzyż kawalerski wykonany z tkaniny czerwonej. Jeden bok sztandaru wszyty jest w białą skórę. Boki sztandaru obszyte złotą frędzlą. Na stronie głównej płata, pośrodku krzyża kawalerskiego, znajdują się dwie gałązki wawrzynu, haftowane złotym szychem. Pośrodku wieńca umieszczony wizerunek orła białego z głową zwróconą do drzewca. W rogach płata umieszczone są wieńce wawrzynu z numerem jednostki – 12.
Na stronie odwrotnej płata, pośrodku krzyża kawalerskiego, znajduje się napis „BÓG HONOR OJCZYZNA” w wieńcu z wawrzynu. W rogach płata umieszczone są wieńce wawrzynu, a w ich polach:
Odznaka pamiątkowa
Odznaka nawiązuje do kształtu odznaki 54 pułku piechoty Strzelców Kresowych. Ma kształt równoramiennego krzyża o wymiarach 40x40 mm. Ramiona pokryte są granatową emalią z żółtym obrzeżem. Na ramionach znajdują się napisy: 12, BZ, 5 pz oraz herb Szczecina. Na środku krzyża nałożona jest odznaka oficerska Armii Polskiej we Francji w kształcie zielonego rombu, a na nim stylizowany orzeł piastowski. Ramiona krzyża są złączone wieńcem laurowo dębowym.

</doc>
<doc id="510703" url="https://pl.wikipedia.org/wiki?curid=510703" title="Oceanic Remixes Vol. II">
Oceanic Remixes Vol. II

Oceanic: Remixes Vol. II – wydawnictwo z remiksami utworów grupy Isis. Płyta gramofonowa jest drugą częścią czteroelementowej serii remiksów z płyty Oceanic stworzonej przez rozmaitych twórców. Limitowana do 2500 kopii w jednej kolorystyce.

</doc>
<doc id="510704" url="https://pl.wikipedia.org/wiki?curid=510704" title="Abaj Kunanbajew">
Abaj Kunanbajew

Abaj Ibrahim Kunanbajew (, ; ur. 10 sierpnia 1845 w Karkarałach, zm. 6 lipca 1904) – kazachski poeta, kompozytor i filozof, uważany za jednego z najwybitniejszych twórców kazachskich i współtwórca współczesnego literackiego języka kazachskiego, działacz społeczny i kulturalny. 
Wprowadził do poezji tematykę społeczno-obyczajową oraz nową wersyfikację. Był także działaczem politycznym, mocno zaangażowanym w przemiany społeczno-gospodarcze swojego narodu. W swoich utworach często i chętnie podejmował tematykę społeczną. Tworzył wiersze i poematy o tematyce społeczno-kulturalnej, związane z ustną poezją ludową.

</doc>
<doc id="510705" url="https://pl.wikipedia.org/wiki?curid=510705" title="Woda gorzka">
Woda gorzka

Woda gorzka – woda zawierająca rozpuszczone sole magnezu, głównie siarczan magnezu, MgSO4, o zwyczajowej nazwie "sól gorzka". 
Woda Gorzka Janos ("Hunyadi János") zawiera także sól glauberską. 

</doc>
<doc id="510707" url="https://pl.wikipedia.org/wiki?curid=510707" title="Oceanic Remixes Vol. III">
Oceanic Remixes Vol. III

Oceanic: Remixes Vol. III – wydawnictwo z remiksami utworów grupy Isis. Płyta gramofonowa jest trzecią częścią czteroelementowej serii remiksów z płyty Oceanic stworzonej przez rozmaitych twórców. Limitowana do 2500 kopii w jednej kolorystyce.

</doc>
<doc id="510708" url="https://pl.wikipedia.org/wiki?curid=510708" title="Stanisław Klocek">
Stanisław Klocek

Stanisław Klocek (ur. 17 października 1955 w Nowym Targu) – polski hokeista, reprezentant kraju, dwukrotny olimpijczyk.
Wychowanek Podhala Nowy Targ, następnie zawodnik Zagłębia Sosnowiec oraz zespołów z Niemiec: Duisburger SC i EC Dillingen. Zdobywca dwóch tytułów mistrza Polski z Podhalem i pięciu z Zagłębiem. W lidze polskiej wystąpił w 388 meczach strzelając 215 goli.
Dwukrotnie reprezentował Polskę podczas igrzysk olimpijskich (1980 w Lake Placid, 1984 w Sarajewie). Cztery razy wystąpił w turniejach o mistrzostwo świata (1981, 1982, 1983, 1985). W sumie w reprezentacji Polski rozegrał 103 mecze zdobywając 39 bramek.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.

</doc>
<doc id="510711" url="https://pl.wikipedia.org/wiki?curid=510711" title="Oceanic Remixes Vol. IV">
Oceanic Remixes Vol. IV

Oceanic: Remixes Vol. IV – wydawnictwo z remiksami utworów grupy Isis. Płyta gramofonowa jest ostatnią częścią czteroelementowej serii remiksów z płyty Oceanic stworzonej przez rozmaitych twórców. Limitowana do 2500 kopii w jednej kolorystyce.

</doc>
<doc id="510712" url="https://pl.wikipedia.org/wiki?curid=510712" title="Przywra krwi">
Przywra krwi

Przywra krwi, przywra żylna ("Schistosoma haematobium") – gatunek płazińca z gromady przywr digenetycznych, którego żywicielem ostatecznym jest zazwyczaj człowiek. W organizmie człowieka pasożyt dożywa od 5 do 18 lat, natomiast choroba którą wywołuje zwana jest schistosomatozą lub inaczej bilharcjozą. Dorosła postać płazińca żyje w naczyniach krwionośnych, gdzie żywi się krwią.
Cechy charakterystyczne.
Przywra krwi, w przeciwieństwie do większości płazińców jest gatunkiem rozdzielnopłciowym. Obie płcie występują zawsze razem, bowiem spłaszczone fałdy ciała, znajdujące się po brzusznej stronie samców, tworzą rynienkę, w której na stałe ulokowana jest samica. Samce posiadają grzbietobrzusznie spłaszczone ciało, którego długość oscyluje wokół 12-15 mm. Samice natomiast w przekroju są niemalże okrągłe,a ich walcowate ciała osiągają długość 16-20 mm.
Występowanie.
Najczęstsze występowanie przywry krwi na świecie odnotowuje się na terenach związanych z zachodnim jak i północnym wybrzeżem Afryki. Bezkręgowca można jednak spotkać również i na Bliskim Wschodzie, w krajach graniczących z akwenem Morza Śródziemnego.
Żywiciele.
Żywicielem pośrednim przywry krwi jest ślimak słodkowodny, pochodzący głównie z rodziny Bulinidae, natomiast żywicielem ostatecznym dla przywry jest człowiek, ewentualnie małpa.
Cykl życiowy.
Dojrzałe stadia przywr pasożytują w naczyniach krwionośnych człowieka, zlokalizowanych w obrębie miednicy. W tym rejonie organizmu dochodzi również do kopulacji oraz zapłodnienia jaj, które następnie składane są przez samicę w drobnych naczyniach włosowatych pęcherza moczowego. Jaja wyposażone są w ostry kolec, dzięki któremu mogą przebić ściany naczyń organu, by wraz z moczem przedostać się do środowiska zewnętrznego. Dalszy rozwój jaj uzależniony jest od obecności wody, bowiem tylko w środowisku wodnym jaja są w stanie przekształcić się w kolejne stadia rozwojowe, zwane miracidiami. Te niewielkie, wolno żyjące larwy wyposażone są w wieniec rzęsek, dzięki którym mogą swobodnie poruszać się w toni wodnej. Długość życia miracidiów to około 48 godzin. W tym czasie wnikają one do organizmu ślimaka, gdzie też przekształcają się w sporocysty. Sporocysta rozmnaża się partenogenetycznie dając drugie pokolenie sporocyst. Te natomiast, dzieląc się, dając kolejne stadia rozwojowe zwane cerkariami. Cerkarie opuszczają ciało ślimaka i wwiercają się w skórę żywiciela ostatecznego, który obecny był w wodzie. Po organizmie gospodarza larwy przemieszczają się wraz z krwią, dlatego też najpierw trafiają one do płuc, a następnie do serca. Pod koniec wędrówki znajdują się one w dużym obiegu krwi żywiciela, gdzie też osiągają dojrzałość płciową i są zdolne do rozmnażania.
Znaczenie dla człowieka.
Główne konsekwencje wynikające z obecności przywry krwi w organizmie człowiek ponosi w wyniku okaleczenia naczyń krwionośnych pęcherza moczowego przez pasożyta, ponieważ stanowi to przyczynę wielu chorób tego narządu.

</doc>
<doc id="510714" url="https://pl.wikipedia.org/wiki?curid=510714" title="Łudgar">
Łudgar



</doc>
<doc id="510717" url="https://pl.wikipedia.org/wiki?curid=510717" title="Renault R-35">
Renault R-35

Renault R-35 – francuski lekki czołg piechoty "Char légere model 1935R" z okresu II wojny światowej. Nazwa Renault R-35 była używana nieoficjalnie, ale bardzo powszechnie.
Historia.
Czołg ten powstał, jako następca pamiętających jeszcze czasy pierwszej wojny światowej czołgów Renault FT-17. W 1933 roku Komisja Konsultacyjna Uzbrojenia ("Commission de Vincennes") przedstawiła wymagania dla nowego czołgu wsparcia piechoty. Firma Renault, jako pierwsza przedstawiła prototyp czołgu spełniającego wymagania. W listopadzie 1934 roku zaprezentowała czołg prototypowy o oznaczeniu "Renault ZM". Pojazd ten bazował na elementach podwozia zaczerpniętych z czołgów AMR, a uzbrojenie składało się z dwóch karabinów maszynowych umieszczonych w wieży. Początkowo zmontowano trzy prototypy, które różniły się wyglądem i uzbrojeniem od późniejszych czołgów produkowanych seryjnie. Po pierwszej serii prób wojskowych czołgi poddano modyfikacji tak, aby odpowiadały zaostrzonym kryteriom, jakim miał odpowiadać nowy czołg wsparcia piechoty armii francuskiej. Zmieniono m.in. wieżę i uzbrojenie, zwiększono opancerzenie. Tak zmodyfikowane czołgi zostały w kwietniu 1935 przyjęte na uzbrojenie.
Konstrukcja, silnik, uzbrojenie.
Czołg odznaczał się nowoczesną konstrukcją. Pancerz czołgu składał się z trzech elementów odlewanych o znacznej na owe czasy grubości dochodzącej do 43 mm. Wieża była również odlewana o maksymalnej grubości 45 mm. Grubość pancerza i jego uformowanie były zaletą R-35. Wadą natomiast było zamontowanie wieży jednoosobowej. Przez co dowódca czołgu był na polu walki obciążony wieloma obowiązkami: wyszukiwaniem celu, ładowaniem, celowaniem, obracaniem wieży, dowodzeniem czołgiem, a czasami w przypadku dowódców plutonów, kompanii również dowodzeniem pododdziałem.
Czołg posiadał silnik gaźnikowy, 4 – cylindrowy Renault 447. Moc silnika wynosiła 61 kW (82 KM), co przy dużej masie pojazdu – masa bojowa 10,6 t - powodowało słabe osiągi. Pojazd charakteryzował się małą prędkością maksymalną 23 km/h, którą mógł osiągnąć na krótkim odcinku oraz dużym zużyciem paliwa. Silnik czołgu miał tendencje do przegrzewania się, a układ jezdny do „odparzania się” gumowych elementów.
Problemem była również stanowiąca główne uzbrojenie czołgu armata Puteaux SA 18 kalibru 37 mm. Armata ta pochodziła jeszcze z czasów pierwszej wojny światowej. Mała prędkość początkowa pocisku dawała słabe wyniki, jeżeli chodzi o przebijalność pancerza. Pociski odłamkowo-burzące natomiast ze względu na małą masę pocisku nie były skuteczne wobec fortyfikacji naziemnych. Armatę "SA 18" w późniejszym czasie zastąpiono nową armatą 37 mm "SA 38" o długości 33 kalibrów. Wymusiło to również zmiany w konstrukcji wieży, zamontowano też nowe przyrządy obserwacyjne. Starą wieżę "APX-R" zastąpiono wieżą "APX-R1". Pierwsze wieże zaczęto montować od początku 1940. Na części czołgów od końca 1939 montowano dodatkowy karabin przeciwlotniczy "MAC" kalibru 7,5 mm, którego obsługą zajmował się dowódca czołgu.
Renault R-40.
Już w maju 1938 r. w związku napływającymi informacjami z jednostek wyposażonych w R-35 określono potrzebę przekonstruowania układu jezdnego czołgu, aby wyeliminować wady zawieszenia. Nad projektami pracowały dwie firmy – Renault w Billancourt i AMX ("Atelier de Construction d’Issyles-Molineaux"). Firma Renault opracowała dwa prototypy, a AMX jeden. Po serii prób wybrano prototyp AMX ze względu na większą stabilność zawieszenia i lepsze właściwości terenowe pojazdu. Zaproponowane rozwiązanie zawieszenia opierało się na wcześniejszych konstrukcjach czołgu "Renault NC-1" i Char B. Nie było więc to rozwiązanie nowoczesne. Powodowało m.in. wzrost masy pojazdu oraz większe zużycie paliwa. Mimo to czołg został przyjęty do uzbrojenia 16 lutego 1939 r. pod oznaczeniem "Char légere model 1935R modifié 1939". Produkcję rozpoczęto w zakładach Renault na początku w roku 1940, stąd oznaczenie R-40. Do upadku Francji wyprodukowano 120 czołgów. Wszystkie czołgi zostały wyposażone w doczepiane ogony ułatwiające pokonywanie przeszkód terenowych oraz nową wieżę "APX-R1".
Produkcja.
Pierwsze zamówienie złożone zostało w maju 1935 na 300 czołgów. Do września 1939 wyprodukowano 1070 czołgów, a do upadku Francji w czerwcu 1940 kolejne 541 pojazdów łącznie z nową wersją R-40, co daje 1611 czołgów wszystkich wersji.
Użytkownicy.
Francja.
Był to używany w największej liczbie czołg w armii francuskiej podczas kampanii 1940 roku. Były na wyposażeniu większości, bo aż 20 samodzielnych batalionów pancernych (BCC – "Batallion de Chars de Combat") – 1., 3., 5., 6., 9., 10., 12., 16., 17., 20., 21., 22., 23., 32., 34., 35., 39., 40., 43., 48. Miała je również na wyposażeniu 4 Dywizja Pancerna (DCR-"Division Cuirassée de Réserve") – bataliony 2., 24., 44. Trzy bataliony stacjonowały w Algierii i Tunezji – 62., 63., 68. Jednostki w nie wyposażone zostały podporządkowane rządowi Vichy. Użyto ich potem do walki z wojskami amerykańskimi, angielskimi i siłami Wolnych Francuzów gen. de Gaulle’a. Natomiast czołgi R-40 znalazły się na wyposażeniu 2 Dywizji Pancernej – 40. BCC (30 R-40) i 48. BCC (29 R-40). Razem w linii Francuzi posiadali około 1200 czołgów. Jednakże nie odegrały one znaczącej roli na polu walki z powodu rozproszenia wśród jednostek liniowych oraz braków w zaopatrzeniu w paliwo co powodowało często, że załogi niszczyły porzucane pojazdy. R-35 znalazł się znów na uzbrojeniu Francji w 1944, kiedy to zostały użyte przez jednostki Wolnych Francuzów w czasie wyzwalania kraju. Używał ich m.in. 5 Pułk Dragonów.
Polska.
W okresie przedwojennym w Polsce odczuwano brak nowoczesnych czołgów lekkich mimo produkcji czołgów 7TP, który wtedy uważano za koncepcyjnie przestarzały. Polska w tym czasie posiadała przyznane przez Francję kredyty na zakup uzbrojenia, dlatego też tam zdecydowano się poszukać nowego czołgu dla Wojska Polskiego. Zainteresowanie wzbudził, R-35, którego 2 (3?) sztuki sprowadzono w 1938 r. celem dokonania prób. W czasie prób potwierdziły się wszystkie wady pojazdu. Strona polska postulowała przezbrojenie czołgu w armatę o lepszych parametrach, ale konstrukcja wieży uniemożliwiała montaż postulowanego przez Polskę uzbrojenia. Podjęte w kraju próby zamontowania armaty produkcji polskiej tego samego kalibru, ale znacznie nowocześniejszej nie powiodły się. Z tego powodu odstąpiono od transakcji. Polacy zaproponowali czołg S-35, ale na sprzedaż tego typu pojazdów Francuzi nie chcieli się zgodzić. Strona polska odrzuciła natomiast propozycję zakupu czołgów H-35 i czołgu średniego Char D1. Opóźnienia w produkcji polskich lekkich czołgów oraz zaostrzająca się sytuacja międzynarodowa spowodowały, że jednak w kwietniu 1939 r. zdecydowano się kupić 100 czołgów R-35. Pierwsza partia 49 (50?) czołgów R-35 dotarła do Polski przez port w Gdyni w lipcu 1939. Druga partia (50 szt.) miała być również dostarczona drogą morską. Jednak w wyniku wybuchu wojny i rozwoju sytuacji statek z czołgami skierowano do Konstancy w Rumunii. Po klęsce Polski w wojnie obronnej transport skierowano do Tunezji, gdzie czołgi zasiliły francuski 68. BCC.
Zakupione R-35 skierowano do Łucka do 12 Batalionu Pancernego, gdzie dotarły dopiero 20 lipca. Szkolenie odbywało się pod kierunkiem francuskich oficerów – mjr M. Malaguettiego i por. G. de Fromenta oraz dwóch francuskich podoficerów. 3 września w wyniku ogłoszenia pogotowia bojowego oddziału, rozlokowano go w okolicznych wsiach. Mobilizację zakończono 7 września. W wyniku mobilizacji z czołgów utworzono 21 Batalion Czołgów Lekkich jako oddział dyspozycyjny Naczelnego Wodza. Dowódcą batalionu został mjr Jerzy Łucki. Batalion składał się z: pocztu dowódcy, trzech kompanii czołgów (każda 13 wozów) oraz kompanii techniczno – gospodarczej (6 czołgów zapasowych). Razem w batalionie było 45 czołgów R-35. Etat batalionu czołgów R-35 różnił się od etatu batalionu czołgów lekkich 7TP (Batalion 7TP liczył 49 czołgów).
21 Batalion miał rozkazem Naczelnego Wodza wzmocnić Armię „Małopolska”. Postanowiono, że batalion wzmocni 10 Brygadę Kawalerii Zmot. Transport miał się odbyć koleją, ale w wyniku zniszczeń i problemów z taborem batalion został skierowany marszem kołowym do Dubna, gdzie dotarł 14 września. Dalej transport odbywał się koleją i 15 września 21 batalion dotarł do Radziwiłłowa. Wtedy też nastąpiła zmiana zamiarów, co do użycia batalionu. Zrezygnowano ze wzmocnienia 10 Brygady Kawalerii Zmot. Batalion został skierowany do obrony tzw. „przedmościa rumuńskiego”. Trasa przemarszu oddziału wyglądała następująco: 15 września Złoczów-Stanisławów, 16 września postój w Brzeżanach, nocny przemarsz na trasie Podhajce i Monasterzyska, 17 września las Klubowce koło Niżniowa. Oddział nie wziął jednak udziału w walkach i 18 września przekroczył granicę z Rumunią.
Sześcioma czołgami kompanii techniczno-gospodarczej wzmocniono kompanię Obrony Narodowej w Stanisławowie. Oddział ten następnego dnia stoczył bój o otwarcie drogi w stronę granicy i 18 września w składzie 4 czołgów znalazł się w Rumunii. Razem granicę rumuńską przekroczyły 34 czołgi.
2 (3?) czołgi R-35 z 21 Batalionu Czołgów Lekkich dołączyły do 10 Brygady Kawalerii Zmot. i razem z nią przekroczyły granicę z Węgrami. Nie do końca jasne jest pochodzenie tych czołgów. Być może pochodziły z kompanii por. Jakubowicza lub z 21 Batalionu Czołgów Lekkich.
Pozostałe czołgi 12 batalionu (2 lub 3 R-35) oraz 3 R-35 i 1 H-35 (ewentualnie 3 wozy H-35) z Biura Badań Technicznych Broni Pancernej utworzyły Samodzielną Kompanię Czołgów R-35 pod dowództwem por. Józefa Jakubowicza, która 16 września podporządkowana została dowódcy Grupy „Dubno”. 19 września w m. Krasne oddział stoczył potyczkę z nacjonalistami ukraińskimi, a dzień później z radzieckim oddziałem pancerno-motorowym. Stracono jeden czołg, a drugi spalono. Oddział ten wziął również udział w boju 22 września o Kamionkę Strumiłową, gdzie poniósł straty, ale również zniszczył kilka pojazdów niemieckich. Do 25 września utracono wszystkie czołgi.
Po walkach na obszarze Polski pozostało 13 uszkodzonych lub zniszczonych czołgów. Część czołgów przejęli Niemcy, a kilka Armia Czerwona
Ponownie czołgi znalazły się na uzbrojeniu Wojska Polskiego we Francji w 1940 r. Pierwsze 45 czołgów R-35 dotarło w maju 1940 r. do 1 batalionu pancernego 10 Brygady Kawalerii Panc. dowodzonej przez gen. Maczka. Czołgi były wyposażone w stare i nowe armaty. 2 batalion otrzymał 21 R-35 i 24 R-40, ale po kilku dniach musiał je oddać jednostce francuskiej (25 BCC). Do walki wyruszył, więc tylko 1 batalion pod dowództwem mjr. S.Glińskiego. Wziął on udział w walkach wraz z innymi oddziałami brygady w dniach 12–17 czerwca 1940 r. Polscy czołgiści stoczyli boje m.in. pod Champaubert i Montbard. W kolejnych dniach brygada znalazła się w okrążeniu, a czołgi zostały zniszczone przez własne załogi. Dziesięć dni po oddaniu czołgów Francuzom 2 batalion otrzymał 10 czerwca 1940 r. ponownie wyposażenie. Było to 19 czołgów R-40. Wyposażona w nie 1 kompania pod dowództwem mjr. Chabowskiego wzięła udział w walkach w pasie działania francuskiej 7 Armii. Pełniła rolę obrony przeciwpancernej. W wyniku odwrotu wojsk francuskich i braku paliwa czołgi zostały 14 czerwca spalone. 2 kompania otrzymał czołgi dopiero 18 czerwca i było to 18 R-40. Brak jest informacji na temat użycia tych czołgów. Być może i 3 kompania otrzymała 19 czerwca 13 czołgów R-40, ale brak jest potwierdzonych informacji na ten temat.
Wojsko Polskie użytkowało 119 czołgów R-35 i 61 czołgów R-40.
III Rzesza.
Po klęsce Francji w czerwcu 1940 Niemcy przejęli olbrzymią liczbę czołgów francuskich. Były wśród nich czołgi R-35. Przejęto około 800 (843?) pojazdów i nadano im oznaczenie "PzKpfw 35R 731 (f)." Czołgi wykorzystywano na drugorzędnych kierunkach działań, w policji i oddziałach bezpieczeństwa na okupowanych terenach, jednostkach SS, stosowano je również do ochrony lotnisk. Były również w składzie sił okupacyjnych na wyspach kanału La Manche. Część pojazdów skierowano do składów pociągów pancernych. Największą liczbę czołgów "PzKpfw 35R 731 (f)" po modernizacji (dwudzielne włazy zamiast kopułki dowódcy, niemieckie radiostacje) eksploatowano w Panzerbrigade 100 21 Dywizji Pancernej stacjonującej we Francji.
Na podwoziu R-35 Niemcy zbudowali niszczyciel czołgów "4,7 cm Pak (t) auf PzKpfw 35 R (f). " Po usunięciu wieży, na kadłubie zamontowano w pancernej obudowie armatę 4,7 cm Pak (t) kalibru 47 mm. Przebudowy dokonywały zakłady Alkett w Berlinie w roku 1941. W ten sposób przebudowano 174 pojazdy oraz 26 w wersji dowódczej pozbawionej armaty, a uzbrojonej w karabin maszynowy MG 34. Zbudowano też prototyp uzbrojony w niemiecką armatę PaK 38 kalibru 50 mm.
Część czołgów przebudowano na pojazdy do nauki jazdy "Farschulwagen" oraz na ciągniki amunicyjne i ciągniki artyleryjskie stosowane do holowania ciężkich haubic 150 mm (około 250 sztuk). Miały one oznaczenie "Mörserzugmittel 35R (f) (Artillerie Schlepper 35R (f))" oraz "Munitionsschlepper 35R (f").
Jeden z czołgów tego typu został przez żydowskich bojowników unieszkodliwiony butelką zapalającą pierwszego dnia powstania w getcie warszawskim
Włochy.
Włoskie oznaczenie tego czołu to "Carro Armato R-35". Pierwsze czołgi Włosi zdobyli w czasie walk z Francuzami w czerwcu 1940. Większą liczbę pojazdów zakupiono (otrzymano?) od Niemców w 1941. Liczba pojazdów R-35 w posiadaniu Włochów wyniosła wtedy 124 szt. Sformowano z nich dwa bataliony czołgów: "CI (101) batalion czołgów" utworzony 15 września 1941 z 131 RC (pułku czołgów) i oddziałów odwodowych i "CII (102) batalion czołgów" utworzony 15 września 1941 z 132 RC (pułku czołgów) i oddziałów odwodowych. Czołgi R-35 wzięły udział w walkach z wojskami amerykańskimi w czasie lądowania na Sycylii, m.in. w rejonie Geli, gdzie 10 lipca 1943 r. brały udział w walkach z amerykańską 1 Dywizją Piechoty.
Turcja.
Francja sprzedała do Turcji 100 czołgów w dwóch partiach w lutym i w marcu 1940 r.
Królestwo Jugosławii.
50 (54 ?) czołgi zamówiła Jugosławia. Niektóre źródła podają, że nie wszystkie czołgi dotarły do zamawiającego. Według Andrzeja Kińskiego dotarło tylko kilkanaście R-35. Ugrupowane zostały w 1.Bataljon bornih kola, który brał udział w walkach z Niemcami. Część z nich została później przekazana Chorwatom.
Królestwo Rumunii.
Rumunia kupiła we Francji 40 czołgów w 1939 r. (10 w sierpniu, 30 we wrześniu). Liczba czołgów uległa zwiększeniu po internowaniu we wrześniu 1939 r. 34 czołgów 21 Batalionu Czołgów Lekkich. Czołgi były używane do szkolenia. Brały również udział w walkach na froncie wschodnim. Nieliczne pojazdy przetrwały do 1945 roku, kiedy to wzięły udział w walkach z Niemcami. Część pojazdów przezbrojono w zdobyczne radzieckie armaty kalibru 45mm. Jeden zachowany egzemplarz posiada muzeum wojskowe w Bukareszcie.
Bułgaria.
Oznaczenie bułgarskie – "Reno". 23 kwietnia 1941 r. Niemcy przekazali Bułgarom 40 czołgów zdobytych we Francji. Nowe pojazdy umożliwiły rozwinięcie istniejącego Batalionu Pancernego do rozmiarów pułku. W późniejszym czasie czołgi służyły przede wszystkim do szkolenia. 21 pojazdów zostało skreślonych ze stanu w kwietniu 1945 r.
Węgry.
2 lub 3 czołgi dotarły na Węgry wraz z wycofująca się 10 Brygadą Kawalerii Zmot. Służyły do szkolenia, a w późniejszym czasie zostały przekazane prawdopodobnie Chorwatom.

</doc>
<doc id="510720" url="https://pl.wikipedia.org/wiki?curid=510720" title="Aratar">
Aratar



</doc>
<doc id="510722" url="https://pl.wikipedia.org/wiki?curid=510722" title="Live.04">
Live.04

Live.04 – czwarta koncertowa płyta grupy Isis. Jest pierwszym wydawnictwem zbierającym utwory z różnych koncertów. Oprócz pierwszego utworu "Gentle Time" wszystkie pozostałe pochodzą z nieprofesjonalnych nagrań bootlegowych.
Linki zewnętrzne.
http://www.metal-archives.com/review.php?id=118333 - recenzja

</doc>
<doc id="510724" url="https://pl.wikipedia.org/wiki?curid=510724" title="Akronim rekursywny">
Akronim rekursywny



</doc>
<doc id="510726" url="https://pl.wikipedia.org/wiki?curid=510726" title="Wągier">
Wągier



</doc>
<doc id="510729" url="https://pl.wikipedia.org/wiki?curid=510729" title="Pozostałość magnetyczna">
Pozostałość magnetyczna



</doc>
<doc id="510731" url="https://pl.wikipedia.org/wiki?curid=510731" title="Księga umarłych">
Księga umarłych

Księga umarłych – staroegipski zbiór prawie dwustu rozdziałów obejmujących magiczne teksty, rysunki i pieśni, mających ułatwić zmarłemu przejście do raju. Była zapisywana na zwojach papirusu i stanowiła ewolucję wcześniejszych "Tekstów Piramid" i "Tekstów Sarkofagów". Stanowiła najpopularniejszy rodzaj książki w ówczesnym okresie – w Nowym Państwie każdy, kto był w stanie zapłacić pisarzowi za przepisanie księgi, mógł ją otrzymać. Pisano ją też masowo, zostawiając wolne miejsce na wpisanie imienia, co pozwalało dopasowywać każdorazowo księgę do osoby zmarłego.
Historia.
Księgi umarłych pojawiły się za czasów XVIII dynastii na przełomie XVI i XV w. p.n.e. Początkowo zawierały głównie tekst, stopniowo jednak przybywało coraz więcej ilustracji, co spowodowało, że w okresie XXI dynastii obok tradycyjnych papirusów z tekstem pojawiła się nowa wersja Księgi umarłych, niemal zupełnie pozbawiona tekstu i składająca się z samych winiet. Egiptolodzy nazwali je papirusami „mitologicznymi”. Również w czasach XXI dynastii sarkofagi, dotychczas ozdobione niezależną dekoracją, zaczęto pokrywać ilustracjami i tekstami z Księgi umarłych. Zmarłego chowano wówczas w bogato zdobionych sarkofagach, do których wkładano dwie rolki papirusu – jedną z Księgą umarłych, drugą z tekstem naśladującym królewską "Księgę Amduat". Ozdabianie sarkofagów i zapisywanie tekstów na papirusie, a nie jak dotychczas na ścianach grobowca, mogło się wiązać z nie najlepszą sytuacją ekonomiczną w okresie XXI dynastii, co dotykało także egipską elitę, nie pozwalając na kontynuowanie kosztownych tradycji. Zmieniło się to w czasach panowania XXV i XXVI dynastii, kiedy to bogate grobowce dostojników w Tebach i Memfis były zaopatrywane w reliefy, malowidła i inskrypcje pochodzące ze wszystkich dotychczasowych dzieł literatury religijnej od "Tekstów Piramid" począwszy, a na Księdze umarłych skończywszy.
Fakt istnienia tych ksiąg w gotowej formie, w której pozostawiono tylko miejsce na wpisanie imienia zmarłego, jest dowodem na to, iż w starożytnym Egipcie istniał handel księgarski.
Treść.
Treścią jej były teksty święte i modlitwy wzbogacone bogatymi ilustracjami. Księga umarłych miała stanowić pomoc w wędrówce po królestwie cieni, przynosiła więc informacje o bogach i demonach, zawierała fragmenty traktatów teologicznych, które wnikały w istotę bóstw, podawały ich imiona (znajomość imienia demona była niezbędna do pokonania go lub obłaskawienia) i opisywały kształty, również poprzez ilustracje. Zawierała opis drogi, jaka czeka na zmarłego w jego podróży do raju (Pola Jaru), oraz wskazówki, pozwalające uniknąć niebezpieczeństw czekających na zmarłego w zaświatach.
Do tego dołączone były zaklęcia. Jedne rozdziały zawierały zaklęcia pozwalające zjednoczyć się z Wielkim Bogiem w różnych jego formach, inne zapewniały pomyślne przebycie pełnej niebezpieczeństw drogi do raju, jeszcze inne towarzyszyły wizerunkom amuletów ochronnych, których materialne odpowiedniki noszono za życia i wkładano zmarłemu do grobu. Niektóre rozdziały były zakończone tzw. rubrykami, czyli instrukcjami sposobu wypowiadania zaklęć. W Księdze umarłych znajdowały się nawet szczegóły topografii zaświatów, aby zmarły nie zgubił drogi.
Księga rozpoczyna się słowami:
Dzięki znajomości licznych i skomplikowanych zaklęć oraz magicznych tekstów, zmarły staje wreszcie przed obliczem najwyższych bogów Górnego i Dolnego Egiptu i wypowiada jeden z najbardziej ekspansywnych tekstów, zwany umownie „spowiedzią negatywną”:
Zobacz też 42 zaprzeczenia bogini Maat.
Pochodzenie nazwy.
Nazwa Księga umarłych została wprowadzona przez niemieckiego archeologa Karla Richarda Lepsiusa, który jako pierwszy opublikował wybrane teksty z Księgi umarłych w 1842 r. Starożytni Egipcjanie określali ją mianem "Księga wyjścia w ciągu dnia".
Współczesność.
Egzemplarze Księgi umarłych znajdują się obecnie w wielu muzeach na świecie. Przeważająca ich liczba została odkryta w I połowie XIX wieku przez przypadkowych poszukiwaczy, których nie interesowało, skąd pochodziły, w związku z czym okoliczności, w jakich zostały odkryte, w większości przypadków nie znamy.
Polski przekład.
Tekst Księgi umarłych ze wstępem i opracowaniem zamieścił Mirosław Barwik w swej książce pt. "Księga wychodzenia za dnia. Tajemnice egipskiej Księgi umarłych", PIW, Warszawa 2009.

</doc>
<doc id="510732" url="https://pl.wikipedia.org/wiki?curid=510732" title="Erich Ribbeck">
Erich Ribbeck

Erich Ribbeck (ur. 13 czerwca 1937 w Wuppertalu) – niemiecki piłkarz i trener piłkarski. Przez sześć lat był asystentem Juppa Derwalla, selekcjonera reprezentacji RFN, która zdobyła mistrzostwo Europy (1980) i wicemistrzostwo świata (1982). W 1988 roku prowadzony przez niego Bayer 04 Leverkusen triumfował w rozgrywkach o Puchar UEFA. Dziesięć lat później objął stery drużyny narodowej, z którą bez sukcesu startował na Euro 2000.
Kariera piłkarska.
Przez większą część swojej piłkarskiej kariery związany był z lokalnymi klubami Wuppertalu, grającymi w niższych ligach. W 1965 roku postanowił poświęcić się pracy szkoleniowej. Miał wówczas 28 lat.
Kariera szkoleniowa.
Przez dwa lata uczył się zawodu w sztabie szkoleniowym Borussii Mönchengladbach. Następnie trenował drugoligowy Rot-Weiss Essen oraz zespoły z Bundesligi – Eintracht Frankfurt i 1. FC Kaiserslautern, z którą w sezonie 1975/1976 dotarł do finału Pucharu Niemiec, gdzie przegrał 0:2 z Hamburgerem SV.
W latach 1978-1984 był selekcjonerem reprezentacji RFN U-21 i jednocześnie asystentem Juppa Derwalla w dorosłej kadrze. W tym czasie drużyna narodowa zdobyła mistrzostwo Europy (1980) i wicemistrzostwo świata (1982). Po nieudanych Mistrzostwach Europy 1984 Derwall podał się do dymisji, a trenerem kadry miał zostać, zgodnie z niemiecką tradycją, w której reprezentację przejmował asystent odchodzącego selekcjonera, Ribbeck. Jednak szefowie krajowej federacji postanowili, że sukcesorem Derwalla będzie Franz Beckenbauer.
Ribbeck znalazł więc zatrudnienie w Borussii Dortmund, ale czternaste miejsce w tabeli nie usatysfakcjonowało jego przełożonych i po sezonie 1984/1985 podziękowano mu za współpracę. Potem przez trzy lata prowadził Bayer 04 Leverkusen. Słabszą postawę w lidze nadrobił pierwszym w historii klubu zwycięstwem w europejskich pucharach. W maju 1988 w dwumeczu (0:3, 3:0, k. 3:2) drużyna z Rüdigerem Vollbornem, Koreańczykiem Cha Bum-keunem i Polakiem Andrzej Buncolem w składzie pokonała prowadzony przez Javiera Clemente Espanyol Barcelona w finale Pucharu UEFA.
Później Ribbeck pracował jako dyrektor sportowy w HSV (sprowadził wówczas do tego klubu Jana Furtoka, który następnie został wicekrólem strzelców ligi), krótko trenował piłkarzy Bayernu Monachium i ponownie Bayeru Leverkusen. Po sezonie 1995/1996 zapowiedział, że przechodzi na emeryturę.
Jednak słowa nie dotrzymał, gdyż dwa lata później we wrześniu 1998 roku po zwolnieniu Berti Vogtsa przyjął od prezesa DFB, Egidiusa Brauna propozycję prowadzenia reprezentacji Niemiec. Po tej decyzji dziennikarze i kibice zaczęli głośno protestować. Szkoleniowiec przez całą kadencję znajdował się w ostrzu prasowej krytyki, zarzucano mu, że nie wprowadza do kadry młodych zawodników, że preferuje defensywny styl gry i że kurczowo trzyma się doświadczonych piłkarzy m in: prawie 40-letniego Lothara Matthäusa, 35-letniego Ulfa Kirstena i 34-letniego mistrza Europy z 1996 roku Thomasa Häßlera, który ostatni raz w drużynie narodowej zagrał w czerwcu 1998 roku. Prowadzona przez niego drużyna przegrała w meczach towarzyskich m.in. ze Szkocją, Stanami Zjednoczonymi (dwukrotnie) i Brazylią (0:4). Mimo to pomimo porażki i remisu z Turcją, zdołała awansować do finałów Mistrzostw Europy 2000, w których – jako obrońca mistrzowskiego trofeum – przegrała dwa mecze, a jeden zremisowała. Niemcy żegnali się z turniejem na ostatnim miejscu w grupie z jedną strzeloną bramką. Po tym turnieju Erich Ribbeck dnia 21 czerwca 2000 roku został zdymisjonowany i zarazem odszedł na emeryturę.
Życie prywatne.
Erich Ribbeck jest żonaty z Ulą, z którą ma córkę i syna oraz sześcioro wnucząt. Wolny czas spędza w posiadłościach znajdujących się w Pulheim i na Teneryfie. Ribbeck w 2010 roku poparł projekt "„Wir helfen Afrika”" (Pomagamy Afrykę) podczas Mundialu 2010 w Południowej Afryce, będące inspiracją dla miasta Lindau.

</doc>
<doc id="510733" url="https://pl.wikipedia.org/wiki?curid=510733" title="Namagnesowanie szczątkowe">
Namagnesowanie szczątkowe



</doc>
<doc id="510738" url="https://pl.wikipedia.org/wiki?curid=510738" title="Materiał ferromagnetyczny">
Materiał ferromagnetyczny



</doc>
<doc id="510739" url="https://pl.wikipedia.org/wiki?curid=510739" title="Teodoro Picado Michalski">
Teodoro Picado Michalski

Teodoro Picado Michalski (ur. 10 stycznia 1900 w San José, zm. 1 czerwca 1960 w Managui) – kostarykański adwokat, pisarz, dziennikarz i polityk, prezydent Kostaryki w latach 1944–1948.
Życiorys.
Syn polskiej lekarki pochodzącej z Noworadomska (ob. Radomsko), Jadwigi Michalskiej i kostarykańskiego lekarza, Teodoro Picado Marína. Jego matka była pierwszą w Kostaryce kobietą-lekarzem, położyła duże zasługi dla rozwoju medycyny w tym kraju. Od 1917–1923 Teodoro Picado Michalski wykładał w szkole rolniczej, równocześnie od 1918 do 1923 wykładając historię w liceum. Od 1923 do 1930 pracował jako prawnik dla United Fruit Company oraz dla Northern Railway Company.
W latach 1919–1924 Teodoro Picado Michalski odpowiadał za delegacje Kostaryki na konferencjach międzynarodowych. Od 1919 do 1920 był sekretarzem delegacji Kostaryki na konferencji państw Ameryki Środkowej. W 1929 uczestniczył w międzynarodowym Kongresie Statystycznym w Warszawie. Od 1930 do 1932 ponownie pracował jako nauczyciel, rok później został sekretarzem oświecenia publicznego w rządzie Kostaryki. W roku 1932 został ministrem edukacji, urząd sprawował do 1936, w latach 1936–1944 poseł do parlamentu. Od 1937 sprawował też funkcję profesora prawa międzynarodowego na uniwersytecie w San José. Był prawą ręką Rafaela Angela Calderona Guardii, prezydenta w latach 1940–1944. W 1944 wygrał wybory prezydenckie będąc kandydatem z ramienia liberalnej partii Bloque de la Victoria, chociaż jego kontrkandydat zarzucił mu sfałszowanie wyborów.
W 1946 stworzył Narodowy Instytut Geograficzny Kostaryki i stworzył niezawisły Trybunał Wyborczy. W dalszym ciągu współpracował ze swym poprzednikiem Rafaelem Ángelem Calderónem Guardią, będąc jego poplecznikiem. Sam zmagał się z ostrymi konfliktami politycznymi, które w owym czasie wstrząsały Kostaryką. Przetrwał kilka prób zamachu stanu. W końcu uzyskał poparcie partii komunistycznej, z którą w 1948 postanowił podjąć próbę przedłużenia swojej kadencji: w 1948 wybory prezydenckie wygrał Otilio Ulate Blanco, a Guardia nakazał Picado ich unieważnienie i pozostanie przy władzy, przez co w kraju wybuchła wojna domowa. Wkrótce przegrany Picado został odsunięty od władzy przez powstanie pułkownika Jose Figueresa Ferrera i zmuszony do wyjazdu z Kostaryki. Osiedlił się w Nikaragui, gdzie nawiązał tak bliskie relacje z dyktatorskim prezydentem tego kraju – Anastasio Somozą Garcią, że pełnił u niego funkcję sekretarza.

</doc>
<doc id="510744" url="https://pl.wikipedia.org/wiki?curid=510744" title="Bror Hansson">
Bror Hansson

Bror Hansson (ur. 1914 w Vellinge, zm. 6 lipca 2008 w Szwecji) – szwedzki filantrop organizujący sprzęt medyczny i rehabilitacyjny dla Polski.
Głównym aspektem działalności dobroczynnej Brora Hanssona było organizowanie sprzętu medycznego i rehabilitacyjnego na terenie Szwecji, który przekazywany był do odpowiednich fundacji i ośrodków medycznych w Polsce w okresie 1978-2007. Oprócz tego wspierał także krakowskie organizacje charytatywne, m.in. Fundację Brata Alberta oraz Schronisko dla Niepełnosprawnych w Radwanowicach. Organizował zbiórki pieniężne na pokrycie kosztów operacji dzieci z Polski w szpitalach w Szwecji.
Dzięki swojej działalności charytatywnej zyskał sobie przydomek Świętego Mikołaja z Lund.
Z inicjatywy doktora Zdzisława Żelaznego i jego żony Zofii, przyjaciół Hanssona, powstało w Krakowie Stowarzyszenie Filantropów im. Brora Hanssona w 1995 roku.
Na sesji z dnia 2 lipca 1993 Rada Miasta Krakowa obok czterech innych zasłużonych osób: Edwarda Raczyńskiego, Wacława Jędrzejewicza, Stanisława Maczka, Adama Bienia przyznała Brorowi Hanssonowi tytuł Honorowego Obywatela Miasta Krakowa za działalność filantropijną w Polsce i Krakowie.
W 2014 roku został patronem skweru w centrum Krakowa (przy placu gen. Władysława Sikorskiego).

</doc>
<doc id="510746" url="https://pl.wikipedia.org/wiki?curid=510746" title="Hemoreologia">
Hemoreologia

Hemoreologia (gr. "haima", krew; "rhoia", przepływ; "logos", science) — nauka zajmująca się badaniem wpływu ciśnienia płynącej krwi na jej elementy komórkowe oraz na ściany naczyń krwionośnych.
Hemoreologia obejmuje zagadnienia dotyczące przepływu krwi oraz odkształcenia jej elementów (tj. krwinek czerwonych, białych krwinek i płytek krwi). Badania właściwości reologicznych krwi są zarówno nauką podstawową, jak i obszarem zainteresowania klinicznego, gdyż właściwości te ulegają zmianom w wielu stanach chorobowych. Coraz większa liczba danych wyraźnie wskazuje, że właściwości przepływowe krwi są jednym z podstawowych wyznaczników prawidłowej perfuzji tkanek.

</doc>
<doc id="510750" url="https://pl.wikipedia.org/wiki?curid=510750" title="7 Pomorska Brygada Obrony Wybrzeża">
7 Pomorska Brygada Obrony Wybrzeża

 
7 Pomorska Brygada Obrony Wybrzeża im. gen. bryg. Stanisława Grzmot-Skotnickiego (7 BOW) – zmechanizowany związek taktyczny Wojsk Lądowych.
Formowanie i zmiany organizacyjne.
Brygada powstała w 2001 roku, w wyniku przeformowania 7 Pomorskiej Brygady Zmechanizowanej im. gen. Stanisława Grzmot-Skotnickiego wchodzącej w skład 8 Dywizji Obrony Wybrzeża. W marcu 2004 roku brygadę włączono w skład 12 Dywizji Zmechanizowanej.
27 czerwca 2008 roku odbyła się uroczystość przekazania w podporządkowanie 7 Brygadzie Obrony Wybrzeża w Słupsku 1 batalionu Obrony Terytorialnej z Lęborka. Zgodnie z decyzją Ministra Obrony Narodowej 1 bOT z Lęborka zmienił nazwę na batalion zmechanizowany i stanowi organiczny pododdział 7 BOW.
W styczniu 2010 roku saperzy brygady wzięli udział w rozkruszaniu zatoru lodowego na terenie portu w Ustce. O udrożnienie ujścia Słupi poprosił burmistrz.
Decyzją nr 82/MON Ministra Obrony Narodowej z dnia 18 marca 2015 roku 1 Lęborskiemu batalionowi zmechanizowanemu wprowadzono proporzec rozpoznawczy.
Tradycje brygady.
Brygada dziedziczy tradycje dywizji i brygad oznaczonych numerem "7".
W 1994 brygada, jeszcze jako 7 Brygada Zmechanizowana, przyjęła nazwę wyróżniającą "Pomorska".
Święto brygady obchodzone jest 26 lipca.
Dywizjon artylerii rakietowej kontynuował tradycje 47 dywizjonu artylerii rakietowej 8 Dywizji Zmechanizowanej i 3 dywizjonu 4 Pułku Artylerii Mieszanej.
Struktura organizacyjna (2013).
Uzbrojenie i wyposażenie: bojowy wóz piechoty – BWP-1, działo samobieżne – 2S1 Goździk, opancerzone samochody rozpoznawcze – BRDM-2, zestawy ppanc.- 9P133 – MALUTKA-P na BRDM-2, armaty przeciwlotnicze – ZU-23-2 i ZU-23-2T, zestaw przeciwlotniczy – Hibneryt, rakiety przeciwlotnicze – 9K32M Strieła-2, wozy dowodzenia – SKOT R-3M, R-2AM, R-1A, RWŁC, JAŚMIN, transporter rozpoznania inżynieryjnego – TRI, wóz pogotowia technicznego – WPT Mors, stacja radiolokacyjna -NUR-21.

</doc>
<doc id="510752" url="https://pl.wikipedia.org/wiki?curid=510752" title="Natalia LL">
Natalia LL

Natalia LL, właśc. Natalia Lach-Lachowicz (ur. 18 kwietnia 1937 w Zabłociu koło Żywca, zm. 12 sierpnia 2022) – polska artystka intermedialna, konceptualistka.
W swojej twórczości zajmowała się grafiką i malarstwem, a od lat 70. także performancem, filmem eksperymentalnym, wideo, instalacją, fotografią i rzeźbą. Jej prace mieszczą się w nurtach konceptualizmu, body-artu, foto-artu.
W maju 2007 została odznaczona Srebrnym Medalem „Zasłużony Kulturze Gloria Artis”, a w styczniu 2013 roku otrzymała Nagrodę im. Katarzyny Kobro. W 2018 roku uhonorowana została Rosa Schapire Art Prize.
Działalność artystyczna.
W latach 1957–1963 studiowała w Państwowej Wyższej Szkole Sztuk Plastycznych (obecnie ASP) we Wrocławiu. Od 1964 członkini ZPAF. W grudniu 1970 razem ze Zbigniewem Dłubakiem, Andrzejem Lachowiczem i Antonim Dzieduszyckim, Natalia LL założyła galerię i grupę Permafo, która funkcjonowała do 1981. Permafo była jednym z najważniejszych ogniw artystycznego fotomedializmu. Od 1975 związana z międzynarodowym ruchem sztuki feministycznej. W 1976 jej praca "Sztuka konsumpcyjna" znalazła się na okładce międzynarodowego pisma „Flash art”. W 1977 została stypendystką Fundacji Kościuszkowskiej w Nowym Jorku. W latach 1978–1995 pełniła funkcję komisarza, a następnie była wiceprzewodniczącą Międzynarodowego Triennale Rysunku we Wrocławiu. W 1991 otrzymała stypendium "Verein Kulturkontakte" w Wiedniu, a w 1994 została stypendystką "Pro-Helvetia".
Realizacje Natalii LL wynikają z eksperymentów sztuki konceptualnej. Artystka jest jedną z pierwszych polskich przedstawicielek sztuki pojęciowej, a w jej dziełach można zaobserwować postawę analityczną. Już na początku lat 70. w jej twórczości widoczne są oznaki procesu odchodzenia konceptualizmu od problemów medialnych na rzecz odpowiedniego doboru języka kreacji w celu uwypuklenia idei. W ramach postkonceptualnej praktyki sięgała po ikonografię zaczerpniętą z obszaru kultury popularnej, mass mediów i pornografii. Wielokrotnie praktyka artystyczna Natalii LL dotykała problematyki tożsamości artystki i kobiety. Zarówno w swojej działalności artystycznej, jak i w życiu codziennym, wykorzystuje strategie kreacji własnego wizerunku.
Pod koniec lat 60., m.in. pod wpływem lektury pism markiza de Sade’a i Georges’a Bataille’a, prowadziła poszukiwania w dziedzinie fotografii erotycznej (m.in. "Sfera intymna", 1969; "Aksamitny terror", 1970; "Fotografia intymna", 1971). Równie często sięgała po język kultury popularnej i prowokowała, podważając niegdysiejsze i teraźniejsze moralne status quo. W 1972 artystka rozpoczęła serię realizacji fotograficznych i filmowych funkcjonujących pod tytułem "Sztuka konsumpcyjna", w których dokonała przemiany znaczeń czynności konsumpcji. Ten wątek został poszerzony o cykl "Sztuka postkonsumpcyjna" (1975). Eksperymenty ukazujące fotograficzną reprezentację obrazów niemożliwych w realnym świecie zaowocowały cyklem "Sztuczna fotografia" (1975). W niezwykle twórczym okresie lat 70. powstały ponadto cykle: "Sztuka zwierzęca" (1977), "Śnienie" (1978) i "Punkty podparcia" (1978). Wówczas też artystka zrealizowała filmy "Rejestracja permanentna czasu" (1970) i "Impresje" (1973). Uczestniczka Sympozjum Plastycznego Wrocław ’70, we współpracy ze Zbigniewem Dłubakiem i Andrzejem Lachowiczem.
Na kolejną dekadę lat 80., czasy po wprowadzeniu stanu wojennego w Polsce i okresu przewartościowań etycznych również na gruncie sztuki, przypada najbardziej ekspresyjny okres twórczości Natalii LL. Artystka poruszała wątki filozoficzne, magiczne i religijne, dokonywała dekonstrukcji własnej fizyczności (m.in. "Trwoga paniczna", 1987, "Trójkąt magiczny", 1987, "Głowa mistyczna", 1987). W latach 90. kontynuowała problematykę substancjalności zła i wątki autorefleksyjne ("Forma platońska", 1990, "Sfera paniczna", 1991). W tym czasie nakręciła fabularyzowane filmy artystyczne z wykorzystaniem muzyki Ryszarda Wagnera, które odwoływały się do literackich mitologii ("Żarłoczne koty", 1994, "Marzenia Brunhildy", 1994). W ostatnich latach Natalia LL kontynuowała rozbudowane cykle fotograficzne (m.in. "Erotyzm trwogi", 2004), w których dominuje oniryczny, niepokojący nastrój. Sięgała również po strategię autocytatu, nadając nowe znaczenia motywom znanym z wcześniejszej twórczości ("Miękkość dotyku", 1977/2007; "Poczwórna puszystość", 1978/2007).
Wielowątkowa twórczość Natalii LL poddawana była licznym analizom krytycznym. O działalności artystki pisali m.in. Urszula Czartoryska, Antoni Dzieduszycki, Agata Jakubowska, Bożena Kowalska, Piotr Krakowski, Agnieszka Kwiecień, Anna Markowska, Agnieszka Rayzacher, Adam Sobota, Wiesława Wierzchowska i Mateusz Kozieradzki.
Archiwum Natalii LL.
Od stycznia 2019 roku przy Fundacji ZW w Toruniu działa Archiwum Natalii LL. Miejsce to gromadzi i przechowuje materiały związane z twórczością artystki, jak również szeroko rozumianą powojenną sztuką europejską. Zbiór składający się z kilku tysięcy numerów inwentarzowych jest wciąż powiększany. Archiwum tworzą: prace artystki, katalogi, rękopisy, druki, negatywy, fotografie, książki i wiele innych.
Fundacja wspiera badania dotyczące artystki, zapewnia opiekę konserwatorską nad zbiorami oraz wydaje publikacje. Zbiory udostępniane są w siedzibie Fundacji ZW oraz na wystawach czasowych.
Kontrowersje.
27 kwietnia 2019 roku z ekspozycji w Galerii Sztuki XX i XXI wieku Muzeum Narodowego w Warszawie usunięto instalację wideo z cyklu "Sztuka konsumpcyjna" autorstwa Natalii LL. Jak poinformował dyrektor Muzeum Jerzy Miziołek usunięcia instalacji domagało się Ministerstwo Kultury. Były zastępca dyrektora Muzeum Narodowego w Warszawie i autor wystawy w Galerii Sztuki XX i XXI w. Piotr Rypson usunięcie instalacji określił jako "ordynarny akt cenzury". Po protestach społecznych instalacja wróciła na ekspozycję.
Śmierć i pogrzeb.
Zmarła 12 sierpnia 2022 we Wrocławiu, gdzie mieszkała od czasu studiów. 19 sierpnia została pochowana w Polu Osób Zasłużonych na wrocławskim Cmentarzu Osobowidzkim.
Kolekcje.
Muzeum Narodowe we Wrocławiu, Muzeum Narodowe w Warszawie, Muzeum Sztuki w Łodzi, Muzeum Śląskie w Katowicach, Fundacja ZW w Toruniu, Muzeum Warmii i Mazur w Olsztynie, Centrum Sztuki Współczesnej Znaki Czasu w Toruniu, Frauen Museum w Bonn, Ludwig Museum w Kolonii, Centrum Rzeźby Polskiej w Orońsku, Muzeum Sztuki Nowoczesnej w Warszawie, Muzeum Historii Fotografii w Krakowie, Kolekcja Joanny i Krzysztofa Madelskich, Centre Pompidou w Paryżu i wiele innych.

</doc>
<doc id="510754" url="https://pl.wikipedia.org/wiki?curid=510754" title="Gorthaur Okrutny">
Gorthaur Okrutny



</doc>
<doc id="510755" url="https://pl.wikipedia.org/wiki?curid=510755" title="Merlo">
Merlo

Merlo jest miastem i zarazem gminą (hiszp.: partido, municipio, departamento) w prowincji Buenos Aires w Argentynie. Liczy około 500 tys. mieszkańców. Miasto jest częścią aglomeracji Buenos Aires (Wielki Buenos Aires). Jest siedzibą biskupstwa katolickiego (Diecezja Merlo-Moreno). Na terenie gminy Merlo znajduje się uniwersytet z obiektami w San Antonio de Padua i Merlo.
Miasta: Merlo, San Antonio de Padua (św. Antoniego Padewskiego), Parque San Martín, Libertad, Pontevedra i Mariano Acosta. 
Główna polska wspólnota żyje w Parque San Martín. Wystawiono tu pomnik generała Teofila Iwanowskiego.
Miasto założył w roku 1755 Francisco Javier de Merlo.

</doc>
<doc id="510757" url="https://pl.wikipedia.org/wiki?curid=510757" title="Remanencja">
Remanencja

Remanencja, namagnesowanie szczątkowe – wartość indukcji magnetycznej pozostała po usunięciu zewnętrznego pola magnetycznego magnesującego dany materiał ferromagnetyczny.
Remanencja jest jednym z głównych parametrów charakteryzujących magnesy trwałe.

</doc>
<doc id="510758" url="https://pl.wikipedia.org/wiki?curid=510758" title="Dōhai">
Dōhai

 – japoński zwrot grzecznościowy używany wobec osób równych stażem, wiekiem itp. Obecnie występuje rzadko. 
Zwrot używany także w japońskich sztukach walki w odniesieniu do osoby, która jest równa pod względem stopnia szkoleniowego. Ktoś, kto jest "dōhai" dla jednej osoby, może być jednocześnie „kōhai” (tzn. młodszy, niższy stopniem), lub „senpai” (tzn. starszy, wyższy stopniem) dla drugiej.

</doc>
<doc id="510759" url="https://pl.wikipedia.org/wiki?curid=510759" title="Bell Helicopter Textron">
Bell Helicopter Textron

Bell Helicopter – jeden z czołowych producentów komercyjnych i militarnych śmigłowców, a zarazem filia firmy Textron, Inc., to pionier w branży śmigłowców (powstał 10 czerwca 1935 r.) – znany przede wszystkim ze swojej nowatorskiej konstrukcji "tiltrotor" (wraz z Boeingiem stworzyli V-22 Osprey). Jeden z konkurentów firmy Sikorsky na światowym rynku producentów helikopterów. Siedziba firmy mieści się w Fort Worth w Teksasie, a fabryki w Amarillo (Teksas) i Mirabel, (Quebec, Kanada). Bell prowadził kooperację przy tworzeniu modelu AB139 z dwoma europejskimi firmami Agusta i Westland.
Historia.
Firma została założona 10 lipca 1935 roku jako Bell Aircraft Corporation przez Lawrence'a Bella w Buffalo w stanie Nowy Jork. Firma skupiła się głównie na projektowaniu i budowie samolotów myśliwskich. Ich pierwszymi myśliwcami były XFM-1 Airacuda, dwusilnikowy myśliwiec do atakowania bombowców oraz P-39 Airacobra. P-59 Aircomet, pierwszy amerykański myśliwiec odrzutowy, P-63 Kingcobra, będący następcą P-39, oraz Bell X-1. Bell 30 był ich pierwszym pełnowymiarowym śmigłowcem (pierwszy lot 29 grudnia 1942 r.), A Bell 47 stał się pierwszym helikopterem na świecie ocenionym przez władze lotnictwa cywilnego, odnosząc sukces cywilny i wojskowy.
Firma Textron kupiła Bella w 1960 r. Bell Aerospace składała się z trzech oddziałów Bell Aircraft Corporation, w tym z działu helikopterów, który stał się jedynym oddziałem nadal produkującym kompletne samoloty. Dywizja śmigłowców została przemianowana na Bell Helicopter Company i w ciągu kilku lat, po sukcesie UH-1 Huey podczas wojny w Wietnamie, stała się największą dywizją Textron. W styczniu 1976 roku Textron zmienił nazwę oddziału na Bell Helicopter Textron. 

</doc>
<doc id="510761" url="https://pl.wikipedia.org/wiki?curid=510761" title="2 Armia Wojska Polskiego">
2 Armia Wojska Polskiego

2 Armia Wojska Polskiego – utworzony 8 sierpnia 1944 związek operacyjny ludowego Wojska Polskiego.
Właściwe formowanie armii zaczęło się 20 sierpnia 1944. Dowódcą mianowano gen. dyw. Karola Świerczewskiego. W styczniu 1945 związek rozpoczął wykonywanie działań bojowych. Armia została rozwiązana 22 sierpnia 1945, a jej sztab wykorzystano do sformowania dowództwa Poznańskiego Okręgu Wojskowego.
W 1945 roku Rosjanie stanowili ponad 56% korpusu oficerskiego 2 Armii Wojska Polskiego.
Formowanie armii.
Według pierwotnego zamysłu Naczelnego Dowództwa WP armia, wraz z istniejącą już 1 Armią Wojska Polskiego i tworzoną równolegle 3 Armią Wojska Polskiego miały utworzyć Front Polski. Planowano, że armia zostanie sformowana do 15 września. Z powodu braku kadr, szczególnie oficerów, zamiaru tego nie udało się zrealizować. Sytuacja poprawiła się po zaprzestaniu formowania 3 Armii WP i przesunięciu jej personelu do jednostek 2 Armii. Pomimo tego na dzień 1 stycznia 1945 armia posiadała 59% stanu etatowego oficerów, 66% podoficerów i 98,5% szeregowców. Większość szeregowych żołnierzy pochodziła z poboru ogłoszonego przez Polski Komitet Wyzwolenia Narodowego 15 sierpnia 1944, z oddziałów Armii Ludowej, Armii Krajowej, Batalionów Chłopskich a także z polskich ochotników z Kresów Wschodnich, Litwy i ZSRR. Podoficerowie i oficerowie rekrutowali się głównie z Armii Ludowej i Armii Czerwonej, gdyż w wyniku mobilizacji zgłosiło się niecałe 6 tys. przedwojennych oficerów zawodowych i rezerwy, z czego do służby nadawało się 4 tysiące. W tej sytuacji znaczną część kadry oficerskiej stanowili Rosjanie (często pochodzenia polskiego) – Polaków-oficerów było 53%, podoficerów 95%, szeregowych 96,5% (dane z 1 stycznia 1945). W wojskach technicznych (artyleria, broń pancerna, saperzy itp.) odsetek oficerów radzieckich był wyższy i sięgał 55%. Bolączką oddziałów było słabe wykształcenie i doświadczenie kadry dowódczej. W piechocie aż 31% oficerów nie przekraczało 25 roku życia, a blisko połowa z nich nie posiadała wykształcenia średniego. W przypadku podoficerów wykształcenie średnie lub wyższe posiadało 6%.
Od 15 września 1944 rozpoczęto program szkoleń pododdziałów, który zaplanowano na 1,5 miesiąca. W jego trakcie i po zakończeniu okazało się jednak, że ze względu na trudności organizacyjne, braki kadrowe i niski poziom wykształcenia żołnierzy szkolenie trzeba przedłużyć. Na początku stycznia, w ocenie Naczelnego Dowództwa większość jednostek armii osiągnęła przygotowanie do działań bojowych i od 7 stycznia część oddziałów rozpoczęła działania na froncie.
W trakcie formowania 2 Armia została rozlokowana na terenie Lubelszczyzny i Podlasia, jej sztab początkowo mieścił się w Lublinie, później w Lubartowie i w okolicach Radzynia Podlaskiego. Poszczególne oddziały były rozmieszczone w okolicach Trzebieszowa, Siedlisk, Mórd, Lubartowa, Zamościa, Międzyrzeca, Łukowa i Chełma. Ze względu na zniszczenia wojenne i słabą infrastrukturę tych terenów warunki zakwaterowania i aprowizacji były bardzo ciężkie, co ujemnie odbiło się na szkoleniach i przygotowaniu oddziałów do działań bojowych. Niechlubną kartę zapisał sąd wojskowy i prokuratura 2 Armii, które zajmowały się w tym okresie niszczeniem podziemia niepodległościowego. We wsi Kąkolewnica w tymczasowej siedzibie sztabu 2 Armii zamordowano do listopada 1945 roku 1500-1800 osób. Wyroki śmierci wykonywano metodą radziecką: ofiary miały ręce skrępowane drutem. Na Uroczysku Baran pochowano przynajmniej kilkuset przeciwników władzy ludowej.
Działania bojowe.
Od początku stycznia 1945 niektóre pododdziały armii (3 Dywizja Artylerii Przeciwlotniczej, batalion mostowy) prowadziły działania na rzecz 1 Frontu Białoruskiego. Zgodnie z rozkazem Naczelnego Dowództwa, od 28 stycznia 1945 rozpoczęto przegrupowanie głównych sił armii z rejonów formowania do okolic Kutna, Łodzi, Łasku i Piotrkowa Trybunalskiego. Większość sił osiągnęła rejon koncentracji około 5 lutego. Z powodu braku ciężarówek, paliwa, a także obuwia dla żołnierzy część sił i oddziałów tyłowych pozostała na wschodzie. Niektóre pododdziały pełniły służbę w oderwaniu od armii pełniąc m.in. role garnizonowe w Warszawie i Łodzi, czy biorąc udział w walkach o Poznań (2 batalion 35 pułku piechoty 7 DP).
21 lutego Naczelne Dowództwo WP nakazało przegrupować 2 AWP w rejon Piły, Krzyża i Czarnkowa z zamiarem przeciwdziałania ewentualnemu kontratakowi niemieckiemu na kierunku Pomorze-Poznań. Sukces operacji pomorskiej zlikwidował to zagrożenie a tym samym nieaktualne stało się zadanie armii. Tym niemniej ostatecznie 2 AWP w połowie marca ugrupowała się obronnie w rejonie Gorzów Wielkopolski – Barlinek – Pełczyce – Chłopowo – Klasztorne – Słonów jako odwód 1 Frontu Białoruskiego. Już 19 marca Naczelne Dowództwo Armii Czerwonej zdecydowało o włączeniu armii do 1 Frontu Ukraińskiego i przegrupowaniu w rejon Wrocławia. Przegrupowanie rozpoczęto 21 marca i do końca marca jednostki 2 AWP ugrupowały się obronnie, frontem na południe, na północ od Wrocławia w rejonie Brzeg Dolny – Trzebnica – Oleśnica. Zgodnie z pierwotnym zamiarem dowódcy Frontu, marsz. Iwana Koniewa siły polskie miały zapobiec ewentualnym próbom przedarcia się sił niemieckich z Wrocławia w kierunku Poznania, a częścią sił wziąć udział w walkach o miasto. W związku z przygotowaniami do operacji berlińskiej zrezygnowano jednak z tego zamiaru i dowódca Frontu postanowił użyć armii na kierunku Nysa Łużycka – Budziszyn. 4 kwietnia został wydany rozkaz zluzowania radzieckiej 13 Armii na odcinku Bukowina (na wysokości m. Trzebiel) – Dłużyna Dolna. Ostatecznie w nocy z 10 na 11 kwietnia 2 AWP zajęła pozycje obronne na Nysie Łużyckiej od Młotowa (na płd. od Łęknicy) do Bielawy Dolnej.
Operacja łużycka.
Fragmentem operacji berlińskiej była tzw. operacja łużycka, w której udział miała wziąć 2 AWP.
8 kwietnia dowódca 1 Frontu Ukraińskiego marsz. Iwan Koniew w swojej dyrektywie nakazał 2 Armii WP wzmocnionej 1 Korpusem Pancernym, 2 Dywizją Artylerii i 14 BA, 98 pułkiem moździerzy Gwardii, trzema batalionami saperów, batalionem chemicznym i kompanią wykrywania min – sforsować Nysę na odcinku Rothenburg, folwark Wysokie oraz nacierać w kierunku Nieski, Welka, Drezno.
Zgodnie z planem dowódcy 1 Frontu Ukraińskiego, armia miała działać w ramach ugrupowania wiążącego (2 AWP i część 52 Armii), którego zadaniem było przełamanie obrony niemieckiej na Nysie Łużyckiej i natarcie na Drezno i Budziszyn oraz ochrona głównych sił Frontu od strony Czechosłowacji. Planowano, że trzeciego dnia operacji zgrupowanie to dokona wyłomu o głębokości 45–60 km i dotrze do rejonu Buchwalde, Königswartha, Budziszyn, a w dalszych działaniach osiągnie Drezno, na które od północy miał nacierać prawoskrzydłowy sąsiad 2 AWP – radziecka 5 Armia Gwardii.
Dowódca 2 Armii WP podjął decyzję, że główne uderzenie wykonać na lewym skrzydle siłami wzmocnionych 8 i 9 Dywizji. Prawe skrzydło – 10 i 7 Dywizja miały prowadzić działania wiążące, a dopiero w miarę sukcesu zgrupowania uderzeniowego poszerzać front włamania. 1 Korpus Pancerny wprowadzić w wyłom w drugim dniu operacji. 5 DP stanowiła drugi rzut, a 5 pułk czołgów ciężkich i 2 /16 BPanc odwód. Artyleria miała wykonać 145-minutowe przygotowanie artyleryjskie, a następnie wał ogniowy przed piechotą, zaś wojska chemiczne zasłonę dymną na Nysie. W przeddzień natarcia planowano przeprowadzić rozpoznanie walką w pasie 9 i 8 Dywizji.
Podczas przygotowań do operacji nie rozpoznano właściwie sił przeciwnika, sądząc, że obrona niemiecka ma jedynie charakter kordonowy wzdłuż Nysy. W rzeczywistości w rejonie Budziszyna i Drezna oraz Zgorzelca ześrodkowane były niemieckie dywizje pancerne i inne jednostki, które mogły być wprowadzone do walki. Ponadto dalej na wschód w rejonie Jeleniej Góry znajdowały się kolejne oddziały, które mogły zostać przerzucone na kierunek budziszyński wobec biernej postawy głównych sił 52 Armii radzieckiej.
Operację łużycką 2 Armii WP można podzielić na cztery etapy. W dniach 16-19 kwietnia przełamywano obronę wroga; w drugim etapie, 20-22 kwietnia prowadzono pościg; w trzecim, 23-27 nazywanym bitwą budziszyńską odpierano niemieckie przeciwuderzenia; w czwartym 28 kwietnia – 4 maja armia przeszła do obrony.
16 kwietnia armia przeszła do natarcia. Nieprzyjaciel stawił opór wzdłuż kolejnych linii obrony na Nysie, a następnie na rzekach Weißer Schöps i Schwarzer Schöps. Do głównych starć doszło w okolicach miejscowości Horka, Niska, Diehsa i Neusorge. Nie udało się uzyskać zakładanego tempa natarcia i dopiero trzeciego dnia operacji przełamano ostatnią linię obrony wzdłuż rzeki Schwarzer Schöps i wyjść jednostkami szybkimi nad Sprewę, a nawet uchwycić przyczółki na jej zachodnim brzegu. Armia przyjęła jednak niekorzystne ugrupowanie. Prawoskrzydłowa 10 DP, nadal znajdowała się na prawym brzegu Nysy, pomiędzy 7 DP walczącą o przełamanie ryglowej pozycji Rietschen-Steinbach i 5 DP nacierającą na zachód w kierunku Heideanger/Neudorf pojawiła się luka, a ponadto w wyniku braku koordynacji działań z lewym sąsiadem armii – radziecką 52 Armią – na zachód od Kodersdorfu pojawiła się około 20 km przerwa, w której nie było oddziałów radzieckich ani polskich. Sytuację tę wykorzystali Niemcy wprowadzając do akcji na tym odcinku 20 Dywizję Pancerną. Co gorsza, gen. Świerczewski zaangażował do natarcia praktycznie wszystkie siły armii i nie mógł na zagrożony odcinek przerzucić silnego odwodu. W tej sytuacji konieczne okazało się zawrócenie spod Budziszyna 1 Korpusu Pancernego oraz zatrzymanie natarcia 8 DP w kierunku zachodnim. 19 kwietnia 8 DP i 1 KPanc odpierały skutecznie ataki niemieckie, ponosząc jednak przy tym poważne straty. Decyzją dowódcy Frontu marsz. Koniewa, następnego dnia 2 AWP miała kontynuować natarcie na Budziszyn – Drezno, tak aby osiągnąć 21 kwietnia północne przedpola Drezna. Osłonę od południa miał zapewnić 48 Korpus Piechoty z 52 Armii Radzieckiej. Oddziały radzieckie przybyły jednak na zagrożony odcinek dopiero wieczorem 20 kwietnia co w efekcie związało 1 KPanc. w dwudniowych walkach obronnych. W centrum i na prawym skrzydle dopiero 20 kwietnia udało się osiągnąć zakładane tempo natarcia, po wycofaniu się oddziałów niemieckich z linii Nysy i pozycji ryglowej Rietschen-Steinbach. W tym samym dniu 10 DP ostatecznie przekroczyła Nysę i wraz z pozostałymi dywizjami przeszła do pościgu za wrogiem.
Brak koordynacji działań pomiędzy pododdziałami doprowadził do dalszego rozczłonkowania ugrupowania armii. Podczas gdy wieczorem 20 kwietnia czołowe 5 DP i 9 DP wraz z 3 BPanc. znajdowały się na linii Königswartha-Budziszyn to 10 DP była zaledwie 10 km na zachód od Nysy. Na prawym skrzydle powstała 40 km luka, na północ od której spłynęły niemieckie dywizje znad Nysy (615 Dywizja do zadań specjalnych i 545 Dywizja Grenadierów Ludowych oraz elementy Dywizji Grenadierów Pancernych „Brandenburg”). Skoncentrowały się one w rejonie Spreefurtu, położonego mniej więcej pośrodku luki w prawym skrzydle. Na lewym skrzydle, Niemcy nocą z 20 na 21 kwietnia dokonali przegrupowania w kierunku zachodnim z zamiarem obejścia pozycji obronnych radzieckiej 52 Armii.
W efekcie doszło do tzw. bitwy pod Budziszynem, zakończonej ciężkimi stratami armii. 9 Dywizja Piechoty została doszczętnie zniszczona, cała armia utraciła ponad 20% swojego stanu osobowego, ponad 20% artylerii i 60% pojazdów pancernych.
Operacja praska.
4 maja armia dostała rozkaz wzięcia udziału w operacji praskiej, na kierunku Wartha – Praga z zadaniem przejść do natarcia z rubieży Kamenz – Tauer w kierunku Pirny i we współdziałaniu z sąsiadami zniszczyć drezdeńsko-zgorzeleckie zgrupowanie nieprzyjaciela, opanować rubież Łaby i rozwinąć pościg w kierunku Pragi; słaniać od wschodu głównego uderzenia 1 Frontu Ukraińskiego z okolic Miśni na Pragę.
Przed frontem 2 Armii broniły się oddziały niemieckiej 4 APanc, a na głównym kierunku uderzenia: 269 DP. Górzysty teren w pasie działania kanalizował natarcie wzdłuż dróg. W nocy 7 maja nieprzyjaciel ubezpieczając się ariergardami rozpoczął wycofywanie się.
Armia ruszyła do natarcia bez przygotowania artyleryjskiego. W pierwszym rzucie posiadała 9, 5, 8 i 7 BP, wzmocnionymi artylerią i czołgami, a w drugim 10 DP. Główne uderzenie wykonała na swoim prawym skrzydle (9 i 5 DP).
W pasie natarcia 5 DP wprowadzony został 1 KPanc z zadaniem kontynuowania pościgu w kierunku Bischofswerda.
Pod koniec dnia 9 DP opanowała rubież Röderhäuser, Burkau, a 5 DP – Taschendorf, Spittwitz.
8 maja Niemcy bronili się w lasach na południe od Ulbersdorf, organizując obronę na wzgórzach.
2 BPanc obeszła rejon umocniony Polenz i osiągnęła Hohenstein. Dalsze natarcie prowadzone było przez silnie broniony wąwóz. Do godz. 24.00 opanowano przeprawy na Łabie.
5 DP osiągnęła rubież Hohenstein – Krumhermsdorf, a 8 DP, po opanowaniu Budziszyna, jako pierwsza wkroczyła na terytorium Czechosłwacji.
9 maja 2 AWP kontynuowała pościg w kierunku Krásná Lípa, Žandov, Mělník. W pierwszym rzucie nacierały 5, 8 i 7 DP, w drugim 9 i 10 DP. 1 KPanc przegrupowano na lewe skrzydło armii w pas natarcia 7 DP.
10 maja oddziały armii kontynuowały pościg, a 11 maja, w momencie zakończenia działań bojowych, osiągnęły: 5 DP – Rychnov, 7 DP – Liběchov, 8 DP – Úštěk, 9 DP – Chlum, 10 DP – Tuhaň. Działające na czele ugrupowania oddziały pancerne dotarły do Křešice i płn. przedmieść Pragi.
Natarcie armii prowadzone było z dużym rozmachem. Od 7 maja i do 10 maja jednostki armii posunęły się na ponad 100 kilometrów, osiągając rejon Mělníka, praktycznie nie ponosząc strat (niespełna 100 zabitych i 900 rannych).
Po wojnie.
Po zakończeniu działań wojennych armia została przegrupowana w rejon Wrocławia. 17 maja została wyłączona ze składu 1 Frontu Ukraińskiego i przeszła pod rozkazy Naczelnego Dowództwa WP. Od końca maja do rozwiązania związku w sierpniu 1945, dywizje piechoty armii skierowano do ochrony granicy zachodniej na Odrze i Nysie Łużyckiej.
Na podstawie rozkazu ND WP nr 0510/Oper., we wrześniu 1945 roku rozformowano dowództwo 2 Armii Wojska Polskiego.
Skład armii.
Organizacja armii była wzorowana na Armii Radzieckiej, jednak ze względu na dotkliwy brak kadry oficerskiej, 2 Armia nie posiadała pośredniego stopnia dowodzenia (korpusu) pomiędzy sztabem armii i jednostkami wchodzącymi w jej skład. Dowództwo armii było zorganizowane praktycznie w identyczny sposób jak dowództwo armii radzieckich i składało się z:
Dowództwo.
Ogółem, według etatu dowództwo armii liczyło: 14 generałów, 408 oficerów, 56 podoficerów i 64 szeregowców i pracowników cywilnych.
Związki taktyczne i oddziały.
Początkowo w skład 2 Armii wchodziły:
W październiku 1944 ze składu armii wyłączono 6 DP a na jej miejsce włączono 9 Dywizję Piechoty oraz włączono do armii:
przy czym brygada artylerii ciężkiej i brygada pancerna były włączone jedynie nominalnie, gdyż faktycznie ich formowanie nie zostało jeszcze ukończone i jednostki te nie przybyły na tereny rozmieszczenia armii.
20 lutego 1945 do armii dołączono 10 DP i 14 Samodzielną Brygadę Artylerii Przeciwpancernej, a 25 lutego dołączono faktycznie 16 Brygadę Pancerną i 28 samodzielny pułk artylerii pancernej. Pod koniec marca, dołączono jeszcze 1 Korpus Pancerny, a na początku kwietnia 2 Dywizję Artylerii.
Obsada personalna.
Dowódca armii:
Zastępca dowódcy armii ds. liniowych:
Zastępca dowódcy armii ds. polityczno-wychowawczych:
Szef sztabu armii:
Dowódca artylerii:
Dowódca wojsk pancernych i zmotoryzowanych:
Szef oddziału operacyjnego: płk Sergiusz Noss od 25 sierpnia 1944
Szef oddziału rozpoznawczego: płk Igor Krzyżanowski od 8 września 1944
Szef zarządu polityczno-wychowawczego: mjr Jan Górecki od 8 września 1944
Szef wojsk inżynieryjnych: płk inż. Jan Gaber
Szef oddziału łączności:
Kwatermistrz armii:
Szef oddziału chemicznego: ppłk Ludwik Prokopowicz
Szef oddziału kadr: płk Aleksander Spigłasow
Przewodniczący sądu wojskowego:płk Stefan Piekarski od 8 października 1944
Prokurator armii:

</doc>
<doc id="510764" url="https://pl.wikipedia.org/wiki?curid=510764" title="Ignatki-Osiedle">
Ignatki-Osiedle

Ignatki-Osiedle – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość należała administracyjnie do województwa białostockiego.
Dawne nazwy: Ignateczki, Ichnatki
Miejscowość jest siedzibą parafii św. Jana Pawła II. W strukturze kościoła rzymskokatolickiego parafia należy do metropolii białostockiej, archidiecezji białostockiej, dekanatu Białystok - Nowe Miasto.
Historia.
W dokumencie rozgraniczenia Horodnian z 1533 roku wspomniane jest gospodarstwo Ihnata Jakubielika, od którego powstała prawdopodobnie nazwa Ignatki. Obok Ihnatowej zagrody była usytuowana Ostra Górka, a na niej mogiłki. W sąsiedztwie siedziby dworskiej, na pagórku, do dzisiaj znajdują się groby rodziny Miciełowskich. To owa Ostra Górka.
Do końca XVIII wieku Ignatki należały do Horodnian. W 1704 Michał Horodziński, syn Samuela, i jego żona Katarzyna Siekierska, córka Wojciecha, sprzedali Ignatki. W drugiej poł. XVIII Ignatki posiadały kilku właścicieli. Część dóbr posiadali Orsetti, a później Ignatki ok. roku 1800 były własnością Ludwika Rabeckiego.
Po 1863 roku Ignatki były w rękach Rosjan.
W latach osiemdziesiątych XIX wieku właścicielką była Luba Reinhard, a przed 1894 Ignatki stały się własnością Miciełowskich. W końcu XIX wieku Miciełowscy przeprowadzili regulację rzeki, wykopali trzy stawy i nad rzeką Horodnianką wznieśli młyn wodny. Przebudowali kompozycję dworską. Mieciełowscy posiadali Ignatki do II wojny. W latach trzydziestych właścicielem wsi był Borys Miciełowski,aresztowany we wrześniu 1939 roku przez NKWD i prawdopodobnie zgładzony po wywiezieniu w głąb ZSRR.Spadkobiercy żyją do dziś w Polsce.
W latach 1939-1941 nowym użytkownikiem Ignatek było "Prisobnoje Chozjajstwo Wojennogo Wojentorga".
Po wojnie w Ignatkach był PGR, następnie Państwowe Gospodarstwo Ogrodnicze.

</doc>
<doc id="510766" url="https://pl.wikipedia.org/wiki?curid=510766" title="Podagrycznik pospolity">
Podagrycznik pospolity

Podagrycznik pospolity ("Aegopodium podagraria" L.) – gatunek rośliny należący do rodziny selerowatych. Nazwa polska pochodzi od tego, że dawniej leczono nim dnę moczanową, potocznie zwaną podagrą. Nazwy zwyczajowe: barszlica, ger, giersz, kozia stopa, srocyna, śnitka, krzemionka.
Rozmieszczenie geograficzne.
Rodzimy obszar jego występowania to Europa i Azja Zachodnia. Rozprzestrzenił się jednak i obecnie jako gatunek zawleczony występuje pospolicie na terenie USA i Kanady w Ameryce Północnej, w Azji poprzez obszary Rosji sięga po wyspy japońskie, zawleczony został także do Australii i Nowej Zelandii. W Polsce jest rośliną bardzo pospolitą. Status we florze Polski: gatunek rodzimy.
Szkodliwość i zwalczanie.
Podagrycznik jest trudnym do zwalczenia chwastem w cienistych ogrodach. Zachwaszcza zwłaszcza rośliny wieloletnie: truskawki, krzewy owocowe, ogrody warzywne i kwiatowe, parki, klomby. Rozplenia się szybko za pomocą kłączy i rozłogów. Plewienie jest mało skuteczne, gdyż kłącza są łamliwe i łatwo odrastają z nich nowe rośliny. Usuwanie go jest czasochłonne, wymaga dwukrotnego przekopania grządki (w odstępie 2 tygodni) i dokładnego wybrania wszystkich fragmentów kłączy.
Uprawa.
Podagrycznik pospolity może być uprawiany pod drzewami, jako roślina okrywowa. Uprawia się go też na rabatach, nie należy jednak sadzić go w ziemi w sąsiedztwie innych roślin ozdobnych, gdyż ze względu na swój ekspansywny wzrost łatwo zagłuszy je, a za pomocą kłączy szybko rozprzestrzenia się i wkrótce może zająć całą działkę. Z tego względu zaleca się uprawianie go na miejscach, gdzie nie zagraża innym roślinom (np. pod drzewami), uprawę w pojemnikach, a jeśli w ziemi to na odrębnych rabatach, lub odizolowanie go od innych roślin zakopanymi w glebie pasami izolującymi. Jest bardzo łatwy w uprawie, ale stosowanie go w roli rośliny okrywowej wymaga dużej rozwagi, łatwiej bowiem założyć jego uprawę, niż ją zlikwidować. Wymaga raczej wilgotnego podłoża, nie ma specjalnych wymagań co do gleby. Rozmnaża się łatwo poprzez podział i kłącza.

</doc>
<doc id="510767" url="https://pl.wikipedia.org/wiki?curid=510767" title="Teodor Picado Michalski">
Teodor Picado Michalski



</doc>
<doc id="510770" url="https://pl.wikipedia.org/wiki?curid=510770" title="Aegopodium podagraria">
Aegopodium podagraria



</doc>
<doc id="510772" url="https://pl.wikipedia.org/wiki?curid=510772" title="Port lotniczy Budapeszt im. Ferenca Liszta">
Port lotniczy Budapeszt im. Ferenca Liszta

Port lotniczy Budapeszt im. Ferenca Liszta – największy międzynarodowy port lotniczy Węgier, znajduje się 16 km na południowy wschód od centrum Budapesztu. Oferuje loty po całej Europie, do Azji, Bliskiego Wschodu i Północnej Ameryki.
Od 2011 roku patronem portu jest Ferenc Liszt.

</doc>
<doc id="510773" url="https://pl.wikipedia.org/wiki?curid=510773" title="Azmi Biszara">
Azmi Biszara

Azmi Biszara (arab. عزمي بشارة, hebr. עזמי באשרה, ur. 22 czerwca 1956) – izraelski polityk, będący Palestyńczykiem, członek Knesetu. Urodził się w Nazarecie, gdzie mieszka do dziś. Urodził się w palestyńskiej rodzinie chrześcijańskiej, ale opowiada się za świeckim światopoglądem.
Był pierwszym izraelskim Arabem ubiegającym się o stanowisko premiera. Jego osoba jest kontrowersyjna w Izraelu, z powodu propagowania przez niego idei, iż kraj ten należy zmienić w „państwo wszystkich jego obywateli”. Krytykuje również tożsamość Izraela jako państwa żydowskiego i ideologię syjonizmu.
Biszara jest członkiem Knesetu od 1996 roku, jest także członkiem założycielem ugrupowania Balad, reprezentującego izraelskich Arabów opowiadających się za demokracją liberalną. Balad i Biszara twierdzą, iż równość obywateli w państwie opiera się na oddzieleniu go od religii. Postulują także transformację Izraela z kraju żydowskiego w państwo dwunarodowe oraz utworzenie państwa palestyńskiego na Zachodnim Brzegu Jordanu.
Biszara, jako arabski intelektualista, publikował swoje prace w języku arabskim, angielskim, niemieckim i hebrajskim, na temt demokracji, społeczeństwa obywatelskiego, prawach mniejszości narodowych w Izraelu, islamu i demokracji, problemów Palestyńczyków w Izraelu i poza nim.
Na początku 2002 roku izraelski Sąd Najwyższy oddalił pięć pozwów przeciwko Bisharze, wniesionych przez prokuratora generalnego i skrajnie prawicowe partie. Miały one na celu pozbawienia Bisharę i Balad prawa kandydowania w wyborach. Biszara jednak wystartował i trzeci raz wszedł do Knesetu. W 2007 r. opuścił Izrael obawiając się aresztowania przez Szin Bet pod zarzutem zdrady państwa i szpiegostwa na rzecz Hezbollahu.

</doc>
<doc id="510786" url="https://pl.wikipedia.org/wiki?curid=510786" title="Degrassi">
Degrassi



</doc>
<doc id="510787" url="https://pl.wikipedia.org/wiki?curid=510787" title="ORP Komendant Piłsudski">
ORP Komendant Piłsudski

ORP „Komendant Piłsudski” – polska kanonierka z okresu międzywojennego, należąca do typu "Wodoriez". Zbudowana w Finlandii na zamówienie rosyjskiej carskiej marynarki wojennej, w której miała służyć w charakterze dozorowca. Przejęta przez Finów w 1917 roku i odsprzedana w 1920 roku polskiej Marynarce Wojennej. Wraz z bliźniaczym ORP „Generał Haller” służył głównie do szkolenia, a przez większość służby administracyjnie przynależał do Dywizjonu Minowców. Wziął udział w kampanii wrześniowej, prawdopodobnie samozatopiony w porcie w Helu. Wyremontowany przez Niemców, służył w Kriegsmarine do września 1943 roku. Zatopiony w wyniku nalotu bombowego w porcie w Nantes.
Zamówienie i budowa.
Wkrótce po wybuchu I wojny światowej okazało się, że w carskiej Flocie Bałtyckiej brakuje małych jednostek eskortowych, a angażowanie do tego typu zadań jednostek bojowych powodowało wzrost kosztów eksploatacyjnych. W związku z tym w 1916 roku w należących wówczas do Cesarstwa Rosyjskiego fińskich stoczniach zamówionych zostało 12 jednostek. Okręty budowano w trzech grupach w trzech stoczniach. Zamówienie na sześć okrętów klasyfikowanych jako dozorowce ("storożewoje sudno") typu przyjętego w literaturze jako "Wodoriez", od planowanej nazwy pierwszego okrętu, otrzymała stocznia Ab Crichton w Åbo.
Budowę okrętu, który w carskiej marynarce miał otrzymać nazwę „Łun′” (ros. – błotniak stawowy), rozpoczęto 24 stycznia 1917 roku (numer zamówienia 2091, numer stoczniowy 648). Wodowanie jednostki odbyło się w 1917 lub 1918 roku, a ukończono ją w 1919 roku. W wyniku rewolucji październikowej i uzyskania przez Finlandię niepodległości nieukończony okręt przejął zarząd stoczni. Jednostka nie została włączona w skład fińskiej marynarki wojennej, lecz wystawiona na sprzedaż. Spotykane są informacje w publikacjach, że „Komendant Piłsudski” otrzymał w międzyczasie fińską nazwę „Turunmaa” (względnie według innych publikacji „Karjala”), lecz nazwy „Turunmaa” i „Karjala” otrzymały bliźniacze kanonierki wcielone do marynarki fińskiej, o numerach stoczniowych 650 i 649.
Przejęcie okrętu przez PMW.
Nowo utworzona Polska Marynarka Wojenna borykała się z problemem braku okrętów. Kierownictwo Departamentu dla Spraw Morskich (DSM) na czele z kontradmirałem Kazimierzem Porębskim podjęło szereg inicjatyw (m.in. w Danii, Estonii i Finlandii), które miały na celu zakup jednostek bojowych. 29 marca 1920 roku mjr Aleksander Cwalina oraz kpt. mar. inż. Bolesław Białopiotrowicz udali się do Finlandii, gdzie 14 kwietnia 1920 roku spotkali się z dyrektorem stoczni Crichton. W wyniku zaawansowanych rozmów otrzymali propozycję zakupu dwóch „krążowników lekkiego typu” – jak były oferowane te okręty. Następnego dnia Białopiotrowicz wyjechał do Åbo w celu obejrzenia okrętów oraz uzyskania rysunków i oferty na ich zakup. Departament dla Spraw Morskich po otrzymaniu oferty 6 października wysłał do Finlandii kpt. mar. Mieczysława Bereśniewicza i ponownie kpt. Białopiotrowicza w celu zakupu obu okrętów. Dla pierwszego z nich, dawnego rosyjskiego „Łunia”, zaproponowano tymczasową nazwę „Kondor”, przez co w korespondencji i półoficjalnych dokumentach jednostki tego typu nazywano „kondorami”. Minister Spraw Wojskowych rozkazem z dnia 18 października 1920 roku oficjalnie zatwierdził dla okrętu nazwę „Komendant Piłsudski” dla upamiętnienia zasług Józefa Piłsudskiego. W związku z trwającą wojną polsko-bolszewicką oraz propagandą komunistyczną, a przez to radykalizacją nastrojów robotników, oficerowie DSM porozumieli się z przedstawicielami stoczni i ustalili, że okręt zostanie oficjalnie sprzedany niemieckiemu Towarzystwu z Gdańska jako statek handlowy. Miał on być pomalowany na biało, jak jednostka cywilna.
Oficjalnie umowę na zakup okrętu podpisano 23 października 1920 roku. Po przeprowadzeniu niezbędnych przeróbek w stoczni, m.in. zmiany rurociągu, przeróbki pompy tłokowej oraz przebudowy ładowni, okręt 3 listopada 1920 roku został przygotowany do odbioru. W tym dniu odbyła się pierwsza próba stoczniowa, która jednak nie przyniosła rezultatów z powodu awarii pompy powietrznej. Następnego dnia po usunięciu usterek przeprowadzono drugą, trwającą sześć godzin, próbę. Okręt osiągnął prędkość maksymalną 16 węzłów. Niewielkie roboty przeprowadzono również 25 i 26 listopada. Łącznie za okręt zapłacono 2 913 818 marek fińskich. W związku z tym, że okręt miał płynąć do Polski pod banderą handlową, 29 listopada został zarejestrowany w Helsingforsie przez wicekonsula RP. Kapitanem na rejs do Polski został fiński marynarz Arvid Resko. Następnego dnia, tj. 30 listopada, o godz. 20:00 „Komendant Piłsudski” wypłynął z fińską załogą do Gdańska, gdzie dotarł 3 grudnia o godzinie 08:00. Okręt został odebrany 5 grudnia przez komisję powołaną przez szefa DSM. Jednostka była pozbawiona uzbrojenia i części wyposażenia. Polską banderę wojenną uroczyście podniesiono na okręcie w środę 29 grudnia 1920 roku. Stał się on przez to pierwszym polskim okrętem bojowym na Bałtyku.
Opis konstrukcji.
Kadłub.
Przyjęta w projekcie wyporność okrętu wynosiła ok. 350 ton. W trakcie służby jednostka była kilkukrotnie przebudowywana i przezbrajana, przez co pogorszyły się jej właściwości morskie. Zainstalowanie trałów (wzrost masy o ok. 6 t), armat kal. 75 mm (ok. 3 t), powiększenie pomostu nawigacyjnego (ok. 1,2 t), ponadto ustawienie na platformie dalmierza, reflektora i kompasu (ok. 1 t) sprawiło, że łącznie wyporność jednostki wzrosła o ok. 11,2 t. W 1938 roku kontraktowa wyporność standardowa okrętu (bez uzbrojenia) wynosiła 352,1 t, zaś bez zapasów i załogi 343,6 t. Przy normalnym stanie zapasów było to już 396,1 t, natomiast wartość przy wyporności pełnej to 438,3 t. Długość całkowita kanonierki wynosiła 50,04 m, a długość między pionami 47 m. Szerokość okrętu wynosiła 6,92 m. Na próbach stateczności przeprowadzonych w dniu 29 października 1938 roku zanurzenie średnie, przy wyporności 400 t, wyniosło 2,87 m.
Napęd.
Kanonierka napędzana była dwoma kotłami wodnorurkowymi systemu Normand oraz dwiema tłokowymi maszynami parowymi potrójnego rozprężenia o łącznej mocy 1150 KM, które z kolei napędzały dwie śruby. Kontraktowa prędkość „Komendanta Piłsudskiego” była określana na 15 węzłów. Na próbach kanonierka osiągnęła jednak 15,6 w. W polskiej służbie maksymalna prędkość wynosiła 14,5 w., a ekonomiczna 10 w. Zasięg kanonierki przy prędkości ekonomicznej określono na 950 mil morskich, a przy maksymalnej prędkości 700 mil morskich. Na jednostkę można było załadować maksymalnie 64 t węgla oraz 22,2 t wody. Napięcie elektryczne w sieci elektrycznej wynosiło 110 woltów.
Uzbrojenie.
Zgodnie z założeniami projektowymi budowanego dla Rosji okrętu miał on być uzbrojony w dwie armaty kal. 75 mm L/50 Canet, jedno działko kal. 47 mm oraz 30 min. Jednostka po wcieleniu do Polskiej Marynarki Wojennej prawdopodobnie była uzbrojona we francuskie armaty Schneider kal. 75 mm wz. 97. Następnie okręt przezbrojono – bądź było to jego pierwsze uzbrojenie – w sześć działek morskich Hotchkiss wz. 85 kalibru 47 mm. Zostały one ustawione po jednym na dziobie i na rufie oraz po dwa na burtach. Dodatkowo zamontowano dwa ciężkie karabiny maszynowe Maxim wz. 08 kalibru 7,92 mm. Na rufie ustawiono również tory minowe na 30 min. W 1925 roku na rufie okrętu ustawiono zakupioną we Francji armatę kal. 100 mm Canet. Przeprowadzone testy wykazały, że armata była zbyt ciężka i w jej miejsce zamontowano lżejszą kal. 75 mm, taką samą ustawiono również na dziobie okrętu.
W 1928 roku „Komendant Piłsudski” był uzbrojony w dwie armaty kal. 75 mm, dwie kal. 47 mm oraz w dwa ckm. Z kolei w 1934 roku na pokładzie zamontowane były dwie armaty kal. 75 mm, jeden zdwojony nkm Hotchkiss wz. 30 kal. 13,2 mm oraz dwa ckm 7,92 mm Maxim wz. 08. Z takim uzbrojeniem kanonierka rozpoczęła działania wojenne, przy czym nie do końca wiadome jest, czy okręt był uzbrojony w nkm. W 1929 roku pojemność komór amunicyjnych dla armat kal. 75 mm została określona na 450 nabojów. W 1928 roku kanonierce przydzielono dodatkowo funkcje trałowe i zamontowano trały Ronarcha typu D.O. francuskiej produkcji, które w Polsce klasyfikowano jako trały ciężkie.
Wyposażenie, załoga i inne.
ORP „Komendant Piłsudski” w początkowym okresie służby został wyposażony w zakupioną w Finlandii radiostację iskrową 8-R emitującą falę gasnącą, wyprodukowaną przez niemieckie przedsiębiorstwo Telefunken. Następnie dodatkowo na okręcie zainstalowano radiostacje nadawczą RKM/O (3-R, R-4) i odbiorczą RKM/T (12-R, R-25). W lipcu 1930 roku Dowódca Floty wydał zarządzenie określające, że kanonierki będą nadawały na falach o długości 300 m. W 1937 roku kanonierka wyposażona była w wyprodukowane w Polsce radiostacje: nadawczą RKM/P, odbiorczą OU i krótkofalową nadawczo-odbiorczą Z-32. W 1928 roku określony został międzynarodowy sygnał wywoławczy dla radiostacji okrętowej – SPWA. 
Na początku lat dwudziestych kanonierkę wyposażono w motorówkę i łódź wiosłową (w celach ratunkowych i transportowych), jednak w 1926 roku na pokładzie znajdowały się dwie łodzie sześciowiosłowe. Takie wyposażenie zostało potwierdzone rozkazem Dowódcy Floty z 18 kwietnia 1930 roku. W 1924 na łodziach umieszczono znak okrętowy „KP”. 
Rosjanie w kontrakcie na budowę jednostki określili liczbę załogi okrętu na 48 osób. Etatowa załoga kanonierki w polskiej służbie wynosiła 47-57 marynarzy, w tym 3-4 oficerów. Znana jest wielkość załogi okrętu z 1928 roku, która liczyła 4 oficerów oraz 43 podoficerów i marynarzy. W czerwcu 1931 roku na okręcie zaokrętowanych było 63 członków załogi, natomiast w 1935 roku liczba ta wynosiła 57 osób, w tym 3 oficerów. 
W okresie od stycznia 1932 do 1 lipca 1937 roku okręt był oznaczony znakami szybkiej identyfikacji w postaci litery „P” na obydwu burtach oraz jednego czerwonego paska na kominie.
Przebieg służby.
W początkowym okresie służby kanonierka pełniła rolę okrętu reprezentacyjnego Floty. Prawdopodobnie aż do 1925 roku wykorzystywano ją również w charakterze okrętu salutacyjnego, kiedy to dokonano przezbrojenia i zdjęto służące do tego celu armaty kal. 47 mm. 29 grudnia 1920 roku pierwszym dowódcą okrętu mianowany został kmdr ppor. Karol Korytowski. W połowie marca kanonierka wypłynęła w pierwszy rejs zagraniczny, przewożąc delegatów polskiego rządu do Kłajpedy. Po powrocie na okręt przyjęto załogę dla bliźniaczej kanonierki i jednostka wypłynęła do Åbo. Następnie obie kanonierki zostały włączone w skład powołanej Grupy Kanonierek i wspólnie z minowcami typu "FM" utworzyły Dywizjon Ćwiczebny. W latach 1921 i 1922 na okręcie odbywali praktyki słuchacze I i II Tymczasowego Kursu Instruktorskiego dla oficerów Marynarki Wojennej. Pod koniec maja 1922 roku kanonierka popłynęła do Piławy, skąd przyholowała boję zerwaną przez sztorm. W październiku ORP „Komendant Piłsudski” wraz z bliźniaczym ORP „Generał Haller” złożyły pierwszą oficjalną wizytę polskich okrętów w Finlandii i Estonii. W kolejny rejs kanonierka wypłynęła 14 stycznia 1923 roku, przewożąc przedstawicieli polskiego sztabu generalnego i oficerów francuskich z Gdańska do Kłajpedy. Okręt 29 kwietnia 1923 roku wziął udział w uroczystym otwarciu tymczasowej przystani w Gdyni. Na jego pokład zaokrętował się prezydent RP Stanisław Wojciechowski, który dokonał przeglądu polskiej floty oraz uczestniczących w otwarciu angielskich, francuskich i estońskich jednostek. W tymże roku obie kanonierki złożyły wizytę w Ystad, na Bornholmie oraz w Kopenhadze, a w następnym roku odwiedziły Helsinki i Tallinn. W lipcu 1924 roku ORP „Komendant Piłsudski” popłynął do Helsinek z czterema polskimi delegatami na Międzynarodową Konferencję Geodezyjno-Astronomiczną. W czerwcu 1925 roku bliźniacze okręty odwiedziły Tallin i Lipawę. W tym samym roku zostały one (wraz z ORP „Nurek”) przeniesione do specjalnej grupy szkolnej. Na okrętach swoje praktyki odbywali słuchacze Oficerskiej Szkoły Marynarki Wojennej, przez co w okresie kampanii letnich jednostki te były wydzielane z dywizjonów bojowych. W tym okresie okręt został przezbrojony w armatę 100 mm Canet, którą ustawiono na rufie.
W 1926 roku kanonierka wspólnie z ORP „Generał Haller” wykonała szereg rejsów do państw nadbałtyckich, odwiedzając kolejno: Szwecję, Danię, Łotwę i Estonię. Rok później obie jednostki popłynęły do Kopenhagi. W drodze powrotnej okręty musiały schronić się przed sztormem w Rønne na Bornholmie, gdzie „Generał Haller” uderzył dziobem pomiędzy kamienne bloki mola, a druga kanonierka musiała udzielić mu pomocy. W 1928 roku dokonano na okręcie przebudowy rufowych komór amunicyjnych. W sierpniu ORP „Komendant Piłsudski” udał się wspólnie z ORP „Wilia” w pierwszą podróż poza Bałtyk i odwiedził Bergen. Następnie popłynął z wizytą do Rygi. Na jesieni zakotwiczył u burty ORP „Bałtyk” i służył jako wytwornica pary. W 1929 roku wspólnie z bliźniaczym okrętem odwiedził Łotwę i Estonię. W związku z nowym podziałem jednostek pływających floty ORP „Komendant Piłsudski” 1 kwietnia 1930 roku został włączony do Dywizjonu Minowców. W tym czasie sformułowane zostały zadania dla jednostki w przypadku zajęcia przez Polskę Gdańska. Zgodnie z nimi okręt miał wpłynąć na Wisłę i wspólnie z „Generałem Hallerem” oraz trałowcami wspierać działania piechoty oraz kawalerii. W maju załoga kanonierki podczas postoju w Tallinnie wzięła udział w gaszeniu pożaru tartaku.
Generalny remont na okręcie przeprowadzono w okresie od czerwca 1932 roku do września 1933 roku. W jego trakcie wymieniono kotły oraz zdjęto i wyremontowano nadbudówki. Po wycofaniu ze służby trałowców typu "FM", 27 września 1932 roku rozwiązano Dywizjon Minowców, zaś kanonierki czasowo przydzielono do Komendy Portu Wojennego w Gdyni. Ponowny remont okrętu, tym razem kapitalny, przeprowadzono w Warsztatach Portowych Marynarki Wojennej na Oksywiu w okresie od 30 kwietnia 1934 roku do 15 września 1935 roku. Z okrętu usunięto rufowy maszt oraz wymieniono drewniane pokłady. Okręt został włączony do reaktywowanego 20 stycznia 1936 roku Dywizjonu Minowców. Oprócz bliźniaczej jednostki w skład dywizjony weszły cztery nowoczesne jednostki typu "Jaskółka". W lipcu kanonierka udała się z wizytą do Marienhamn, Oulu i Hang, a w sierpniu obie kanonierki wraz z trałowcami złożyły wizytę w Visby oraz Karlshamn. ORP „Komendant Piłsudski” pełnił również rolę okrętu sygnalizacyjnego w Centrum Wyszkolenia Specjalistów Floty w okresie od 1 listopada 1937 roku do 1 marca 1938 roku. We wrześniu 1938 roku kanonierka wraz z trałowcami i ORP „Wilia” popłynęła na wschodni Bałtyk, docierając do redy Ozylii. Od stycznia 1932 roku do lipca 1937 roku okręt na obu burtach nosił znak szybkiej identyfikacji w postaci białej litery „P”.
Udział w wojnie obronnej i dalsza służba.
Przed wybuchem wojny, tj. 24 sierpnia 1939 roku, „Komendant Piłsudski” został włączony do Dywizjonu Minowców, a dowódcą mianowano kpt. mar. Mieczysława Jacynicza. Następnie z dniem 1 września okręt podporządkowano Morskiej Obronie Wybrzeża. W chwili wybuchu II wojny światowej okręt znajdował się w porcie wojennym na Oksywiu. Kanonierka wzięła udział w początkowej fazie obrony Wybrzeża odpierając niemiecki nalot na port. W jego wyniku zniszczeniu uległ przewód parowy maszynki sterowej. Po południu okręt wyszedł w morze wraz z głównymi siłami polskiej floty zmierzającymi w kierunku Helu (stawiacz min ORP „Gryf”, niszczyciel ORP „Wicher”, sześć trałowców i kanonierka ORP „Generał Haller”) w celu osłony operacji minowania "Rurka". Na wodach Zatoki Puckiej polskie okręty zostały zaatakowane przez niemieckie bombowce nurkujące i kanonierka uczestniczyła w odpieraniu ich ataków. Następnie resztę dnia patrolowała rejon Hel – Mechelinki.
W nocy z 1 na 2 września obie kanonierki znajdowały się na morzu w rejonie Babich Dołów. Po północy przeszedł obok nich ORP „Smok” i omijając „Hallera” wszedł na mieliznę, z której ściągnął go „Piłsudski”. Następnego dnia na rozkaz dowództwa Morskiej Obrony Wybrzeża obie kanonierki miały udać się na Hel; wypłynęły ok. godz. 16:00. W niedalekiej odległości od portu załoga kanonierki dostrzegła peryskop. Okazało się jednak, że był to ORP „Ryś”, którego dowódca po wynurzeniu prosił o ustalenie miejsca pobrania paliwa. Na Hel okręt dotarł o godz. 18:00. Tam ze względu na małą prędkość kanonierki i jej niewielką wartość bojową okręt unieruchomiono, wygaszając kotły. Następnego dnia zdjęto uzbrojenie i ustawiono je na pozycjach lądowych, a załoga zeszła na ląd, wzmacniając oddział przeciwdesantowy. 3 września ok. godz. 16:00 okręt przetrwał nalot niemieckich samolotów z 3. eskadry wielozadaniowej z 706. dywizjonu lotnictwa przybrzeżnego. W czasie działań wojennych okręt wykorzystano jako areszt dla zbuntowanych żołnierzy 13. kompanii przeciwdesantowej. W związku z rozpoczęciem rozmów kapitulacyjnych, 1 października 1939 roku ORP „Komendant Piłsudski” prawdopodobnie został zatopiony przez własną załogę w porcie na Helu.
Po zajęciu portu przez Niemców okręt wydobyto, a następnie wyremontowano. W grudniu 1939 roku wcielono go pod nazwą „Heisternest” jako jednostkę doświadczalną do Kriegsmarine. Od maja 1942 roku przydzielony do Sperrversuchskommando (urząd techniczny zajmujący się projektowaniem, budową min oraz ich zwalczaniem) stacjonował w Danii w Aalborgu, a od lipca w Kolonii. Przemianowany został na M 3109 i w 1943 roku stacjonował we Francji, gdzie 16 września 1943 roku w porcie Nantes został zatopiony wraz z dokiem przez bomby lotnicze. Jednostkę podniesiono z dna 9 lutego 1944 roku, jednak nie przeprowadzono remontu. Dalsze losy okrętu nie są znane.

</doc>
<doc id="510788" url="https://pl.wikipedia.org/wiki?curid=510788" title="Jezioro Modrzewiowe">
Jezioro Modrzewiowe

Jezioro Modrzewiowe – niewielkie jezioro położone w południowej części Olsztyna na terenie osiedla Kortowo w sąsiedztwie kościoła św. Franciszka z Asyżu. Jezioro zajmuje powierzchnię ok. 0,25 ha i jest najmniejszym jeziorem w Olsztynie.

</doc>
<doc id="510789" url="https://pl.wikipedia.org/wiki?curid=510789" title="Akcja strun">
Akcja strun

Akcja strun – wysokość, jaka dzieli strunę od gryfu, zależna od budowy samego instrumentu i ustawień mostka, jak i gryfu. Znalezienie „złotego środka” między niską a wysoką akcją pozwala na uniknięcie fret noise’u (zbyt niska akcja), jak i potrzeby bardzo „siłowej” gry (akcja zbyt wysoka).

</doc>
<doc id="510790" url="https://pl.wikipedia.org/wiki?curid=510790" title="Pereczyn">
Pereczyn

Pereczyn (ukr. Перечин, węg. "Perecseny", słow. "Perečany", czes. "Perečín") – miasto na Ukrainie, w obwodzie zakarpackim, u ujścia rzeczki Turia do rzeki Uż, siedziba rejonu pereczyńskiego.
Leży między masywem Poprzecznego a pasmem Makowicy w Bieszczadach Wschodnich. Ośrodek lokalnego przemysłu drzewnego i spożywczego. Przez Pereczyn przebiegają droga regionalna H13 i linia kolejowa z Użhorodu do Sambora przez Przełęcz Użocką.
Historia.
Pereczyn został założony w XIV wieku. Pierwsza pisemna wzmianka o mieście pochodzi z 1427. Leżał w komitacie Ung.
W 1910 liczył 2,5 tys. mieszkańców, z czego 1,4 tys. Rusinów, 0,6 tys. Węgrów i 0,2 tys. Niemców.
Od 7 listopada 1946 roku zaczęto wydawać gazetę.
W 1989 liczyło 7200 mieszkańców.
Prawa miejskie Pereczyn otrzymał w 2004.
W 2013 liczyło 6716 mieszkańców.

</doc>
<doc id="510791" url="https://pl.wikipedia.org/wiki?curid=510791" title="Fiat G.50">
Fiat G.50

Fiat G.50 Freccia (pol. "Strzała") – włoski samolot myśliwski z lat 30. XX w., wyprodukowany przez koncern Fiata.
Historia.
Prace nad samolotem G.50 rozpoczęły się w 1935 r. Prototyp wystartował w swój pierwszy lot 26 lutego 1937 r. na lotnisku w Marina di Pisa pilotowany przez Giovanniego de Briganti. 
Fiat G.50 był pierwszym włoskim jednopłatem z wciąganym podwoziem. Był on co prawda bardzo zwrotny, jednak zbyt mała moc silnika nie pozwalała na wykorzystanie wszystkich zalet samolotu. Po rozpoczęciu wojny okazało się także, że samolot jest za słabo uzbrojony i z trudnością może nawiązać równorzędną walkę z lepiej uzbrojonymi samolotami alianckimi, takimi jak np. Hawker Hurricane. W dodatku podczas lotu nurkowego z prędkością ponad 500 km/h zdarzało się, że od skrzydeł lub kadłuba odrywały się pojedyncze części, co było przyczyną wypadków.
W sumie wyprodukowano 791 egzemplarzy samolotu, z czego 35 zostało wyeksportowanych do Finlandii. Wersją rozwojową samolotu był Fiat G.55, w którym dokonano pewnych zmian konstrukcyjnych i zastosowano silnik o większej mocy. Jedyny zachowany do dziś egzemplarz samolotu Fiat G.50bis jest aktualnie poddawany rekonstrukcji w Muzeum Lotnictwa w Belgradzie.
Użycie.
Samolot wszedł do służby w 1939 r., biorąc udział w hiszpańskiej wojnie domowej. Pewna liczba samolotów została wykorzystana w bitwie o Anglię, podczas której wyszły na jaw jego główne wady. Samolot był także wykorzystywany podczas walk w Afryce północnej i w śródziemnomorskim teatrze działań. Fiat G.50 był używany także przez włoskich pilotów po kapitulacji Włoch w 1943 r. do walki z wojskami niemieckimi.
Z największym sukcesem G.50 był wykorzystywany podczas wojny zimowej (1939–1940) oraz tzw. wojny kontynuacyjnej (1941–1944) między Finlandią i ZSRR. Samoloty, zamówione we Włoszech co prawda przybyły za późno do Finlandii, by wpłynąć znacząco na losy wojny zimowej, jednak piloci latający na tych maszynach w krótkim czasie odnieśli 13 zwycięstw powietrznych. W pierwszej fazie wojny kontynuacyjnej, tj. w 1941 r. stosunek zwycięstw był imponujący: jedna z fińskich eskadr, latająca na G.50 zaliczyła 52 zwycięstwa powietrzne tracąc przy tym zaledwie dwa samoloty.
Do najlepszych pilotów, latających na G.50 podczas wojen fińsko-sowieckich należeli Oiva Tuominen (23 zestrzelenia) i Olli Puhakka (11 zestrzeleń). W późniejszym czasie, po wprowadzeniu nowocześniejszych i szybszych myśliwców radzieckich, G.50 dysponował zbyt słabymi osiągami, by podejmować równorzędną walkę i w 1944 r. został wycofany ze służby liniowej.

</doc>
<doc id="510800" url="https://pl.wikipedia.org/wiki?curid=510800" title="Theodor Seistrup">
Theodor Seistrup

Jens Carl Theodor Seistrup (ur. 10 stycznia 1848 w Slagelse, zm. 28 sierpnia 1925 w Skælskør) był duńskim urzędowym katem. Jego oficjalny tytuł brzmiał "Królewski Kat Danii" (duń. "Kongeriget Danmarks Skarpretter"). 
Seistrup nie był co prawda ostatnią osobą, która zajmowała to stanowisko, ale był tym, który wykonał ostatni wyrok śmierci w tym kraju.
Wykonał trzy wyroki śmierci, wszystkie przez ścięcie toporem. Lista skazańców wyglądała następująco:

</doc>
<doc id="510801" url="https://pl.wikipedia.org/wiki?curid=510801" title="Gryf (chordofony)">
Gryf (chordofony)

Gryf ("szyjka", "plamka") – drewniany element występujący w większości instrumentów strunowych (m.in. w skrzypcach, w gitarze) nad którym rozpięte są struny. 
Wierzchnia część nazywana jest podstrunnicą. Najbardziej wysunięta część gryfu, gdzie znajdują się stroiki (inaczej klucze, maszynki, kołki), które służą do regulacji naciągu strun, nazywa się "główką" (lub "głową").
Budowa gryfu.
Gryf ma zazwyczaj przekrój D lub C-kształtny. W przypadku instrumentów, w których siła naciągu strun jest duża (np, gitara akustyczna czy elektryczna) przez gryf jest poprowadzony pręt napinający (tzw. napinacz - "truss rod"). Napinacz wraz z twardym drewnem, z którego gryf się wykonuje (jesion, mahoń) zabezpiecza go przed nadmiernym wygięciem i utrzymuje go w odpowiedniej krzywiźnie.

</doc>
<doc id="510803" url="https://pl.wikipedia.org/wiki?curid=510803" title="Bell 206">
Bell 206

Bell 206 (Bell JetRanger) – jeden z najpopularniejszych śmigłowców na świecie. Zaprojektowany na potrzeby armii amerykańskiej przez Bell Helicopter Textron (został później po części zastąpiony przez OH-58 Kiowa) w 1960 roku. Na cywilny rynek wyszedł w 1967 pod nazwą JetRanger. Używa go United States Navy, policja i osoby prywatne. Występuje w wielu wersjach m.in. „latającej limuzyny” i karetki pogotowia.
Historia.
Bell 206 to rodzina dwułopatowych, jedno- i dwusilnikowych śmigłowców, produkowanych przez Bell Helicopter w fabryce Mirabel w Quebec. Pierwotnie opracowany jako Bell YOH-4 w ramach programu lekkich śmigłowców obserwacyjnych armii Stanów Zjednoczonych, nie został wybrany przez armię. Bell przeprojektował płatowiec i z powodzeniem wprowadził go na rynek jako pięciomiejscowy Bell 206A JetRanger. Nowy projekt został ostatecznie wybrany przez wojsko jako OH-58 Kiowa. Bell opracował również siedmiomiejscową wersję LongRanger, który później był oferowany jako maszyna dwusilnikowa pod nazwą TwinRanger, podczas gdy Tridair Helicopters oferuje podobną konwersję LongRangera o nazwie Gemini ST. Przypisane przez ICAO oznaczenie modelu „B06” jest używane w planach lotów dla JetRanger i LongRanger, a oznaczenie „B06T” jest używane dla dwusilnikowych TwinRangerów. Powstało łącznie wiele wersji śmigłowca Bell 206, zarówno na rynek cywilny, jak i wojskowy oraz kilka wersji rozwojowych.
Wersje.
Cywilne:
Wojskowe:

</doc>
<doc id="510806" url="https://pl.wikipedia.org/wiki?curid=510806" title="Mummel">
Mummel

Mummel (lub Mumel) – niewielkie jezioro (ok. 0,3 ha), położone w północnej części Olsztyna w Jakubowie (osiedle Wojska Polskiego) w sąsiedztwie Stadionu Leśnego. Na jeziorze znajduje się wyspa o powierzchni ok. 60 m².

</doc>
<doc id="510807" url="https://pl.wikipedia.org/wiki?curid=510807" title="Galia Cisalpińska">
Galia Cisalpińska



</doc>
<doc id="510808" url="https://pl.wikipedia.org/wiki?curid=510808" title="Cmentarz Osobowicki">
Cmentarz Osobowicki

Cmentarz Osobowicki – cmentarz komunalny, założony w 1867, kilkakrotnie powiększany, obecnie największy cmentarz Wrocławia o pow. 52 ha. Znajduje się przy ul. Osobowickiej 47–59 (niem. "Oswitzerstraße" lub "Oswitzer Weg").
Historia.
Cmentarz powstał na terenie – niegdyś zaliczanym do wsi "Rosenthal" (Różanka) – dawnych pól i miejskich pastwisk, zwanych prawdopodobnie od nazwiska byłego właściciela tych gruntów "Polinke Acker" – Polankowe Pola. Grunty te przyłączono do miasta już w 1808, podczas gdy resztę Różanki dopiero 120 lat później. Ówczesna dziewiętnastowieczna lokalizacja cmentarza wybrana została m.in. ze względu na dość wygodny dojazd/dojście z miasta istniejącym tutaj mostem Groszowym ("Gröschelbrücke", 30 lat później zastąpionym dzisiejszym mostem Osobowickim, zlokalizowanym w nowym miejscu, około 700 metrów na wschód, znacznie dalej od cmentarza), a z drugiej strony ze względu na położenie poza miastem w okolicy, która w tamtych czasach nie była planowana pod zabudowę lub uprawy. W latach 1920–1921 w zachodniej części cmentarza wybudowano kaplicę cmentarną zaprojektowaną przez Maksa Berga. 
Pochówki sprzed 1945.
Na cmentarzu znajduje się ok. 40 grobów sprzed 1945, w tym najstarszy jest grób ze stellą z 1879 szachisty Adolfa Anderssena. Zachował się także nagrobek z postacią kobiecą z 1895.
Na polu „D” jest kwatera żołnierzy poległych w latach 1914–1918, z żeliwnymi krzyżami szeregowców i podoficerów oraz kamiennymi oficerów, w centrum trzy wysokie drewniane krzyże ustawione w 1993.
Kolejne kwatery poległych w I wojnie światowej znajdują się przed kaplicą na polach 86 i 87 mają po jednym krzyżu. Przed samą kaplicą znajduje się symboliczny pomnik w postaci trzech kamiennych sylwetek z każdej strony, wystawiony w 1992.
Pochówki i pomniki zaistniałe po 1945.
Po prawej stronie głównej alei, prowadzącej do kaplicy pogrzebowej 1921, stoi symboliczny krzyż katyński – pomnik pomordowanych na wschodzie Polaków.
Po zachodniej stronie alei na polach 24 i 42 znajduje się kwatera zasłużonych, na której spoczywają profesorowie, politycy, artyści, oficerowie. Znajduje się tutaj też granitowy pomnik Żołnierzy KBW z 1965, a nieco dalej na północy piaskowcowy obelisk Funkcjonariuszy MO oraz Policji, z wmurowanymi tablicami upamiętniającymi także policjantów sprzed II wojny światowej.
Po wschodniej stronie alei, na polu 41, mieszczą się okazałe kaplice grobowe Romów z rodziny Łakatoszów. Po lewej stronie stoi symboliczny drewniany krzyż cmentarny z dużą drewnianą figurą Chrystusa.
Na polu 79 na północny wschód od kaplicy znajduje się kolejna kwatera zasłużonych, kamienny pomnik z napisem: "Zasłużonym w 40 rocznicę powrotu Ziem Zachodnich i Północnych do Macierzy. Społeczeństwo Wrocławia 1985".
Na polu 119 na północny wschód od kaplicy jest kwatera kombatantów z pomnikiem w kształcie Krzyża Walecznych, między trzema kamiennymi kolumnami i napisami na tablicach: "Trzy kolumny symbolizują: Siły zbrojne, Ruch Oporu, Martyrologię obozów koncentracyjnych. Wybudowane w czynie społecznym przez członków koła ZBoWiD Kleczków. Wrocław Psie Pole w latach 1978–1989".
Obok na polu 120 znajduje się kwatera bezimiennych ofiar stalinizmu, mieszcząca groby pomordowanych w więzieniach i straconych żołnierzy podziemia niepodległościowego oraz żołnierzy Polskich Sił Zbrojnych na Zachodzie. Dalszy ciąg tych kwater znajduje się na polu 81a, gdzie na skraju ustawiono niewielki symboliczny krzyż. Tutaj zwraca uwagę pomnik pilota Wiktora Komorowskiego zamęczonego w 1952, zrehabilitowanego w 1989 i jego synów Jerzego i Bogdana straconych w 1954, zrehabilitowanych w 1992. Znaleziono ślady ok. 350 grobów. Około 500 pozostałych grobów znajdowało się prawdopodobnie w dawnych kwaterach 77, 91 i 102, przekazanych do pochówków. Dlatego planuje się ekshumacje w kwaterach 77, 91, 102, 91a i 92. Wśród pochowanych byli także Niemcy, w tym zbrodniarze wojenni.
Pole „M” na północny zachód od kaplicy to kwatera muzułmanów, w której nagrobki oznaczone są symbolem półksiężyca.
W kwaterze 2, przy bramie środkowej, jest fragment starego muru zewnętrznego, na którym zachowały się pozostałości pomników nagrobnych z początku XX w., obecnie w większości ponownie wykorzystanych. Naprzeciw tych grobowców rośnie około 100-letni platan klonolistny o obwodzie około 360 cm wysokości około 28 m.

</doc>
<doc id="510809" url="https://pl.wikipedia.org/wiki?curid=510809" title="Galia Cisalpina">
Galia Cisalpina



</doc>
<doc id="510810" url="https://pl.wikipedia.org/wiki?curid=510810" title="Galia Transalpina">
Galia Transalpina



</doc>
<doc id="510811" url="https://pl.wikipedia.org/wiki?curid=510811" title="Theo Walcott">
Theo Walcott

Theo James Walcott (ur. 16 marca 1989 w Londynie) – angielski piłkarz występujący na pozycji pomocnika w angielskim klubie Southampton F.C., do którego jest wypożyczony z Evertonu oraz w reprezentacji Anglii.
Kariera klubowa.
Początki kariery.
Theo Walcott dorastał w małej wiosce Compton niedaleko Newbury. Kiedy przebywał u szkolnego przyjaciela Adama Walkersa, zaoferował mu on grę w jego własnym zespole Steventon. Następnie wstąpił do lokalnej drużyny AFC Newbury. Swój pierwszy bardzo ważny mecz rozegrał w 2000 roku w rozgrywkach Peter Houseman League Cup. AFC Newbury do lat 11 pokonało 4-2 Albion Grange. W jednym sezonie w Newbury Walcott zdobył ponad 100 goli. Dalszą karierę rozwijał w Swindon Town, a następnie w Southampton.
Southampton.
W sezonie 2004/05 grając w Southampton, wystąpił w finałowym spotkaniu FA Youth Cup przeciwko Ipswich Town. Mając 15 lat i 175 dni był najmłodszym graczem występującym w rezerwach Southampton, grając w spotkaniu przeciwko Watford we wrześniu 2004 roku. Sezon 2005/06 także może zaliczyć do udanych. Stał się najmłodszym graczem występującym w pierwszym składzie Southampton.
Zadebiutował mając 16 lat i 143 dni w spotkaniu przeciwko Wolves w Championship League Football. Już 18 października 2005 rozegrał pełne 90 minut w spotkaniu przeciwko Leeds United i zdobył swoją pierwszą bramkę. Cztery dni później zagrał po raz pierwszy całe spotkanie na własnym boisku przeciwko Stoke City, powtórnie trafiając do siatki rywala.
Arsenal.
Jego wyczyny wkrótce zauważyły brytyjskie media, które widziały w nim jednego z najbardziej obiecujących młodych talentów angielskiej piłki. Niedługo potem pojawiły się spekulacje na temat jego dalszej kariery. Łączony był z najlepszymi klubami angielskiej Premiership takimi jak Arsenal, Chelsea, Liverpool, Manchester United i Tottenham. Zainteresowane nim były także zagraniczne potęgi Real Madryt, Juventus F.C., A.C. Milan i FC Barcelona.
Ostatecznie Walcott podpisał kontrakt z Arsenalem 20 stycznia 2006 roku opiewający na 5 milionów funtów z możliwością wzrostu do 12 milionów funtów, gdy będzie się dobrze spisywał na tle klubu i rozgrywek narodowych. Był to najdroższy kontrakt 16-latka w historii brytyjskiej piłki nożnej. Walcott zadebiutował w zespole rezerw Arsenalu 7 lutego 2006 przeciwko Portsmouth. Mimo tego, że zdobył bramkę młodzi Kanonierzy przegrali 3-2. Po tym spotkaniu Theo znalazł się wśród 18 piłkarzy wybranych na mecz przeciwko Realowi Madryt w rozgrywkach Ligi Mistrzów, które rozegrane zostało 21 lutego na stadionie Bernabeu. W 17. urodziny, które obchodził 16 marca 2006, podpisał profesjonalny kontrakt z Arsenalem, który będzie trwał do lata 2008 z możliwością przedłużenia.
19 sierpnia 2006 zagrał pierwsze spotkanie w Premier League przeciwko Aston Villi. Na boisko wszedł w 73 minucie spotkania. W Lidze Mistrzów Theo zadebiutował w spotkaniu przeciwko Dinamo Zagrzeb, bijąc tym samym rekord Cesca Fàbregasa, stał się najmłodszym graczem Arsenalu biorącym udział w tych rozgrywkach. W tym spotkaniu zaliczył także swój pierwszy żółty kartonik po strzale na bramkę po odgwizdaniu spalonego przez sędziego, a także dwie asysty. Wyczyny Walcotta z Arsenalem i z zespołem Anglii, przyniosły mu wiele nominacji do nagród m.in. w BBC Young Sports Personality.
23 lutego 2008 roku strzelił swojego pierwszego gola w Premiership. Miało to miejsce podczas spotkania z Birmingham City, w 49. minucie. Na drugą bramkę Theo nie musiał długo czekać – strzelił ją 5 minut później, dając Arsenalowi prowadzenie 2:1. Ostatecznie Kanonierzy zremisowali to spotkanie 2:2.
W trakcie treningu przed listopadowym spotkaniem z reprezentacją Niemiec doznał kontuzji barku, która wykluczy go z gry na trzy miesiące.
W 2012 roku Anglik ustrzelił dwa hat-tricki. 20 października w meczu IV rundy Capital One Cup Walcott strzelił trzy bramki w meczu z Reading. Wyczyn powtórzył 29 grudnia strzelając hat-tricka w ligowym meczu z Newcastle.
18 stycznia 2013 roku Walcott przedłużył kontrakt z londyńskim klubem na 3,5 roku. Jego zarobki w Arsenalu, według umowy, mają oscylować przy kwocie 100 tys. tygodniowo. Anglik potwierdził swoją dobrą dyspozycję i trafność wyboru strzelając dwie bramki w dwóch następnych meczach ligowych z Chelsea i West Ham United.
17 stycznia 2018 roku Walcott przeszedł do Evertonu. Kwota odstępnego wyniosła 22 mln euro.
Kariera reprezentacyjna.
Walcott po raz pierwszy wystąpił w reprezentacji Anglii 25 maja 2006 roku przeciwko Białorusi. Na boisko wszedł w drugiej połowie spotkania. 30 maja 2006 roku zaliczył pełny występ przeciwko Węgrom na Old Trafford, mając 17 lat i 75 dni. Anglia wygrała mecz 3-1. Sven-Goran Eriksson 8 maja 2006 roku powołał Walcotta na Mistrzostwa Świata 2006. Piłkarz nie zagrał jednak na tym turnieju ani minuty. Eriksson stwierdził, że doświadczenie jakie Walcott zdobył trenując z drużyną narodową, pozwoli mu na dalsze sukcesy w przyszłości.
15 sierpnia 2006 roku Walcott stał się najmłodszym graczem, który zdobył bramkę w reprezentacji do lat 21. Dokonał tego w debiucie, podczas zremisowanego meczu z Mołdawią. W meczu kwalifikacyjnym do Mistrzostw Europy do lat 21 zdobył dwie bramki w spotkaniu przeciwko Niemcom.
10 września 2008 roku w wygranym 4:1 wyjazdowym meczu przeciwko Chorwacji Walcott zdobył 3 bramki. Mecz miał prestiżowe znaczenie ze względu na fakt wyeliminowania Anglików przez Chorwatów w eliminacjach Euro 2008.
Anglik został powołany do reprezentacji na turniej Euro 2012. W meczu ze Szwecją Walcott strzelił gola i zaliczył asystą do Welbecka.
Życie osobiste.
W czerwcu 2013 poślubił Melanie Slade. W kwietniu 2014 urodził im się syn Finley.
W 2010 wydał serię opowiadań dla dzieci opartych na własnych przeżyciach.

</doc>
<doc id="510815" url="https://pl.wikipedia.org/wiki?curid=510815" title="Robert Szczerbaniuk">
Robert Szczerbaniuk

Robert Szczerbaniuk (ur. 29 maja 1977 roku we Wrocławiu) – siatkarz, reprezentant Polski. Od sezonu 2017/2018 występuje w drużynie LKPS Borowno
Żonaty z Violettą, mają syna Nataniela i córkę Ninę.

</doc>
<doc id="510817" url="https://pl.wikipedia.org/wiki?curid=510817" title="Sami (zespół muzyczny)">
Sami (zespół muzyczny)

SAMI (Spontaniczny Atak Muzycznej Intuicji) – polski zespół pop-rockowy założony w 1997 r. w Katowicach przez Michała Laksę i Marka Sajnóga.
Debiut fonograficzny zespół zaliczył w 2000 r. albumem studyjnym zatytułowanym po prostu "Sami". Płytę promował singlami: „Lato 2000”, „Stokrotka to ja”, „Jest luz” i „Żółte żaglówki”. W 2001 r. został laureatem Superjedynki za debiut roku na Krajowym Festiwalu Piosenki Polskiej w Opolu.
Przez wszystkie lata skład grupy ulegał licznym zmianom. Niezmiennie od 1997 r. działa w niej jeden z jej założycieli, Michał Laksa. Do pierwotnego składu Samych należał Piotr Kupicha, późniejszy lider zespołu Feel. Część materiału muzycznego Samych, wypracowanego wspólnie z Kupichą w początkowej fazie działalności zespołu, trafiło zarówno na pierwszy, jak i na drugi album grupy Feel. Jeden z powstałych w wyniku tej kooperacji utworów, „Nasze słowa, nasze dni”, wykorzystany został w kampanii reklamowej Banku Millennium.
Historia.
Zespół stworzyła grupa przyjaciół z Katowic, którzy od lat grają razem pop-rocka. Za oficjalny debiut formacji uznaje się rok 2000, kiedy to wydała ona utwór „Lato 2000”, który trafił na playlisty rozgłośni radiowych w całej Polsce. Singiel już w pierwszym tygodniu od premiery pojawił się na 1. miejscu listy Airplay Chart, zostając wówczas drugim debiutantem w historii, który od razu trafił na szczyt listy. Jeszcze w 2000 muzycy wydali debiutancki album, zatytułowany po prostu "Sami", którego producentem był Paweł Berger, muzyk grający ówcześnie na instrumentach klawiszowych w zespole Dżem. Wydanie albumu poprzedziły premiery teledysków do utworów: „Lato 2000” i „Stokrotka to ja”, a druga z piosenek również trafiła na listę Airplay Chart, zajmując trzecie miejsce. Z pochodzącym z płyty utworem „Żółte żaglówki” w 2001 muzycy zwyciężyli w konkursie Premier na 38. KFPP w Opolu, gdzie zostali uhonorowani także Superjedynką za Debiut roku. Znaczącym współtwórcą osiągnięć debiutującej wówczas formacji był Radosław Samoszuk, profesjonalny menedżer muzyczny z ramienia pierwszego wydawcy Samych, firmy Box Music.
Na przełomie stycznia i lutego 2002 muzycy nagrali drugi album studyjny pt. "Dla reszty świata", który wydali 20 maja. W ramach bonusu umieścili na nim teledyski towarzyszące dwóm pierwszym singlom promującym krążek – „Za mało”, do którego słowa napisał Jacek Skubikowski, oraz „Oto jestem”, z którym zakwalifikowali się do konkursu Premier na 39. KFPP w Opolu. Gościnnie na wydawnictwie "Dla reszty świata" pojawił się Jan Skrzek, który w utworze „Nie odnajdziesz mnie” zagrał na harmonijce ustnej i zaśpiewał w chórkach. W 2003 popularność uzyskał nadawany w radiu utwór „Moje powietrze”, za którego produkcję odpowiadał Michał Grymuza.
W latach 2003—2005 muzycy zespołu brali udział w próbach i sesjach nagraniowych z udziałem nowych artystów. W tym okresie współpracowali m.in. z Sebastianem Riedlem, z którym nagrali utwór „Po spowiedzi”, umieszczony na albumie pt. "Diabli nadali" (2012) formacji Cree. W 2005 wydali teledysk do singla „Dystans”, w którym pop-rock połączony został z hip-hopem. W 2008 nagrali singiel „Znaczek”, z którym wystąpili w ramach "Sopot Hit Festiwal 2008" oraz w plebiscycie "Polski Hit Lata 2008". Tekst do piosenki napisał Dariusz Rzontkowski, polski aktor i scenarzysta, który stworzył dla zespołu również słowa do „Żółtych żaglówek”, „Wolontariusza” czy „Sernika”. Również w 2008 zespół wystąpił na KFPP w Opolu, wykonując podczas koncertu Superjedynki utwór „Lato 2000” wspólnie z Piotrem Kupichą i grupą Feel. W 2009 wydali singiel „Czasami tak”.
15 marca 2010 wydali trzeci album studyjny pt. "Ławka, koło, miłość i...", za którego produkcję odpowiadał Jarosław Kidawa. Album promowali singlem „Sernik”, który został wykorzystany w kampanii reklamowej Lotto. Totalizator Sportowy wyprodukował również spot reklamowy z motywem muzycznym pochodzącym z utworu „Lato 2010”, czyli nowej wersji „Lata 2000”. Wydawnictwo promowały ponadto single: „Znaczek”, „Wiem, że to źle” i „W cieniu twarzy”, a jako bonus track na albumie pojawił się numer „Zakręć mnie” w nowej wersji. W lipcu 2010 zespół wziął udział w Festiwalu Piosenki Rosyjskiej w Zielonej Górze, prezentując w konkursie własną wersję utworu „All About Us” z repertuaru t.A.T.u. W listopadzie tego samego roku za dotychczasowy dorobek muzyczny formacja otrzymała Famkę 2010, czyli nagrodę muzyczną Radia FaMa, a także uczciła 10-lecie działalności artystycznej koncertem „Rockowa orkiestra”, który odbył się w Miejskim Domu Kultury Szopienice-Giszowiec w Katowicach.
W 2011 w miejsce Magdaleny Szerner do zespołu powróciła Anita Maroszek. W 2012 Darłowskie Centrum Wolontariatu zorganizowało charytatywny projekt „Sami”, którego efektem był teledysk do piosenki „Wolontariusz” pochodzącej z płyty pt. "Dla reszty świata" Samych z 2002 Również w 2012 z zespołu odeszli: gitarzysta Piotr Radecki oraz wieloletni wokalista grupy, Norbert Śliwka, którego miejsce zajął Marcin Czyżewski. W 2014 współpracę z grupą zakończył perkusista Adrian Fuchs, z kolei do zespołu dołączyli: wokalista Damian Kulej, gitarzysta Andrzej Kowalski i perkusista Piotr Suchecki. W nowym składzie 1 marca 2015 Sami wydali singiel pt. „No gdzie się podział Rokendroll”. W serwisie YouTube opublikowali humorystyczne wideo do tego numeru. W wakacje 2015 wydali utwór „Koniec lata”. 24 lipca 2016 wystąpili podczas "Przebojowego Lata Radia ZET i Polsatu", wykonując utwór „Lato 2000”. 31 grudnia wystąpili podczas "Sylwestrowej Mocy Przebojów", koncertu organizowanego przez telewizję Polsat przy katowickim Spodku.
W drugiej połowie 2017 po raz kolejny zmienił się skład zespołu, do którego dołączyli: Łukasz Musiał i Kajetan Balcer. 20 lutego 2018 na antenie Radio Wawa premierowo wybrzmiał singiel „Ten pierwszy raz”. 1 marca tego samego roku Sami wydali do rzeczonego utworu teledysk, którego fabuła oparta była na "speed date'ingu", czyli tzw. szybkiej randce. Wideoklip w reżyserii Michała Jagiełły jeszcze przed premierą trafił na antenę ówcześnie najpopularniejszej muzycznej stacji telewizyjnej w Polsce, Eski TV. Piosenka grana była w przeszło 20 rozgłośniach radiowych w kraju i za granicą, w tym m.in. na antenie Radia Eska czy Rozgłośni Regionalnych Polskiego Radia. Na przełomie 2018 i 2019 miejsce Łukasza Musiała zajął Tomasz Pluta, a chwilę później do składu dołączyła Magdalena Sobczak, zostając trzecim wokalem zespołu. Wiosną 2019 w nowym składzie Sami wydali singiel „By na koniec dnia”, do którego powstał teledysk w reżyserii Radosława Beresia. Oprócz standardowego wideo utworowi towarzyszył też wideoklip z pełnym tłumaczeniem piosenki w polskim języku migowym. Tym samym Sami zostali pierwszym zespołem pop-rockowym w Polsce, który w pełni dostosował teledysk do potrzeb osób głuchych i niedosłyszących. W drugiej połowie roku do stałego (twórczego i koncertowego) składu formacji powróciła Magdalena Szerner, która śpiewała na ostatniej płycie Samych. Wokalistka koncertowała też z Samymi na trasie z okazji 10-lecia i wystąpiła na Festiwalu Piosenki Rosyjskiej w Zielonej Górze. Pojawiła się też w teledyskach do popularnych singli, takich jak: „Znaczek”, „Sernik” i „Lato 2010”.
W 2020 Sami mieli świętować 20 lat od debiutu i z tej okazji planowali koncerty z udziałem gości, jednak w związku z pandemią COVID-19 wszystkie plenerowe wydarzenia z udziałem zespołu zostały odwołane. Reprezentacja grupy, na czele z Kajetanem Balcerem, 23 kwietnia 2020 wydała jubileuszowy singiel autorstwa Michała Laksy i Bartosza Bialika – „Taki prosty”. Nagrano do niego wideoklip, który w symboliczny sposób nawiązuje do początków formacji i który jest pierwszym w historii serwisu YouTube teledyskiem fabularnym do polskiej ballady popowej w pełni dostępnym dla osób głuchych i niedosłyszących. Przekładem z języka polskiego na Polski Język Migowy zajęła się Joanna Huczyńska. Za realizację wideo ponownie odpowiadał Radosław Bereś. Tytułową rolę w klipie odegrał Tomasz Kapica, pierwszy perkusista Samych. W czasie pandemii zespół skupiał się głównie na pracy twórczej, a działalność koncertową zmuszony był ograniczyć do występów on-line na własnym kanale w serwisie YouTube. Po ponad 20 latach od debiutu Samych tworzą: ich założyciel – Michał Laksa (gitara basowa), duet wokalny – Kajetan Balcer i Magdalena Szerner, perkusista – Sylwester „Gilwa” Kuchta, gitarzyści – Michał Wala i Maciej Balcer, a także pianista – Szymon Łęczycki.

</doc>
<doc id="510820" url="https://pl.wikipedia.org/wiki?curid=510820" title="Krzysztof Stelmach">
Krzysztof Stelmach

Krzysztof Stelmach (ur. 11 listopada 1967 w Świebodzicach) – polski siatkarz, trener, olimpijczyk z Atlanty z 1996 roku.
Grę w siatkówkę rozpoczął w wieku 14 lat w klubie AKS Strzegom. Pierwsze sukcesy w seniorskiej siatkówce odnosił z AZS Częstochowa. W latach 1991–2005 występował w lidze włoskiej. Po powrocie do Polski przez dwa sezony grał w BOT Skrze Bełchatów.
Od 2008 do 2012 roku I trener ZAKSA Kędzierzyn-Koźle, z którą zdobył m.in. medale mistrzostw Polski: srebrny w 2011 i brązowy w 2012 roku, dwukrotnie zajmował 4. miejsce w PlusLidze. Asystent Daniela Castellaniego w reprezentacji Polski. Od maja 2013 do grudnia 2014
prowadził AZS Olsztyn, zajmując z nim 5. miejsce w PlusLidze. W sezonie 2015/16 był I trenerem BBTS-u Bielsko-Biała. W sezonie 2016/17 pełnił rolę asystenta Philippe Blaina w PGE Skrze Bełchatów. W sezonie 2017/18 prowadził AZS Częstochowa, zajmując z nim 1. miejsce na zapleczu ekstraklasy. Od sezonu 2018/19 jest trenerem Stali Nysa.
274-krotny reprezentant Polski w latach 1987–1997. Ma żonę Beatę i syna Janka. Młodszy brat Andrzej, również reprezentant kraju w siatkówce. Jego bratanek Kacper, także jest siatkarzem. 

</doc>
<doc id="510821" url="https://pl.wikipedia.org/wiki?curid=510821" title="Szkolny terror">
Szkolny terror

Szkolny terror – filmowy thriller produkcji amerykańskiej. Film jest oparty na faktach. 
Fabuła.
Opowiada o trzech przyjaciółkach: Stacey, Nikki i Vanessie. Stacey i Vanessa wszystko robią razem, zaś Nikki czuje się odtrącona i chce skłócić ze sobą dwie przyjaciółki. Niewinna plotka o Vanessie rozchodzi się momentalnie po całej szkole. Vanessa jest prześladowana przez koleżanki, Stacey z kolei nie próbuje nawet bronić przyjaciółki, odpycha ją. Nikki tryumfuje.
W końcu Vanessa nie wytrzymuje presji, zażywa całe opakowanie silnych środków nasennych i traci przytomność. W porę znajduje ją matka i zawozi dziewczynę do szpitala. Cudem uratowana, Vanessa powraca do szkoły, i nie przejmuje się już tym, co inni uczniowie o niej mówią. Stacey zaczyna znów z nią rozmawiać, lecz Vanessa nie potrafi już jej przebaczyć.

</doc>
<doc id="510822" url="https://pl.wikipedia.org/wiki?curid=510822" title="Götaplatsen">
Götaplatsen

Götaplatsen to reprezentacyjny plac miejski Göteborga, znajdujący się przy Kungsportsavenyn ("Aleja Bramy Królewskiej") - głównej alei miejskiej.
Plac w obecnej formie został otwarty w 1923, kiedy to w Göteborgu odbywała się międzynarodowa wystawa przemysłowa, co było też związane z 300. rocznicą założonego w 1621 roku miasta i wielkim jubileuszem.
Centralnym punktem miasta jest fontanna z Posejdonem Carla Millesa - jednym z głównych z symboli miasta. Götaplatsen jest swoistym centrum kulturalnym miasta i to właśnie na placu znajdują się główne instytucje miejskie: "Göteborgs Konserthus" (sala koncertowa, w której występuje Göteborska Orkiestra Symfoniczna), Muzeum Sztuki, "Stadsteatern" (Teatr Miejski) czy "Göteborgs stadsbibliotek" (Biblioteka Miejska).

</doc>
<doc id="510823" url="https://pl.wikipedia.org/wiki?curid=510823" title="A/m">
A/m



</doc>
<doc id="510824" url="https://pl.wikipedia.org/wiki?curid=510824" title="Wielkość wektorowa">
Wielkość wektorowa



</doc>
<doc id="510825" url="https://pl.wikipedia.org/wiki?curid=510825" title="Michał Chadała">
Michał Chadała

Michał Chadała (ur. 15 października 1977 w Świdniku) – polski siatkarz, grający na pozycji przyjmującego, siedmiokrotny mistrz Polski (1997, 1998, 2000, 2001, 2005, 2006, 2007), mistrz Europy i świata juniorów.
Jego starszy o 5 lat brat Maksymilian, również był siatkarzem.
Przed zawodowym graniem w siatkówkę przez o 8 lat trenował pływanie. 
Kariera klubowa.
Jest wychowankiem Avii Świdnik. W latach 1995–1997 występował w AZS-ie Yawal Częstochowa, zdobywając brązowy medal mistrzostw Polski w 1996 i mistrzostwo Polski w 1997 i w między czasie ukończył w Częstochowie szkołę średnią w Zespole Szkół im. Cypriana Kamila Norwida. W latach 1997–2001 był zawodnikiem Mostostalu Azoty Kędzierzyn-Koźle i wywalczył z tą drużyną mistrzostwo Polski w 1998, 2000 i 2001, wicemistrzostwo Polski w 1999, a także Puchar Polski w 2000 i 2001. Sezon 2001/2002 rozpoczął we włoskiej drużynie Com Cavi Multimedia Napoli, lecz w trakcie sezonu w 2 połowie stycznia powrócił do Polski, do zespołu PZU AZS Olsztyn, w którym grał także w sezonie 2002/2003. W sezonie 2003/2004 ponownie występował w Mostostalu, od 2004 do 2007 reprezentował barwy BOT Skry Bełchatów. W Skrze był zawodnikiem rezerwowym, ale zdobył mistrzostwo Polski w 2005, 2006 i 2007 oraz Puchar Polski w 2005, 2006 i 2007. Karierę zawodniczą zakończył w EnergiaPro Gwardii Wrocław, z którą w sezonie 2007/2008 występował w I lidze. Dalszej kariery siatkarskiej nie mógł kontynuować z powodu kontuzji barku.
Sukcesy klubowe.
Mistrzostwo Polski:
Puchar Polski:
Puchar CEV:
Kariera reprezentacyjna.
Z reprezentacją Polski juniorów wywalczył mistrzostwo Europy (1996) i mistrzostwo świata (1997), ponadto na mistrzostwach świata w 1995 zajął ósme miejsce. W reprezentacji seniorskiej debiutował 14 września 1996 w meczu eliminacji mistrzostw Europy ze Słowacją, wystąpił m.in. na mistrzostwach świata w 1998 (17. miejsce) oraz Lidze Światowej w 1998 i 1999 (w obu startach 8. miejsce). Ostatni raz w biało-czerwonych barwach wystąpił 22 grudnia 1999 w towarzyskim spotkaniu z Kanadą. Łącznie w reprezentacji seniorskiej zagrał 53 razy.
Sukcesy reprezentacyjne.
Mistrzostwa Europy Juniorów:
Mistrzostwa Świata Juniorów:
Kariera trenerska.
Od 2008 był trenerem grup kadetów i juniorów MMKS-u Kędzierzyn-Koźle i następnie ZAKSY Kędzierzyn-Koźle. W 2014 został II trenerem seniorskiego zespołu ZAKSY.
Sukcesy klubowe.
Młoda Liga:
Bibliografia.
 

</doc>
<doc id="510826" url="https://pl.wikipedia.org/wiki?curid=510826" title="Komedia romantyczna">
Komedia romantyczna

Komedia romantyczna – gatunek filmu o charakterze komediowym, głównie o tematyce miłosnej. Komedia romantyczna ma przeważnie szczęśliwe zakończenie. Połączenie komedii i melodramatu, z pełną humoru akcją, dowcipnymi dialogami oraz z charakterystyczną parą bohaterów. 
Odmianą komedii romantycznej jest "screwball comedy".
Historia.
Komedia romantyczna cieszyła się wielkim powodzeniem od połowy lat 30. do połowy lat 50. XX w., gdy mistrzami tego gatunku byli Ernst Lubitsch ("Sklep na rogu", 1939; "Dama w gronostajach", 1948), Frank Capra ("Pan z milionami", 1936), George Stevens ("Penny Serenade", 1941), George Cukor ("Żebro Adama", 1949) czy Billy Wilder ("Sabrina", 1954; "Miłość po południu", 1957). 
Renesans popularności, który nastąpił w latach 90., spowodowany był poniekąd kryzysem kina akcji. Fabuły nowych komedii romantycznych wyraźnie nawiązują do klasycznych wzorców (przypadkowe spotkanie dwojga ludzi, którzy w końcu odkrywają, że są sobie przeznaczeni), toteż nierzadko zdarzają się odpowiedniki filmów sprzed lat, np. "Masz wiadomość" (1998) będące powtórzeniem "Sklepu na rogu". 
Można wyróżnić kilka głównych motywów komedii romantycznej:
O sukcesie komedii romantycznych rozstrzygali aktorzy, przed laty byli to Katharine Hepburn, Spencer Tracy, dziś – Meg Ryan, Tom Hanks, Hugh Grant, Julia Roberts, Jennifer Aniston.
W Polsce w ostatnich latach zrealizowano wiele komedii romantycznych: "Nigdy w życiu!" (2004), "Tylko mnie kochaj" (2006), "Dlaczego nie!" (2007), "Listy do M." (2011).

</doc>
<doc id="510830" url="https://pl.wikipedia.org/wiki?curid=510830" title="Sztuka ziemi">
Sztuka ziemi

Sztuka ziemi () – działalność artystyczna, której obszarem działania (tłem, kontekstem czy tworzywem) jest przestrzeń ziemi, obszar środowiska naturalnego. Działania tego typu często są ingerencją w pejzaż, przekształceniem jego fragmentu, lub wykorzystaniem naturalnych procesów (erozja, czynniki atmosferyczne) dla stworzenia działania, obiektu o charakterze artystycznym.
Realizacje tego typu pojawiły się w sztuce w latach 60. XX wieku (wystawa "Earthworks", 1968, Dwan Galery w Nowym Jorku), a największy rozwój przypadł na lata 70. Były to bardzo różne w skali i charakterze działania, monumentalne realizacje, czasami obiekty wielokilometrowe, czy wymagające radykalnych prac ziemnych (przekopy, kopce, rowy), czasem subtelne, trudne nawet do znalezienia w otwartej przestrzeni, lub kompozycje istniejące kilka chwil niszczone np. wiatrem, czy przypływem. Wiele dzieł tego typu prezentowana była w tradycyjnych instytucjach sztuki (galerie, muzea) w postaci dokumentacji fotograficznej, filmowej, szkiców realizacyjnych, map. Początkowo ożywcza formuła tej sztuki spotkała się z refleksją na temat wartości naturalnego krajobrazu, bezcenności nienaruszonej przez człowieka przestrzeni, czego efektem było często ograniczenie monumentalnych przedsięwzięć tego typu. Działania początkowo o charakterze czysto artystycznym, przeniknęły do praktyk projektowych, miały wpływ, i były realizowane w formie i założeniach ogrodów, parków, rozwiązaniach architektonicznych.
Geneza.
Sztuka ziemi kumuluje tendencje i zjawiska zachodzące w artystycznym świecie lat 60., takie jak przenoszenie nacisku z końcowego rezultatu dzieła na proces jego powstawania (sztuka procesualna), dematerializacja sztuki (konceptualizm), performance czy body art. Jeden z głównych teoretyków i twórców sztuki ziemi Robert Smithson widział w niej też odpowiedź na fascynację stalą, aluminium i techniką obecną w rzeźbie tego czasu – nie do końca świadomym modernistycznym nastawieniem na produkcję, przetwarzanie i racjonalną organizację. Smithson zwracał uwagę na procesy znajdujące się poza wyizolowanym, technologicznym oglądem, często postrzegane jako wrogie (entropia, erozja).
Przykłady.
Jedną z najbardziej znanych realizacji tej sztuki jest spirala Roberta Smithsona. W 1970 roku wydzierżawił 10 akrów ziemi Wielkiego Słonego Jeziora w Utah. Z 6 tysięcy ton ziemi i kamienia usypał 500 metrową spiralną groblę, łączącą abstrakcyjną formę z kształtem prymitywnych morskich stworzeń.
Równie spektakularne realizacje podejmowała para artystów Christo &amp; Jeanne-Claude. Christo w 1972 roku przegrodził kanion Kolorado pomarańczową kurtyną wysokości ponad 42 metrów, która wisiała przez 28 godzin. W 1983 roku Christo otoczył 11 wysp w pobliżu Miami różową tkaniną szerokości niemal 70 metrów. W 1976 roku wykonał w Kalifornii ogrodzenie wysokości 6 metrów biegnące na długości ponad 30 kilometrów. W 2004 zrealizowali projekt Bram do Central Parku w Nowym Jorku.
Innym wymiarem „sztuki ziemi” są prace subtelne, efemeryczne. Przykładem może być tu twórczość Any Mendiety. Głównie w latach 70. rysowała sylwetki ludzkie naturalnej wielkości, w postaci obrysów: na piasku, na łące (wyrywając część roślin) na śniegu, układając ze znalezionych kamieni. Obiekty te istniały często przez parę godzin, znikając w „naturalny” sposób, co również było istotnym elementem tych prac. Pozostałym śladem była dokumentacja fotograficzna.
Jacek Tylicki w ramach projektu Natural art rozpoczętym w 1973, pozostawia czyste płótna lub arkusze białego papieru wśród dzikiej przyrody – na leśnych polanach, wśród drzew, na brzegach rzek – i pozostawia je tam na długi czas, pozwalając by sama natura, bez ingerencji człowieka, stopniowo stworzyła na nich swoje obrazy.
Richard Long chodził w poprzek łąki, tak długo, dopóki nie wydeptał w niej wyraźnie zarysowanej linii – taki też tytuł nosiła ta praca – "A Line Made by Walking" (1967). Prezentowana publicznie była w postaci fotografii.
Agnes Denes w ramach projektu "Pola pszenicy – konfrontacja: wysypisko Battery Park, Dolny Manhattan" (1982) oczyściła wraz z wolontariuszami teren wysypiska Battery Park w Nowym Jorku o powierzchni dwóch akrów, po czym zasiała tam pszenicę, którą pielęgnowała przez cztery miesiące. Powstałe pole sąsiadowało z Wall Street oraz World Trade Center i znajdywało się naprzeciw Statuy Wolności. Żniwa przyniosły niecałe 500 kg pszenicy, wysłanej później do 28 miejsc na świecie w ramach wystawy "The International Art Show for the End of World Hunger" (1987–1990). Projekt miał zwrócić uwagę na to, jak różne znaczenia przypisywane są pojęciu dobrobytu, a także na rozwój globalizacji gospodarki, która według artystki zwiększa nierówności i niedostatek pożywienia. "Pola pszenicy" były rzadkim przypadkiem projektu z nurtu sztuki ziemi, który nie znajdował się z dala od zamieszkiwanych terenów, jak na przykład spiralna grobla Roberta Smithsona.

</doc>
<doc id="510831" url="https://pl.wikipedia.org/wiki?curid=510831" title="Radosław Wnuk">
Radosław Wnuk

Radosław Wnuk (ur. 25 września 1978 w Płocku) – polski siatkarz, grający na pozycji środkowego. 28-krotny reprezentant Polski w latach 1998–1999.
Również jego syn Kacper jest siatkarzem. 
Sukcesy klubowe.
Mistrzostwo Polski:
Puchar Polski: 
Liga Mistrzów:
Klubowe Mistrzostwa Świata:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:
Mistrzostwa Świata Juniorów:

</doc>
<doc id="510832" url="https://pl.wikipedia.org/wiki?curid=510832" title="Zwrot">
Zwrot



</doc>
<doc id="510835" url="https://pl.wikipedia.org/wiki?curid=510835" title="Robert Milczarek">
Robert Milczarek

Robert Milczarek (ur. 28 listopada 1983 w Tomaszowie Mazowieckim) – polski siatkarz, grający na pozycji przyjmującego i libero.
Sukcesy klubowe.
Puchar Polski:
Mistrzostwo Polski:
Liga Mistrzów:
Superpuchar Polski:

</doc>
<doc id="510836" url="https://pl.wikipedia.org/wiki?curid=510836" title="Statua Posejdona w Göteborgu">
Statua Posejdona w Göteborgu

Statua Posejdona w Göteborgu to dzieło Carla Millesa znajdujące się na Götaplatsen. Jest to fontanna z rzeźbą przedstawiającą Posejdona – mitologicznego władcę mórz i oceanów. Statua odlana została z brązu. Ukończono ją 20 października 1927 roku, a odsłonięto w listopadzie 1931.
Statua Posejdona stała się jednym z symboli Göteborga.

</doc>
<doc id="510841" url="https://pl.wikipedia.org/wiki?curid=510841" title="Paweł Maciejewicz">
Paweł Maciejewicz

Paweł Maciejewicz (ur. 29 stycznia 1980 w Gorzowie Wielkopolskim) – polski siatkarz. W sezonie 2009/2010 grał na pozycji atakującego w polskim klubie AZS Politechnika Warszawska. Aktualnie gra w trzecioligowym klubie UKS ŻAK Krzeszyce.

</doc>
<doc id="510843" url="https://pl.wikipedia.org/wiki?curid=510843" title="Prądy wirowe">
Prądy wirowe



</doc>
<doc id="510844" url="https://pl.wikipedia.org/wiki?curid=510844" title="Jarosław Sobczyński">
Jarosław Sobczyński

Jarosław Sobczyński (ur. 15 września 1977 roku w Tomaszowie Mazowieckim) – polski siatkarz występujący na pozycji środkowego, mistrz Polski (2006).
Kariera sportowa.
Jest wychowankiem Lechii Tomaszów Mazowiecki, reprezentował barwy AZS-AWF Biała Podlaska. W sezonie 2002/2003 występował w II lidze w barwach Resovii i wywalczył z tą drużyną awans do serii "B" Ligi. W sezonie 2003/2004 wygrał rozgrywki serii "B" I ligi z zespołem Górnika Radlin, jednak w sezonie 2004/2005 zajął z tym zespołem ostatnie (10) miejsce w ekstraklasie. W sezonie 2005/2006 występował w Skrze Bełchatów i wywalczył z nią mistrzostwo Polski. Był zawodnikiem rezerwowym, wystąpił w ośmiu spotkaniach. Po sezonie odszedł do spadkowicza z ekstraklasy Jokera Piła.
Z pilską drużyną zajął drugie miejsce w rozgrywkach I ligi, jednak jego zespół zrezygnował z dalszej gry na tym poziomie rozgrywek. W barwach Jokera występował do 2008 w II lidze, następnie przeszedł do III-ligowej Lechii Tomaszów Mazowiecki, z którą w sezonie 2008/2009 wywalczył awans do II ligi. W sezonie 2009/2010 reprezentował barwy III-ligowej Wolanki Wola Osowińska. W 2011 został trenerem zespołu LKS Caro Rzeczyca i wprowadził swój zespół w 2012 do II ligi. W sezonie 2013/2014 jego drużyna doszła do turnieju półfinałowego, w sezonie 2013/2014 do turnieju finałowego II ligi.

</doc>
<doc id="510848" url="https://pl.wikipedia.org/wiki?curid=510848" title="Wyspy Karaibskie">
Wyspy Karaibskie



</doc>
<doc id="510849" url="https://pl.wikipedia.org/wiki?curid=510849" title="Claudio Taffarel">
Claudio Taffarel



</doc>
<doc id="510850" url="https://pl.wikipedia.org/wiki?curid=510850" title="FLDS">
FLDS



</doc>
<doc id="510854" url="https://pl.wikipedia.org/wiki?curid=510854" title="Prefektura Fukuoka">
Prefektura Fukuoka

 – prefektura na wyspie Kiusiu ("Kyūshū"), w Japonii. Jej stolicą jest Fukuoka.
Historia.
Około 2 tys. lat temu, w okresie Yayoi (300 p.n.e. – 300 n.e.), równinę Fukuoka zajmował kraj zwany Na (Na-koku, Na-no-kuni). Prowadził on wymianę handlową i dyplomację z kontynentem, dobrze znając tamtejszą sytuację. Uważa się, że Na powstał nie później niż w I wieku p.n.e. i przetrwał co najmniej do III wieku n.e., a jego część centralna odpowiadała obszarowi, który rozciąga się od obecnej dzielnicy Hakata w Fukuoce do miasta Kasuga. 
W okresie tym rozkwitła uprawa ryżu i wykorzystanie metali. Na Archipelagu Japońskim powstało wiele małych krajów, które zaciekle rywalizowały ze sobą. Wśród nich Na był relatywnie zaawansowanym regionem, prowadząc wymianę handlową z Chinami i Półwyspem Koreańskim dzięki dogodnemu położeniu naturalnego portu w zatoce Hakata. 
Wykopaliska archeologiczne w mieście Kasuga wskazują, że osadnictwo w tym regionie rozwijało się szybko od połowy okresu Yayoi i że obszar ten stał się centrum Na-no-kuni. Król tej krainy wysłał swoich posłańców do cesarza Chin, Guangwu (z dynastii Han), w 57 r. n.e. Cesarz wyrażając zadowolenie i uznając króla Na za wasalnego władcę, przekazał dla niego złotą pieczęć. 
Pod koniec okresu Yayoi państwo Yamatai, rządzone przez królową Himiko, stało się najsilniejszym na wyspach. Wśród około trzydziestu z nich Na-koku było jednym z wiodących, posiadając ponad 20 tys. gospodarstw domowych. 
W okresie Yamato (250–710), gdy dwór cesarski zaczął rządzić całym krajem, wyjątkowość Na-koku stopniowo zanikła. Od VII wieku, na obszarze tym powstawały prowincje. Na terenie obecnej prefektury Fukuoka powstały prowincje: Chikugo, Chikuzen i Buzen.
W okresie Heian (794–1185) funkcje dyplomatyczne sprawowano w budynku zwanym Kōrokan. Był on używany do goszczenia posłów i kupców z zagranicy, ale także miejscem, z którego wyruszali posłowie i buddyjscy kapłani zmierzający do Chin dynastii Tang (618–907). Po zaprzestaniu wysyłania wysłanników do Chin, Kōrokan utrzymywał kontakty z zagranicznymi kupcami i przekształcił się w centrum handlowe. Przywożone towary ("karamono", towary chińskie, importowane) były cenione przez Japończyków i wywarły znaczny wpływ na kulturę japońską.
W sumie Kōrokan w swoich różnych rolach służył dyplomacji i wymianie handlowej starożytnej Japonii łącznie przez 400 lat, od drugiej połowy VII wieku do pierwszej połowy XI wieku. Przyjmując, że Japonia była najbardziej wysuniętym na wschód punktem Jedwabnego Szlaku, to zatoka Hakata była jego początkową bramą.
W latach 1274 i 1281 wyspa Kiusiu, w tym zatoka Hakata, były miejscem lądowania i zaciętych walk z mongolskimi siłami inwazyjnymi.
Po najazdach mongolskich statki handlowe nadal pływały pomiędzy Hakatą i Ningbo w Chinach, Półwyspem Koreańskim i Królestwem Riukiu ("Ryūkyū Ōkoku").
W wiekach XIV, XV i XVI Hakata często była niszczona przez wojny. W 1587 Hideyoshi Toyotomi odbudował Hakatę z popiołów, tworząc podwaliny pod obecną dzielnicę miejską Hakata.
Geografia.
Prefektura Fukuoka graniczy z prefekturami: Saga, Ōita i Kumamoto, a poprzez cieśninę Kanmon z prefekturą Yamaguchi na wyspie Honsiu ("Honshū"). 
Prefektura Fukuoka znajduje się w północno-wschodniej części wyspy Kiusiu i jest ważnym ogniwem łączącym ją z Honsiu. Odległość do Tokio wynosi 1100 km, do Seulu – 540 km, Szanghaju – 870 km. Ze względu na swoje położenie Fukuoka od dawna odgrywa ważną rolę jako brama do obcych krajów.
Miasto Fukuoka leży nad zatoką Hakata, która otwiera się na przybrzeżny akwen Genkai ("Genkai-nada") obejmujący południowo-zachodni kraniec Morza Japońskiego. Obszar wokół regionu przybrzeżnego jest częścią Quasi-Parku Narodowego Genkai ("Genkai Kokutei Kōen").
Miasta i powiaty.
Miasta leżące w prefekturze Fukuoka:
Powiaty: Asakura, Chikujō, Kaho, Kasuya, Kurate, Mii, Miyako, Mizuma, Onga, Tagawa, Yame.
Gospodarka.
Równiny Fukuoki były pierwszym miejscem w Japonii, gdzie uprawiano ryż na mokrych polach przy użyciu techniki, która prawdopodobnie została przywieziona z Półwyspu Koreańskiego ponad 2500 lat temu. Badania z 1978 r. wykazały, że w miejscu ruin Itazuke (w dzielnicy Hakata, w Fukuoce) do kontrolowania przepływu wody używano rowów nawadniających i tam. Ruiny te są uważane za jedną z najstarszych osad rolniczych w kraju.
Prefektura Fukuoka stanowi centrum gospodarcze zachodniej Japonii i tworzy atrakcyjne środowisko dla biznesu działającego nie tylko na rynku japońskim, ale także na rynkach Azji Wschodniej. Jej PKB przekracza 154 mld USD, a więc porównywalnie do średniej wielkości kraju. Region Kiusiu jako całość jest 25. największą gospodarką świata. Prefektura w szczególności stała się bazą produkcyjną przemysłu motoryzacyjnego o zdolności produkcyjnej ponad 1,5 mln samochodów rocznie, głównie w zakładach: Nissan Motor Kyushu, Toyota Motor Kyushu, Daihatsu Kyushu. Istnieją również aktywne branże pokrewne, w tym produkcji części i badawczo-rozwojowe.
W prefekturze Fukuoka działa wiele przedsiębiorstw przemysłu spożywczego. Wykorzystują one technologie fermentacji i browarnictwa oraz związane z biotechnologią. Liczne uniwersytety i laboratoria badawcze stanowią jeden z wiodących „bio-klastrów” w Japonii. Współpracują one z instytutami badawczymi, firmami i innymi podmiotami w krajach azjatyckich. 
Porty morskie.
Dwa porty morskie obsługują ruch towarowy i pasażerski: 
Transport lotniczy.
W prefekturze Fukuoka znajdują się dwa międzynarodowe porty lotnicze: Fukuoka Airport i Kitakyushu Airport, z rozległą siecią około 300 lotów międzynarodowych tygodniowo, głównie do miast Azji i około 410 lotów krajowych dziennie do głównych miast w Japonii. Istnieją również dwa międzynarodowe porty hubowe: Hakata Port i Kitakyushu Port, z których każdy obsługuje około 35 regularnych tras kontenerowych na całym świecie. 
Dwa lotniska pasażerskie:
Transport lądowy.
Prefektura Fukuoka posiada wysoko rozwiniętą sieć drogową (m.in. Kyushu Expressway, Oita Expressway) oraz szybkie połączenia kolejowe (linie San'yō Shinkansen i Kyūshū Shinkansen). System Shinkansen łączy Fukuokę z Tokio w 5 godzin, Nagoją w 3,5 godziny, Osaką w 2,5 godziny, Kagoshimą w 80 minut.
Kultura.
Muzea.
W prefekturze znajduje się wiele muzeów, w tym m.in.:
Tradycyjne rzemiosła.
Region zajmowany obecnie przez prefekturę Fukuoka słynie z wielu tradycyjnych rzemiosł. Najsłynniejszych jest siedem:

</doc>
<doc id="510855" url="https://pl.wikipedia.org/wiki?curid=510855" title="Regulus (ujednoznacznienie)">
Regulus (ujednoznacznienie)



</doc>
<doc id="510859" url="https://pl.wikipedia.org/wiki?curid=510859" title="Bloki śródkomorowe">
Bloki śródkomorowe

Bloki śródkomorowe – zaburzenia przewodnictwa śródkomorowego, mogą być wywołane niepożądanym działaniem niektórych leków, chorobami lub wadami serca.
Powstające wskutek zwolnienia lub przerwania przewodzenia bodźców elektrycznych w obrębie układu przewodzącego mięśnia komór serca. Widoczne w elektrokardiogramie.
W zależności od obrazu elektrokardiograficznego, rozróżniamy 3 główne typy bloku śródkomorowego, opisane poniżej.
Blok odnogi lub wiązki pęczka Hisa.
Sam blok przewodzenia może być dla badanego nieodczuwalny, zwłaszcza niezupełny (traktowany często jako jeden z dopuszczalnych stanów normy, gdyż występuje nawet u dzieci, młodzieży i osób o aktywnym stylu życia)
Blok może być wywołany:
Diagnozowany zwykle z odczytu EKG, widoczny jako:
Rozróżniamy:

</doc>
<doc id="510860" url="https://pl.wikipedia.org/wiki?curid=510860" title="Jezioro Gutkowskie">
Jezioro Gutkowskie



</doc>
<doc id="510861" url="https://pl.wikipedia.org/wiki?curid=510861" title="Jezioro Zbzikowe">
Jezioro Zbzikowe



</doc>
<doc id="510864" url="https://pl.wikipedia.org/wiki?curid=510864" title="Jezioro Kopytko">
Jezioro Kopytko



</doc>
<doc id="510865" url="https://pl.wikipedia.org/wiki?curid=510865" title="Jezioro Podkówka">
Jezioro Podkówka



</doc>
<doc id="510866" url="https://pl.wikipedia.org/wiki?curid=510866" title="Ruchomy cel">
Ruchomy cel

Ruchomy cel (ang. "Harper") – film fabularny produkcji amerykańskiej z 1966 oparty na motywach powieści Rossa Macdonalda. W Wielkiej Brytanii i Polsce film wyświetlano pod tytułem książki "The Moving Target".
Synopsis.
Prywatny detektyw Lew Harper (w książce Lew Archer) dostaje zlecenie od żony zaginionego milionera, który zaginął w drodze na lotnisko. Trop wiedzie do tajemniczej sekty Czcicieli Słońca.

</doc>
<doc id="510867" url="https://pl.wikipedia.org/wiki?curid=510867" title="Jezioro Styginek">
Jezioro Styginek



</doc>
<doc id="510869" url="https://pl.wikipedia.org/wiki?curid=510869" title="Jezioro Pyszkowo">
Jezioro Pyszkowo



</doc>
<doc id="510870" url="https://pl.wikipedia.org/wiki?curid=510870" title="Jezioro Mumel">
Jezioro Mumel



</doc>
<doc id="510871" url="https://pl.wikipedia.org/wiki?curid=510871" title="Parasol Wrocław">
Parasol Wrocław

MKS "Parasol" Wrocław (współpraca z WKS "Śląsk Wrocław" SA) – wrocławski Młodzieżowy Klub Sportowy o czerwono-czarnych barwach, specjalizujący się w szkoleniu dzieci i młodzieży, zawiązany w 1982 roku. MKS Parasol Wrocław kontynuuje tradycje klubów Pogoni Leśnica oraz Stali Pilczyce. Do stałych imprez organizowanych przez Parasol należy coroczny bieg przełajowy Parasola dla dzieci i młodzieży.
Historia.
Młodzieżowy klub sportowy został założony w kwietniu 1982 przez Tadeusza Banacha, Andrzeja Kuciela i Michała Popka przy Dzielnicowym Ośrodku Sportu i Rekreacji Wrocław Fabryczna. Jest kontynuatorem powstałego po II wojnie klubu "Parasol", którego nazwa pochodzi od Batalionu Parasol, harcerskiego batalionu AK.
Klub korzysta ze stadionu o pojemności 2000 miejsc, który należy do Młodzieżowego Centrum Sportu Wrocław.
Sekcja piłki nożnej.
Sekcja piłki nożnej, w której zajęcia odbywają się we wszystkich grupach młodzieżowych (7-18 lat). Juniorzy klubu od lat są w czołówce w mistrzostwach regionu Dolnośląskiego. Wygrywali je w latach 1998-99 oraz w roku 2007.
Klub wychował takich piłkarzy jak Maciej Kowalczyk, Ireneusz Kowalski, Krzysztof Ulatowski, Marek Kowalczyk, Krzysztof Ostrowski, Krzysztof Danielewicz i Jakub Wrąbel.
Sekcja lekkoatletyki.
Sekcje lekkoatletyki prowadził trener Czesław Kołodyński, czołowy zawodnik [lat 60. w biegu na 1500 m oraz na 3000 m i 5000 m. Trenowała w niej m.in. wielokrotna mistrzyni Polski juniorów na 1500 m, halowa mistrzyni Polski seniorów na dystansie 1500 m Agnieszka Miernik.

</doc>
<doc id="510873" url="https://pl.wikipedia.org/wiki?curid=510873" title="Aer Lingus">
Aer Lingus

Aer Lingus – irlandzkie linie lotnicze, z siedzibą w Dublinie. Nazwa linii jest zangielszczoną wersją irlandzkich słów "Aer Loingeas", które oznaczają „flotę powietrzną”. Jest drugą co do wielkości (po Ryanair) linią lotniczą w Irlandii. Na ogonach maszyn znajduje się shamrock.
Firma powstała w 1936 roku. Pierwszym samolotem używanym przez przewoźnika był De Havilland 84 Dragon, nazwany "Iolar" („orzeł” w języku irlandzkim). W 1945 roku firma uzyskała prawa na loty do Wielkiej Brytanii. Pierwszy lot transatlantycki Aer Lingus wykonał w roku 1958, a pierwsze odrzutowce pojawiły się we flocie tego przewoźnika w roku 1965. W 1970 roku zakupiono pierwsze Boeingi 747, a w 1994 firma wymieniła flotę na samoloty produkcji Airbusa. W roku 2007 Aer Lingus wystąpił z sojuszu Oneworld.
Linie posiadają 48 samolotów obsługujących trasy europejskie i transatlantyckie.
Agencja ratingowa Skytrax przyznała liniom Aer Lingus cztery gwiazdki.
Flota.
W 2018 planowana jest dostawa pierwszego z zamówionych Airbus A350. W grudniu 2011 średni wiek samolotu wynosił 7,2 roku.
Typy samolotów używanych w historii firmy:

</doc>
<doc id="510879" url="https://pl.wikipedia.org/wiki?curid=510879" title="Herb Nadrenii-Palatynatu">
Herb Nadrenii-Palatynatu

Godło Nadrenii-Palatynatu to połączone herby dawnych państw Świętego Cesarstwa Rzymskiego, które znajdowały się na terenie dzisiejszego landu Nadrenia-Palatynat: arcybiskupstwa Trewiru (krzyż), arcybiskupstwa Moguncji (koło) i należącego do rodu Wittelsbachów elektoratu Palatynatu (lew) – znane są od XIII wieku. Korona, stylizowana jako pięć płatków winorośli, jest symbolem dumy i lokalnego patriotyzmu, gdyż spośród trzynastu niemieckich obszarów winnic aż sześć znajduje się na terenie tego landu.

</doc>
<doc id="510880" url="https://pl.wikipedia.org/wiki?curid=510880" title="Katarzyna Sawicka">
Katarzyna Sawicka



</doc>
<doc id="510881" url="https://pl.wikipedia.org/wiki?curid=510881" title="Austrian Airlines">
Austrian Airlines

Austrian Airlines – narodowe austriackie linie lotnicze z siedzibą w Wiedniu. Główny węzłem komunikacyjnym i bazą linii jest port lotniczy Wiedeń-Schwechat. Austrian Airlines od 2009 roku należą do holdingu Lufthansa.
Azja.
Bliski Wschód
Flota Austrian Airlines.
Stan floty Austrian Airlines na lipiec 2020:
Samoloty Austrian Airlines zwykle noszą nazwy związane z Austrią. W przypadku samolotów obsługujących linie krajowe są to często nazwy austriackich miast np. Innsbruck. Jednostki obsługując krótsze loty międzynarodowe miewają nazwy austriackich regionów np. Wienerwald albo miast Europą Środkową lub Wschodnią (Airbus 319). Samoloty przeznaczone do dalszych lotów mają nazwy nawiązujące do austriackiej kultury, jak „Austrian Spirit” czy „Sound of Music”. Jeden z samolotów, Boeing 777, nosi imię „Blue Danube” wybrane w plebiscycie pracowników linii.

</doc>
<doc id="510882" url="https://pl.wikipedia.org/wiki?curid=510882" title="Kazimiera Sawicka">
Kazimiera Sawicka



</doc>
<doc id="510884" url="https://pl.wikipedia.org/wiki?curid=510884" title="Motyliczka wątrobowa">
Motyliczka wątrobowa

Motyliczka wątrobowa ("Dicrocoelium dendriticum") – pasożytnicza przywra wywołująca dikroceliozę. U żywiciela ostatecznego żyje w drogach żółciowych oraz w żyle wątrobowej, przyczepione do błony śluzowej. Żywicielem ostatecznym są przeżuwacze, czasami inne zwierzę lub człowiek.
Budowa i funkcje życiowe.
Budowa zewnętrzna.
Osiąga do około 4–12 mm długości i 1,5–3 mm szerokości. Ciało spłaszczone, lancetowate, najszersze w tylnej części, niesegmentowane. Posiada nabłonek syncytialny pokryty tegumentem z mikrokosmków. Posiada dwa nieuzbrojone (bez haczyków) narządy czepne: przyssawki – gębową i brzuszną, przy czym ta druga jest większa. Wewnątrz przyssawki gębowej obecny jest aparat gębowy.
Budowa wewnętrzna.
Przyssawka gębowa znajduje się w sąsiedztwie otworu gębowego prowadzącego do umięśnionej gardzieli, a następnie do przełyku rozdzielającego się przed przyssawką brzuszną na dwie proste gałęzie. Nie występuje otwór odbytowy. W tylnej części ciała znajduje się ujście układu wydalniczego
Mięśniówkę opisywanego gatunku budują pasma mięśni podłużnych, poprzecznych i okrężnych. Ma sieć naczyń limfatycznych, zbudowanych z komórek parenchymy, w postaci trzech kanałów przylegających do dwugałęzistego jelita.
Układ nerwowy jest zbudowany z dwóch zwojów mózgowych połączonych spoidłem, od których odchodzą parzyste pnie nerwowe, położone są po bokach ciała.
Zwierzęta te są obojnakami. Każdy osobnik posiada jądra (prawie okrągłe, płatowate, za przyssawką brzuszną), nasieniowody, jajnik (kulisty, za jądrami), jajowody, gruczoły żółtnikowe, przewody żółtkowe, macicę (nierozgałęzioną, tworzącą sploty). Macica większa, w stosunku do rozmiaru ciała, niż u pozostałych przywr wewnętrznych, nieduże żółtniki umiejscowione w połowie długości ciała po bokach.
Cykl życiowy.
Żywiciel pośredni – ślimak lądowy
Wektor – mrówki
Żywiciel ostateczny – przeżuwacze
Ślimak zaraża się, zjadając jaja zawierające miracidium. W jego jelicie larwa wykluwa się i wędruje do wątrobotrzustki, gdzie przekształca się w sporocystę. Sporocysta rozmnaża się partenogenetycznie, dając kolejne pokolenie sporocyst, a potem cerkarie. Cerkarie dostają się do jamy płaszczowej ślimaka (z rodzajów: "Cionella" w Ameryce Północnej, "Helicella" i "Zebrina" w Europie), a następnie są usuwane z jego organizmu ze śluzem. Są zjadane razem z roślinami, na których się osadzą, przez mrówki ("Formica fusca", "F. gagates", "F. rufibarbis"). W organizmach mrówek jedna cerkaria wędruje w stronę mózgu, przekształca się w metacerkarię i tworzy cystę w zwoju podprzełykowym. Cysta wpływa na zachowanie mrówki, powodując, że podczas dnia wchodzi na liście traw lub roślin polnych, co zwiększa szansę na zjedzenie przez żywiciela ostatecznego. W nocy mrówka powraca do normalnego zachowania, by rano znów czekać na zjedzenie. Metacerkarie są zjadane razem z trawą przez przeżuwacze, u których osiedlają się w drogach żółciowych. Są obojnakami, po zapłodnieniu krzyżowym składają jaja. Jaja wydostają się na zewnątrz wraz z kałem.
Występowanie.
Jest pasożytem kosmopolitycznym, występuje na wszystkich kontynentach z wyjątkiem Australii. Najczęściej występuje na terenach górzystych, z glebą o dużej zawartości wapnia. Wynika to ze środowiska życia ślimaka, który jest żywicielem pośrednim.
Dikrocelioza.
Choroba pasożytnicza powodowana przez motyliczkę wątrobową.
Obecność motyliczki wątrobowej w organizmie człowieka, oraz innych żywicieli, zazwyczaj przebiega bezobjawowo.

</doc>
<doc id="510885" url="https://pl.wikipedia.org/wiki?curid=510885" title="Flaga Nadrenii-Palatynatu">
Flaga Nadrenii-Palatynatu

Flaga Nadrenii-Palatynatu przedstawia herb tego kraju związkowego. Składa się on z symboli Trewiru (krzyż), Moguncji (koło) i Palatynatu (lew). Znane są od XIII wieku. Korona jest symbolem dumy i lokalnego patriotyzmu. Umieszczone na fladze państwowej, która symbolizuje opiekę i nadrzędność władz federalnych.
Uchwalona 10 maja 1948 roku. Proporcje 2:3.

</doc>
<doc id="510886" url="https://pl.wikipedia.org/wiki?curid=510886" title="Frank rwandyjski">
Frank rwandyjski

Frank rwandyjski – jednostka walutowa Rwandy. 1 Frank = 100 centymów.
W obiegu znajdują się:

</doc>
<doc id="510887" url="https://pl.wikipedia.org/wiki?curid=510887" title="French Open 2004">
French Open 2004

French Open 2004 – drugi w sezonie wielkoszlemowy turniej tenisowy, który rozegrano w dniach 24 maja–6 czerwca, na kortach im. Rolanda Garrosa. Była to 103. edycja rozgrywek.
Triumfatorem zmagań u mężczyzn został Gastón Gaudio, który w pojedynku finałowym obronił w meczu z Guillermo Corią dwie piłki meczowe. Rozgrywki singlowe u kobiet wygrała Rosjanka Anastasija Myskina, która pokonała w finale rodaczkę Jelene Diemientjewą. Zarówno dla Gaudio, jak i dla Myskinej były to pierwsze zwycięstwa wielkoszlemowe. Turniej deblowy wśród panów wygrał duet belgijski Xavier Malisse i Olivier Rochus. Zawody deblowe w konkurencji kobiet zwyciężyła para Virginia Ruano Pascual–Paola Suárez. Dla obu zawodniczek był to szósty triumf rangi wielkoszlemowej, a trzeci na paryskich kortach.

</doc>
<doc id="510890" url="https://pl.wikipedia.org/wiki?curid=510890" title="Pomnik Józefa Dietla w Krakowie">
Pomnik Józefa Dietla w Krakowie

Pomnik Józefa Dietla – pomnik autorstwa Xawerego Dunikowskiego znajdujący się na placu Wszystkich Świętych, przed budynkiem magistratu w Krakowie.
Opis.
Pomnik przedstawia Józefa Dietla, wybitnego prezydenta Krakowa, rektora Uniwersytetu Jagiellońskiego, Honorowego Obywatela Krakowa. 
Odlew z brązu został wykonany w 1936 w warszawskim zakładzie Braci Łopieńskich. Uroczyste odsłonięcie pomnika nastąpiło w 60. rocznicę śmierci Dietla – 8 października 1938. Cokół pomnika wykonany został z granitu wołyńskiego przez Xawerego Dunikowskiego. 
Jest to jedno z największych osiągnięć sztuki pomnikowej w Polsce. Autor pomnika, aby wybrać dla niego dogodne miejsce, woził makietę po wszystkich placach Krakowa. Znalazł je w pobliżu kościoła Franciszkanów przy placu Wszystkich Świętych.

</doc>
<doc id="510893" url="https://pl.wikipedia.org/wiki?curid=510893" title="I/O">
I/O



</doc>
<doc id="510896" url="https://pl.wikipedia.org/wiki?curid=510896" title="Zespół Jervella i Lange-Nielsena">
Zespół Jervella i Lange-Nielsena

Zespół Jervella i Lang-Nielsena (ang. Jervell and Lange-Nielsen syndrome, JLNS1, surdo-cardiac syndrome) – choroba dziedziczna, dziedziczona autosomalnie recesywnie. Została opisana po raz pierwszy w 1956 roku przez norweskich lekarzy Antona Jervella i Freda Lange-Nielsena. Na jej obraz składa się głuchoniemota oraz wrodzony zespół długiego QT w elektrokardiogramie.
Zespół długiego QT charakteryzuje się okresowym lub stałym wydłużeniem odstępu QT elektrokardiogramu, co predysponuje do występowania częstoskurczu komorowego typu "torsade de pointes", który może doprowadzić do zgonu. Może on wystąpić w dzieciństwie po wysiłku fizycznym bądź bodźcu emocjonalnym.
Chorobę powoduje mutacja homozygotyczna w genie KVLQT1 zlokalizowanym na chromosomie 11p15.5 kodującym funkcję kanałów potasowych.
U osób z heterozygotyczną mutacją w genie KVLQT1 nie występuje niedosłuch, stwierdza się natomiast wydłużenie odcinka QT ze wszystkim tego następstwami (patrz. zespół Romano-Warda).
Rozpoznanie ustala się stosując tzw. kryteria Schwartza. Do rozpoznania konieczne jest wystąpienie 2 kryteriów dużych i 2 małych.
"Kryteria duże"
"Kryteria małe"

</doc>
<doc id="510897" url="https://pl.wikipedia.org/wiki?curid=510897" title="Coelus">
Coelus

Coelus lub Caelus – rzymski bóg niebios, będący raczej personifikacją. 
Uchodził za małżonka uosabiającej ziemię bogini Tellus (gr. Gaja) i za ojca jej dzieci: Saturna, Ops, Okeanosa, a także tytanów i gigantów. Brak świadectw na odrębny kult tego boga. Jego odpowiednikiem byłby grecki Uranos, choć Coelus odgrywał w mitologii rzymskiej rolę znacznie mniejszą, niż u Greków Uranos. 

</doc>
<doc id="510898" url="https://pl.wikipedia.org/wiki?curid=510898" title="Mochica">
Mochica



</doc>
<doc id="510899" url="https://pl.wikipedia.org/wiki?curid=510899" title="French Open 2003">
French Open 2003

French Open 2003 – drugi w sezonie wielkoszlemowy turniej tenisowy, który rozegrano w dniach 26 maja - 8 czerwca, na kortach im. Rolanda Garrosa. Była to 102. edycja zawodów.
Nowym mistrzem turnieju w konkurencji singla u mężczyzn został Hiszpan Juan Carlos Ferrero. Podczas edycji turnieju z 2002 przegrał w finale z Albertem Costą, a w tym roku pokonał Costę w półfinale, natomiast w finale Holendra Martina Verkerka. Zawody singlowe u kobiet zwyciężyła Belgijka Justine Henin-Hardenne, która tym samym po raz pierwszy triumfowała w imprezie wielkoszlemowej. Amerykańscy bliźniacy, Bob i Mike Bryanowie odnieśli zwycięstwo w turnieju debla u mężczyzn (pierwszy triumf wielkoszlemowy amerykańskiej pary), natomiast wygraną w rozgrywkach deblowych wśród kobiet odniosła Kim Clijsters oraz Ai Sugiyama.

</doc>
<doc id="510900" url="https://pl.wikipedia.org/wiki?curid=510900" title="Zespół Romano-Warda">
Zespół Romano-Warda

Zespół Romano i Warda (zespół długiego QT, ang. Romano-Ward syndrome, RWS, long QT syndrome 1) – to choroba dziedziczna, dziedziczona autosomalnie dominująco.
Jej wiodącym objawem jest wydłużenie odstępu QT w elektrokardiogramie.
Zespół długiego QT charakteryzuje się okresowym lub stałym wydłużeniem odstępu QT elektrokardiogramu, co predysponuje do występowania częstoskurczu komorowego typu "torsade de pointes", mogącego doprowadzić do zgonu, najczęściej występującego w dzieciństwie po wysiłku fizycznym bądź bodźcu emocjonalnym.
Rozpoznanie ustala się stosując tzw. kryteria Schwartza i do rozpoznania konieczne jest wystąpienie 2 kryteriów dużych i 2 małych.
"Kryteria duże"
"Kryteria małe"

</doc>
<doc id="510901" url="https://pl.wikipedia.org/wiki?curid=510901" title="Moche">
Moche



</doc>
<doc id="510903" url="https://pl.wikipedia.org/wiki?curid=510903" title="Herb Saary">
Herb Saary

Herb Saary jest tarczą czterodzielną, przedstawiającą symbole czterech najważniejszych terytoriów, których części złożyły się na obszar tego kraju związkowego: hrabstwa Saarbrücken (srebrny lew), elektoratu Trewiru (czerwony krzyż), księstwa Lotaryngii (skos z 3 orłami) i hrabstwa Palatynatu - Zweibrücken (złoty lew). Obecny herb obowiązuje od 1957 r.
Historia.
1919-1935.
Herb Terytorium Saary 1920–1935
W regionie Saary, utworzonym na mocy traktatu wersalskiego, 28 lipca 1920 r. Komisja rządowa wprowadziła następujący herb:
1948-1956.
Herb Saary 1948–1956
W lutym 1948 r. Rząd Saary zorganizował konkurs na nowy herb. Wymagano, aby elementy zawarte w tarczy były gołębicą pokoju i / lub most. Miało to wykluczyć bezpośrednie odwołanie się do herbów feudalnej władzy z historycznego regionu Saary. Decyzję o konkursie podjęto w grudniu 1948 r.
Schemat kolorów można interpretować jako odniesienie do francuskiego trójkoloru lub kolorów ważnych historycznych terytoriów w regionie Saary, mianowicie biały i czerwony dla Trewiru i biały i niebieski dla Palatynatu Reńskiego. Sam krzyż miał symbolizować chrześcijański charakter życia społecznego po upadku systemu narodowosocjalistycznego, korona z mostu symbolizowała nieformalne zadanie Saary jako ogniwa łączącego sąsiednie państwa.

</doc>
<doc id="510904" url="https://pl.wikipedia.org/wiki?curid=510904" title="Richard Coudenhove-Kalergi">
Richard Coudenhove-Kalergi

Richard Nikolaus Eijiro hrabia Coudenhove-Kalergi (ur. 17 listopada 1894 w Tokio, zm. 27 lipca 1972 w Schruns) – polityk austriacki, twórca paneuropeizmu.
Życiorys.
Był synem Henryka Jana Marii, dyplomaty austro-węgierskiego, i Japonki Mitsu Aoyamy. Jego prababką ze strony ojca była Maria Kalergis-Muchanow (ukochana Norwida), córka Tekli z Górskich herbu Nałęcz. Studiował filozofię w Monachium i Wiedniu, gdzie też doktoryzował się. Ożenił się z Żydówką Idą Roland, swego czasu wybitną aktorką.
Rozpoczął wydawanie pisma „Paneuropa”, na łamach którego propagował utworzenie jednego państwa europejskiego. Głosił potrzebę zjednoczenia wszystkich państw europejskich „od Polski po Portugalię”, by stawić czoła wzmagającej presji Rosji na Europę. W 1923 wydał książkę "Pan-Europa", będącą manifestem ruchu paneuropejskiego. Tezy te rozwinął w głównym dziele swojego życia, trzytomowej "Walce o Paneuropę" (1925-1928). Jego idee stały się inspiracją dla Aristide Brianda, w jego mowie w Lidze Narodów 8 września 1929. Po anschlussie Austrii, Kalergi uciekł w 1938 do Francji, a w 1940 do USA. Tam wykładał na New York University, w 1944 wydał "Krucjatę dla Paneuropy". W 1945 wrócił do Francji. Założył tu Europejską Unię Parlamentarną. Pod koniec życia przekazał stanowisko przewodniczącego Unii Paneuropejskiej Ottonowi von Habsburgowi.
W 1950 został odznaczony jako pierwszy laureat Nagrodą Karola Wielkiego, a w 1966 Europejską Nagrodą Karola Ziomkostwa Sudeckoniemieckiego.

</doc>
<doc id="510908" url="https://pl.wikipedia.org/wiki?curid=510908" title="French Open 2002">
French Open 2002

French Open 2002 – drugi w sezonie wielkoszlemowy turniej tenisowy, który rozegrano w dniach 27 maja - 9 czerwca, na kortach im. Rolanda Garrosa. Była to 101. edycja rozgrywek.
Triumfatorem zawodów singlowych wśród panów został Albert Costa, który w finale pokonał Juana Carlosa Ferrero. Grę pojedynczą w konkurencji żeńskiej wygrała Amerykanka Serena Williams, pokonując w finałowej rundzie swoją siostrę Venus. Dla Sereny Williams był to drugi tytuł rangi wielkoszlemowej, po US Open wywalczonym w 1999 roku. Zawody deblowe wśród mężczyzn zwyciężył duet Paul Haarhuis-Jewgienij Kafielnikow. Dla Haarhuisa był to szósty wygrany turniej rangi wielkoszlemowej, a pierwszy wspólnie z Kafielnikowem, z kolei dla Rosjanina było to czwarte zwycięstwo w imprezie tej rangi. Mistrzyniami gry podwójnej u kobiet zostały Virginia Ruano Pascual i Paola Suárez. Dla obu zawodniczek był to drugi wspólnie wywalczony tytuł wielkoszlemowy.

</doc>
<doc id="510909" url="https://pl.wikipedia.org/wiki?curid=510909" title="Flaga Saary">
Flaga Saary

Flaga Saary przedstawia herb tego kraju związkowego: czterodzielną tarczę z symbolami czterech najważniejszych hrabstw: Saarbrücken (1), Trewiru (2), Lotaryngii (3) i Palatynatu (4). Flaga państwowa odzwierciedla nadrzędność i opiekę władz federalnych.
Przyjęta 9 lipca 1956 roku, obowiązuje od 1 stycznia 1957 roku. Proporcje 3:5.

</doc>
<doc id="510911" url="https://pl.wikipedia.org/wiki?curid=510911" title="French Open 2001">
French Open 2001

French Open 2001 – drugi w sezonie wielkoszlemowy turniej tenisowy, który rozegrano w dniach 28 maja – 10 czerwca, na kortach im. Rolanda Garrosa. Była to 100. edycja rozgrywek.
Triumfatorem zawodów singlowych wśród mężczyzn został Brazylijczyk Gustavo Kuerten, który w finale pokonał Àlexa Corretję, broniąc tytuł wywalczony z 2000 roku. Nową mistrzynią singla u kobiet została Amerykanka Jennifer Capriati wygrywając tym samym swój pierwszy turniej wielkoszlemowy. Hindusi Mahesh Bhupathi i Leander Paes zwyciężyli po raz trzeci w karierze w imprezie z cyklu Wielkiego Szlema, a drugi na paryskich kortach (poprzednio w 1999). W grze podwójnej w konkurencji kobiet po raz pierwszy w rozgrywkach wielkoszlemowych triumfowały Hiszpanka Virginia Ruano Pascual i Argentynka Paola Suárez. Pascual zdobyła ponadto tytuł mikstowy wspólnie z rodakiem Tomásem Carbonellem.

</doc>
<doc id="510913" url="https://pl.wikipedia.org/wiki?curid=510913" title="Vellinge">
Vellinge

Vellinge – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Vellinge.
Miejscowość położona jest w południowo-zachodniej części prowincji historycznej ("landskap") Skania, na równinie Söderslätt, ok. 16 km na południe od centrum Malmö przy drodze E6/E22 w kierunku Trelleborga. Vellinge wraz z obszarem gminy zaliczane jest, według definicji "Statistiska centralbyrån" ("SCB"), do obszaru metropolitalnego Malmö ("Stor-Malmö").
W 1886 oddano do użytku nieistniejącą już obecnie linię kolejową Malmö – Trelleborg ("Malmö–Trelleborgs Järnväg"; "MTJ") ze stacją w Vellinge. Przyczyniło się to szybkiego rozwoju miejscowości, która w 1908 r. uzyskała status "municipalsamhälle", zachowując jednak nadal swój rolniczy charakter. W wyniku reformy administracyjnej w 1971 r. gmina wiejska Vellinge ("Vellinge landskommun") weszła w skład nowo utworzonej gminy Vellinge ("Vellinge kommun"), która w obecnym kształcie istnieje od 1974.
W 2010 Vellinge liczyło 6304 mieszkańców.

</doc>
<doc id="510914" url="https://pl.wikipedia.org/wiki?curid=510914" title="Skałki Twardowskiego">
Skałki Twardowskiego

Uroczysko Skałki Twardowskiego – park miejski w Krakowie, będący fragmentem Lasów Miejskich Krakowa na wzgórzu zrębowym Krzemionki Zakrzowskie (zwanym też Zakrzówkiem) w prawobrzeżnej części Krakowa w dzielnicy VIII Dębniki. Znajduje się w odległości około 3 km od centrum miasta, pomiędzy ulicami Tyniecka, Norymberska i Wyłom. Wchodzi w skład Bielańsko-Tynieckiego Parku Krajobrazowego. Ma powierzchnię 34 ha, jest terenem rekreacyjnym i unikalną ostoją przyrody w mieście. Geograficznie znajduje się w mezoregionie Pomost Krakowski będący częścią Bramy Krakowskiej.
Nazwa Skałek Twardowskiego pochodzi od legendy, według której Pan Twardowski w tym miejscu miał prowadzić szkołę magii i czarnoksięstwa. Pewnego dnia, jednak laboratorium wybuchło i na jego miejscu powstały skałki.
Budowa geologiczna i rzeźba terenu.
Obszar znajduje się na wysokości 200–230 m n.p.m. Jest to jeden z siedmiu zrębów na terenie Krakowa. Powstał w wyniku ruchów tektonicznych w trzeciorzędzie. Budują go powstałe w ciepłym morzu późnojurajskie (oksford) wapienie. Mają miąższość do 230 m i są to wapienie płytowe uławicone, rzadziej wapienie skaliste i kredowate. Licznie występują w nich konkrecje krzemionkowe. Miejscami wśród wapieni jurajskich występują wapienie z okresu turon i margle senonu. Pomiędzy zrębami znajdują się rowy tektoniczne wypełnione utworami miocenu, a w czwartorzędzie przykryte żwirami, piaskami, lessami i aluwiami. Niektóre z aluwiów łączą się hydraulicznie z wodami Wisły. We wschodniej części zrębu wśród zachowanych płatów wapieni turońskich występują liczne ziarna kwarcu tworzące na powierzchni „wcistki”. W wapieniach miejscami można dostrzec ślady drążenia ich przez jeżowce.
Występują formy krasowe – liczne leje krasowe o głębokości 1–2 m, jaskinie i schroniska. Największa z jaskiń to Jaskinia Twardowskiego. W 2019 roku grotołazi zbadali jej korytarze o łącznej długości 500 m. Pozostałe jaskinie i schroniska to: Jaskinia Jasna, Jaskinia Koguta, Jaskinia Musza, Jaskinia Niska, Jaskinia pod Nyżą, Jaskinia przed Problemówką, Jaskinia Pychowicka, Jaskinia w Anastomozach, Jaskinia z Kulkami, Kawerna Magazyn, Okienko Zbójnickie, Rurka, Schronisko nad Sadystówką, Schronisko obok Anastomozów, Tunel w Pychowicach, Wywiew.
Aktualny stan zagospodarowania Zakrzówka.
Formami stworzonymi w wyniku działalności ludzkiej na Skałkach Twardowskiego są:
Zachodnią część wzgórza zagospodarowano tworząc jeden z najładniejszych parków w Krakowie. Wykonano asfaltową alejkę, sieć szutrowych ścieżek, nasadzono drzewa, zamontowano wiaty, ławki, kosze na śmieci. Z kilku punktów widokowych na wzgórzu i skałach widoczne jest Stare Miasto Kraków, Pasmo Sowińca z Kopcem Kościuszki i Kopcem Piłsudskiego. Realizowany jest dwuletni plan zagospodarowania Zalewu Zakrzówek w celu udostępnienia go do rekreacji (dotychczas obowiązuje w nim zakaz kąpieli).
Przyroda.
Mimo antropogenicznych przekształceń Skałki Twardowskiego to obszar malowniczy, w dużym stopniu naturalny i bardzo urozmaicony. Znaczną część powierzchni pokrywają lasy, są wśród nich polanki, skały, zalew o czystej i przeźroczystej wodzie. Występuje tu jeden z najlepiej w Krakowie zachowanych płatów murawy kserotermicznej.
Mimo niewielkiej powierzchni występują zróżnicowane siedliska, co skutkuje występowaniem zróżnicowanych zespołów roślinności. Na wierzchowinie dominuje wprowadzona przez człowieka roślinność parkowa. Występują płaty roślinności ciepłolubnej i półnaturalne łęgi. Liczna jest roślinność synantropijna – chwasty, rośliny ruderalne, takie jak komosa łopian, bylica, ale występuje także wiele innych zbiorowisk roślinnych, m.in. wikliny nadrzeczne, zarośla ciepłolubne, ziołoroślowe łąki ostrożeniowe, murawy kserotermiczne, szuwary właściwe, traworośla trzcinnika piaskowego, ziołorosla żmijowcowo-nostrzykowe, serdecznikowo-mierznicowe, zbiorowiska z nawłociami, nitrofilne ziołorośla nadrzeczne oraz tereny zieleni urządzonej. Duże zróżnicowanie zbiorowisk roślinnych powoduje, że liczny i zróżnicowany jest również skład gatunkowy roślin. Wśród nich są cztery znajdujące się na Czerwonej liście roślin i grzybów Polski: żabieniec lancetowaty "Alisma lanceolatum", turzyca wczesna "Carex praecox", kosaciec syberyjski "Iris sibirica", sasanka łąkowa "Pulsatilla pratensis". Z rzadkich gatunków roślin występują także: owsica łąkowa "Avenula pratensis", mokrzycznik baldaszkowy "Holosteum umbellatum", skalnica trójpalczasta "Saxifraga tridactylites", tobołki przerosłe "Thlaspi perfoliatum", goździcznik wycięty "Petrorhagia prolifera", oczeret Tabernemontana "Schoenoplectus tabernaemontani", rdestnica przeszyta "Potamogeton perfoliatus", roszpunka bruzdkowana "Valerianella rimosa", wiesiołek czerwonokielichowy "Oenothera glazioviana".
Ogółem w 2011 roku stwierdzono występowanie na terenie zrębu Zakrzówka 579 gatunków roślin naczyniowych, co jest dużą liczbą, jak na tak niewielką powierzchnię. Wśród nich 448 to gatunki rodzime, 93 to antropofity, 8 przejściowo zdziczałych z upraw, 23 celowo nasadzone przez ludzi i 8 o niejasnym statusie. Nie znaleziono 55 gatunków roślin dawniej podawanych na tym terenie przez różnych autorów. Na wschodniej stronie alei Elvisa Presleya rośnie czeremcha zwyczajna będąca pomnikiem przyrody (tablica informacyjna w parku podaje, że jest to czeremcha amerykańska).
Wspinanie i rekreacja.
Skałki Twardowskiego to historyczny rejon wspinaczkowy, wspinano się tutaj już ponad 100 lat temu. Wspinała się tutaj m.in. czołówka krakowskich wspinaczy w latach 70. i 80. XX wieku. Nadal rejon Zakrzówka jest najbardziej popularny wśród wspinaczy skalnych w Krakowie. Znajduje się tutaj duża liczba dróg wspinaczkowych wyposażonych w stałą asekurację. Ze względu na popularność tego miejsca i długotrwałą wspinaczkę doszło do specyficznej formy erozji skał – wyślizgania powierzchni skały i chwytów wzdłuż istniejących dróg wspinaczkowych.
Wspinaczka odbywa się na skałach będących pozostałością dawnego kamieniołomu Kapelanka. Są to przeważnie mury skalne o wysokości dochodzącej do 32 m. W przewodniku wspinaczkowym Pawła Haciskiego wyróżnione są następujące sekcje w tych murach: Baba Jaga, Ciąża, Freney, Niski Mur, Problemówka, Rdzawe Zacięcie (wraz z sektorami Czarne Zacięcie i Podcięta Ścianka), Szara Ścianka, Sadystówka. P. Haciski poleca do wspinaczki tylko Freneya, Babę Jagę, Problemówkę i częściowo Szarą Ściankę – na pozostałych ścianach występuje kruszyzna. Niektóre fragmenty murów skalnych udostępnione są do drytoolingu. Możliwe jest uprawianie drytoolingu również zimą.
W kwietniu 2007 r. i później kręcono tu zdjęcia do filmu Deklaracja nieśmiertelności przedstawiającego sylwetkę czołowego wspinacza Piotra Korczaka.
Skałki są jednym z obiektów na "Szlaku Lasów Miejskich Krakowa". Jedną z wiodących przez nie uliczek nazwano ulicą Elvisa Presleya i znajduje się przy niej jego pomnik. W pobliżu Skałek Twardowskiego znajdują się
dwa przystanki MPK: „Os. Robotnicze” i „Pychowice”. Przy ul. Pietrusińskiego znajduje się parking dla samochodów.

</doc>
<doc id="510916" url="https://pl.wikipedia.org/wiki?curid=510916" title="Artem Myłewskyj">
Artem Myłewskyj



</doc>
<doc id="510920" url="https://pl.wikipedia.org/wiki?curid=510920" title="Lucy Lawless">
Lucy Lawless

Lucy Lawless, właśc. Lucille Frances Ryan Lawless Tapert (ur. 29 marca 1968 w Mount Albert) – nowozelandzka aktorka telewizyjna i filmowa oraz piosenkarka.
Życiorys.
Urodziła się w wielodzietnej rodzinie – miała sześcioro rodzeństwa, jej ojciec był burmistrzem Mount Albert. Początkowo chciała zostać śpiewaczką operową, ale uznała, że to nie odpowiada jej temperamentowi. Pierwsze próby aktorskie miały miejsce na szkolnych przedstawieniach. Ukończyła studia aktorskie Auckland University i William Davis Centre for Actors’ Study w Vancouver.
Pracując dla magazynu podróżniczego odbyła podróż dookoła świata. Po urodzeniu córki w 1988 postanowiła zająć się na poważnie aktorstwem.
W Polsce znana jest przede wszystkim jako tytułowa bohaterka serialu telewizyjnego "". Zagrała także w serialu "Battlestar Galactica". Zagrała w nim postać Cylona Numer 3, znanego także jako D’Anna Biers.
Życie prywatne.
Z małżeństwa z Garthem Lawlessem (1988–1995) ma córkę Daisy. Od 1998 jest żoną Roberta G. Taperta, z którym ma dwóch synów: Juliusa i Judaha.

</doc>
<doc id="510921" url="https://pl.wikipedia.org/wiki?curid=510921" title="Niszczuka wielka">
Niszczuka wielka

Niszczuka wielka, niszczuka olbrzymia ("Atractosteus tristoechus") – gatunek słodkowodnej ryby z rodziny niszczukowatych (Lepisosteidae). Ma niewielkie znaczenie gospodarcze.
Występowanie.
Rzeki i jeziora Ameryki Środkowej i Kuby. Żyje również w morskich wodach przybrzeżnych.
Opis.
Ciało silnie wydłużone pokryte łuskami ganoidalnymi. Osiąga 2 m długości. Ryba drapieżna, żywi się rybami i skorupiakami. Ikra jest trująca.

</doc>
<doc id="510923" url="https://pl.wikipedia.org/wiki?curid=510923" title="Jesza Poszony">
Jesza Poszony



</doc>
<doc id="510926" url="https://pl.wikipedia.org/wiki?curid=510926" title="Jerzy Ogórczyk">
Jerzy Ogórczyk

Jerzy Ogórczyk (ur. 8 lutego 1937 w Katowicach, zm. 8 kwietnia 2012) w Nürtingen - polski hokeista, olimpijczyk.
Środkowy napastnik, wychowanek klubu Siła Giszowiec, od 1950 zawodnik Górnika Katowice, a w latach 1961-1966 Baildonu Katowice. Dwukrotny mistrz Polski w latach 1958, 1960 (w 1960 był strzelcem zwycięskiego gola w decydującym wyjazdowym meczu z Legią Warszawa, zakończonym wynikiem 1:0) oraz czterokrotny wicemistrz. W lidze polskiej rozegrał 289 meczów zdobywając w nich 127 bramek. Jego pożegnanie jako zawodnika miało miejsce przed meczem ligowym Baildon-GKS Katowice 15 listopada 1969.
W reprezentacji Polski wystąpił 51 razy zdobywając 8 bramek. Uczestnik Igrzysk Olimpijskich w Innsbrucku w 1964 oraz trzech turniejów o mistrzostwo świata (1958, 1959, 1963).

</doc>
<doc id="510928" url="https://pl.wikipedia.org/wiki?curid=510928" title="Atractosteus tropicus">
Atractosteus tropicus

Atractosteus tropicus – gatunek ryby z rodziny niszczukowatych (Lepisosteiformes). Ma niewielkie znaczenie gospodarcze.
Występowanie.
Rzeki i jeziora Ameryki Środkowej.
Opis.
Ciało silnie wydłużone pokryte łuskami ganoidalnymi. Osiąga 1,25 m długości. Ryba drapieżna, żywi się rybami i skorupiakami. Ikra jest trująca.

</doc>
<doc id="510929" url="https://pl.wikipedia.org/wiki?curid=510929" title="Ryjówka górska">
Ryjówka górska

Ryjówka górska ("Sorex alpinus") – gatunek ssaka z rodziny ryjówkowatych, zamieszkujący góry Jura, Góry Dynarskie, Alpy, Sudety i Karpaty.
Wygląd.
Długość głowy i tułowia wynosi od 6,2 do 8,8 cm, ogona od 6,0 do 7,5 cm. Masa ciała to 6–10 g. Barwa grzbietu łupkowo-czarna, brzucha nieznacznie jaśniejsza. Małżowina uszna jest prawie całkiem ukryta w futrze. Pyszczek ma szpiczasty. Końce zębów jaskrawoczerwone. Jest gatunkiem średniej wielkości ze stosunkowo długim ogonem i dużymi stopami tylnych nóg. Ogon pokryty krótkimi włosami, dwubarwny i co najmniej tak długi jak łączna długość głowy i tułowia. Młode osobniki są jaśniej ubarwione.
Rozród.
Samica rodzi rocznie 2 lub 3 mioty po 3–9 młodych (najczęściej: 5–7). Okres rozrodczy trwa od kwietnia do października. Młode rozwijają się szybko. Zwierzęta urodzone w pierwszych wiosennych miotach mogą przystępować do rozrodu jeszcze w tym samym roku.
Tryb życia.
Ryjówka górska prowadzi skryty tryb życia. Jest gatunkiem naziemnym. Występuje zarówno na terenach otwartych, jak i leśnych.
Rozmieszczenie geograficzne.
Ryjówka górska jest traktowana jako gatunek endemiczny Europy. Na terenie tego kontynentu wyróżniane są dwa zasięgi występowania gatunku: 
Najprawdopodobniej gatunek znacznie zmniejszył swój zasięg na przestrzeni ostatnich kilkudziesięciu lat. Mimo przeprowadzonych przez naukowców intensywnych poszukiwań, nie udało się potwierdzić obecności tych zwierząt w historycznych stanowiskach na terenie Pirenejów i gór Harz. Ostatnie potwierdzenie pochodziło z 1954 roku. 
Ekologia.
Ryjówka górska jest zwierzęciem stałocieplnym o całorocznej aktywności. Metabolizm jej organizmu jest szybki i wykazuje duże zapotrzebowanie na pokarm. Dziennie zjada racje pokarmowe większe 2–3-krotnie od jej masy ciała. Żywi się drobnymi zwierzętami, głównie bezkręgowcami. Żeruje penetrując na powierzchni gruntu, ściółki lub nad wodą. W zimie żywi się także padliną.
Środowisko.
Występuje zarówno na terenach otwartych, jak i leśnych. Zasięg pionowy: 200–2500 m n.p.m. lub od 500 m n.p.m. do górnej granicy lasu.
Ochrona.
W Polsce podlegała ścisłej ochronie gatunkowej. Od 2011 r. podlega ochronie częściowej.

</doc>
<doc id="510931" url="https://pl.wikipedia.org/wiki?curid=510931" title="Kleczków">
Kleczków

Kleczków (niem. "Kletschkau" lub "Klein Kletschkau", krótko po II wojnie światowej nazwa Klęczków) – osiedle Wrocławia w byłej dzielnicy Psie Pole.
Osiedle położone jako jedyne w tej dzielnicy na południowym brzegu Starej Odry, którą biegnie jego północna granica. Do około 1794 roku, kiedy zrealizowano regulację Starej Odry, polegającą na przeniesieniu jej nurtu kilkaset metrów dalej na północ do wykopanego tam kanału osada "Klein Kletschkau" znajdowała się na prawym brzegu rzeki, co widoczne jest na zamieszczonej tu mapie z tego okresu.
Od południa granica pomiędzy Kleczkowem a osiedlem Nadodrze biegnie wzdłuż linii kolejowej do Oleśnicy, od zachodu (z Popowicami) wzdłuż głównego nurtu Odry.
Do Wrocławia osada została włączona w 1808 r.
W Kleczkowie, jako peryferyjnym wobec miasta, zlokalizowano m.in. więzienie (Zakład Karny nr 1) i szpital psychiatryczny. W granicach osiedla leży też część infrastruktury odrzańskiego portu miejskiego (Port Miejski we Wrocławiu). W latach 90. XX wieku na Kleczkowie zlokalizowała jeden ze swoich hipermarketów francuska sieć sklepów E.Leclerc.

</doc>
<doc id="510938" url="https://pl.wikipedia.org/wiki?curid=510938" title="Henryk Hunko">
Henryk Hunko

Henryk Hunko (ur. 25 czerwca 1924 w Warszawie, zm. 12 lipca 1985 we Wrocławiu) – polski aktor.
Życiorys.
Brał udział w powstaniu warszawskim, po którym został zesłany na wyspę Sylt. Debiutował 5 listopada 1949 roku w roli Wani w spektaklu „Młodość zwycięża” Aleksandra Afinogenowa w reż. Zygmunta Bończy-Tomaszewskiego na scenie Teatru Dramatycznego w Świdnicy. W 1950 roku zdał aktorski egzamin eksternistyczny.

</doc>
<doc id="510942" url="https://pl.wikipedia.org/wiki?curid=510942" title="Ryjówek etruski">
Ryjówek etruski

Ryjówek etruski, ryjówka etruska ("Suncus etruscus") – gatunek owadożernego ssaka z rodziny ryjówkowatych.
Nazewnictwo.
W polskiej literaturze zoologicznej gatunek ten oznaczany był nazwą „ryjówka etruska”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę „ryjówka” zarezerwowano dla rodzaju "Sorex". Dlatego też gatunkowi "S. etruscus" nadano nową nazwę „ryjówek etruski”.
Występowanie.
Występuje w Południowej Europie, południowej Azji i północnej Afryce.
Wygląd.
Małe, ruchliwe zwierzę z długim, wąskim i gładkim ryjkiem. Długość głowy i tułowia od 35 do 48 mm, ogona od 24 do 29 mm. Masa ciała 1,3-2 g. Jest najmniejszym ze znanych żyjących obecnie ssaków. Długi ogon jest pokryty pojedynczymi dłuższymi szczeciniastymi włoskami. Zęby są białe. Barwa ciała ciemna.
Środowisko.
Gęsto porośnięte wilgotne tereny, lasy, ogrody, uprawy, często nad brzegami strumieni.
Tryb życia.
Tryb życia głównie nocny z niewielkimi wyjątkami. Jest samotnikiem. Dobrze się wspina. W okresach zimna lub w razie niedoborów pokarmu zapada w głęboki letarg na wiele godzin. Temperatura ciała wtedy spada i w ten sposób zmniejsza ono zapotrzebowanie na energię i mniej je.
Rozród.
2 mioty w roku. Żyje do 1,5 roku. Ciąża trwa 2-6 tygodni, samica rodzi 5-10 młodych, nagich i ślepych, które po 20 dniach ssania stają się samodzielne.
Pożywienie.
Ryjówki etruskie żywią się głównie owadami.

</doc>
<doc id="510943" url="https://pl.wikipedia.org/wiki?curid=510943" title="Schemat">
Schemat



</doc>
<doc id="510947" url="https://pl.wikipedia.org/wiki?curid=510947" title="John Morressy">
John Morressy

John Morressy (ur. 8 grudnia 1930 w Nowym Jorku, zm. 20 marca 2006 w Sullivan, New Hampshire) – amerykański pisarz science fiction i fantasy.
Profesor języka angielskiego Franklin Pierce College w Rindge (New Hampshire) w latach 1968 - 1991, od 1978 pisarz-rezydent (Writer Emeritus) wyżej wymienionej uczelni. 
Ukończył St. John's University w roku 1953, następnie podjął dalsze studia na New York University. W 1956 poślubił Barbarę Turner.
Na jego wczesnej twórczości (Starbrat 1972, i Nail Down the Stars 1973) wyraźne piętno odcisnęła atmosfera Brooklynu, gdzie spędził dzieciństwo oraz kampusu na Manhattanie. W późniejszych powieściach, zwłaszcza w cyklu o czarodzieju Kedrigernie również można dostrzec pewne wątki autobiograficzne. Sielski krajobraz uniwersum Kedrigerna nasuwa wiele skojarzeń z Nową Anglią, krainą, w której Morressy spędził większą część życia.
Nagrody.
Hayakawa's S-F Magazine Reader's Award.
Przyznana w 1992 za "Timekeeper", w kategorii Najlepsze Opowiadanie Zagraniczne. Jej laureatami są m.in. Connie Willis (2004) oraz Ian McDonald (2007). Hayakawa's S-F Magazine jest popularnym pismem japońskim, o przyznaniu nagrody decydują czytelnicy.

</doc>
<doc id="510948" url="https://pl.wikipedia.org/wiki?curid=510948" title="Stanisław Zaczyk">
Stanisław Zaczyk

Stanisław Zaczyk (ur. 26 września 1923 w Nowym Sączu, zm. 6 kwietnia 1985 w Warszawie) – polski aktor filmowy i teatralny.
Życiorys.
Podczas okupacji hitlerowskiej w Polsce był studentem tajnych kompletów aktorskich. W 1945 ukończył Studio Teatralne przy Starym Teatrze w Krakowie i zdał eksternistyczny egzamin aktorski. W latach 1946–1950 występował w Jeleniej Górze i Wrocławiu. Następnie wrócił do Krakowa i został aktorem Teatru im. Juliusza Słowackiego. Od 1960 występował w teatrach warszawskich: Narodowym (1960–1963 i 1965–1968), Polskim (1963–1965), Ateneum (1969–1974) i Powszechnym (1974–1975).
Życie prywatne.
Jego żoną i wielką miłością była Alicja Bobrowska, która, dla niego, zrezygnowała z kariery w Stanach Zjednoczonych, gdzie, po zajęciu 5. miejsca w konkursie piękności Miss Universe 1958, otrzymała atrakcyjne propozycje zawodowe np.: możliwość podpisania rocznego kontraktu reklamowego z marką , czy szansę trzyletniej współpracy na planie filmowym u boku aktora Marlona Brando. Zdecydowała się odrzucić oferty i wrócić do Krakowa, do Stanisława. Mieli syna Macieja.
Był starszym bratem śpiewaka Zdzisława Zaczyka.
Pochowany na cmentarzu Stare Powązki (kwatera 170-3-8).

</doc>
<doc id="510949" url="https://pl.wikipedia.org/wiki?curid=510949" title="John Barrow (trener)">
John Barrow (trener)

John Barrow – angielski piłkarz i trener, który uznawany jest za pierwszego trenera klubu piłkarskiego FC Barcelona. Na stanowisko został wybrany przez Hansa Gampera, a następnie zwolniony przez niego po 4 miesiącach z powodu słabych wyników drużyny.

</doc>
<doc id="510950" url="https://pl.wikipedia.org/wiki?curid=510950" title="Bractwa kurkowe">
Bractwa kurkowe



</doc>
<doc id="510951" url="https://pl.wikipedia.org/wiki?curid=510951" title="Bractwo kurkowe">
Bractwo kurkowe



</doc>
<doc id="510956" url="https://pl.wikipedia.org/wiki?curid=510956" title="Aleksander Słuczanowski">
Aleksander Słuczanowski

Aleksander Słuczanowski (ur. 13 września 1900 w Stawropolu, zm. 11 września 1942) – polski hokeista, olimpijczyk.
Studiował w Szkole Głównej Gospodarstwa Wiejskiego. Od 1922 roku był związany z klubem AZS AWF Warszawa. Był jednym z pierwszych Polskich wyczynowych hokeistów.
W latach 1924–1931 zawodnik AZS Warszawa. Zdobywca trzech tytułów mistrza Polski w 1927, 1928, 1929.
Uczestnik pierwszego międzynarodowego meczu reprezentacji Polski w hokeju na lodzie (1924). Dwukrotny reprezentant Polski. Był członkiem drużyny hokejowej na Igrzyska Olimpijskie w St. Moritz w 1928. Akademicki mistrz świata z 1928. Wystąpił w zremisowanym 2:2 meczu ze Szwecją i przegranym 2:3 meczu z Czechosłowacją.
Pochowany na Starych Powązkach w Warszawie (kwatera 122-2-9).

</doc>
<doc id="510959" url="https://pl.wikipedia.org/wiki?curid=510959" title="Hermann Paucksch">
Hermann Paucksch

Johann Gottlieb Hermann Paucksch (ur. 13 kwietnia 1816 w Landsbergu, zm. 5 maja 1899 tamże) – gorzowski fabrykant, fundator fontanny, właściciel willi na Zawarciu.
Życiorys.
W roku 1842 założył warsztat, który po utworzeniu Rzeszy w 1871 przeżył gwałtowny rozkwit. Paucksch dbał o rozwój techniczny i jakość wyrobów, a kotły parowe z Landsberga stały się znane na całym świecie. Mimo że w latach 90. zakład przekształcił się w spółkę akcyjną, ciągle duszą przedsiębiorstwa był "starszy pan" - niekwestionowany autorytet zawodowy i moralny. W 1879 z okazji wyprodukowania tysięcznego kotła parowego powołał Kasę Inwalidzką i Emerytalną, przekazując 5 tysięcy talarów i zobowiązując się wpłacać do niej co roku po dwa talary na każdego robotnika i urzędnika. Zmarł otoczony powszechnym szacunkiem w 1899.
W 1897 Hermann Paucksch ufundował fontannę - studnię w postaci kobiety - nosicielki wody symbolizującej Wartę. U dołu fontanny są dwie dziewczynki z wędką, siecią i stateczkiem jako symbole rybołówstwa i żeglugi, a po drugiej stronie chłopiec z młotkiem i kołem zębatym jako symbol przemysłu. Wykonawcą był prof. Cuno von Uechtritz. W czasie I wojny światowej próbowano ją zdemontować. Już w 1942 została zdemontowana wraz z figurkami i ślad po nich zaginął. Nie zachowały się też po 1948 r. dokumenty o jej dalszych losach.
Współczesna wersja rzeźby autorstwa rzeźbiarki Zofii Bilińskiej odsłonięta została 2 lipca 1997 r.
Istniejąca do dziś na Zawarciu willa Pauckscha posiadała neorenesansowe elewacje oraz narożną wieżę zwieńczoną attyką. Wewnątrz budynku znajduje się dwupoziomowy hall z antresolą oraz przeszklonym stropem. Na parterze znajdują się starannie odrestaurowane sale reprezentacyjne, których stropy pokryte są malowanymi sztukateriami także w stylu neorenesansowym. Na uwagę zasługuje sala biblioteki ze stylowym kominkiem i przyściennymi szafami na książki. 
W ogrodzie na obszernym tarasie znajduje się fontanna z figurami dzieci. Do 2014 roku w willi działał Grodzki Dom Kultury. W roku 2002 w willi odbył się zjazd potomków Hermanna Pauckscha. Niektórzy z nich właśnie w Gorzowie spotkali się po raz pierwszy.
27 kwietnia 2006 ok. godziny 14.10 robotnicy przygotowujący teren pod budowę nowej drogi natknęli się w Parku im. M. Kopernika na poszukiwany od wielu lat nagrobek jednej z najważniejszych postaci w historii Gorzowa.

</doc>
<doc id="510960" url="https://pl.wikipedia.org/wiki?curid=510960" title="Dokumentacja">
Dokumentacja

Dokumentacja – zbiór dokumentów ustanowiony ze względu na wspólny temat, np. dotyczących danego obiektu, problemu lub zadania. Inaczej, to działalność informacyjna (albo jej część) związana z opracowywaniem i gromadzeniem dokumentów, zbiór bądź spis dokumentów o pewnym zagadnieniu bądź dobranych wg innych kryteriów.
Według słownika języka polskiego PWN dokumentacja to zbiór dokumentów mających wartość dowodową, informacyjną lub opisową, gromadzenie lub tworzenie takich dokumentów.

</doc>
<doc id="510964" url="https://pl.wikipedia.org/wiki?curid=510964" title="Andrzej Herder">
Andrzej Herder

Andrzej Herder (ur. 31 sierpnia 1937 w Warszawie, zm. 21 maja 2002 w Łodzi) – polski aktor filmowy i teatralny.
Życiorys.
Absolwent (1960) Wydziału Aktorskiego Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. Debiutował w teatrze 23 października 1960 roku. Był aktorem teatrów łódzkich: Siódma Piętnaście (1960–1965) oraz Jaracza (1965–1996).
Odznaczony został Honorową Odznaką Miasta Łodzi (1974), Srebrnym Krzyżem Zasługi (1979), odznaką Zasłużony Działacz Kultury (1983) oraz Krzyżem Kawalerskim Orderu Odrodzenia Polski (1989).
Pochowany został na łódzkim cmentarzu Zarzew.

</doc>
<doc id="510968" url="https://pl.wikipedia.org/wiki?curid=510968" title="Jack Greenwell">
Jack Greenwell

Jack Greenwell (ur. 2 stycznia 1884 w Crook, zm. 20 listopada 1942 w Bogocie) Anglik, przez część kibiców uznawany za pierwszego prawdziwego trenera klubu piłkarskiego FC Barcelona. Podczas pierwszego okresu trenowania zdobył z FC Barceloną 2 Puchary Króla Hiszpanii oraz pięć Mistrzostw Katalonii.

</doc>
<doc id="510969" url="https://pl.wikipedia.org/wiki?curid=510969" title="Ian Wright (piłkarz)">
Ian Wright (piłkarz)

Ian Edward Wright, MBE (ur. 3 listopada 1963 w Woolwich w Londynie) – angielski piłkarz, obecnie osobowość telewizyjna i radiowa. Ojciec Shauna Wrighta-Phillipsa i Bradleya Wrighta-Phillipsa.
Kariera medialna.
Od czasu gdy skończył z piłką nożną i przeszedł na emeryturę, został osobistością medialną, pojawił się jako ekspert w programie "Match of the Day". Był również prezenterem, miał swój własny program "Friday Night's All Wright", który zaczął się w 1998, podczas gdy Ian jeszcze grał. Potem prezentował w programach takich jak "The National Lottery Wright Around the World", "Friends Like These", w programie radiowym "Wright &amp; Bright" (ze swoim dawnym kolegą klubowym Markiem Brightem), "Guinness World Records" i "What Kids Really Think". Obecnie jest kapitanem drużyny w programie BBC "They Think It's All Over".

</doc>
<doc id="510970" url="https://pl.wikipedia.org/wiki?curid=510970" title="Józef Łodyński">
Józef Łodyński

Józef Łodyński (ur. 19 października 1919 w Łodzi, zm. 6 lutego 1984 tamże) – polski aktor.
Dyplom PWST w Warszawie uzyskał w 1951 r. Przez większą część swojego zawodowego życia związany z Teatrem Stefana Jaracza w Łodzi. W latach 1964–1981 zagrał w kilku spektaklach Teatru Telewizji.
Grób aktora znajduje się na cmentarzu parafii św. Józefa Oblubieńca NMP przy ul. Mierzejowej 1 Łódź – Ruda (sektor C1, rz. 16, gr. 4).

</doc>
<doc id="510972" url="https://pl.wikipedia.org/wiki?curid=510972" title="Grant Connell">
Grant Connell

Grant Connell (ur. 17 listopada 1965 w Reginie) – kanadyjski tenisista, reprezentant w Pucharze Davisa, lider rankingu deblowego, olimpijczyk.
Kariera tenisowa.
W czasie studiów występował w amerykańskich rozgrywkach uczelnianych w barwach Texas A&amp;M University, w 1985 roku doszedł do ćwierćfinału indywidualnych mistrzostw akademickich USA, przegrywając ze Szwedem Mikaelem Pernforsem. W 1986 roku rozpoczął karierę zawodową. Sukcesy odnosił głównie jako deblista, ale i w grze pojedynczej osiągał dobre wyniki. W czerwcu 1991 roku klasyfikowany na 67. miejscu na świecie w zestawieniu singlistów. W singlu trzykrotnie dochodził do półfinałów turniejów rangi ATP World Tour (Chicago i Singapur 1991, Auckland 1992). Był w 1/16 finału Australian Open 1991 roku oraz na Wimbledonu 1994. W 1991 roku w I rundzie Wimbledonu stoczył pięciosetowy pojedynek z Andre Agassim (wówczas nr 5. rankingu ATP), z którym prowadził 2:1 w setach (trzeciego seta wygrał w tie-breaku, serwując asa z drugiego podania), by ostatecznie przegrać. Tuż przed Wimbledonem 1991 w londyńskim Queen’s Clubie, również na kortach trawiastych, doszedł do ćwierćfinału pokonując m.in. trzeciego w rankingu światowym Ivana Lendla.
Jako deblista triumfował w 22 imprezach kategorii ATP World Tour, w dalszych 26 był w finałach. Najskuteczniejsze pary tworzył z Glennem Michibatą, Patrickiem Galbraithem i Byronem Blackiem. Z każdym z tych partnerów dochodził do finałów wielkoszlemowych, ale nie udało mu się odnieść końcowego zwycięstwa. W listopadzie 1993 roku znalazł się na czele rankingu światowego gry podwójnej. W 1995 roku razem z Galbraithem wygrał deblowy turniej Tennis Masters Cup, mimo dwóch porażek w rundzie spotkań grupowych. Uczestniczył w tej imprezie kilkakrotnie.
W latach 1987–1997 występował w reprezentacji Kanady w Pucharze Davisa. Także w zespole narodowym był głównie deblistą, ale dokładał także punkty w grze pojedynczej. Przyczynił się do pierwszego w historii awansu Kanady do grupy światowej Pucharu Davisa w 1990 roku, kiedy w barażu z Holandią pokonał Paula Haarhuisa, Marka Koevermansa i dodatkowo zdobył punkt deblowy wspólnie z Michibatą. W I rundzie rozgrywek w 1992 roku pokonał Szweda Magnusa Gustafssona, ale ostatecznie nie wystarczyło to do zwycięstwa reprezentacji (która następnie po barażu z Austrią spadła do niższej klasy rozgrywek). Łączny bilans jego występów w Pucharze Davisa to 23 zwycięstwa i 9 porażek.
Connell bronił barw narodowych także na igrzyskach olimpijskich. W Seulu (1988) roku w singlu doszedł do II rundy (pokonał Australijczyka Johna Fitzgeralda, przegrał z Hiszpanem Javierem Sánchezem), w deblu w parze z Michibatą odpadli z rywalizacji w I rundzie. W Atlancie (1996) przegrał w II rundzie debla z Brytyjczykami Timem Henmanem i Neilem Broadem (w parze z Danielem Nestorem).
Karierę zawodniczą zakończył w 1997 roku. Zarobił na kortach niespełna 3 miliony dolarów amerykańskich. W latach 2001–2004 pełnił funkcję kapitana reprezentacji Kanady w Pucharze Davisa, w 2003 roku poprowadził zespół do ponownego awansu do grupy światowej.

</doc>
<doc id="510976" url="https://pl.wikipedia.org/wiki?curid=510976" title="Flaga Meklemburgii-Pomorza Przedniego">
Flaga Meklemburgii-Pomorza Przedniego

Flaga Meklemburgii-Pomorza Przedniego – flaga niemieckiego kraju związkowego Meklemburgia-Pomorze Przednie. Przedstawia kolory Pomorza (błękit i biel), Hanzy (biel i czerwień), poprzedniej flagi cywilnej (błękit, żółć i czerwień), oraz bandery handlowej kraju związkowego o tych samych barwach, co dawna cywilna.
W obecnej formie uchwalona 29 stycznia 1991 roku. Proporcje 3:5.

</doc>
<doc id="510979" url="https://pl.wikipedia.org/wiki?curid=510979" title="Ralph Kirby">
Ralph Kirby

Ralph Kirby - angielski trener klubu piłkarskiego FC Barcelona w sezonie 1925-1926. Został zatrudniony przez ówczesnego prezesa klubu Arcadego Balaguera. Zdobył z drużyną Puchar Hiszpanii i Mistrzostwo Katalonii.

</doc>
<doc id="510982" url="https://pl.wikipedia.org/wiki?curid=510982" title="Zębiełek myszaty">
Zębiełek myszaty

Zębiełek myszaty ("Crocidura russula") – gatunek ssaka z rodziny ryjówkowatych (Soricidae).
Wygląd.
Długość głowy i tułowia od 6,2 do 9,5 cm, ogona od 3,3 do 4,6 cm. Masa ciała 6-14 g. Grzbiet od szaro- do czerwono-brunatnego, płynne przejście do nieco jaśniejszego ubarwienia na brzuchu, nogi białawe; uszy duże; ogon z długimi, witkowatymi włosami.
Występowanie.
Środkowa i południowa Europa, Azja, północna Afryka. W Polsce dotychczas nie stwierdzony.
Środowisko.
Pobrzeża lasów, ogrody, suche słoneczne tereny, łąki, parki, zabudowania.
Tryb życia.
Aktywny o zmierzchu i nocą. Z reguły samotnik. Nie potrafi się wspinać. Wykorzystuje nory innych zwierząt lub kopie je sam. Gniazdo stworzone jest z traw i liści.
Zaniepokojony lub zdenerwowany zębiełek odzywa się wysokim, ćwierkającym głosem. Spory między tymi zwierzętami przebiegają wśród gwałtownych wrzasków. Zębiełek straszy przeciwnika otwartym pyszczkiem.
Pokarm.
Owady i inne drobne bezkręgowce. Zębiełek myszaty wydala na wpół strawioną treść dużego jelita ślepego i zjada ją ponownie, w treści jelita ślepego zawarte są ważne dla życia witaminy, wytwarzane przez bakterie jelitowe.
Rozmnażanie i rozwój.
Okres godowy zębiełków trwa od marca do września. Długość ciąży wynosi 31 dni. W roku samica wydaje około 2-4 mioty po 3-9 nagich ślepych młodych (ważą około 1g). Młode otwierają oczy po 13 dniach, ssą mleko 26 dni, a w wieku 40 dni są samodzielne i dojrzałe płciowo. Samica często prowadzi młode "karawaną", czyli jedno za drugim.
Wrogowie.
Płomykówka zwyczajna, puszczyk zwyczajny i łasica pospolita.
Podgatunki.
Wyróżnia się sześć podgatunków zębiełka myszatego:

</doc>
<doc id="510983" url="https://pl.wikipedia.org/wiki?curid=510983" title="Herb Hesji">
Herb Hesji

Herb Hesji jest herbem landgrafów Turyngii, którzy w latach 1130–1247 rządzili także Hesją. Korona jest symbolem lokalnego patriotyzmu i autonomii.
Przedstawia na tarczy w polu błękitnym wspiętego lwa w poziome srebrno-czerwone pasy. Na tarczy korona.
Obecny herb przyjęty został 4 sierpnia 1948 roku. Nawiązuje do XIII wiecznego herbu księcia Konrada (zm. 1240). W latach 1808–1902 w herbie księstwa Hesja-Darmstadt lew trzymał w łapie miecz.

</doc>
<doc id="510985" url="https://pl.wikipedia.org/wiki?curid=510985" title="Richard Kohn">
Richard Kohn

Richard Kohn (ur. 27 lutego 1888 w Wiedniu, zm. 16 czerwca 1963 w Rotterdamie) – austriacki piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Występował w Wiener AC, Wiener AF i Wiener Amateur SV. Jego drugie imię, Dombi, otrzymał, kiedy grał w MTK Budapest FC - oznacza to małe wzgórze.
Kariera reprezentacyjna.
W latach 1908-1912 bronił barw narodowej reprezentacji Austrii.
Kariera trenerska.
W latach 1924-1925 trenował klub Hertha BSC. Potem prowadził Građanski Zagrzeb. Następnie udał się do First Vienna FC 1894, po czym trenował Sportfreunden Stuttgart. Od lutego 1926 do 1927 trenował po raz pierwszy FC Barcelona, gdzie był znany przede wszystkim jako "Little Dombi" - ale w dzisiejszych czasach jest on w urzędowych wykazach klubu jako zmutowany "Jack Domby". Krótko prowadził KS Warszawianka, a potem odszedł do TSV 1860 Monachium. W 1930 zmienił na rok klub na VfR Mannheim. W latach 1931-1933 trenował Bayern Monachium, zdobywając w 1932 roku mistrzostwo Niemiec. Po dojściu nazistów do władzy, Kohn ze względu korzeni żydowskich był zmuszony opuścić Niemcy, początkowo trenował Grasshopper Club. W 1933 ponownie został trenerem FC Barcelona, ale zawiódł oczekiwania. Wysłał własnoręcznie podpisany list przez siebie i piłkarzy do prezesa klubu z prośbą o obcięcie premii. W 1934 powrócił do Szwajcarii, gdzie trenował FC Basel. Od 1935 do 1939 oraz w latach 1951-1952 i 1954-1955 prowadził Feyenoord, wygrywając ligę holenderską w sezonach 1935/36 i 1937/38. Działał jako trener i fizjoterapeutą, a znany był z magicznych mikstur, które pomagały leczyć kontuzjowanych graczy.
W 1963 zmarł w Rotterdamie.

</doc>
<doc id="510988" url="https://pl.wikipedia.org/wiki?curid=510988" title="Flaga Hesji">
Flaga Hesji

Barwy flagi Hesji pochodzą z herbu tego kraju związkowego. Jest on herbem landgrafów Turyngii, którzy w latach 1130–1247 rządzili także Hesją. Korona jest symbolem lokalnego patriotyzmu i autonomii. Flaga cywilna nie ma go na płacie.
Uchwalone 22 listopada 1949 roku. Proporcje 3:5.

</doc>
<doc id="510990" url="https://pl.wikipedia.org/wiki?curid=510990" title="Energia magnetyczna">
Energia magnetyczna

Energia magnetyczna wyraża wartość chwilowej energii magnetostatycznej zgromadzonej w materiale magnetycznym. Energia magnetyczna jest iloczynem lokalnej indukcji magnetycznej "B" i natężenia pola magnetycznego "H", a jej jednostką jest J/m3 (dżul na metr sześcienny).
Energia magnetyczna wzrasta ze wzrostem koercji i remanencji, ale nigdy nie przekroczy pewnej wartości granicznej:
gdzie: ("BH")"max" – maksymalna energia magnetyczna, "μ"0 – stała magnetyczna, "Mr" – remanencja magnetyzacji.
Najwyższe znane wartości energii magnetycznej, teoretycznie do 512 kJ/m3, wykazują magnesy neodymowe Nd2Fe14B a także Fe3B-Nd.
Teoretycznie możliwe jest wykonanie nowej generacji magnesów anizotropowych zbudowanych ze szkieletu magnetycznie twardego z wbudowanymi ziarnami magnetycznie miękkimi. W przypadku takiego materiału równanie na maksymalną energię magnetyczną ma postać:
gdzie: "Mm", "Mt" – odpowiednio namagnesowania nasycenia fazy magnetycznie miękkiej i twardej, "Kt" – współczynnik anizotropii magnetycznej fazy magnetycznie twardej.
Obliczenia teoretyczne wykazują, że maksymalna wartość energii magnetycznej osiągalna przy użyciu obecnie dostępnych materiałów wynosiłaby ponad 1000 kJ/m3, niemniej jednak wykonanie takich magnesów nie jest jeszcze obecnie możliwe z uwagi na bariery technologiczne.

</doc>
<doc id="510999" url="https://pl.wikipedia.org/wiki?curid=510999" title="Romà Forns">
Romà Forns

Romà Forns po zakończeniu kariery piłkarza sam ogłosił chęć objęcia posady trenera klubu piłkarskiego FC Barcelona, którym został w sezonach 1927-1928 i 1928-1929. W sezonie 1928/1929 jako pierwszy zdobył Mistrzostwo Hiszpanii, w historii ligi hiszpańskiej. 

</doc>
<doc id="511003" url="https://pl.wikipedia.org/wiki?curid=511003" title="Optymalny punkt pracy">
Optymalny punkt pracy



</doc>
<doc id="511004" url="https://pl.wikipedia.org/wiki?curid=511004" title="Ząbkowice Śl.">
Ząbkowice Śl.



</doc>
<doc id="511005" url="https://pl.wikipedia.org/wiki?curid=511005" title="Pamela Tiffin">
Pamela Tiffin

Pamela Tiffin, właśc. Pamela Tiffin Wonso (ur. 13 października 1942 w Oklahoma City; zm. 2 grudnia 2020 w Nowym Jorku) – amerykańska aktorka filmowa.
Kariera.
Urodziła się w Oklahoma City w rodzinie o korzeniach brytyjskich i rosyjskich. Dorastała jednak w Chicago, gdzie jako nastolatka zaczęła karierę modelki, z powodu której wyjechała potem do Nowego Jorku. Wstąpiła tam do college'u ale pomyślny rozwój kariery modelki spowodował, że go wkrótce porzuciła. Następnie wyjechała do Kalifornii z postanowieniem zostania aktorką. Dzięki urodzie nastolatki producent Hal B. Wallis obsadził ją w filmie opartym na podstawie sztuki Tennessee'a Williamsa pt. "Lato i dym" (1961).
Debiut przyniósł jej dwie nominacje do Złotego Globu (dla najlepszej aktorki drugoplanowej i najlepszej debiutantki) w 1962. Jej kariera nabierała tempa. Billy Wilder obsadził ją w komedii "Raz, dwa, trzy" (1961) z Jamesem Cagneyem i Arlene Francis. W 1964 wystąpiła w beztroskiej romantycznej komedii "The Pleasure Seekers" z Ann-Margret i Carol Lynley oraz "For Those Who Think Young" z Jamesem Darrenem i Tiną Louise. W następnym roku wystąpiła we włoskim filmie "Dziś, jutro, pojutrze" obok Marcello Mastroianniego i Virny Lisi. W 1966 zagrała z Paulem Newmanem w filmie "Ruchomy cel". W 1967 wyjechała do Włoch, gdzie do 1974 wystąpiła w kilkunastu filmach. Po tym gdy ponownie wyszła za mąż w połowie lat 70. wycofała się z branży filmowej poświęcając się rodzinie.
Życie prywatne.
Jej pierwszym mężem był wydawca Clay Felker, z którym rozwiodła się w 1969 po 7 latach małżeństwa. W 1974 poślubiła włoskiego filozofa Edmondo Danona, z którym miała dwie córki: Echo Angelica (ur. 1976) i Aurora (ur. 1981). Zamieszkali na stałe w Nowym Jorku.
Zmarła w nowojorskim szpitalu 2 grudnia 2020.

</doc>
<doc id="511006" url="https://pl.wikipedia.org/wiki?curid=511006" title="Nominalny punkt pracy">
Nominalny punkt pracy



</doc>
<doc id="511008" url="https://pl.wikipedia.org/wiki?curid=511008" title="Cholecystektomia">
Cholecystektomia

Cholecystektomia – zabieg chirurgiczny polegający na usunięciu pęcherzyka żółciowego, najczęściej z powodu kamicy żółciowej.
Zabieg można wykonać metodą klasyczną, polegającą na klasycznym chirurgicznym rozcięciu powłok brzucha (w linii pośrodkowej lub w okolicy podżebrza prawego) i następowym wycięciem pęcherzyka żółciowego. Tą metodą bezwzględnie należy wykonać cholecystektomię w przypadku raka pęcherzyka żółciowego.
Wycięcie pęcherzyka jest wskazane:
Obecnie preferowana jest cholecystektomia laparoskopowa, czyli operacja wykonana przy pomocy laparoskopu, gdyż ta technika wiąże się z:
Najczęstszym powikłaniem zabiegu cholecystektomii jest uszkodzenie przewodu żółciowego, które wymaga operacji naprawczej z uwagi na potencjalną możliwość rozwoju żółciowego zapalenia otrzewnej.

</doc>
<doc id="511010" url="https://pl.wikipedia.org/wiki?curid=511010" title="Archipelag Sundajski">
Archipelag Sundajski

Archipelag Sundajski () – archipelag położony między południowo-wschodnią Azją a Australią, wchodzący w skład Archipelagu Malajskiego. W archipelagu mieszka około 200 milionów osób.
Podział.
Jest oddzielony od Azji Morzem Południowochińskim i cieśniną Malakka, a od Australii morzami: Timor i Arafura. Obejmuje Wielkie Wyspy Sundajskie:
oraz Małe Wyspy Sundajskie:
oraz szereg mniejszych archipelagów i grup wysp.
Między wyspami znajdują się liczne morza wewnętrzne, w tym: Morze Jawajskie, Morze Banda, Morze Moluckie, Morze Flores.
Wzdłuż południowo-zachodnich krańców wysp biegną rowy oceaniczne: Rów Timorski i Rów Jawajski. Wyspy Archipelagu Sundajskiego należą do następujących państw: Indonezji, Malezji, Brunei, Timoru Wschodniego.

</doc>
<doc id="511014" url="https://pl.wikipedia.org/wiki?curid=511014" title="Janina Żniniewicz">
Janina Żniniewicz

Janina Żniniewicz (ur. 1882, zm. 1940) – polska lekarka.
Życiorys.
Zaangażowana w działalność społeczną, jako przewodnicząca Okręgu Wielkopolskiego PCK była założycielką poznańskiej Wyższej Szkoły Pielęgniarskiej: została przewodniczącą jej Komitetu Organizacyjnego.
Brała udział w powstaniu wielkopolskim jako lekarka. 2 maja 1923 została odznaczona Krzyżem Oficerskim Orderu Odrodzenia Polski.
Wraz z bratem Janem Żniniewiczem, z którym w 1930 napisała książkę "Wodolecznictwo a nerwy""," została uhonorowana ulicą w Poznaniu.

</doc>
<doc id="511015" url="https://pl.wikipedia.org/wiki?curid=511015" title="Philipp Lahm">
Philipp Lahm

Philipp Lahm (ur. 11 listopada 1983 w Monachium) – niemiecki piłkarz, który występował na pozycji obrońcy. Złoty medalista Mistrzostw Świata 2014, brązowy medalista Mistrzostw Świata 2006, 2010, srebrny medalista Mistrzostw Europy 2008. W latach 2004–2014 reprezentant Niemiec. Uczestnik Mistrzostw Europy 2004, 2012. Zdobywca Ligi Mistrzów UEFA z Bayernem Monachium w sezonie 2012/2013.
Kariera klubowa.
Philipp Lahm do 1995 roku trenował w klubie FT Gern München. Następnie grywał w młodzieżowych drużynach Bayernu Munchen, a w sezonie 2001/2002 zaczął grywać w rezerwach bawarskiego zespołu. Przez dwa sezony rozegrał dla nich 63 ligowe pojedynki i strzelił trzy gole.
Latem 2003 roku Lahm został wypożyczony do VfB Stuttgart. W jego barwach 3 sierpnia w wygranym 2:0 wyjazdowym meczu z Hansą Rostock zadebiutował w Bundeslidze. Pierwszego gola strzelił natomiast 3 kwietnia 2004 roku, a VfB pokonał wówczas VfL Wolfsburg 5:1. Stuttgart w końcowej tabeli zajął czwarte miejsce, a Lahm w linii obrony grywał najczęściej z takimi zawodnikami jak Zvonimir Soldo, Fernando Meira i Andreas Hinkel. W kolejnym sezonie niemiecki zawodnik zadebiutował w Pucharze UEFA, natomiast w Bundeslidze „Die Schwaben” uplasowali się na piątej lokacie.
W lipcu 2005 roku Lahm powrócił do Bayernu, jednak początkowo leczył kontuzję więzadła krzyżowego. Ligowy debiut zanotował dopiero 19 listopada, kiedy to podczas wygranego 2:1 spotkania z Arminią Bielefeld zmienił w 63. minucie Bixente Lizarazu. W sezonie 2005/2006 w obronie Bayernu grali najczęściej Willy Sagnol, Lúcio, Valérien Ismaël oraz Martín Demichelis, jednak po wyleczeniu swojego urazu Lahm coraz częściej występował w wyjściowej jedenastce. Monachijska drużyna wywalczyła mistrzostwo oraz Puchar Niemiec, a podczas kolejnych rozgrywek Lahm jako jedyny zawodnik swojego klubu wystąpił we wszystkich 34 ligowych pojedynkach. Bayern w końcowej tabeli zajął jednak dopiero czwarte miejsce i zakwalifikował się do Pucharu UEFA. Z tych rozgrywek Bayern został wyeliminowany w półfinale przez późniejszych zdobywców pucharu – Zenit St. Petersburg. W lidze podopieczni Ottmara Hitzfelda radzili sobie jednak znacznie lepiej i sięgnęli po 21 w historii klubu tytuł mistrza kraju.
16 maja 2008 roku Lahm podpisał z Bayernem nowy kontrakt, który ma obowiązywać do 20 czerwca 2012 roku. 5 grudnia Niemiec strzelił gola w wygranym 2:1 meczu przeciwko TSG 1899 Hoffenheim, jednak ostatecznie to beniaminek Bundesligi dzięki lepszej sytuacji bramkowej zajął pierwsze miejsce po rundzie jesiennej ligowych rozgrywek.
4 lutego 2017 roku, w meczu ligowym przeciwko Schalke 04, zaliczył swój 500. występ dla Bayernu. Trzy dni później ogłosił zakończenie kariery piłkarskiej po zakończeniu sezonu 2016/2017. W sezonie 2016/2017 zdobył 5. z rzędu tytuł mistrza Niemiec z Bayernem Monachium. Po tym sezonie zakończył piłkarską karierę.
Kariera reprezentacyjna.
W 2003 roku Lahm rozegrał trzy mecze dla reprezentacji Niemiec do lat 21. W seniorskiej kadrze zadebiutował 18 lutego 2004 roku w wygranym 2:1 pojedynku z Chorwacją, kiedy to rozegrał pełne 90 minut i przez magazyn Kicker został wybrany najlepszym piłkarzem tych zawodów. Pierwszego gola dla zespołu narodowego zdobył 28 kwietnia tego samego roku w przegranym 1:5 towarzyskim spotkaniu przeciwko Rumunii rozegranym w Bukareszcie.
Następnie Lahm wystąpił na Mistrzostwach Europy 2004, na których Niemcy zostali wyeliminowani już w rundzie grupowej, w której zajęli trzecie miejsce. Dwa lata później gracz Bayernu wziął udział w Mistrzostwach Świata 2006. W inauguracyjnym meczu turnieju z Kostaryką Lahm już w 6. minucie wpisał się na listę strzelców strzelając tym samym pierwszą bramkę na tych mistrzostwach. Niemcy wywalczyli na tym mundialu brązowy medal, a Lahm został wybrany przez FIFA do Drużyny Gwiazd. W 2008 roku były zawodnik Stuttgartu został powołany przez Joachima Löwa do kadry na Euro 2008. Lahm wystąpił we wszystkich meczach rundy grupowej oraz ćwierćfinale i półfinale w pełnym wymiarze czasowym. W pojedynku 1/2 finału zdobywając gola w 90. minucie zapewnił Niemcom zwycięstwo z Turcją 3:2. W finałowym meczu przeciwko Hiszpanii zawodnik Bayernu po przerwie został zmieniony przez Marcella Jansena, a podopieczni Joachima Löwa przegrali 0:1 i zostali wicemistrzami Europy.
Przed rozpoczęciem Mistrzostw Świata 2010 Lahm został wybrany nowym kapitanem reprezentacji Niemiec. W roli tej zastąpił kontuzjowanego Michaela Ballacka. W turnieju zdobył brązowy medal. Wystąpił we wszystkich spotkaniach oprócz meczu z Urugwajem, przed którym zachorował. Asystował przy jednej bramce.
W 2014 zdobył złoty medal na Mistrzostwach Świata 2014.
18 lipca 2014 zakończył karierę reprezentacyjną.
Sukcesy.
Reprezentacyjne.
Mistrzostwa Świata
 Mistrzostwa Europy
Działalność charytatywna.
Philipp Lahm jest znany ze swojej działalności charytatywnej. W 2007 roku założył własną fundację „Philipp Lahm Stiftung”. Brał czynny udział w akcjach dotyczących AIDS i homofobii, był ambasadorem mistrzostw hokeja na lodzie, pracował również dla dzieci.

</doc>
<doc id="511018" url="https://pl.wikipedia.org/wiki?curid=511018" title="James Bellamy">
James Bellamy



</doc>
<doc id="511019" url="https://pl.wikipedia.org/wiki?curid=511019" title="Punkt pracy">
Punkt pracy

Punkt pracy – punkt na charakterystyce danego urządzenia lub elementu, w którym zachodzi jego działanie, i w którym mogą zostać określone chwilowe parametry pracy takiego urządzenia lub elementu.
Charakterystyka pracy może obejmować dowolne wielkości fizyczne: napięcie elektryczne, ciśnienie gazu, temperaturę itp.
Znaczenie praktyczne.
Określenie punktu pracy danego urządzenia lub elementu jest istotne z uwagi na parametry własne urządzenia, jak również i parametry obwodu w jaki dane urządzenie (element) jest włączone. W przypadku parametrów własnych istotne jest określenie optymalnego punktu pracy, dla którego występują najlepsze pożądane własności, lub dla którego żywotność elementu jest najdłuższa itp. Np. na rysunku obok pokazano wybór optymalnego punktu pracy magnesu – dla którego wartość zgromadzonej energii magnetycznej jest maksymalna. Skutkuje to np. maksymalną wartością siły przyciągania przez taki magnes jak również zabezpiecza przed jego rozmagnesowaniem. Wybór punktu pracy ma więc także na celu ochronę samego elementu, jak i pozostałych części całego układu, który mógłby ulec zniszczeniu w przypadku nieprawidłowego doboru punktu pracy.
Dlatego też, większość maszyn, urządzeń i elementów ma określony (przez producenta) nominalny punkt pracy, który gwarantuje poprawną i bezawaryjną pracę, najdłuższą żywotność, maksymalną sprawność itp. Określenie nominalnego punktu pracy nie jest zawsze zagadnieniem prostym do rozwiązania. W przypadku złożonych i nieliniowych systemów istnieje bardzo wiele czynników jakie należy wziąć pod uwagę. W takim przypadku znalezienie globalnego minimum jest bardzo trudne, a czasami nawet niemożliwe. Na przykład, wyznaczenie nominalnej temperatury pracy procesora komputerowego wiąże się z pogodzeniem często sprzecznych wymagań: częstotliwości taktowania (straty cieplne rosną nieliniowo wraz z częstotliwością), mocy obliczeniowej (rośnie z częstotliwością), wydajnością wentylatora chłodzącego (zwiększenie wydajności skutkuje zwiększeniem poziomu hałasu), zmiennej temperatury otoczenia itp.
Jednym z ważniejszych przypadków punktu pracy jest temperatura pracy. W wypadku niewłaściwego doboru układu chłodzenia następuje przesunięcie punktu pracy w obszar podwyższonej temperatury, gdzie może następować utrata własności materiału (rozmagnesowanie magnesu, starzenie izolacji elektrycznej, utrata właściwości mechanicznych ze stopieniem metalu włącznie itp.).

</doc>
<doc id="511021" url="https://pl.wikipedia.org/wiki?curid=511021" title="Temperatura pracy">
Temperatura pracy



</doc>
<doc id="511022" url="https://pl.wikipedia.org/wiki?curid=511022" title="Choroba Hansena">
Choroba Hansena



</doc>
<doc id="511023" url="https://pl.wikipedia.org/wiki?curid=511023" title="Gorajscy herbu Korczak">
Gorajscy herbu Korczak

Gorajscy herbu Korczak, znani również jako Gorayscy – polski ród szlachecki, pochodzenia rusińskiego.
Historia.
Ród Gorajskich wywodzi się z Rusi Czerwonej.
Według niektórych źródeł w 1353 r. trzej bracia – Chodko, Ostaszko i Piotr z Klecia otrzymali od króla Kazimierza Wielkiego kilkanaście wsi: Klecie (Kleszcze), Czermno, Januszkowice, Błażkową, Gogolów, Glinik, Bukową, Smorżową i Kamienicę (okolice Jasła). Piotr miał syna Dymitra (znanego jako Dymitr z Klecia lub Dymitr z Goraja). Król Ludwik Węgierski w dniu 26 lipca 1377 r. nadał mu zamek Goraj oraz szereg wsi leżących w okolicach Turobina i Kraśnika.
Linia senatora Zbigniewa Gorajskiego wygasła na jego synach. Druga, kalwińska gałąź wygasła w połowie XVIII wieku.
Jedna gałąź rodu Gorajskich do dziś żyje w Brazylii i Polsce. Jej podawana w XIX wiecznych herbarzach pochodzenie od senatora Zbigniewa nie znajduje żadnego potwierdzenia w źródłach.

</doc>
<doc id="511024" url="https://pl.wikipedia.org/wiki?curid=511024" title="Zamojscy">
Zamojscy



</doc>
<doc id="511026" url="https://pl.wikipedia.org/wiki?curid=511026" title="Bastian Schweinsteiger">
Bastian Schweinsteiger

Bastian Schweinsteiger (ur. 1 sierpnia 1984 w Kolbermoor) – niemiecki piłkarz który występował na pozycji pomocnika. W latach 2004–2016 reprezentant Niemiec z którą zdobył Mistrzostwo Świata 2014, brązowy medal mistrzostw świata 2006, 2010 i Wicemistrzostwo Europy 2008. W latach 2002–2015 zawodnik Bayernu Monachium z którą zdobył m.in. Ligę Mistrzów UEFA w sezonie (2012/2013), w latach 2015–2017 Manchesteru United a od 2017 do 2019 Chicago Fire.
Kariera klubowa.
Początki kariery.
Bastian Schweinsteiger piłkarską karierę rozpoczynał w klubie FV Oberaudorf, w którym grał do 1992 roku. Następnie przez niecałe siedem lat trenował w młodzieżowej drużynie TSV 1860 Rosenheim, by w lipcu 1998 roku trafić do juniorów Bayernu Monachium. W 2002 roku Schweinsteiger razem z drużyną wywalczył młodzieżowe mistrzostwo Niemiec i jeszcze w tym samym roku został członkiem grającego w trzeciej lidze drugiego zespołu Bayernu.
Bayern Monachium.
Po dwóch sesjach szkoleniowych z pierwszą drużyną Ottmar Hitzfeld dał Schweinsteigerowi szansę debiutu. Niemiecki gracz 13 listopada 2002 roku wystąpił w zremisowanym 3:3 pojedynku przeciwko RC Lens w ostatniej kolejce fazy grupowej Ligi Mistrzów i kilka minut po pojawieniu się na boisku zaliczył asystę przy golu Markusa Feulnera. W grudniu Schweinsteiger podpisał z Bayernem pierwszy zawodowy kontrakt. W sezonie 2002/2003 rozegrał czternaście spotkań w Bundeslidze i przyczynił się do wywalczenia przez swój klub mistrzostwa oraz Pucharu Niemiec. W kolejnych ligowych rozgrywkach "Schweini" brał udział w 26 pojedynkach, a we wrześniowym spotkaniu z VfL Wolfsburg strzelił swojego pierwszego gola dla Bawarczyków.
Nowy trener Bayernu – Felix Magath na początku sezonu 2004/2005 niespodziewanie odesłał niemieckiego gracza do zespołu rezerw. Schweinsteiger szybko powrócił jednak do kadry i pomógł jej w zdobyciu mistrzostwa i krajowego pucharu oraz dotarciu do ćwierćfinału Champions League. W kolejnych sezonach Niemiec także był podstawowym zawodnikiem swojego klubu, a w 2006 i 2008 roku ponownie zdobywał z nim podwójną koronę (mistrzostwo i puchar). 15 sierpnia 2008 roku w meczu przeciwko Hamburgerowi SV Schweinsteiger został autorem pierwszego gola podczas rozgrywek Bundesligi 2008/2009. W 2012 roku zagwarantował Bayernowi finał w Lidze Mistrzów, na własnym stadionie, jednak w samym finale, nie strzelił karnego i Bayern przegrał.
Manchester United.
11 lipca 2015 roku Manchester United ogłosił, że doszedł do porozumienia z Bayernem Monachium w sprawie transferu zawodnika. 13 lipca 2015 roku został oficjalnie zaprezentowany jako nowy piłkarz Manchesteru United, podpisując z nim kontrakt do czerwca 2018 roku. W Premier League zadebiutował 8 sierpnia 2015 r. w wygranym 1:0, meczu pierwszej kolejki sezonu przeciwko Tottenhamowi, zmieniając w 60' minucie spotkania Michaela Carricka. Swoją pierwszą bramkę dla nowego klubu zdobył 28 listopada 2015 r. w zremisowanym 1:1 meczu przeciwko Leicester City. W sezonie 2015/2016 wystąpił łącznie w 31 spotkaniach United, strzelając jedną bramkę i zdobył z drużyną Puchar Anglii. W sezonie 2016/2017, po objęciu funkcji menedżera przez Jose Mourinho, jego rola w drużynie zmalała. Występował on jedynie rozgrywkach pucharowych- w sumie rozegrał 4 spotkania, zdobywając jedną bramkę i notując jedną asystę- w wygranym 4:0 meczu Pucharu Anglii z Wigan Athletic. 26 lutego 2017 wygrał z klubem Puchar Ligi Angielskiej. W sumie Schweinsteiger wystąpił w 35 meczach Manchesteru United, zdobywając 2 bramki i notując 3 asysty.
Chicago Fire.
21 marca 2017 roku podpisał roczny kontrakt z Chicago Fire. W zespole zadebiutował 1 kwietnia 2017 w zremisowanym 2:2, meczu Major League Soccer przeciwko Montreal Impact. Schweinsteiger rozpoczął mecz w podstawowym składzie, a w 17. minucie strzelił debiutancką bramkę otwierając wynik spotkania.
Kariera reprezentacyjna.
W 2004 roku Schweinsteiger rozegrał siedem meczów i strzelił dwie bramki dla reprezentacji Niemiec do lat 21, z którą wystąpił na mistrzostwach Europy juniorów. W dorosłej kadrze zadebiutował 6 czerwca tego samego roku w przegranym 2:0 towarzyskim spotkaniu przeciwko Węgrom. Następnie Niemiec razem z drużyną narodową pojechał na Euro 2004, na których podopieczni Rudiego Völlera zostali wyeliminowani już w rundzie grupowej. Pierwsze dwa gole dla reprezentacji swojego kraju Schweinsteiger zdobył 8 czerwca 2005 roku w zremisowanym 2:2 towarzyskim pojedynku z Rosją. Następnie wpisywał się na listę strzelców w dwóch meczach Pucharu Konfederacji – zwycięskim 3:0 z Tunezją oraz wygranym 4:3 przeciwko Meksykowi, który zadecydował o zdobyciu przez Niemców trzeciego miejsca.
W 2006 roku Jürgen Klinsmann powołał gracza Bayernu do 23–osobowej kadry na mistrzostwa świata. Na mundialu tym Niemcy wywalczyli brązowy medal, natomiast sam Schweinsteiger wystąpił we wszystkich spotkaniach, a w wygranym 3:1 pojedynku o trzecie miejsce z Portugalią został autorem dwóch goli.
W czerwcu 2008 roku niemiecki pomocnik razem z reprezentacją prowadzoną już przez Joachima Löwa zdobył srebrny medal mistrzostw Europy. Na turnieju w Austrii i Szwajcarii Schweinsteiger strzelił dwie bramki – w ćwierćfinale z Portugalią i w półfinale z Turcją, natomiast w drugim meczu rundy grupowej przeciwko Chorwacji w 92. minucie został ukarany czerwoną kartką.
W 2010 roku zdobył brązowy medal na Mistrzostwach Świata 2010.
W 2014 zdobył złoty medal na Mistrzostwach Świata 2014.
We wrześniu 2014 selekcjoner reprezentacji Niemiec Joachim Löw mianował go kapitanem zespołu po tym, jak reprezentacyjną karierę zakończył Philipp Lahm.
29 lipca 2016 roku ogłosił zakończenie reprezentacyjnej kariery.
Życie prywatne.
Od sierpnia 2014 roku jest związany z serbską tenisistką Aną Ivanović. Pobrali się oni 12 lipca 2016 roku w Wenecji. Był także związany z niemiecką modelką Sarah Brandner.
Jego brat – Tobias (ur. 1982) również był zawodowym piłkarzem – występował w drużynach z niższych lig – m.in. w drugoligowym Eintrachcie Brunszwik czy trzecioligowych rezerwach Bayernu Monachium.

</doc>
<doc id="511027" url="https://pl.wikipedia.org/wiki?curid=511027" title="Julian Barnes">
Julian Barnes

Julian Patrick Barnes (ur. 19 stycznia 1946 w Leicester) – angielski powieściopisarz, autor opowiadań i eseista.
Życiorys.
Barnes ukończył Magdalen College w Oksfordzie. Po studiach przez trzy lata pracował jako leksykograf – należał do zespołu opracowującego "Oxford English Dictionary". Następnie został publicystą i krytykiem literackim „New Statesman” oraz „New Review”. W latach 1979–1986 w tej samej roli występował w telewizji.
Debiutował w 1981 powieścią "Metroland". Następna z jego książek, "Papuga Flauberta", na wpół powieść, na wpół esej, luźno nawiązuje do życiorysu wielkiego francuskiego pisarza Gustawa Flauberta. Utwór zdobył uznanie krytyki oraz nominację do Nagrody Bookera. Kolejne powieści, "Pod słońce" i – zaskakująca już samym tytułem – "Historia świata w dziesięciu i pół rozdziałach", ugruntowały mocną pozycję Barnesa w prozie brytyjskiej.
Główną postacią niewielkiego objętościowo "Jeżozwierza" (1992) jest były przywódca partyjny jednego z krajów bloku wschodniego. Nowe, demokratyczne władze, organizują kacykowi proces polityczny, ten jednak nie zamierza się poddawać i przewrotnie obala oskarżenia.
W "Anglia, Anglia" Barnes świadomie nawiązuje do utopii Jonathana Swifta i Aldousa Huxleya. Bohaterem swej powieści uczynił szalonego miliardera pragnącego na jednej z przybrzeżnych wysp odtworzyć Anglię w miniaturze – za olbrzymie pieniądze skupuje brytyjskie symbole, łącznie z Big Benem i rodziną królewską.
Barnes jest uważany za czołowego angielskiego postmodernistę. Trzy jego książki – "Papuga Flauberta", "Anglia, Anglia" oraz "Arthur &amp; George" – były nominowane do Booker Prize, a powieść "Poczucie kresu" zdobyła ją w 2011. Opublikował także kilka kryminałów (pod pseudonimem „Dan Kavanagh”).

</doc>
<doc id="511030" url="https://pl.wikipedia.org/wiki?curid=511030" title="Capsella bursa pastoris">
Capsella bursa pastoris



</doc>
<doc id="511033" url="https://pl.wikipedia.org/wiki?curid=511033" title="Gorayscy">
Gorayscy



</doc>
<doc id="511034" url="https://pl.wikipedia.org/wiki?curid=511034" title="Sebastian Kehl">
Sebastian Kehl

Sebastian Kehl (ur. 13 lutego 1980 w Fuldzie) – niemiecki piłkarz występujący na pozycji obrońcy lub pomocnika. 23 marca podpisał swój ostatni kontrakt z Borussią Dortmund ogłaszając jednocześnie zakończenie kariery sportowej w 2015 roku.
Kariera klubowa.
Kehl jest wychowankiem klubu SV Lahrbach. W wieku 14 lat przeszedł do juniorskiej ekipy Borussii Fulda. W 1998 roku przeszedł do drugoligowego Hannoveru 96. W jego barwach zadebiutował 10 sierpnia 1998 w wygranym 1:0 meczu z Arminią Bielefeld. 12 kwietnia 1999 w wygranym 2:0 pojedynku z FC St. Pauli Kehl strzelił pierwszego gola w ligowej karierze. W Hannoverze Kehl spędził dwa sezony. W sumie rozegrał tam 32 ligowe spotkania i zdobył 2 bramki.
Latem 2000 roku odszedł do pierwszoligowego SC Freiburg. W Bundeslidze pierwszy występ zanotował 12 sierpnia 2000 w wygranym 4:0 meczu z VfB Stuttgart. Od czasu debiutu we Freiburgu, Kehl był jego podstawowym graczem. 12 grudnia 2000 w wygranym 2:1 spotkaniu z VfL Wolfsburg zdobył pierwszą bramkę w trakcie gry w ekstraklasie. We Freiburgu Kehl spędził półtora roku. Łącznie zagrał tam w 40 ligowych meczach i strzelił 4 gole.
W styczniu 2002 roku podpisał kontrakt z innym pierwszoligowcem - Borussią Dortmund. W tym klubie zadebiutował 27 stycznia 2002 w wygranym 3:1 meczu z Herthą Berlin. W sezonie 2001/2002 zdobył z klubem mistrzostwo Niemiec. Jego klub wystąpił także w finale Pucharu UEFA, ale przegrał 2:3 z Feyenoordem. W 2003 roku Kehl zagrał z klubem w finale Puchar Ligi Niemieckiej, jednak uległ tam z nim 2:4 Hamburgerowi SV. 11 sierpnia 2006 w przegranym 1:2 ligowym meczu z Bayernem Monachium Kehl doznał kontuzji, która wykluczyła go z gry do na ponad pół roku. Pierwsze spotkanie po wyleczeniu kontuzji rozegrał 4 lutego 2007. W sezonie 2007/2008 zagrał z Borussią w finale Pucharu Niemiec, jednak uległ tam z nią po dogrywce 1:2 Bayernowi Monachium.
Kariera reprezentacyjna.
W latach 1999–2001 Kehl rozegrał 11 spotkań w reprezentacji Niemiec U-21. W kadrze seniorskiej zadebiutował 29 maja 2001 w wygranym 2:0 towarzyskim meczu ze Słowacją. 15 sierpnia 2001 w wygranym 5:2 towarzyskim pojedynku z Paragwajem strzelił pierwszego gola w trakcie gry dla drużyny narodowej.
W 2002 roku został powołany do kadry na Mistrzostwa Świata. Na tym turnieju zagrał dwa razy, a jego reprezentacja dotarła do finału, gdzie została pokonana 2:0 przez Brazylię. Był uczestnikiem Mistrzostw Europy w 2004 roku. Na tamtym Euro nie rozegrał żadnego spotkania, a Niemcy odpadli z niego po fazie grupowej. W 2006 roku znalazł się w kadrze na Mistrzostwa Świata 2006. Na tamtym turnieju wystąpił cztery razy, a jego reprezentacja zajęła na nim trzecie miejsce.

</doc>
<doc id="511036" url="https://pl.wikipedia.org/wiki?curid=511036" title="Peter Gutmann">
Peter Gutmann

Peter Gutmann - nowozelandzki naukowiec, profesor informatyki University of Auckland w Nowej Zelandii. Wynalazł metodę wykorzystywaną do całkowitego usuwania danych (np. pliku) z nośników magnetycznych (dysk twardy). Mieszka w Auckland.

</doc>
<doc id="511046" url="https://pl.wikipedia.org/wiki?curid=511046" title="Marcell Jansen">
Marcell Jansen

Marcell Jansen (ur. 4 listopada 1985 w Mönchengladbach) – niemiecki piłkarz grający na pozycji lewego obrońcy. Brązowy medalista Mistrzostw Świata 2006, Mistrzostw Świata 2010, srebrny medalista Mistrzostw Europy 2008.
Kariera klubowa.
Marcell Jansen jest wychowankiem Borussii Mönchengladbach, w której trenował od 1993 roku. Do pierwszej kadry został włączony w 2004 roku, a w 2007 roku razem z zespołem spadł do 2. Bundesligi. Następnie przeszedł do Bayernu Monachium, z którym zdobył mistrzostwo Niemiec, Puchar Niemiec oraz Puchar Ligi Niemieckiej. W sierpniu 2008 roku za osiem milionów euro trafił do klubu Hamburger SV, z którym podpisał pięcioletnią umowę. 7 lipca 2015 w wieku 29 lat zakończył karierę sportową.
Kariera reprezentacyjna.
W reprezentacji Niemiec Jansen zadebiutował 3 września 2005 roku w przegranym 0:2 spotkaniu przeciwko Słowacji. Uczestniczył między innymi w Mistrzostwach Świata 2006 (brązowy medal), Mistrzostwach Europy 2008 (srebrny medal) oraz na Mistrzostwach Świata 2010 (brązowy medal).

</doc>
<doc id="511049" url="https://pl.wikipedia.org/wiki?curid=511049" title="Strategiczna polityka handlowa">
Strategiczna polityka handlowa

Podłoże teorii.
Często zauważamy bardzo ciekawe zjawiska, gdy obserwujemy rząd w roli agenta wspierającego duże krajowe firmy na rynku międzynarodowym. Działania te mają z reguły na celu zwiększenie konkurencyjności firm krajowych w ich rywalizacji z firmami zagranicznymi, a polegają zazwyczaj na bezpośrednich lub pośrednich formach subsydiowania, które obniżają koszty produkcji firm krajowych w relacji do kosztów firm zagranicznych.
Pomimo faktu, iż takie subsydia lub inne formy wspierania mogą zwiększyć zyski firm krajowych, okazuje się, że nie muszą one wpływać pozytywnie na ogólny dobrobyt kraju. Z drugiej jednak strony to, iż wiemy, że wielkie niedoskonale konkurencyjne firmy wykazują „niedoprodukcję”, tzn. wielkość ich produkcji ustalona jest przy cenie, która przewyższa koszt krańcowy, może skłonić nas do przypuszczeń, iż wszelkie działania stymulujące produkcję i sprzedaż wielkich firm krajowych mogą w efekcie prowadzić do poprawy dobrobytu krajowego.
W latach osiemdziesiątych dwudziestego wieku powstało wiele prac dotyczących analizy narzędzi polityki handlowej takich jak; cła czy kontyngenty, jednak przy założeniach odbiegających od modelu tradycyjnego, to znaczy w przypadku niedoskonałej konkurencji czy wzrastających korzyści skali. Prace te nazwane zostały teorią strategicznej polityki handlowej. Wiele z modeli prezentowanych przez twórców tej teorii cechowało się tym, iż generowały nietradycyjne wnioski, takie jak twierdzenie, iż subsydia produkcyjne lub eksportowe mogą zwiększać poziom ogólnego dobrobytu krajowego. Jednakże wnioski te nie pozostawały prawdziwe w pełni konkurencyjnym, niepodatnym na zakłócenia otoczeniu rynkowym.
Niektórzy z autorów zmieniali założenia swoich modeli w tylko pozornie nieszkodliwy sposób, jednakże całkowicie czasami odwracając generowane przez te modele wnioski.
W rezultacie powstała literatura odnośnie do teorii strategicznej polityki handlowej, która pełna była specjalnych przypadków, modeli i twierdzeń, całkowicie nie nadających się do ujęcia w całościowy wzór czy model teoretyczny. Przez to właśnie literatura ta nie stanowiła w owym czasie użytecznego przewodnika dla prowadzenia efektywnej polityki rządowej.
Dzisiaj, wszystkie te przypadki zebrane razem tworzą specyficzną kolekcję, która jest w stanie pomóc w wyjaśnieniu problemu; jak bardzo handel światowy zdominowany jest przez ogromne koncerny międzynarodowe.
Większość ekonomistów ciągle pozostaje w opozycji do wykorzystywania w praktyce narzędzi tego, co możemy nazwać strategiczną polityką handlową czy produkcyjną; np. subsydiów eksportowych. Jest kilka przyczyn tej opozycji, włączając w to prosty brak zaufania do poczynań rządu. Jednakże najbardziej prawdopodobnym z nich, szczególnie w kręgach akademickich, jest to, iż handel międzynarodowy rządzony jest przez dominujące teorie.
Pozycją wyjściową ortodoksyjnej teorii handlu międzynarodowego jest twierdzenie, że schematy handlu i inwestycji opierają się na przewadze komparatywnej. W tym wypadku najlepszą polityką rządu będzie po prostu przyjęcie postawy skrajnie nieinterwencjonistycznej.
Jednakże w dalszej części wywodu przedstawione zostaną kontrargumenty, iż nieznaczne odejście w stronę rzeczywistości od standardowego modelu może stworzyć uzasadnienie dla polityki interwencjonistycznej.
Jeszcze przed jakimkolwiek wdawaniem się w dyskusję o słuszności narzędzi polityki handlowej, należy zadać sobie podstawowe pytanie; jakie są cele tej polityki?
Jeżeli dwoje ludzi nie będzie się zgadzać co do celów polityki handlowej, wiadomym jest, że nie zgodzą się także co do wyboru narzędzi przez nią używanych. Dla przykładu, jeżeli jakaś grupa ludzi wierzy, że celem polityki handlowej powinno być podtrzymanie mocnej pozycji przemysłu stalowego, ze względów militarnych, będą oni skłaniali się do wyboru jako jej narzędzi subsydium lub innych form bezpośredniej protekcji tego przemysłu. Ci natomiast, którzy nie widzą w tym celu głębszego sensu, nie będą zapewne obstawać także przy wyborze tych narzędzi. Dlatego ważnym punktem jest rozgraniczenie pomiędzy rozbieżnościami co do celów tej polityki a rozbieżnościami co do wyboru jej narzędzi.
Zazwyczaj ekonomiści rozważają dwa cele; wydajność ekonomiczną i redystrybucję dochodu. Lecz także trzeba wziąć pod uwagę, kto jest dla nas grupą odniesienia, tzn. grupą której dobrobyt będziemy starali się maksymalizować.
W naszym przypadku przy omawianiu strategicznej polityki handlowej dobrze jest założyć, iż będziemy starali się zmaksymalizować dobrobyt narodowy /krajowy/, a nie dobrobyt ogólnoświatowy.
Co więcej nie będzie tutaj mowy o nieekonomicznych podstawach polityki handlowej, jak na przykład subsydiowaniu eksportu do krajów zaprzyjaźnionych, a ograniczaniu go do krajów wrogich w celu zapobieżenia transferu technologii.
Nieinterwencjonistyczne stanowisko teorii wymiany międzynarodowej jest tylko małą przybudówką do jednego z najważniejszych tematów w teorii myśli ekonomicznej, po raz pierwszy przedłożonego przez Adama Smitha w 1776 roku. Jest to problem konkurencji pomiędzy prywatnymi producentami, którzy dzięki tej konkurencji dokonują efektywnego wykorzystania zasobów. Problem ten znany jest w świecie ekonomistów pod nazwą pierwszego teorematu ekonomii dobrobytu, które brzmi: doskonała konkurencja jest efektywna w rozumieniu Pareto (zob. Optimum Pareta). Innymi słowy, wszelki rodzaj interwencjonizmu na rynku spowoduje jedynie spadek jego efektywności. Co więcej, drugi teoremat ekonomii dobrobytu stwierdza, iż każdy cel redystrybucyjny zostanie osiągnięty w maksymalnym zakresie, gdy dokonamy realokacji dochodu, a następnie pozostawimy rynek w spokoju aby automatycznie dokonał optymalizacji efektywności.
Nie należy zapominać o tym, że teorematy te obwarowane są licznymi założeniami, m.in. nieobecnością dóbr zewnętrznych i tzw. dóbr publicznych, pełną dostępnością informacji oraz założeniem, że każde dobro posiada swój rynek. Pierwsze twierdzenie oznacza po prostu, że rynki muszą być doskonale konkurencyjne. Co z kolei oznacza, iż firmy nie są ceno twórcami, a ceno biorcami. Cenę przyjmują one jako egzogeniczną, ustaloną odgórnie przez działanie sił rynkowych. Co więcej, brak barier wejścia/wyjścia z rynku oznacza niewystępowanie tzw. czystego zysku ekonomicznego. Firmy zarabiają akurat tyle, by pokryć swoje koszty.
Założenie doskonałej konkurencji jest niewątpliwie dobrym przybliżeniem warunków panujących na niektórych rynkach, a nawet warunków panujących w całej gospodarce. Jednakże przy założeniu doskonałej konkurencji pojawia się taki problem, iż ignoruje ona wiele aspektów i zjawisk ze świata rzeczywistego, które okazują się niezmiernie ważne przy badaniu polityki handlowej.
W szczególności w świecie doskonałej konkurencji nie występują strategiczne interakcje pomiędzy uczestnikami wymiany a także nie radzi sobie ona z występowaniem skomplikowanych struktur kosztowych (jak duże koszty inicjacji, czy tzw. overhead costs) oraz z tzw. uczeniem się na błędach i działalnością badawczo-rozwojową firm.
Tak więc, w rzeczywistości założenie o doskonałej konkurencji załamuje się, szczególnie gdy analizujemy np. rynki międzynarodowe, gdzie często występuje tylko kilka firm produkujących blisko spokrewnione dobra. W konsekwencji występuje tutaj możliwość dla firm do osiągnięcia renty, wynikającej z niedoskonałości rynku. Pojawia się tutaj pole do popisu dla polityki handlowej, aby umożliwić krajowym przedsiębiorstwom zgarnięcie jak największej części tej renty.
Poniżej pokazane zostanie kilka z przypadków, które pozwolą na wydobycie głębszego sensu z teorii strategicznej polityki handlowej oraz zapoznać się z innymi niż doskonale konkurencyjnymi otoczeniami rynkowymi wraz z nietradycyjnymi twierdzeniami, które one generują.
Konkurencja eksportowa: Analiza równowagi Cournota.
W tej oraz następnej sekcji przeanalizowany zostanie najprostszy model. Mamy więc dwa kraje; Kraj i Zagranicę, z których każdy posiada tylko jedną firmę produkującą podobny produkt. Zakładamy, iż nie występują tutaj krajowe koszty pracy i to, że każda z firm sprzedaje swój produkt jedynie państwu trzeciemu.
Rezultatem tych założeń jest powstała sytuacja, w której zmiany w zysku. jednej z firm przedkładają się całkowicie na zmianę ogólnego dobrobytu krajowego. Nie występuje tutaj konflikt pomiędzy wzrostem zysku spowodowanym wzrostem cen a redukcją w dobrobycie krajowych konsumentów.
Zadanie rządu w tym modelu jest bardzo proste: pomóc firmie krajowej osiągnąć możliwie najwyższy zysk na rynku międzynarodowym.
Przedstawimy tutaj analizę graficzną; model Cournota, w którym firma dokonuje wyboru rozmiarów produkcji na podstawie rozmiarów produkcji firmy z nią konkurującej. Model ten opisuje specyficzna konstrukcja zwana krzywą reakcji, która określa optymalną wielkość produkcji w kraju przy każdej możliwej wielkości produkcji za granicą.
Krzywa reakcji dla Kraju opisana jest jako RC. Jest to krzywa malejąca, gdyż w przypadku wzrostu wielkości produkcji za granicą X, znacząco kurczy się rynek pozostały dla firmy krajowej, przez co aby pozostać przy wyborze optymalnym, musi ona zredukować swoją wielkość produkcji X. Warto przy okazji przeanalizować krańcowe punkty na wykresie, z których punkt A oznacza wielkość produkcji Kraju w przypadku gdy zagraniczna produkcja wynosi zero, natomiast punkt B to sytuacja odwrotna, gdzie na rynku międzynarodowym jedynym producentem pozostaje Zagranica.
W dalszej analizie możemy wyodrębnić zbiór krajowych krzywych jednakowego zysku tzw. izoprofit, przedstawionych na wykresie jako π&lt;π&lt;π. Każdy z punktów na danej izoproficie określa jednakowy poziom zysku dla firmy w Kraju. Gdy wielkość produkcji Xf za granicą spada, zwiększają się zyski firmy w Kraju, tak więc przesuwa się ona na wyższą krzywą jednakowego zysku w miarę poruszania się w dół, wzdłuż swej krzywej reakcji. Z tego wynika fakt, iż krzywa reakcji to nic innego, jak tylko zbiór punktów, na których firma w Kraju maksymalizuje swoje zyski, przy danych poziomach produkcji Zagranicy X; krzywa RC łączy ze sobą „najwyższe” punkty krzywych jednakowego zysku. Dodatkowo należy zauważyć, że najlepszym punktem w którym może znaleźć się Kraj jest punkt A, który oznacza, iż firma krajowa stała się monopolistą na rynku międzynarodowym.
Na kolejnym wykresie przedstawiono podobną krzywą reakcji dla Zagranicy; RC. Jest ona lustrzanym odbiciem krzywej RC, jednakże przy założeniu m.in. jednakowych kosztów krańcowych obu firm.
Punkt równowagi Cournota dla Kraju i Zagranicy przedstawia punkt C, przecięcia się krzywych reakcji RC i RC. Oznacza to, że każda z firm określa swój optymalny poziom produkcji na poziomie produkcji swojego rywala.
Firma zagraniczna posiada swoje izoprofity, odpowiadające tym należącym do firmy krajowej, które wykreślone są pionowo na krzywej reakcji Zagranicy; RC, która jest zbiorem optymalnych poziomów produkcji za granicą X, dla danych poziomów produkcji w Kraju; X. Krzywe izoprofit dla Kraju i Zagranicy oznaczone są odpowiednio jako π i π, są one także prostopadłe do siebie w punkcie równowagi Cournota, co oznacza, iż każda z firm wybiera optymalną wielkość produkcji na poziomie konkurenta. Wydzielony obszar pomiędzy krzywymi π i π wyznacza region, w którym obie firmy skorzystają na ograniczeniu wielkości produkcji.
Teraz rozważmy sytuację gdy w Kraju dochodzi do głosu aktywny rząd. Krzywą reakcji Zagranicy; RC, potraktujemy tutaj jako ograniczenie, oznaczające iż każda maksymalizująca zyski wielkość produkcji w Kraju jaką osiągnie on przy aktywnej roli rządu musi znaleźć się na krzywej RC.
Na wykresie widzimy, iż najlepszym z możliwych do osiągnięcia dla firmy w Kraju jest punkt S, gdzie izoprofita π jest styczna do krzywej reakcji Zagranicy.
Jednakże w jaki sposób rząd w Kraju może zadziałać tak, aby równowaga Cournota przesunęła się do punktu S?
Jedną z dróg prowadzących do tego celu będzie subsydiowanie produkcji firmy krajowej. Zredukuje to jej koszt krańcowy, do takiego poziomu, iż będzie skłonna do zwiększenia wielkości podaży X przy każdym poziomie X. Innymi słowy, subsydium produkcyjne przesunie krzywą reakcji firmy krajowej w prawo. Jeżeli rząd w Kraju wybierze najbardziej efektywny poziom subsydium, to krzywa RC przesunie się o dokładnie tyle, by osiągnąć punkt S na wykresie. Nowa krzywa reakcji oznaczona jest linią przerywaną. Dzięki tym zabiegom firma krajowa osiąga większe zyski na rynku międzynarodowym, które stają się komponentem ogólnego poziomu dobrobytu narodowego.
Należy zauważyć, że firma działająca za granicą znajduje się ostatecznie w gorszej pozycji niż przed zadziałaniem subsydium rządu w Kraju. Teraz jej stan określany jest przez niżej położoną krzywą jednakowego zysku niż π na wykresie, przez co także można stwierdzić, iż ogólny poziom dobrobytu za granicą uległ pogorszeniu.
Ten efekt działania subsydium, gdy ostatecznie Kraj polepszył swój dobrobyt, a dobrobyt Zagranicy zmalał, nazywamy efektem przesuwania rent (ang. rent shifting); renty oligopolistyczne na rynku międzynarodowym uległy przesunięciu z Zagranicy do Kraju.
Argument ten, jak zobrazowane zostało to na wykresie, opisuje przypadek, gdy aktywnie działający rząd wspierając krajową produkcję w sposób bezpośredni, przyczynia się do wzrostu ogólnego poziomu narodowego dobrobytu.
Aby zobrazować przedstawione w tej sekcji wnioski, można podać przykład rynku samolotów długokadłubowych, którego specyfika odpowiada w przybliżeniu modelowi rynku oligopolistycznego jak w analizie równowagi Cournota. Analitycy twierdzą iż w niedługiej przyszłości na rynku tym pozostaną tylko dwie firmy, przypuszczalnie będą to amerykański Boeing i „paneuropejski” Airbus. Obie będą zdolne do osiągania renty oligopolistycznej, m.in. poprzez szeroko zakrojone subsydiowanie produkcji, które wyprze z rynku pozostałe, mniej wspierane firmy takie jak McDonnell Douglas czy Lockheed. Oczywiście niekoniecznie musi się tak stać, jednakże ten przykład pokazuje, jak w rzeczywistości może działać strategiczna polityka handlowa.
Konkurencja eksportowa: Równowaga Bertranda.
Możliwą do przyjęcia alternatywą analizy równowagi Cournota, czyli założenia o wyborze przez firmy możliwych poziomów produkcji, jest założenie o wyborze poziomów cen. Każda z firm określa swoją cenę optymalną na podstawie ceny rywala. Model ten znany jest pod nazwą analizy równowagi Bertranda.
Założenie to może z pozoru wydawać się nieistotne, jednak poddane głębszej analizie, pozwala zauważyć fakt, iż generowane przez nie wnioski są całkowicie odwrotne do tych z poprzedniego modelu.
Okazuje się bowiem, że optymalną polityką aktywnego rządu, działającego w Kraju, staje się nie subsydiowanie produkcji, lecz opodatkowanie firmy krajowej. Różnica ta wynika z faktu, iż przy dogłębnej analizie równowagi Bertranda okazuje się ona o wiele bardziej konkurencyjnym modelem od równowagi Cournota. Konkurenci produkują tutaj więcej niż w poprzednim modelu; tak naprawdę jest nawet sensownym mówić tutaj o pewnej „nadprodukcji”, co pozostaje w opozycji do „niedoprodukcji” uczestników gry w modelu Cournota. Podatek nałożony przez rząd w Kraju ogranicza występującą na rynku międzynarodowym konkurencję, redukując zyski firmy krajowej, jednakże w mniejszym stopniu niż dochody uzyskiwane z nałożonego podatku. Sytuacja ta prowadzi do wzrostu ogólnego poziomu dobrobytu narodowego w Kraju.
W analizie równowagi Cournota, firma działająca w Kraju zachowuje się tak, jakby zwiększenie przez nią poziomu produkcji nie miało wywołać jakiejkolwiek zmiany produkcji przez Zagranicę, co jednak nie jest założeniem poprawnym, gdyż tak naprawdę firma zagraniczna na pewno zmniejszy poziom swej produkcji. A dokładniej, firma krajowa zachowuje się tak, jakby rynek na którym działa był bardziej konkurencyjny niż jest nim w istocie, przez co produkuje za mało. W analizie równowagi Bertranda, firma działająca w Kraju zachowuje się tak, jak gdyby obniżenie poziomu ceny krajowej /czyli zwiększenie krajowego poziomu produkcji/ nie miałoby prowadzić do zmiany ceny za granicą. Czyli przyjmuje założenie, że Zagranica zmniejszy poziom swej produkcji, aby utrzymać ceny na stałym poziomie, gdyż popyt uciekł z Zagranicy do Kraju, ze względu na obniżenie cen krajowych. Ale tak naprawdę, Zagranica odpowie na zachowanie rywala również poprzez obniżenie swych cen /czyli wzrost wielkości swojej produkcji/. A dokładniej, firma w Kraju zachowuje się tak, jak gdyby rynek na którym działa był mniej konkurencyjny niż jest w rzeczywistości, przez co produkuje ona za dużo.
Gdyby firmy działające w sytuacji równowagi Cournota, zmienić nagle w takie które działają na rynku analizowanym przez Bertranda, każda z nich poczułaby nagłą zachętę do zwiększenia poziomu produkcji, wierząc, że konkurent odpowie na takie zachowanie redukując swoją produkcję, zamiast utrzymywać ją na stałym poziomie, jak w modelu Cournota. W przypadku równowagi Bertranda, ostateczne poziomy produkcji obu firm będą większe, a poziomy ich zysków mniejsze niż w sytuacji analizy modelu Cournota. Tak więc „domniemanie” odnośnie do tego jak zachowa się Zagranica na zmianę krajowej produkcji /i vice versa/ jest tutaj nieodzowne dla poprawnego określenia poziomu równowagi.
Wykres obok pokazuje nam funkcję reakcji Bertranda dla firmy działającej w Kraju, określoną jako RC. W tym modelu osie opisują nie poziom produkcji /jak w modelu Cournota/, ale poziom cen. I tak, jeżeli Zagranica zwiększa swoją cenę p, zmniejsza się popyt na produkt X, a popyt na X wzrasta. Dalej, ze względu na zwiększony popyt na dobro krajowe, optymalnym rozwiązaniem dla firmy staje się zwiększenie poziomu ceny ph /najczęściej w nieco mniejszym zakresie niż wzrost p/, przez co krzywa reakcji Bertranda jest krzywą rosnącą.
Zbiór krzywych jednakowego zysku /izoprofitów/ firmy krajowej wyznaczamy w sposób podobny do tego jak na wykresie pierwszym. Zyski firmy w Kraju wzrastają gdy za granicą zwiększą się ceny, ponieważ pojawia się dodatkowy popyt na produkty krajowe.
Wykres pokazuje trzy krzywe jednakowego zysku π&gt;π&gt;π. Krzywa reakcji RC jest zbiorem „najniższych” punktów poszczególnych izoprofitów, co oznacza, że przedstawia ona optymalne /maksymalizujące zyski/ poziomy cen p, przy każdym z możliwych poziomów p.
Kolejny wykres dopełniony został poprzez dodanie, odpowiadającej krzywej RC, krzywej reakcji Zagranicy RC. Przecięcie się tych krzywych wyznacza nam punkt B równowagi Bertranda. W punkcie tym dwie krzywe jednakowego zysku, Kraju π oraz Zagranicy π są do siebie prostopadłe. Oznacza to, że każda z firm dokonuje wyboru optymalnego poziomu ceny na poziomie ceny konkurenta, a obszar pomiędzy tymi krzywymi wyznacza region, w zakresie którego kooperacja pomiędzy firmami w Kraju i za granicą co do zwiększenia cen wpłynie dodatnio na zyski obu konkurentów.
Następnie dokładamy do modelu aktywny rząd, tak jak w poprzednim modelu. Krzywą reakcji Zagranicy RC, potraktujemy jako ograniczenie, a zadanie rządu krajowego określimy jako pomoc w celu osiągnięcia przez firmę działającą w Kraju wyższego poziomu zysku, w zgodzie z przyjętym przez nas ograniczeniem. Punktem optymalnym dla Kraju jest punkt T, wraz z odpowiadającą mu krzywą jednakowego zysku π na wykresie.
Odpowiednią polityką rządu krajowego jest takie przesunięcie krajowej krzywej reakcji w prawo, aby osiągnęła pozycję przerywanej linii przecinającej punkt T na wykresie. Lecz w tym przypadku odpowiednim poczynaniem rządu będzie opodatkowanie produkcji, co stanowi odwrotność działalności rządu w modelu Cournota. W przypadku gdy krzywa reakcji zostanie przesunięta na prawo, firma krajowa będzie skłonna do podwyższenia poziomu cen p przy każdym możliwym poziomie p.
Co warto podkreślić, to fakt, iż wzrost podatków krajowych powoduje także wzrost zysku firmy działającej za granicą, inaczej niż w przypadku równowagi Cournota, gdzie subsydium krajowe obniżało poziom zysków Zagranicy.
Ponieważ, jak to wcześniej określiliśmy firmy działające w modelu Bertranda, wykazują się „nadprodukcją”, ze względu na błędne założenie o mniejszej konkurencyjności na rynku, to podatek nałożony przez rząd, zmniejszając konkurencyjność modelu wpływa pozytywnie zarówno na Kraj, jak i Zagranicę.
Uwidoczniony tutaj kontrast pomiędzy rezultatami generowanymi przez oba analizowane modele, pozwala nam na podkreślenie przedstawionych we wstępie stwierdzeń, że teoria przedstawiana przez model strategicznej polityki handlowej, nie nadaje się – ze względu na swoje kruche podstawy metodologiczne – do sensownego użycia w praktyce.
Brak granic wejścia/wyjścia.
Teza, iż kraj może odnieść korzyści ze stosowania subsydiów produkcyjnych, jest stwierdzeniem opartym na niezbyt solidnych podstawach. Aby taki stan miał miejsce muszą być spełnione pewne istotne założenia (korzyści skali, niedoskonała konkurencja), natomiast nawet drobna ich modyfikacja może zupełnie zmienić wnioski. Dobrym tego przykładem jest używanie różnych zmiennych objaśniających w modelach Cournota i Bertranda, prowadzące do zgoła odmiennych wniosków. Inna modyfikacja modelu Cournota, polegająca na zniesieniu założenia o istnieniu tylko jednej firmy w kraju, również prowadzi do zupełnie innych konkluzji.
Przyjmijmy więc sytuację w której zagraniczna i krajowa firma konkurują na swych rodzimych rynkach, jak również na rynkach zagranicznych. Tym razem jednak nie będzie to międzynarodowy duopol, lecz także inne firmy z obydwu krajów mają możliwość wejścia na rynek. Firmy wchodzą na rynek aż do momentu gdy zyski są równe zero, a więc do chwili ustalenia zysków na ich „normalnym” poziomie. Dodatkowo zakładamy iż firmy zachowują się tak jak w modelu Cournota oraz krzywe popytu konsumpcyjnego mają postać liniową. Do produkcji dobra X wykorzystywany jest jeden czynnik produkcji. Na koszty wytwarzania składa się koszt stały oraz stały koszt krańcowy. Gdy wszystkie te założenia zostaną spełnione to wówczas subsydium produkcyjne w kraju powoduje wejście dodatkowych firm i każda z firm produkuje taką samą ilość dobra, przy takim samym koszcie średnim jak przed zastosowaniem subsydium. Efektem takiego posunięcia jest wzrost produkcji, jednakże bogactwo narodowe nie wzrasta. Przyczyna jest prosta, wzrost produkcji nie wywołał korzyści skali, lecz był jedynie rezultatem wejścia nowych firm, wytwarzających na wcześniejszą skalę. Mówiąc krótko przy braku granic wejścia/wyjścia nie ma rent monopolowych możliwych do uzyskania dla krajowych firm.
Ograniczenie importu jako promocja eksportu.
Tradycyjnie uważa się, że polityka handlowa kraju jest bardziej związana z ochroną rodzimych firm, których dobra konkurują z importowanymi towarami. Zdecydowanie rzadziej kojarzona jest ze wspieraniem eksportu. Bariery celne powstały głównie jako źródło dodatkowego dochodu, nie zaś jako instrument polityki strategicznej państwa. Jest jednakże stary argument przemawiający za protekcjonizmem, mający strategiczną interpretację, a mianowicie argumentacja uzasadniona wczesnym etapem uprzemysłowienia. Istnieje jednak nowsze, ciekawe podejście do stosowania barier celnych jako formy pomocy firmom krajowym na innych rynkach. Autorem tej koncepcji jest Paul R. Krugman (1984). Idea tej teorii polega na tym, iż ochrona rodzimego rynku przed zagranicznymi firmami pomaga krajowym firmom nie tylko na własnym rynku, ale także na rynkach eksportowych. Jeżeli więc krajowe firmy mogą zdobyć dodatkowe zyski na zagranicznych rynkach, stosowanie takich barier leży w interesie narodowym. Ważnym założeniem analizy Krugmana jest występowanie korzyści skali, a więc przypadku, w którym koszt krańcowy maleje wraz ze wzrostem całkowitej produkcji firmy. A więc można założyć, iż istnieje jedna firma krajowa i jedna zagraniczna (do tego często prowadzi występowanie wzrastających przychodów). W warunkach wolnego handlu firmy działają w wielu krajach, także na swych wzajemnych, rodzimych rynkach. Jeżeli więc krajowy rynek zostaje zamknięty dla obcej firmy, krajowa firma zwiększa produkcję przeznaczoną na własny rynek. W konsekwencji czego, krańcowy koszt produkcji spadnie (korzyści skali). Równocześnie firma zagraniczna zmniejsza swoją produkcję co powoduje wzrost kosztów krańcowych dla tej firmy. Dalszym następstwem będzie wzrost konkurencyjności krajowej firmy na rynkach zagranicznych i spadek tejże konkurencyjności dla firmy zagranicznej. Efektem tego będzie dalszy wzrost produkcji firmy krajowej wywołany wzrostem sprzedaży na obcych rynkach. Renty monopolowe zostaną przesunięte od firmy zagranicznej do firmy krajowej. Widać więc, iż w pewnych przypadkach bariery celne mogą stanowić pewną formę promocji eksportu.
Podobne następstwa ma także sytuacja oparta na idei „efektu uczenia się”. W tym przypadku koszty produkcji spadają wraz z akumulacją doświadczenia. Ochrona rynku rodzimego powoduje, iż krajowe firmy mogą wytwarzać więcej na własny rynek, a zatem „uczą się” szybciej i w efekcie obniżają swe koszty wytwarzania. Tak jak przy występowaniu korzyści skali przy pomocy interwencji rządowej firmy krajowe mogą skuteczniej konkurować z zagranicznymi przedsiębiorstwami niż robiłyby to na własną rękę. Niektórzy analitycy sugerują, iż ta teoria doskonale tłumaczy sposób w jaki Japończycy stali się wiodącymi producentami i eksporterami półprzewodników.
Podobnie jak w przypadku stosowania subsydiów eksportowych cała ta argumentacja może być osłabiona poprzez możliwość wejścia nowych rodzimych firm w odpowiedzi na wprowadzenie barier celnych. Pomimo to koncepcja „ograniczeń importu jako promocji eksportu” („protection as export promotion”) ponownie udowadnia dlaczego występowanie korzyści skali oraz niedoskonałej konkurencji może sugerować stosowanie innych polityk handlowych aniżeli polecane przez przedstawicieli klasycznych teorii. Ostatnio dowiedziono również, że także parataryfowe instrumenty polityki handlowej mogą wywołać pewne nieoczekiwane rezultaty w warunkach niedoskonałej konkurencji oraz występowania korzyści ze skali produkcji (np. kwoty importowe lub dobrowolne ograniczenia eksportu – VERs).
Polityka handlowa w warunkach konkurencji monopolistycznej.
Kwestie strategicznej polityki handlowej podejmowano również w warunkach konkurencji monopolistycznej. Wykazano, iż cło nałożone na zagraniczne produkty powoduje wzrost bogactwa krajowego z dwóch powodów: argumentacja stosowania cła optymalnego, iż cło poprawia terms of trade kraju oraz z powodu faktu iż konsumpcja krajowa przesuwana jest na tańsze, krajowe dobra będące bliskimi substytutami. Jednakże trzeba zauważyć, iż to rozumowanie dotyczy jedynie dóbr które stanowią bliskie substytuty dla dóbr krajowych. Z natury rzeczy będą to więc głównie dobra konsumpcyjne. Co się tyczy dóbr produkcyjnych, często stanowią one uzupełnienie dla dóbr rodzimych – są dla nich dobrami komplementarnymi. W takim przypadku nakładanie cła na dobra importowane może przyczynić się do pogorszenia bogactwa narodowego. Z jednej strony cło poprawia terms of trade, lecz z drugiej strony wzrost cen dóbr na rynku krajowym wywołuje spadek popytu na te dobra i prowadzi do negatywnego efektu dla wzrostu produkcji. Na tym przykładzie widać ponownie w jak dużym stopniu właściwa polityka handlowa zależy od struktury gospodarki.
Teoria gier w polityce handlowej.
Teoria gier jest dziedziną ciągle jeszcze nową i bardzo intensywnie rozwijającą się. Zainteresowanie teorią gier wzrosło po roku 1994, w którym to przyznano nagrodę Nobla w dziedzinie ekonomii trzem matematykom zajmującym się podstawami teorii gier i jej zastosowaniami w ekonomii. Ci uczeni to Amerykanin John Nash z Uniwersytetu Princeton, Amerykanin węgierskiego pochodzenia John Harsanyi z Uniwersytetu Kalifornijskiego w Berkeley i Reinhard Selten, Niemiec ostatnio pracujący na Uniwersytecie w Bonn.
Powszechnie uznaną datą narodzin teorii gier jest rok 1944, kiedy ukazała się monografia Johna von Neumanna i Oskara Morgensterna "Teoria gier i postępowanie ekonomiczne" ("Theory of Games and Economic Behavior"). Jednakże jak to często bywa, dzisiaj zastępy badaczy sięgają do prehistorii i odkrywają elementy teorii gier w dziełach Hobbesa, Spinozy, Machiavellego, a nawet Arystotelesa. Dziedziną, w której teoria gier jest najbardziej obecna jest ekonomia i w coraz większym stopniu socjologia, psychologia, biologia, nauki wojskowe, informatyka i inne.
Po raz pierwszy teoria gier została zastosowana w naukach społecznych do analizy problemu ekonomicznego. Prekursorski model to dziewiętnastowieczny model duopolu Antoine Cournota, skonstruowany w czasach, kiedy teoria gier jeszcze nie istniała, ale w pracach Cournota widać już wiele elementów, które po upływie wieku znalazły się u podstaw teorii gier. Równowaga, którą Cournot znalazł w modelu duopolu, to dokładnie równowaga Nasha pewnej gry ściśle związanej z duopolem.
Ogólnie rzecz biorąc, teoria gier to dział matematyki badający własności gier rozumianych jako procesy o określonych zbiorach strategii postępowania uczestników. Dziedzina ta korzysta z metod matematyki, a czerpie swoje inspiracje z obserwacji zjawisk ekonomicznych i społecznych. Jednym z celów teorii gier jest opis tych zjawisk, ich wyjaśnienie, a także teoretyczne zbadanie. Jeżeli chodzi o bardziej praktyczne cele teorii gier, to należą do nich przewidywanie możliwych scenariuszy zdarzeń, a nawet podpowiadanie, jakie sposoby postępowania mogą doprowadzić do zamierzonego celu. Trzeba pamiętać jednak, iż teoria gier nie jest teorią idealną. W stosowaniu teorii gier niezbędna jest wielka ostrożność i liczenie się ze znacznymi nawet odstępstwami teoretycznych przewidywań od faktycznych zdarzeń. Jak to najczęściej bywa przy tworzeniu modeli matematycznych, również modele teorii gier zwykle biorą pod uwagę tylko niektóre aspekty opisywanych zjawisk. Wiele z nich ma charakter zbyt skomplikowany i złożony, by stać się przedmiotem badań.
Teoria gier jest dziedziną zajmującą się opisem różnych sytuacji, w których uczestniczą podmioty świadomie podejmujące pewne decyzje, w wyniku których następują rozstrzygnięcia mogące zmienić ich położenie. Teoria gier zajmuje się przede wszystkim sytuacjami konfliktowymi, ale również sytuacjami, w których interesy graczy są zgodne, ale ze względu na kłopoty w porozumiewaniu się trudno im ustalić jednolity sposób postępowania. Aby daną sytuacje rozpatrywać z punktu widzenia teorii gier należy przyjąć pewne założenia odnośnie do gry i stron konfliktu:
Podsumowując, elementem każdej gry jest wzajemna zależność graczy, polegająca na tym, że wynik gry (wygrana, wypłata) dla poszczególnego gracza zależy od tego co zrobi on sam i co zrobią jego rywale. Każdy z graczy stara się osiągnąć jak najlepszy wynik i wie, że inni starają się osiągnąć wynik najlepszy dla nich. Istotne jest także to, że każdy z graczy wie, który wynik jest najlepszy dla każdego z rywali. Mamy zatem do czynienia z całkowicie przejrzystą sytuacją. Jednakże teoria gier, starając dostosować swoje narzędzia do rzeczywistych sytuacji, rozwija także analizę gier z niekompletną informacją.
Pary strategii, zastosowanych przez graczy, będące najlepszymi odpowiedziami na siebie nazywa się równowagami Nasha. Twórcą pojęcia równowagi jest wspomniany wcześniej laureat nagrody Nobla John Nash, który na początku lat pięćdziesiątych XX w. jako pierwszy badał dokładniej gry o dowolnej sumie i udowodnił, że każda każda taka gra (ze skończoną ilością strategii każdego gracza) ma równowagę.
Całe rozważania nad sensownością interwencji rządów poszczególnych krajów, nawet w uzasadnionych sytuacjach winny być rozpatrywane w świetle możliwości reakcji drugiego rządu na takie posunięcie. Naiwnym byłoby bowiem sądzić, że rodzimy rząd będzie „siedział z założonymi rękami”, gdy rząd zagraniczny interweniuje powodując wzrost bogactwa narodowego zagranicy kosztem kraju. Mamy więc w tym przypadku przykład klasycznej gry strategicznej w której graczami są rządy poszczególnych krajów. Wygrana każdego z rządów (za którą możemy uważać wzrost bogactwa narodowego) zależy tu od własnej reakcji, jak również od działań rywala. Łatwo można sobie wyobrazić trzy rodzaje rezultatów stosowanej polityki. Wyniki w postaci teoretycznych korzyści odniesionych z zastosowania określonych strategii zamieszczone są w tabeli
1. Jeden z krajów chroni własny rynek i umożliwia rodzimym przedsiębiorstwom zyskać przewagę na rynku światowym, co przeobraża się w narodową korzyść dla tego kraju, podczas gdy inne kraje nie robią nic
2. Wszystkie rządy chronią własne rynki, co kończy się niskim poziomem konkurencyjności i wysokimi kosztami dla firm – jest to najgorszy z możliwych scenariuszy
3. Kraje porozumieją się w celu stosowania barier w takim stopniu, że wszyscy na tym korzystają jednak żaden z krajów nie może się poza to „wyłamać”
Teoria Gier w strategicznej polityce handlowej. Warianty współpracy rządów
Mamy tutaj do czynienia z typowym przykładem dylematu więźnia, grą uważaną za najbardziej interesujący obiekt teorii gier. Dla kraju A nie jest ważne jaką strategię przyjmie kraj B ponieważ jakkolwiek by uczynił najlepszą dla niego strategią jest „walczyć”, a więc np. nałożyć cło. Stosując tak reakcję w razie restrykcji kraju B zyskuje 100, a nie 50, natomiast w razie współpracy wygrywa 500 zamiast 400. Gdyby każdy gracz postępował racjonalnie, wybór padnie na prawy dolny kwadrat, a więc obydwa kraje zastosują politykę protekcjonistyczną. Dylemat polega zatem na tym, że gracze muszą kierować się egoistyczną strategią, pomimo iż znany im jest wynik wyboru lewego-górnego kwadratu, tzn. wynik, który byłby korzystniejszy dla obydwu graczy. Tylko dzięki współpracy gracze są w stanie osiągnąć najlepszy wynik. Sama jednak umowa nie wystarczy, aby zagwarantować współpracę, gdyż nic nie przeszkadza, aby tej umowy nie dotrzymać. Idealnym rozwiązaniem byłoby wprowadzenie do gry kogoś, kto wymusiłby współpracę graczy.
Pewne próby w międzynarodowych stosunkach gospodarczych są już uczynione, GATT/WTO może tu posłużyć za przykład. Wielkim mankamentem tego typu rozwiązań na arenie międzynarodowej jest jednak brak instytucji zdolnej do karania za nie wywiązywanie się z umów.
Dojście do wniosku, iż kraje zawsze stosują wrogie strategie wobec siebie byłoby jednak zbyt pesymistyczne. Rozwiązanie dylematu pojawia się, gdy gra jest powtarzalna, co jest założeniem bardziej realistycznym w stosunkach międzynarodowych. Wiele eksperymentów polegających na znalezieniu najlepszej strategii gry w dylemat więźnia wykazało, iż najlepsze wyniki dla poszczególnych krajów daje strategia „oko za oko” („tit for tat”). Jej zasady są bardzo proste: w pierwszym ruchu współpracuj, w każdym następnym powtarzaj ostatni ruch przeciwnika. Jeżeli więc ufać eksperymentom strategie polegające na współpracy tak długo jak rywal współpracuje i natychmiastowym karaniu go gdy on zainterweniuje.

</doc>
<doc id="511052" url="https://pl.wikipedia.org/wiki?curid=511052" title="David Odonkor">
David Odonkor

David Odonkor (ur. 21 lutego 1984 w Bünde) – niemiecki piłkarz, który grał na pozycji pomocnika. Jego matka jest Niemką, zaś ojciec pochodzi z Ghany. Brązowy medalista MŚ 2006.
W reprezentacji Niemiec debiutował 30 maja 2006 w meczu z Japonią. Jego pojawienie się w składzie reprezentacji Niemiec na mistrzostwa świata 2006 było dużą niespodzianką. Podczas turnieju zagrał w 4 meczach po wejściu z ławki rezerwowych.
Od 1998 roku do lata 2006 był zawodnikiem Borussii Dortmund. Latem przeszedł za 6,5 miliona euro do Realu Betis. W 2011 roku został zawodnikiem klubu Alemannia Aachen. 12 lipca 2012 podpisał roczny kontrakt z Howerłą Użhorod. Przez liczne kontuzje był zmuszony zakończyć karierę piłkarską.

</doc>
