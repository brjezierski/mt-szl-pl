<doc id="511054" url="https://pl.wikipedia.org/wiki?curid=511054" title="Droga magnetyczna">
Droga magnetyczna

Droga magnetyczna jest to droga przepływu strumienia magnetycznego w obwodzie magnetycznym. 
Droga magnetyczna jest pojęciem używanym w definiowaniu natężenia pola magnetycznego. Dla solenoidu natężenie pola magnetycznego w środku wynosi:
gdzie: "H" - natężenie pola [A/m], "N" - liczba zwojów cewki (wielkość bezwymiarowa), "I" - natężenie prądu elektrycznego płynącego przez cewkę [A], "l" - długość cewki [m] (w tym przypadku równoznaczna z długością drogi magnetycznej).
Długość drogi magnetycznej w układach nieliniowych jest pojęciem umownym, ponieważ do obliczeń parametrów obwodów magnetycznych często zakłada się równomierny rozkład strumienia magnetycznego w obwodzie magnetycznym - w takim przypadku wypadkowa droga magnetyczna jest średnią arytmetyczną drogi najkrótszej i najdłuższej (zobacz ilustrację obok).
Jeśli w magnetowodzie szeregowym występują fragmenty o różnych polach przekroju lub parametrach magnetycznych wówczas całkowita droga magnetyczna jest sumą algebraiczną, czyli:
co jest wykorzystywane w prawie przepływu.
W rozgałęzionych obwodach magnetycznych określenie drogi magnetycznej jest bardziej skomplikowane.

</doc>
<doc id="511058" url="https://pl.wikipedia.org/wiki?curid=511058" title="Christoph Metzelder">
Christoph Metzelder

Christoph Tobias Metzelder (ur. 5 listopada 1980 w Haltern am See) – niemiecki piłkarz grający na pozycji obrońcy.
Od 2001 występuje w reprezentacji Niemiec, z którą zdobył wicemistrzostwo świata w 2002, brązowy medal MŚ 2006 i srebrny medal Mistrzostw Europy 2008.
Cztery lata między finałami mistrzostw świata (2002–2006) spędził na leczeniu kontuzji. Mimo to został powołany przez Jürgena Klinsmanna na mundial 2006, podczas którego rozegrał 6 spotkań.
W 2000 został zawodnikiem Borussii Dortmund. Siedem lat gry w klubie z Westfalii pozwoliło mu nabyć opinie utalentowanego obrońcy, jednego z najlepszych w Bundeslidze. Stał się czołową postacią BVB, został powołany na dwa turnieje Mistrzostw Świata. Po sezonie 2006/2007 nie przedłużył kontraktu z Borussią i przeniósł się do Realu Madryt. Jego umowa z hiszpańskim klubem obowiązywała do 30.06.2010, jednak piłkarz stwierdził na początku 2010 roku, nie zamierza jej przedłużać i chce wrócić do gry w lidze niemieckiej. Pod koniec kwietnia podpisał kontrakt z FC Schalke 04. Po sezonie 2012/2013 zakończył sportową karierę.
29 kwietnia 2021 roku został skazany przez Sąd Administracyjny w Düsseldorfie na 10 miesięcy więzienia za posiadanie i udostępnianie dziecięcej pornografii.
Bibliografia.
 

</doc>
<doc id="511061" url="https://pl.wikipedia.org/wiki?curid=511061" title="Transduktor">
Transduktor



</doc>
<doc id="511062" url="https://pl.wikipedia.org/wiki?curid=511062" title="Podatek od posiadania psa">
Podatek od posiadania psa

Podatek od posiadania psa – podatek bezpośredni nałożony na posiadacza psa.
Historia.
Po raz pierwszy podatek od psów domowych wprowadzono w Królestwie Prus w 1810 jako jeden z tzw. podatków od luksusu. Prawodawcy wychodzili z założenia, że posiadacz niebędącego zwierzęciem użytkowym psa musi także posiadać duży zasób środków finansowych. Obecnie w Niemczech podatek ten jest podatkiem komunalnym, gminy mają prawo ustalać jego wysokość, a także różnicować w zależności od rasy psa. Nie pobiera się podatku od psów hodowanych w celach zarobkowych, natomiast psy użytkowe, przewodnicy niewidomych i psy w schroniskach dla zwierząt są w zależności od gminy zwolnione od podatku lub podlegają obniżonemu opodatkowaniu.
W końcu XIX wieku na Nowej Zelandii wprowadzony przez brytyjskie władze podatek od posiadania psów spowodował opór ludności maoryskiej i tzw. "wojny o podatek od psów" ("dog tax wars").
Podatek od posiadania psa w Polsce.
W Polsce podatek od posiadania psa obowiązywał do 31 grudnia 2007. Był to podatek bezpośredni i kwotowy. Jego wysokość ustalana była przez gminy, jednak ograniczona przez rozporządzenie ministerialne. W 2007 r. wynosił przeważnie 40 złotych. Całość podatku wpływała do budżetu gmin. Poza celem fiskalnym, podatek miał również na celu ograniczanie liczby zwierząt. Z podatku wyłączone były psy gospodarskie, jednak najwyżej dwa na jednej posesji.
W związku ze zmianą ustawy o podatkach i opłatach lokalnych, od 1 stycznia 2008 podatek ten został zniesiony, natomiast w jego miejsce istnieje możliwość wprowadzenia fakultatywnej opłaty za posiadanie psa, uzależnionej od rady gminy w zakresie jej poboru, wysokości czy terminu płatności. Od opłaty są zwolnione osoby posiadające 1 psa:
Także z opłaty zwolnione są osoby płacące podatek rolny od użytków rolnych o powierzchni większej niż 1 hektar lub 1 hektar przeliczeniowy. Wówczas płaci się za trzeciego i każdego kolejnego psa.

</doc>
<doc id="511064" url="https://pl.wikipedia.org/wiki?curid=511064" title="Gorayscy herbu Korczak">
Gorayscy herbu Korczak



</doc>
<doc id="511065" url="https://pl.wikipedia.org/wiki?curid=511065" title="Koń biłgorajski">
Koń biłgorajski



</doc>
<doc id="511066" url="https://pl.wikipedia.org/wiki?curid=511066" title="Per Mertesacker">
Per Mertesacker

Per Mertesacker (ur. 29 września 1984 w Hanowerze) – niemiecki piłkarz, występował na pozycji obrońcy, w latach 2004–2014 reprezentant Niemiec.
Kariera klubowa.
Mertesacker jest wychowankiem klubu TSV Pattensen, w którym treningi rozpoczął w wieku 4 lat. Trenował tam przez 7 lat, a w 1995 roku przeszedł do juniorów Hannoveru 96. W sezonie 2003/2004 został włączony do jego pierwszej drużyny, występującej w Bundeslidze. W barwach Hannoveru zadebiutował 31 sierpnia 2003 w wygranym 3:0 meczu Pucharu Niemiec z VfL Kirchheim unter Teck. 1 listopada 2003 w wygranym 2:1 pojedynku z 1. FC Köln Mertesacker zadebiutował w Bundeslidze. W sezonie 2003/2004 w lidze zagrał 13 razy. Od początku następnego sezonu stał się podstawowym graczem Hannoveru. 29 sierpnia 2004 w zremisowanym 1:1 spotkaniu z Borussią Dortmund Mertesacker strzelił pierwszego gola w trakcie gry w Bundeslidze. W Hannoverze grał do końca sezonu 2005/2006. W sumie rozegrał tam 74 ligowe spotkania i zdobył w nich 7 bramek.
W sierpniu 2006 za 4,7 miliona euro przeszedł do innego pierwszoligowca – Werderu Brema. W jego barwach zadebiutował 27 września 2006 w zremisowanym 1:1 meczu Ligi Mistrzów z FC Barceloną. Pierwszy ligowy występ dla Werderu zanotował 30 września 2006 przeciwko Borussii Mönchengladbach (3:0). Od czasu debiutu Mertesacker jest podstawowym zawodnikiem Werderu. W sezonie 2006/2007 w Lidze Mistrzów zajął z klubem 3. miejsce w swojej grupie. Wówczas Werder został przesunięty do Pucharu UEFA, w którym dotarł do półfinału. W sezonie 2007/2008 Mertesacker wywalczył z klubem wicemistrzostwo Niemiec. W 2009 roku zdobył z Werderem Puchar Niemiec. Zagrał z nim także w finale Pucharu UEFA, ale Werder przegrał tam po dogrywce 1:2 z Szachtarem Donieck.
30 sierpnia 2011 z Werderu został sprzedany do Arsenalu F.C.
Kariera reprezentacyjna.
Mertesacker rozegrał trzy spotkania w reprezentacji Niemiec U-21. W kadrze seniorskiej zadebiutował 9 października 2004 w wygranym 2:0 towarzyskim meczu z Iranem. Wszedł wówczas na boisko w 81. minucie meczu, zmieniając Christiana Wörnsa. Od czasu debiutu w reprezentacji Mertesacker jest jej podstawowym zawodnikiem.
W 2005 roku został powołany do kadry na Puchar Konfederacji. Na tym turnieju w wygranym 4:3 meczu fazy grupowej z Australią Mertesacker zdobył pierwszą bramkę w trakcie gry w drużynie narodowej. Podczas tamtego Pucharu Konfederacji zajął z reprezentacją 3. miejsce.
W 2006 roku był uczestnikiem mistrzostw świata, na których Mertesacker rozegrał sześć spotkań, a Niemcy zajęli trzecią pozycją. Na tym turnieju, po wygraniu po rzutach karnych ćwierćfinałowego meczu z Argentyną, zawodnik przeciwników – Leandro Cufré zaatakował Mertesackera, gdy ten schodził z boiska. Mertesacker doznał wówczas drobnego urazu uda, a także został kopnięty w pachwinę. Za ten atak Argentyńczyk został ukarany grzywną w wysokości 10 tysięcy franków szwajcarskich i zawieszeniem na cztery mecze.
W 2008 był członkiem kadry na mistrzostwach Europy, w których zagrał sześć razy, a jego reprezentacja zajęła 2. miejsce, po przegraniu finałowego meczu z Hiszpanią 0:1.
W 2010 zdobył brązowy medal na mistrzostwach świata. W 2014 wygrał z reprezentacją kolejne mistrzostwa świata, po czym zakończył karierę reprezentacyjną.

</doc>
<doc id="511067" url="https://pl.wikipedia.org/wiki?curid=511067" title="Konik biłgorajski">
Konik biłgorajski



</doc>
<doc id="511076" url="https://pl.wikipedia.org/wiki?curid=511076" title="Podatek kwotowy">
Podatek kwotowy

Podatek kwotowy – podatek określony jako pewna stała kwota naliczana od każdej sprzedanej jednostki dobra.
Przykłady podatku kwotowego:

</doc>
<doc id="511078" url="https://pl.wikipedia.org/wiki?curid=511078" title="Jan Drda">
Jan Drda

Jan Drda (ur. 4 kwietnia 1915 w Przybramie, zm. 28 listopada 1970 w Dobříšy) – czeski dziennikarz, prozaik i dramaturg.
Życiorys.
Pochodził z rodziny robotniczej i był komunistą. Uczestniczył w czechosłowackim ruchu oporu w latach Protektoratu, a następnie w powstaniu praskim w roku 1945. Zaliczany do tzw. młodego pokolenia pisarzy czeskich, gdyż działalność literacką rozpoczął dopiero w okresie II wojny światowej.
W 1921 roku stracił matkę, ojciec rozpił się, dlatego był wychowywany przez dziadków. Miał zostać blacharzem, lecz babka zdecydowała o posłaniu go do gimnazjum, gdzie zdał maturę w 1934. Później, w latach 1934–1938 studiował filologię klasyczną i slawistykę na Uniwersytecie Karola w Pradze, studiów jednak nie ukończył. Publikował już w 1932 w „Studentském časopise”. Podczas studiów był redaktorem uniwersyteckiej gazety „Rozbor”.
Od 1937 roku związał się z czasopismem „Lidové noviny”, będąc redaktorem działu kulturalnego, publikując reportaże, felietony i skecze, a w latach 1948–1952 pełniąc funkcję redaktora naczelnego. Znacząca była jego współpraca z filmem – był autorem wielu scenariuszy.
Od 1945 roku członek Komunistycznej Partii Czechosłowacji, w latach 1949–56 prezes Związku Pisarzy Czechosłowackich, a w latach 1948–1960 – poseł. Należał do grupy organizatorów nacisku komunistycznego i był odpowiedzialny za usunięcie twórców niekomunistycznych (zwłaszcza katolickich) ze Związku Pisarzy i represje wobec nich. W tym okresie kilkakrotnie podróżował, m.in. po Ameryce Południowej. W roku 1953 otrzymał państwową nagrodę literacką pierwszego stopnia w dziale prozy artystycznej za zbiór opowiadań "Krásná Tortiza".
W roku 1968 jednak otwarcie sprzeciwił się interwencji wojsk Układu Warszawskiego w Czechosłowacji, za co został odwołany z funkcji redaktora naczelnego tygodnika „Svět práce”. Wtedy też przeszedł na emeryturę i dwa lata później zginął w wypadku samochodowym w Dobříšy i tam został pochowany.
W 1940 roku ożenił się Emílią Novákovą i miał z nią 5 dzieci.
Szerzej znany dzięki opowiadaniom ze zbioru pt. "Milcząca barykada", poświęconym czeskiemu ruchowi sprzeciwu i oporu w latach okupacji hitlerowskiej, a w Polsce – głównie dzięki komediowym baśniom scenicznym "Igraszki z diabłem" i "Zapomniany diabeł". Charakterystyczną cechą jego twórczości było łączenie ludowych motywów baśniowych i postaci realnych.
Na język polski tłumaczyli go Jadwiga Bułakowska, Stefan Dębski, Helena Gruszczyńska-Dębska, Zdzisław Hierowski, Jarosław Kirilenko, Jan Stachowski i Józef Waczków.
Upamiętnienie.
W 1990 roku biblioteka w Příbramie, jego rodzinnym mieście, została nazwana jego imieniem.

</doc>
<doc id="511079" url="https://pl.wikipedia.org/wiki?curid=511079" title="Mike Hanke">
Mike Hanke

Mike Hanke (ur. 5 listopada 1983 w Hamm) – niemiecki piłkarz grający na pozycji napastnika. Brązowy medalista MŚ 2006.
Kariera klubowa.
Schalke 04.
Hanke seniorską karierę rozpoczął w 2002 roku w FC Schalke 04. W Bundeslidze zadebiutował 4 maja 2002 roku wchodząc w 78. minucie, lecz nie pomógł zespołowi, ponieważ Schalke przegrał 2:1. W sezonie 2002/2003 Hanke zanotował pierwszy występ w Pucharze UEFA. On sam w tym meczu strzelił dwie bramki, a jego zespół wygrał 4:0. Był to mecz z białoruskim FK Homel. Pierwszego gola w Bundeslidze strzelił 9 listopada 2003 w przegranym 1:3 meczu z Bayerem 04 Leverkusen. W Bundeslidze 2002/2003 strzelił jeszcze jedną bramkę. W tym samym sezonie w Pucharze UEFA w czterech meczach zdobył trzy bramki.
1 lipca 2005 roku oficjalnie potwierdzono, że Hanke został nowym piłkarzem VfL Wolfsburg.
VfL Wolfsburg.
W barwach klubu z Wolfsburga w Bundeslidze pierwszy raz wystąpił 6 sierpnia 2005 roku w zremisowanym meczu 2:2 przeciwko Borussii Dortmund. Pierwszego gola w tych rozgrywkach w barwach VfL zdobył 13 sierpnia 2005 roku w zremisowanym 1:1 meczu przeciwko Borussii Mönchengladbach.
1 lipca 2007 roku poinformowano, że Hanke jest nowym piłkarzem Hannoveru 96.
Hannover 96.
Przed sezonem 2007/2008 przeniósł się do Hannoveru 96, z którym to podpisał kontrakt do 2011 roku. W barwach "Czerwonych" zaliczył 81 spotkań i trafił 19 goli.
Borussia Mönchengladbach.
Zimą 2011 roku zawodnik przeniósł się do Borussii Mönchengladbach, w której do końca sezonu pełnił głównie funkcje rezerwowego. Jednak w przedostatniej kolejce udało mu się zaliczyć premierowego gola dla swojego zespołu, a dzięki jego bramce oraz trafieniu Marco Reusa jego drużyna wygrała 2-0 z SC Freiburg i wydostała się ze strefy spadkowej.
SC Freiburg.
Po sezonie 2012/2013 Hanke stał się wolnym zawodnikiem, a 31 maja 2013 roku związał się z SC Freiburg.
Kariera reprezentacyjna.
Od 2005 roku występuje w reprezentacji Niemiec, dość niepodziewanie został powołany przez Jürgena Klinsmanna do kadry na mistrzostwa świata 2006. Zagrał na nich w zwycięskim meczu o trzecie miejsce, z Portugalią. Od 2005 roku rozegrał 12 meczów i strzelił 1 gola.

</doc>
<doc id="511080" url="https://pl.wikipedia.org/wiki?curid=511080" title="Motór">
Motór



</doc>
<doc id="511082" url="https://pl.wikipedia.org/wiki?curid=511082" title="Kungsportsavenyn">
Kungsportsavenyn

Kungsportsavenyn ("Aleja Bramy Królewskiej") zwana w skrócie Avenyn to główny, reprezentacyjny bulwar Göteborga, przy którym zlokalizowane są ekskluzywne sklepy, restauracje, kawiarnie.
Aleja powstawała w latach 1860–1870 na wzór paryskiej Champs-Élysées. O formie alei rozstrzygnął międzynarodowy konkurs architektoniczny, którego celem było zrealizowanie nowego planu rozwoju urbanistycznego miasta. 
"Avenyn" ma około 2,5 km długości. Jej krańce sięgają od fos i umocnień obronnych do Götaplatsen – głównego placu miejskiego, gdzie znajdują się budynki instytucji kulturalnych (Muzeum Sztuki, biblioteka miejska, teatr miejski, hala koncertowa) oraz symbol miasta – fontanna z rzeźbą Posejdona Carla Millesa.

</doc>
<doc id="511083" url="https://pl.wikipedia.org/wiki?curid=511083" title="Kryterium Weierstrassa">
Kryterium Weierstrassa

Kryterium Weierstrassa – twierdzenie będące warunkiem wystarczającym zbieżności jednostajnej szeregu funkcyjnego. Nazwa twierdzenia pochodzi od nazwiska niemieckiego matematyka, Karla Weierstrassa. Kryterium to mówi, że jeżeli formula_1 jest ciągiem funkcji określonych na dowolnym zbiorze formula_2 o tej własności, że dla każdej liczby naturalnej formula_3 istnieje taka liczba formula_4 że
dla każdego elementu formula_6 zbioru formula_7 oraz szereg liczbowy
jest zbieżny, to szereg funkcyjny
jest zbieżny jednostajnie w formula_10 Ciąg formula_11 nazywany jest "majorantą" ciągu funkcyjnego formula_12 Kryterium pozostaje prawdziwe dla ciągów funkcyjnych o wartościach w przestrzeniach Banacha.
Dowód.
Niech formula_13 Skoro szereg
jest zbieżny, to istnieje taka liczba formula_15 że dla każdego formula_16 mamy
Zatem dla dowolnej liczby formula_18 mamy
Oznacza to, że szereg
spełnia jednostajny warunek Cauchy’ego, a w konsekwencji jest on zbieżny jednostajnie. Zatem szereg funkcyjny
jest jednostajnie i bezwzględnie zbieżny.

</doc>
<doc id="511084" url="https://pl.wikipedia.org/wiki?curid=511084" title="Teatr operowy">
Teatr operowy



</doc>
<doc id="511085" url="https://pl.wikipedia.org/wiki?curid=511085" title="Fabryka Schweikerta">
Fabryka Schweikerta

Fabryka Schweikerta – budynek byłej fabryki należącej do rodziny Schweikertów, mieszczący się przy ulicy Wólczańskiej 215 w Łodzi.
Historia budynku.
W fabryce produkowano głównie chusty wełniane, a eksport kierowano do Rosji.
Pod koniec wojny, Schweikertowie podjęli decyzję o opuszczeniu Łodzi. Fabryka uznana przez władze za własność poniemiecką została upaństwowiona. Produkcję uruchomiono, kiedy wojna jeszcze trwała. Wyrabiano w niej sukno mundurowe, na potrzeby armii polskiej i radzieckiej. Przez wiele lat powojennych fabryka nosiła nazwę – Zakłady Przemysłu Wełnianego im. Ludwika Waryńskiego „LODEX”.
Obecnie Lodex i większość obiektów po zakładach Schweikerta, zaadaptowała na swoje potrzeby Politechnika Łódzka. Budynek ma ponad 150 m długości i 12 tys. m² powierzchni – to największy i najdłuższy budynek należący do Politechniki Łódzkiej. Obecnie nosi nazwę „Budynku Trzech Wydziałów” ze względu na mieszczące się tam jednostki Wydziału Elektrotechniki, Elektroniki, Informatyki i Automatyki (centralna część budynku), Wydziału Fizyki Technicznej, Informatyki i Matematyki Stosowanej (lewe skrzydło) oraz Wydziału Zarządzania i Inżynierii Produkcji (prawe skrzydło). Potocznie nazywany jest „Lodeksem” ze względów historycznych bądź „tramwajem” z powodu długości.

</doc>
<doc id="511092" url="https://pl.wikipedia.org/wiki?curid=511092" title="Thomas Hitzlsperger">
Thomas Hitzlsperger

Thomas Hitzlsperger (ur. 5 kwietnia 1982 w Monachium) – niemiecki piłkarz grający na pozycji defensywnego lub lewego pomocnika. Brązowy medalista Mistrzostw Świata 2006. Nosi przydomek „The Hammer” ze względu na silne uderzenie z dystansu.
Kariera klubowa.
Hitzlsperger jest wychowankiem Bayernu Monachium. Od 2001 roku grał w zespole Aston Villa, dla którego w 99 spotkaniach zdobył osiem bramek. W tym samym roku na pewien czas został wypożyczony do Chesterfield. W 2005 roku podpisał dwuletni kontrakt z VfB Stuttgart, do którego dołączył na mocy prawa Bosmana. 22 lipca 2008 roku został wybrany nowym kapitanem drużyny po tym, jak z klubu odszedł dotychczasowy kapitan Fernando Meira.
5 czerwca 2010 podpisał trzyletni kontrakt z West Ham United. W sierpniu 2011 Hitzlsperger wrócił do Niemiec do zespołu VfL Wolfsburg. W 2012 roku przeszedł do Evertonu.
Kariera reprezentacyjna.
Od 2004 do 2010 roku występował w reprezentacji Niemiec. W 2006 roku został powołany przez Jürgena Klinsmanna na mistrzostwa świata. Na turnieju zagrał w zwycięskim meczu o trzecie miejsce z Portugalią. Ostatnie spotkanie w reprezentacji zagrał 11 sierpnia 2010 roku.
We wrześniu 2013 roku ogłosił zakończenie kariery. 
Życie prywatne.
W styczniu 2014 ujawnił swoją orientację homoseksualną. „To był długi i trudny proces. Dopiero w kilku ostatnich latach uświadomiłem sobie, że wolę być z mężczyzną” – powiedział niemieckiemu tygodnikowi "Die Zeit".

</doc>
<doc id="511094" url="https://pl.wikipedia.org/wiki?curid=511094" title="Big-Band">
Big-Band



</doc>
<doc id="511096" url="https://pl.wikipedia.org/wiki?curid=511096" title="Mathieu Flamini">
Mathieu Flamini

Mathieu Flamini (ur. 7 marca 1984 w Marsylii) – francuski piłkarz, występujący na pozycji pomocnika. Wychowanek Olympique Marsylii. W trakcie swojej kariery reprezentował także barwy takich zespołów, jak Arsenalu oraz Milanu. Były reprezentant Francji.
Kariera klubowa.
Marsylia.
Flamini rozpoczął swoją karierę w zespole Olympique Marsylii. 20 grudnia 2003 roku zadebiutował w barwach pierwszego zespołu podczas wygranego 1:0 spotkania z Toulouse FC. Do końca sezonu wystąpił ostatecznie w 14 ligowych meczach. Zwrócił na siebie uwagę europejskich zespołów podczas rozgrywek o Puchar UEFA, w których Marsylia doszła aż do finału, gdzie poległa 0:2 z Valencią. Z powodu wieku Flaminiego klub nie mógł mu jednak zaoferować długoterminowej umowy.
Arsenal.
23 lipca 2004 roku Flamini został nowym zawodnikiem angielskiego Arsenalu. Wcześniej ustnie uzgodnił warunku profesjonalnego kontraktu z Marsylią, który ostatecznie jednak zdecydował się odrzucić. Krótko po transferze ówczesny szkoleniowiec Olympique José Anigo stwierdził: "To idealny przykład zdrady. Oszukał mnie.".
15 sierpnia 2004 roku w wygranym 4:1 meczu z Evertonem Flamini zadebiutował w nowych barwach. Francuz pełnił głównie rolę rezerwowego i aż dwanaście razy wchodził na boisko z ławki rezerwowych, zaś dziewięciokrotnie rozpoczynał spotkania w podstawowym składzie. W kolejnym sezonie z powodu wielu kontuzji na stałe wskoczył do wyjściowej jedenastki. 11 maja 2005 roku w wygranym 7:0 meczu z Evertonem zdobył swoją pierwszą bramkę w barwach klubu.
W sezonie 2005/06 Flamini, pełniący dotychczas rolę defensywnego pomocnika, musiał z powodu urazów Ashleya Cole'a, Gaëla Clichy'ego, Pascala Cygana, Laurena oraz Kerrey Gilberta występować na pozycji obrońcy. W końcowej fazie rozgrywek Ligi Mistrzów Flamini, mimo że posługuje się prawą nogą, dobrze wywiązywał się z obowiązków lewego obrońcy. W maju 2006 roku wszedł na boisku w 76. minucie przegranego 1:2 finału Ligi Mistrzów z hiszpańską Barceloną.
Kolejne rozgrywki Flamini rozpoczął od zdobycia zwycięskiej bramki w meczu eliminacyjnym Ligi Mistrzów z Dinamem Zagrzeb. Strzelał gole także w ligowych starciach z Liverpoolem, Chelsea i Blackburn Rovers. Mimo to w kwietniu 2007 roku przyznał, że jest niezadowolony ze swojej roli w klubie i możliwe, że latem zdecyduje się opuścić Arsenal. Ostatecznie Flamini odrzucił ofertę w wysokości 3 milionów funtów ze strony Birmingham City i pozostał w klubie.
Sezon 2007/08 Flamini, z powodu kontuzji Gilberto Silvy i Abou Diaby'ego, rozpoczął jako podstawowy gracz. W trakcie całych rozgrywek stworzył znaczący duet z Ceskiem Fàbregasem i na stałe wygryzł Gilberto z wyjściowej jedenastki. Flamini cieszył się poważaniem wśród kibiców Arsenalu, którzy napisali na jego cześć przyśpiewkę na melodię z motywu brytyjskiego serialu The Sweeney. 29 stycznia 2008 roku zdobył gola z 23 metrów w wygranym 3:0 ligowym meczu z Newcastle United. 8 kwietnia wystąpił w meczu Ligi Mistrzów z Liverpoolem, który to klub wyeliminował Arsenal z rozgrywek. Flamini odniósł podczas spotkania kontuzję i, jak się później okazało, był to jego ostatni występ w barwach klubu. W kwietniu 2009 roku udzielił wywiadu, w którym przyznał, że nadal jest kibicem Arsenalu i żywi do klubu szczególne uczucia: "Arsenal ciągle jest w moim sercu i zawsze tam będzie. Zawsze będę kibicem Arsenalu, decyzja o odejściu była bardzo trudna.".
Milan.
5 maja 2008 roku Flamini podpisał kontrakt z włoskim Milanem, do którego przeszedł na zasadzie wolnego transferu na początku lipca. 30 sierpnia 2008 roku zadebiutował w nowym klubie w przegranym 1:2 meczu z Bologną. Początkowo Flamini nie był zadowolony z liczby meczów rozegranych od pierwszej minuty oraz z faktu, że ponownie, tak jak na początku swojej kariery w Arsenalu, pełnił rolę piłkarza rzucanego do łatania luk w poszczególnych formacjach. Ostatecznie z powodu kontuzji innych piłkarz, Flamini wywalczył sobie miejsce w podstawowym składzie. Z powodu problemów w defensywie, sztab szkoleniowy Milanu zdecydował się przesunąć Gianlucę Zambrottę na lewą stronę obrony, zaś na prawej ustawiany był właśnie Flamini. Po krótkim czasie jednak powrócił na pozycję defensywnego pomocnika.
Pod koniec sezonu 2009/10 Flamini musiał zadowolić się rolą rezerwowego, gdyż dobrą dyspozycję prezentował kapitan klubu Massimo Ambrosini. Podczas kolejnych rozgrywek został ważnym elementem zespołu, który zdobył 18. w historii mistrzostwo Włoch. Flamini rozegrał 22 spotkania oraz zdobył dwa gole, w meczach z Bari i Bologną. Podczas sesji treningowej przed sezonem 2010/11 doznał poważnej kontuzji kolana, która wymagała zabiegu operacyjnego. Flamini pozostał poza grą przez większą część rozgrywek. 20 czerwca 2012 roku oficjalnie poinformowano, że kontrakt piłkarza z klubem nie zostanie przedłużony, w efekcie czego Francuz został wolnym agentem. Dwa tygodnie później Flamini oraz Adriano Galliani ustalili warunki nowej, rocznej umowy, która znacząco obniżyła zarobki piłkarza. 7 kwietnia 2013 roku zdobył swoją pierwszą bramkę w sezonie 2012/13, a Milan zremisował 2:2 z Fiorentiną. Po zakończeniu rozgrywek Flamini opuścił Milan po tym, jak nie doszedł do porozumienia z klubem w kwestii nowego kontraktu.
Powrót do Arsenalu.
29 sierpnia 2013 roku Flamini ponownie został zawodnikiem Arsenalu, z którym podpisał trzyletni kontrakt. Trzy dni później wystąpił w ligowym meczu z Tottenhamem Hotspur, zastępując na boisku w 43. minucie Jacka Wilshera.
Crystal Palace.
8 września 2016 roku związał się rocznym kontraktem z Crystal Palace.
Kariera reprezentacyjna.
7 lutego 2007 roku Flamini otrzymał od Raymonda Domenecha swoje pierwsze powołanie do reprezentacji Francji. Zastąpił on kontuzjowanego Jérémy'ego Toulalana w składzie na towarzyski mecz z Argentyną. 16 listopada 2007 roku w meczu towarzyskim z reprezentacją Maroka zadebiutował w zespole narodowym.

</doc>
<doc id="511098" url="https://pl.wikipedia.org/wiki?curid=511098" title="Kawadarci">
Kawadarci

Kawadarci (t. "Kawadarce", "Kawardżik" i "Kawadardżik"; maced. "Кавадарци") - miasto w południowej Macedonii Północnej, w kotlinie Tikwesz, nad rzeką Łuda Mara. Ośrodek administracyjny gminy Kawadarci. Liczba mieszkańców - 29.188 osób (97% Macedończyków, 1% Cyganów) [2002].
Osadnictwo w okolicach Kawadarci datuje się od VII-VI wieku p.n.e. Miasto na miejscu dzisiejszego Kawadarci zostało założone prawdopodobnie w czasach hellenistycznych. Miasto leżało przy Via Egnatia. W V i VI wieku zostało zniszczone przez Awarów i migrujących Słowian. Za czasów osmańskich w mieście osieliło się wiele rodów z pobliskich miejscowości, zniszczonych przez Turków. Dzięki temu w XVII wieku Kavadarci stało się sporym miasteczkiem i głównym ośrodkiem regionu Tikwesz. Pierwsza wzmianka o osadzie pod dzisiejszą nazwą w paszałyku bitolskim pochodzi z 1823. Po wojnach bałkańskich i rozpadzie imperium osmańskiego muzułmanie i Turcy opuścili miasto i okolice - ostatni wyjechali w latach 1935-1936. W czerwcu 1913 Kawadarci było ośrodkiem lokalnego powstania przeciwko władzy serbskiej, stłumionego przez serbskie wojska.
Kawadarci jest największym w Macedonii Północnej ośrodkiem uprawy winorośli i produkcji wina, której tradycje sięgają tu IV wieku p.n.e. Obecnie w kotlinie Tikwesz zbiera się rocznie 85 tys. ton winogron, z czego 80% na wino. Ocenia się, że około 85% mieszkańców regionu utrzymuje się z winiarstwa. Największe piwnice to "Tikwesz", "Czekorow" i "Popow". W pierwszym tygodniu września odbywa się w Kavadarci festiwal "Tikweszki Grozdober" ("Tikweskie Winobranie"). Poza winem w mieście i okolicy produkuje się wysokiej jakości tytoń. Uprawia się też mak na opium.
W mieście działa huta żelazoniklu, prowadzona przez spółkę "FENI", o rocznej produkcji 5-7 tys. ton. Produkcja opiera się na bogatych miejscowych złożach rud żelaza i niklu tuż na południe od miasta. W 2000 w mieście utworzono pierwszą w Macedonii wolną strefę ekonomiczną. Niedaleko miasta na Crnej Rece leży wielki sztuczny zbiornik wodny Tikwesz.

</doc>
<doc id="511102" url="https://pl.wikipedia.org/wiki?curid=511102" title="Matthieu Flamini">
Matthieu Flamini



</doc>
<doc id="511103" url="https://pl.wikipedia.org/wiki?curid=511103" title="Oliver Neuville">
Oliver Neuville

Oliver Neuville (ur. 1 maja 1973 w Locarno w Szwajcarii) – były niemiecki piłkarz grający na pozycji napastnika w m.in. Bayerze Leverkusen czy Borussii Mönchengladbach.
Życiorys.
W reprezentacji Niemiec zadebiutował 2 września 1998 meczem z Maltą. W kadrze występował do 2008. Polskim kibicom pozostał w pamięci jako strzelec zwycięskiego gola dla Niemiec w meczu z Polską w doliczonym czasie gry (1:0) podczas Mistrzostwa Świata 2006.
Życie prywatne.
Urodził się w szwajcarskim mieście Locarno (włoskojęzyczna część kraju). Jego ojciec Jupp Neuville pochodził z Akwizgranu, a matka z Kalabrii (Włochy). Od 18. roku życia posiadał obok niemieckiego, także włoskie obywatelstwo (obecnie jest już tylko obywatelem Niemiec). Jego nazwisko pochodzi od belgijskiego dziadka. Ma syna Larsa, ale nie jest żonaty. Mieszka w Mönchengladbach-Windberg.

</doc>
<doc id="511104" url="https://pl.wikipedia.org/wiki?curid=511104" title="Sonic Visualiser">
Sonic Visualiser

Sonic Visualiser – wieloplatformowy program komputerowy do obróbki i wizualizacji plików dźwiękowych. Udostępniony jest na zasadach licencji GNU GPL. Dostępny jest w postaci kodu źródłowego, jak również plików binarnych dla platform GNU/Linux, OS X oraz Windows. Autorem programu jest Chris Cannam.
Przykładowe możliwości:

</doc>
<doc id="511108" url="https://pl.wikipedia.org/wiki?curid=511108" title="Gerald Asamoah">
Gerald Asamoah

Gerald Asamoah (ur. 3 października 1978 w Mampong w Ghanie) – niemiecki piłkarz, grający na pozycji pomocnika lub napastnika.
Kariera klubowa.
Od 1999 był zawodnikiem FC Schalke 04. W sezonie 2010/2011 występował w FC St. Pauli.
Kariera reprezentacyjna.
W 2001 roku nadano mu niemieckie obywatelstwo. W tym samym roku zadebiutował w reprezentacji Niemiec, z którą zdobył wicemistrzostwo świata w 2002 r. i brązowy medal MŚ 2006. W reprezentacji Niemiec od 2001 do 2006 r. rozegrał 43 mecze i strzelił 6 goli.
Życie prywatne.
Zawodnik prowadzi fundację pomagającą dzieciom z wadami serca.

</doc>
<doc id="511114" url="https://pl.wikipedia.org/wiki?curid=511114" title="Tim Borowski">
Tim Borowski

Tim Borowski (ur. 2 maja 1980 w Neubrandenburgu) – niemiecki piłkarz grający na pozycji środkowego lub lewego pomocnika. Brązowy medalista Mistrzostw Świata 2006 oraz srebrny medalista Mistrzostw Europy 2008.
Od 2002 roku występuje w reprezentacji Niemiec. W 2006 roku został powołany przez Jürgena Klinsmanna na Mistrzostwa Świata, gdzie zagrał w sześciu spotkaniach. Był również w kadrze Joachima Löwa na Mistrzostwa Europy 2008.
Piłkarską karierę Borowski rozpoczynał w 2001 roku w Werderze Brema z którym zdobył mistrzostwo (2004) oraz wicemistrzostwo (2006) kraju, a także wywalczył Puchar Niemiec (2004). Dla Werderu Tim rozegrał już ponad 150 ligowych pojedynków. 1 lipca 2008 roku został zawodnikiem Bayernu Monachium. W nowej drużynie rozegrał 26 ligowych spotkań i strzelił pięć goli.
W 2009 roku powrócił do Werderu, a w październiku 2010 roku odniósł kontuzję kostki, w wyniku której we wrześniu 2012 roku ostatecznie zakończył karierę.

</doc>
<doc id="511116" url="https://pl.wikipedia.org/wiki?curid=511116" title="Zespół przyrodniczo-krajobrazowy „Uroczysko Buczyna”">
Zespół przyrodniczo-krajobrazowy „Uroczysko Buczyna”

Uroczysko Buczyna – zespół przyrodniczo-krajobrazowy położony na granicy Chorzowa i Rudy Śląskiej. 
Charakterystyka.
Zespół ma powierzchnię 65,32 ha. Jest częścią leśnego pasa ochronnego Górnośląskiego Okręgu Przemysłowego. Porośnięty jest kwaśną buczyną niżową i związanymi z nią gatunkami roślin i zwierząt oraz z pomnikowymi okazami drzew. Występują tu rzadkie w skali kraju gatunki: czartawa drobna, gruszyczka mniejsza, gwiazdnica bagienna, nerecznica grzebieniasta, rdestnica pływająca, wiąz szypułkowy, zachyłka oszczepowata, cienistka trójkątna oraz pływacz – roślina mięsożerna.
Leży w zlewni rzeki Kłodnicy. Przez jego tereny przechodzi zielony szlak turystyczny (Szlak Dwudziestopięciolecia PTTK). Uroczysko Buczyna leży w obrębie nadleśnictwa Katowice.

</doc>
<doc id="511125" url="https://pl.wikipedia.org/wiki?curid=511125" title="Józef Faà di Bruno">
Józef Faà di Bruno

Józef Faà di Bruno właściwie Giuseppe Faà di Bruno (ur. 17 lutego 1815 w Alessandrii, zm. 18 kwietnia 1889 w Rzymie) – włoski ksiądz katolicki, generał pallotynów w latach 1869-1889.
Życiorys.
Ksiądz Józef Faà di Bruno urodził się w 1815 w Alessandrii we Włoszech, w rodzinie arystokratycznej. Święcenia kapłańskie przyjął w 1838.
W 1844, jako doktor teologii, po spotkaniu w Turynie ks. Rafała Melii - wiernego współpracownika ks. Wincentego Pallottiego, postanowił przybyć do Rzymu i zapoznać się bliżej z pallotyńską ideą Apostolstwa Katolickiego.
Mieszkając w rzymskim Kolegium Szlacheckim, głosił misje i rekolekcje wraz z księżmi z pallotyńskiej wspólnoty powstałej przy kościele świętego Zbawiciela. 
W 1845 ksiądz Faà di Bruno postanowił zostać stałym współpracownikiem Pallottiego i rok później złożył przyrzeczenia wiążące go z pallotynami. 
Zaraz potem ks. Pallotti skierował go do pracy w Anglii. Ks. Faà di Bruno był tam ojcem duchownym i prefektem studiów w klasztorze dla konwertytów pod Cheadle oraz - przez wiele lat - rektorem pallotyńskiej placówki w Londynie. 
Dzięki jego wielkiemu oddaniu, w 1863 uroczyście otwarto kościół świętego Piotra - największy podówczas kościół katolicki w Londynie. Prowadził również wiele dysput z niekatolikami. 3 marca 1869, dekretem Kongregacji dla Biskupów i Zakonników, został mianowany rektorem pallotyńskiego domu w Rzymie oraz przełożonym generalnym Kongregacji. Funkcję tę pełnił przez 20 lat. 
Ks. Faà di Bruno Szczególnie troszczył się o rozwój domów formacyjnych i dobre wychowanie przyszłych pallotyńskich księży. W czasie jego posługi otwarto pierwsze placówki Stowarzyszenia w Stanach Zjednoczonych Ameryki, Brazylii i Argentynie oraz (w 1887) rozpoczęto proces beatyfikacyjny ks. Wincentego Pallottiego na stopniu wyższym - apostolskim.
W chwili śmierci Faà di Bruna stowarzyszenie pallotynów liczyło 83 członków - w tym 31 księży, 40 kleryków i 12 braci - pracujących na 13 placówkach. 
Ks. Józef Faà di Bruno zmarł 18 kwietnia 1889 w Rzymie w wieku 74 lat. Spoczywa na cmentarzu Campo Verano.

</doc>
<doc id="511126" url="https://pl.wikipedia.org/wiki?curid=511126" title="Timo Hildebrand">
Timo Hildebrand

Timo Hildebrand (ur. 5 kwietnia 1979 w Wormacji) – niemiecki piłkarz grający na pozycji bramkarza.
Kariera klubowa.
Od 1984 do 1995 Hildebrand trenował w młodzieżowych drużynach klubu FV Hofheim/Ried. W 1995 trafił do VfB Stuttgart, a w 1999 został włączony do dorosłej kadry tego zespołu. W debiutanckim sezonie Niemiec pełnił rolę rezerwowego dla Austriaka Franza Wohlfahrta i wystąpił w sześciu meczach Bundesligi. Po zakończeniu rozgrywek Wohlfahrt odszedł do Austrii Wiedeń, a Hildebrand stał się podstawowym bramkarzem VfB Stuttgart. Razem z niemiecką drużyną w 2000 i 2002 został zwycięzcą Pucharu Intertoto, w 2003 wywalczył wicemistrzostwo, a w 2007 mistrzostwo kraju. Podczas sezonu 2003/2004 Hildebrand nie puścił w ligowych rozgrywkach gola przez 884 minuty, czym ustanowił nowy rekord Bundesligi (poprzedni należał do Olivera Kahna i liczył 802 minuty). W grudniu 2006 Hildebrand odrzucił propozycję przedłużenia swojej umowy ze Stuttgartem.
3 lipca 2007 podpisał kontrakt z Valencią, natomiast do VfB kupiony został Raphael Schäfer, który wcześniej reprezentował barwy 1. FC Nürnberg. W nowym klubie Hildebrand początkowo pełnił rolę rezerwowego dla doświadczonego Santiago Cañizaresa. Zadebiutował 29 sierpnia w trzeciej rundzie kwalifikacyjnej Ligi Mistrzów przeciwko szwedzkiemu IF Elfsborg. 2 listopada nowym trenerem Valencii został Ronald Koeman, a Hildebrand stał się podstawowym bramkarzem swojej drużyny. Sezon zakończył z 26 występami na koncie, natomiast Valencia zajęła w tabeli Primera División dopiero dziesiąte miejsce. 16 maja 2008 Santiago Cañizares poinformował o tym, że zamierza zakończyć piłkarską karierę. Dwa dni później rozegrał swój ostatni mecz dla „Los Ches” (wygrana 3:1 z Atlético Madryt), a 19 maja oficjalnie odszedł z Valencii. 13 sierpnia nowym zawodnikiem Valencii został Brazylijczyk Renan Brito Soares, który został zmiennikiem Hildebranda.
4 grudnia Niemiec rozwiązał umowę z Valencią, ponieważ nie mógł przebić się do pierwszego składu. 10 grudnia podpisał kontrakt z beniaminkiem Bundesligi – TSG 1899 Hoffenheim. W nowej drużynie zadebiutował 31 stycznia 2009 w spotkaniu z Energie Cottbus. W sezonie 2008/2009 rozegrał dziesięć meczów ligowych, a w następnym 28. W lipcu 2010 opuścił Hoffenheim i został wolnym zawodnikiem. Na początku września podpisał roczną umowę ze Sportingiem CP. Po skończeniu kontraktu zdecydował się nie przedłużać umowy ze Sportingiem.Od 2011 roku występował w niemieckim Schalke 04. Jego umowa z Schalke 04 wygasła 30 czerwca.
25 września podpisał kontrakt z Eintrachtem Frankfurt.
Kariera reprezentacyjna.
W latach 1999–2001 Hildebrand zaliczył osiemnaście występów dla reprezentacji Niemiec do lat 21. W dorosłej kadrze zadebiutował 28 kwietnia 2004 w wygranym 5:1 spotkaniu z Rumunią. W tym samym roku znalazł się w 23-osobowej kadrze powołanej przez Rudi Völlera na mistrzostwa Europy. Niemcy nie wyszli jednak ze swojej grupy, a we wszystkich trzech spotkaniach bronił Oliver Kahn. Następnie Hildebrand wystąpił w Pucharze Konfederacji 2005, w którym razem ze swoją reprezentacją zdobył brązowy medal. Kolejnym wielkim turniejem w karierze Niemca były Mistrzostwa Świata 2006, na których podopieczni Jürgena Klinsmanna także wywalczyli trzecie miejsce. W 2008 nowy trener reprezentacji Niemiec – Joachim Löw nie powołał Hildebranda na Euro 2008.

</doc>
<doc id="511132" url="https://pl.wikipedia.org/wiki?curid=511132" title="Giuseppe Faa di Bruno">
Giuseppe Faa di Bruno



</doc>
<doc id="511134" url="https://pl.wikipedia.org/wiki?curid=511134" title="Sprawa tajnych więzień CIA w Europie">
Sprawa tajnych więzień CIA w Europie

Tajne więzienia CIA – więzienia CIA, znajdujące się poza USA, w tym również w Polsce, służące do nielegalnego przetrzymywania osób podejrzanych przez rząd USA o terroryzm.
Sprawa zaczęła się od artykułu Dany Priest w "Washington Post", w której został opisany system tajnych więzień CIA i oskarżyła niewymienione z nazwy „kraje wschodnioeuropejskie” o goszczenie nielegalnych więzień. Jednocześnie gazeta przyznała, że kraje te pozostały anonimowe na skutek nacisków ze strony Białego Domu. Następnego dnia Tom Malinowski z nowojorskiego oddziału Human Rights Watch ogłosił, że tymi krajami są Polska i Rumunia. Sprawa tajnych więzień była szeroko komentowana przez polskie i zagraniczne media.
Śledztwo Rady Europy.
4 listopada 2005 roku przewodniczący Zgromadzenia Parlamentarnego Rady Europy René van der Linden ogłosił, że zgromadzenie spróbuje wyjaśnić sprawę. 7 listopada szwajcarski senator i były prokurator Dick Marty został mianowany szefem komisji mającej wyjaśnić zarzuty. 25 listopada Marty ogłosił, że będzie próbował zweryfikować zarzuty m.in. przez porównanie obrazów satelitarnych z okresu działalności rzekomych więzień z Centrum Satelitarnego UE, jak również szczegóły lotów, które miało wykonywać CIA z europejskiej agencji kierowania ruchem lotniczym Eurocontrol.
24 stycznia 2006 roku w raporcie ze śledztwa stwierdził, że jest mało prawdopodobne, by rządy europejskie nie wiedziały o nielegalnej działalności CIA w Europie. Ogłosił także, że uzyskał wszystkie dane, o które prosił z europejskiego centrum satelitarnego i lotniczego. 7 czerwca 2006 roku ogłosił ostateczny raport ze śledztwa, w którym twierdzi, że zdemaskował "światową pajęczynę", która służyła CIA do sekretnego i nielegalnego przewożenia i przetrzymywania więźniów podejrzanych o terroryzm.
Według nowego raportu Rady Europy, CIA miała w latach 2003–2005 tajne więzienia w Polsce i Rumunii, w których przetrzymywano osoby podejrzane o terroryzm. Rzecznik polskiego MSZ twierdził, że nie było tajnych baz w Polsce. Rzecznik koordynatora do spraw służb specjalnych twierdził, że polskie władze nie chcą komentować raportu przed jego oficjalną publikacją.
Śledztwo Parlamentu Europejskiego.
Również Parlament Europejski w 2007 roku postanowił zająć się tą sprawą. Powołano w tym celu komisję tymczasową do zbadania sprawy rzekomego wykorzystania krajów europejskich przez CIA do transportu i nielegalnego przetrzymywania więźniów. Przed komisją zeznawała pełnomocniczka lotniska Mariola Przewłocka, która potwierdziła, że w Szymanach (woj. warmińsko-mazurskie) lądowały samoloty.
Sprawa udziału Polski.
Jednym z przetrzymywanych miał być Chalid Szejk Mohammed, uważany za głównego organizatora zamachu na World Trade Center. Podczas pobytu w Polsce został ok. 180 razy poddany torturze polegającej na kontrolowanym topieniu (ang. waterboarding). Przesłuchania miał prowadzić były specjalista CIA od karteli narkotykowych Deuce Martinez.
Według brytyjskiej organizacji Reprieve oraz na podstawie materiałów sądowych z pozwu o zapłatę wniesionego przez Richmor Aviation i SportsFlight, loty te były organizowane przez amerykańską firmę Dyncorp z siedzibą w Wirginii, która później połączyła się z Computer Sciences Corporation.
Niektóre media ogłosiły, że są w posiadaniu dowodów lądowania amerykańskich samolotów, m.in. wykazu operacji startów i lądowań na lotnisku w Szymanach i książki ruchowej lotniska w Szymanach z lat 2002 i 2003. Obaj prezesi firmy zarządzającej lotniskiem w Szymanach, Jerzy Kos i Tomasz M. Starowieyski, mają powiązania z amerykańskimi służbami specjalnymi.
Rząd Kazimierza Marcinkiewicza oficjalnie zaprzeczał istnieniu takich nielegalnych więzień łamiących Konstytucję RP i prawa człowieka (Prezes Rady Ministrów Kazimierz Marcinkiewicz utrzymał klauzulę ściśle tajne na informacje o tej sprawie). Śledztwo prokuratury w Szczytnie w sprawie utrudniania odprawy celnej przez lądujące w Szymanach samoloty zostało umorzone. Nieoficjalnie dlatego, że nie zwolniono urzędników z tajemnicy.
Potwierdzenie istnienia więzienia.
Według Gazety Wyborczej były prezydent Aleksander Kwaśniewski potwierdził ich istnienie w wywiadzie dla „Gazety Wyborczej” w 2012. W wywiadzie miał stwierdzić, że "wszystko działo się za moją wiedzą". "Prezydent i premier" (wówczas Leszek Miller) "godzili się na współpracę wywiadowczą z Amerykanami" (...)”. Do sprawy więzień nawiązał ponownie w rozmowie dla TVN24 z 30 stycznia 2014. Zaprzeczył tym razem ich istnieniu, przyznając jednak, że baza w Kiejkutach została czasowo udostępniona amerykańskim służbom specjalnym. Dopytywany, zaznaczył, że nie wie, co działo się na jej terenie. „Odpowiedzialność za to, co było wewnątrz bazy ponosi strona amerykańska”.
W 2014 r. Janusz Zemke, wiceminister obrony narodowej w rządzie Leszka Millera, przyznał, że polskie władze w 2002 udostępniły ośrodek w Kiejkutach CIA, jednakże zaprzeczył, że wiedziały one o odbywających się tam torturach więźniów. Wskazał on ponadto na okoliczność, że kiedy polskie władze zaczęły podejrzewać, że Amerykanie robią tam rzeczy, na które Polska nie ma wpływu, doprowadziły one do tego, że już w 2003 CIA przestała korzystać z ośrodka w Kiejkutach.
Europejski Trybunał Praw Człowieka w Strasburgu odrzucił wniosek Rady Ministrów kierowanej przez Donalda Tuska o utajnienie rozprawy w tej sprawie, zaplanowanej na 3 grudnia 2013.
Polskie śledztwo.
W marcu 2008 roku Prokuratura Okręgowa w Warszawie wszczęła postępowanie, przekazane następnie do Biura ds. Przestępczości Zorganizowanej Prokuratury Krajowej, dotyczące podejrzenia popełnienia przestępstwa w związku z działalnością CIA na terenie Polski.
Prokuratura zdecydowała się w 2012 r. postawić zarzut byłemu szefowi wywiadu Zbigniewowi Siemiątkowskiemu, twierdząc, że wspólnie i w porozumieniu z innymi osobami złamał konwencję genewską o traktowaniu jeńców wojennych. Wówczas jednak ówczesny prokurator generalny Andrzej Seremet sprawę przeniósł do Krakowa. Tam, po niemal dziewięciu latach, prokurator Janusz Śliwa 30 listopada 2020 r. wycofał zarzut i umorzył postępowanie.
Wyrok Europejskiego Trybunału Praw Człowieka w Strasburgu.
24 lipca 2014 roku ogłoszono wyrok Europejskiego Trybunału Praw Człowieka w sprawie tajnych więzień CIA w Polsce. Rozpatrując skargę Palestyńczyka Abu Zubajda i Saudyjczyka Abd al-Rahim al-Nashiria, którzy mieli być przetrzymywani i torturowani w tajnym więzieniu w Starych Kiejkutach, Trybunał stwierdził, opierając się na zeznaniach świadków, ekspertów i dowodach pochodzących z kilku międzynarodowych dochodzeń, że zarzuty skarżących dotyczące ich przetrzymywania na terenie Polski, zostały udowodnione.

</doc>
<doc id="511135" url="https://pl.wikipedia.org/wiki?curid=511135" title="Fabian Ernst">
Fabian Ernst

Fabian Ernst (ur. 30 maja 1979 w Hanowerze) – niemiecki piłkarz grający na pozycji środkowego pomocnika.
Życiorys.
Kariera klubowa.
Jest wychowankiem Hannoveru 96. Do seniorskiego zespołu tego klubu dołączył w sezonie 1996/1997, kiedy to jego zespół uczestniczył w rozgrywkach Regionalliga Nord.
W 1998 roku odszedł do pierwszoligowego Hamburgera SV. W Bundeslidze zadebiutował 15 sierpnia 1998 w zremisowanym 1:1 meczu z 1. FC Nürnberg. Grał w nim od 66. minuty, gdy zastąpił Stefana Bögera. 11 lipca 2000 został piłkarzem Werderu Brema. Wraz z tym klubem w sezonie 2003/2004 zdobył mistrzostwo i puchar kraju. Następnie w latach 2005–2009 występował w FC Schalke 04, zdobywając z nim w tym czasie Puchar Ligi Niemieckiej (2005).
2 lutego 2009 nastąpił jego transfer do stambulskiego Beşiktaşu JK. Kwota transferu wyniosła około 4,5 miliona euro. W rozgrywkach Süper Lig zagrał po raz pierwszy 8 lutego 2009 – miało to miejsce w zremisowanym 0:0 meczu z Konyasporem. W barwach Beşiktaşu zdobył mistrzostwo Turcji (2009) oraz dwukrotnie krajowy puchar (2009, 2011). Od 3 sierpnia 2012 do 17 czerwca 2013 był piłkarzem stambulskiej Kasımpaşy SK.
W latach 2014–2015 reprezentował szóstoligowy OSV Hannover, po czym zakończył karierę zawodniczą.
Kariera reprezentacyjna.
W latach 1998–2001 występował w reprezentacji do lat 21. W seniorskiej reprezentacji zadebiutował 9 maja 2002 w wygranym 7:0 towarzyskim meczu z Kuwejtem. Do gry wszedł w 67. minucie, zastępując Sebastiana Kehla. W 2004 roku został powołany na Euro 2004, na którym wystąpił w grupowym meczu z Holandią (1:1). W 2005 roku wraz z reprezentacją zajął trzecie miejsce na Pucharze Konfederacji. W sumie w kadrze w latach 2002–2006 rozegrał 24 mecze i strzelił 1 gola.

</doc>
<doc id="511136" url="https://pl.wikipedia.org/wiki?curid=511136" title="Podmiot zbiorowy (literatura)">
Podmiot zbiorowy (literatura)

Podmiot zbiorowy – rodzaj podmiotu lirycznego, który wypowiada się w imieniu jakiejś zbiorowości (np. narodu, grupy społecznej, pokolenia). 
Podmiot zbiorowy w wierszu można rozpoznać po liczbie mnogiej zaimków ("Zyszczy nam, spuści nam" – "Bogurodzica") i czasowników ("pójdziemy dalej księżycem" – Krzysztof Kamil Baczyński "Drogi nocne").

</doc>
<doc id="511139" url="https://pl.wikipedia.org/wiki?curid=511139" title="Live at Budokan (album Dream Theater)">
Live at Budokan (album Dream Theater)

Live at Budokan – czwarty oficjalny album koncertowy progresywnometalowego zespołu Dream Theater, wydany w 2004 roku.

</doc>
<doc id="511140" url="https://pl.wikipedia.org/wiki?curid=511140" title="Kevin Kurányi">
Kevin Kurányi

Kevin Dennis Kurányi (ur. 2 marca 1982 w Rio de Janeiro) – piłkarz z obywatelstwami Panamy, Brazylii oraz Niemiec, grający na pozycji napastnika. Od 2003 do 2008 roku występował w reprezentacji Niemiec, z którą zagrał na Mistrzostwach Europy 2004. Łącznie rozegrał dla niej 52 mecze i strzelił 19 goli. Od 2005 do 2010 roku był zawodnikiem FC Schalke 04.
Kevin Kuranyi urodził się w Rio de Janeiro, jego matka była Panamką, ojciec wychowanym we Francji Niemcem, dziadek Węgrem, a pradziadek Duńczykiem.
2 marca 2010 roku (w dniu 28 urodzin piłkarza) poinformowano, iż Kurányi od sezonu 2010/2011 będzie grać we włoskim klubie Juventus F.C.. W maju jednak ogłoszono, że zagra w moskiewskim Dinamie, gdzie zarobi 6 000 000 euro za sezon.
25 lipca 2015 roku poinformał, że Kurányi wraca do Bundesligi, w której będzie reprezentować barwy TSG 1899 Hoffenheim
W 2016 zakończył swoją aktywną karierę piłkarską.

</doc>
<doc id="511141" url="https://pl.wikipedia.org/wiki?curid=511141" title="Kevin Kuranyi">
Kevin Kuranyi



</doc>
<doc id="511142" url="https://pl.wikipedia.org/wiki?curid=511142" title="Just z Tęgoborzy">
Just z Tęgoborzy

Just z Tęgoborzy, również Just-Jodok (zm. ok. 1009) – pustelnik, uważany za świętego Kościoła katolickiego.
Żywot świętego.
Just-Jodok żył na przełomie X i XI wieku w pustelni, na jednym ze wzgórz w okolicach Tęgoborza, które już przed 1347 nazwano jego imieniem. Do dzisiaj przełęcz pod tym wzgórzem nosi nazwę Przełęczy świętego Justa. Od 1400 czczony był również przez „Ojców Marków” (krakowskich kanoników z klasztoru św. Marka), w ówczesnym klasztorze na "Wzgórzu św. Justa", zniszczonym przez dziedzica Tęgoborzy w 1611.
Według tradycji zapisanej w 1609 przez Marcina Barańskiego, przejętej od zakonników znających lokalne opowieści i zapisy, Just był uczniem św. Andrzeja Świerada. Obu wymieniono w krakowskiej "Litanii do Wszystkich Świętych " w 1427. Tego samego roku powstał "Brewiarz krakowski" ze wspomnieniem św. Świerada w kalendarzu świętych pod datą 17 lipca.
Żył i zmarł w swojej pustelni, w obecności innych świętych pustelników: św. Świerada i św. Benedykta, w 1009. Tam został również pochowany.
Kult.
W miejscu, gdzie według tradycji znajdowała się pustelnia świętego, stoi drewniany kościół pw. Najświętszej Panny Marii ("Kościół Narodzenia NMP na Juście") wybudowany w II połowie XVII wieku. W ołtarzu głównym tej kaplicy znajduje się, obok kopii obrazu Matki Boskiej Częstochowskiej, obraz świętego pustelnika Justa-Jodoka zwieńczający ołtarz. Oficjalnie nigdy nie wszczęto procesu jego beatyfikacji przez Stolicę Apostolską, nie figuruje również w wykazie kalendarza diecezji polskich (2018).

</doc>
<doc id="511144" url="https://pl.wikipedia.org/wiki?curid=511144" title="Just">
Just

Just – imię męskie pochodzenia łacińskiego (łac. "Iustus", "Justus"), oznaczające „słuszny, sprawiedliwy, właściwy”. Istnieje dwunastu świętych o tym imieniu.
Żeńskim odpowiednikiem jest Justa.
Just imieniny obchodzi 25 lutego, 28 maja, 21 lipca, 6 sierpnia, 14 października, 18 października i 10 listopada.
Święci noszący to imię:
Pozostałe postaci:
Zobacz też:

</doc>
<doc id="511146" url="https://pl.wikipedia.org/wiki?curid=511146" title="Christian Wörns">
Christian Wörns

Christian Wörns (ur. 10 maja 1972 w Mannheimie) – niemiecki piłkarz występujący na pozycji obrońcy.
Kariera klubowa.
Christian Wörns treningi rozpoczął w wieku 8 lat w klubie Phönix Mannheim. W 1985 roku przeszedł do juniorów zespołu Waldhof Mannheim. W 1989 roku został włączony do jego pierwszej drużyny, grającej w Bundeslidze. W tych rozgrywkach zadebiutował 9 września 1989 roku w przegranym 0:1 meczu z FC St. Pauli. W debiutanckim sezonie 1989/1990 rozegrał łącznie osiemnaście spotkań. W 1990 roku spadł z klubem do 2. Bundesligi. Przez 2 lata w barwach Waldhofu rozegrał 52 ligowe spotkania i zdobył 2 bramki.
W 1991 roku Wörns odszedł do Bayeru 04 Leverkusen z Bundesligi. Pierwszy ligowy mecz zaliczył tam 2 sierpnia 1991 roku przeciwko Borussii Mönchengladbach (1:0). 27 listopada 1992 roku w 3:1 pojedynku z Wattenscheid strzelił pierwszego gola w Bundeslidze. W 1993 roku zdobył z klubem Puchar Niemiec. W 1997 roku wywalczył z nim wicemistrzostwo Niemiec. W Bayerze występował przez 7 lat.
W 1998 roku Wörns przeszedł do francuskiego Paris Saint-Germain. Spędził tam rok. W 1999 roku powrócił do Niemiec, gdzie został zawodnikiem Borussii Dortmund (Bundesliga). Zadebiutował tam 14 sierpnia 1999 roku w przegranym 0:1 ligowym spotkaniu z 1. FC Kaiserslautern. W 2002 roku zdobył z klubem mistrzostwo Niemiec. W tym samym roku dotarł z nim także do finału Pucharu UEFA, gdzie Borussia uległa jednak 2:3 Feyenoordowi. W 2003 roku Wörns wystąpił z zespołem w finale Pucharu Ligi Niemieckiej, gdzie Borussia przegrała jednak 2:4 z Hamburgerem SV. W 2008 roku dotarł z zespołem do finału Pucharu Niemiec, w którym został z nim pokonany przez Bayern Monachium. W tym samym roku zakończył karierę.
Kariera reprezentacyjna.
W latach 1990–1993 w reprezentacji Niemiec U-21 Wörns zagrał 16 razy i zdobył 1 bramkę. W seniorskiej kadrze Niemiec zadebiutował 22 kwietnia 1992 roku w zremisowanym 1:1 towarzyskim meczu z Czechosłowacją. W tym samym roku został powołany do kadry na Mistrzostwa Europy. Nie wystąpił na nich ani razu, a Niemcy zajęli w turnieju 2. miejsce.
W 1998 roku Wörns był uczestnikiem Mistrzostw Świata. Zagrał na nich w pojedynkach ze Stanami Zjednoczonymi (2:0), Jugosławią (2:2), Iranem (2:0), Meksykiem (2:1) i Chorwacją (0:3). Tamten mundial zespół Niemiec zakończył na ćwierćfinale.
W 1999 roku Wörns wziął udział w Pucharze Konfederacji. Zagrał na nim we wszystkich spotkaniach swojej drużyny: z Brazylią (0:4), Nową Zelandią (2:0) oraz ze Stanami Zjednoczonymi (0:2). Niemcy odpadli z tamtego turnieju po fazie grupowej.
W 2004 roku Wörns znalazł się w kadrze na Mistrzostwa Europy. Wystąpił na nich w meczach z Holandią (1:1), Łotwą (0:0) i Czechami (1:2). Z tamtego Euro Niemcy odpadli po fazie grupowej.
W latach 1992–2005 w drużynie narodowej rozegrał w sumie 66 spotkań. Z reprezentacji został wyrzucony z powodu krytyki poczynań selekcjonera kadry Jürgena Klinsmanna, co było przyczyną niepowołania go do kadry na Mistrzostwa Świata 2006.

</doc>
<doc id="511147" url="https://pl.wikipedia.org/wiki?curid=511147" title="Christian Woerns">
Christian Woerns



</doc>
<doc id="511150" url="https://pl.wikipedia.org/wiki?curid=511150" title="French Open 2000">
French Open 2000

French Open 2000 – drugi w sezonie wielkoszlemowy turniej tenisowy, który rozegrano w dniach 29 maja - 11 czerwca, na kortach im. Rolanda Garrosa. Była to 99. edycja rozgrywek.
Mistrzem zawodów singlowych wśród panów został Brazylijczyk Gustavo Kuerten, dla którego był to drugi tytuł wywalczony na paryskich kortach (wcześniej triumfował w 1997). Nową zwyciężczynią gry pojedynczej u pań została Mary Pierce, dla której był to drugi wygrany turniej Wielkiego Szlema po Australian Open z 1995. Dla pary Woodbridge-Woodforde, był to już dziesiąty tytuł wielkoszlemowy, a pierwszy na kortach we Francji. W konkurencji debla u kobiet Szwajcarka Martina Hingis po raz drugi została mistrzynią na kortach im. Rolanda Garrosa, natomiast dla Mary Pierce, był to jedyny tytuł wielkoszlemowy wywalczony w deblu.

</doc>
<doc id="511153" url="https://pl.wikipedia.org/wiki?curid=511153" title="Distrito Federal">
Distrito Federal



</doc>
<doc id="511154" url="https://pl.wikipedia.org/wiki?curid=511154" title="French Open 1999">
French Open 1999

Wielkoszlemowy turniej tenisowy French Open w 1999 rozegrano w dniach 24 maja - 6 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
 Andre Agassi – Andrij Medwediew 1:6, 2:6, 6:4, 6:3, 6:4
Gra pojedyncza kobiet.
 Steffi Graf – Martina Hingis 4:6, 7:5, 6:2
Gra podwójna mężczyzn.
 Mahesh Bhupathi / Leander Paes – Goran Ivanišević / Jeff Tarango 6:2, 7:5
Gra podwójna kobiet.
 Serena Williams / Venus Williams – Martina Hingis / Anna Kurnikowa 6:3, 6:7(2), 8:6
Gra mieszana.
 Katarina Srebotnik / Piet Norval – Łarysa Sawczenko-Neiland / Rick Leach 6:3, 3:6, 6:3
Rozgrywki juniorskie.
 Guillermo Coria – David Nalbandian 6:4, 6:3
 Lourdes Domínguez Lino – Stéphanie Foretz 6:4, 6:4

</doc>
<doc id="511155" url="https://pl.wikipedia.org/wiki?curid=511155" title="French Open 1998">
French Open 1998

Wielkoszlemowy turniej tenisowy French Open w 1998 rozegrano w dniach 25 maja - 7 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Carlos Moyá (ESP) - Àlex Corretja (ESP) 6-3, 7-5, 6-3
Gra pojedyncza kobiet.
Arantxa Sánchez Vicario (ESP) - Monica Seles (USA) 7-6, 0-6, 6-2
Gra podwójna mężczyzn.
Jacco Eltingh / Paul Haarhuis (NED) - Mark Knowles (BAH) / Daniel Nestor (CAN) 6-3, 3-6, 6-3
Gra podwójna kobiet.
Martina Hingis (SUI) / Jana Novotná (CZE) - Lindsay Davenport (USA) / Natalla Zwierawa (BLR) 6-1, 7-5
Gra mieszana.
Venus Williams / Justin Gimelstob (USA) - Serena Williams (USA) / Luis Lobo (ARG) 6-4, 6-4
Rozgrywki juniorskie.
Fernando González (CHL) - Juan Carlos Ferrero (ESP) 4-6, 6-4, 6-3
Nadia Pietrowa (RUS) - Jelena Dokić (AUS) 6-3, 6-3

</doc>
<doc id="511157" url="https://pl.wikipedia.org/wiki?curid=511157" title="French Open 1997">
French Open 1997

Wielkoszlemowy turniej tenisowy French Open w 1997 rozegrano w dniach 26 maja – 8 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Gustavo Kuerten (BRA) – Sergi Bruguera (ESP) 6-3, 6-4, 6-2
Gra pojedyncza kobiet.
Iva Majoli (CRO) – Martina Hingis (SUI) 6-4, 6-2
Gra podwójna mężczyzn.
Jewgienij Kafielnikow (RUS) / Daniel Vacek (CZE) – Todd Woodbridge / Mark Woodforde (AUS) 7-6, 4-6, 6-3
Gra podwójna kobiet.
Gigi Fernández (USA) / Natalla Zwierawa (BLR) – Mary Joe Fernández / Lisa Raymond (USA) 6-2, 6-3
Gra mieszana.
Rika Hiraki (JPN) / Mahesh Bhupathi (IND) – Lisa Raymond / Patrick Galbraith (USA) 6-4, 6-1
Rozgrywki juniorskie.
Daniel Elsner (GER) – Luis Horna (PER) 6-4, 6-4 
Justine Henin (BEL) – Cara Black (ZIM) 4-6, 6-4, 6-4

</doc>
<doc id="511158" url="https://pl.wikipedia.org/wiki?curid=511158" title="French Open 1996">
French Open 1996

Wielkoszlemowy turniej tenisowy French Open w 1996 rozegrano w dniach 27 maja - 9 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Jewgienij Kafielnikow (RUS) - Michael Stich (GER) 7-6(4), 7-5, 7-6(4)
Gra pojedyncza kobiet.
Steffi Graf (GER) - Arantxa Sánchez Vicario (ESP) 6-3, 6-7(4), 10-8
Gra podwójna mężczyzn.
Jewgienij Kafielnikow (RUS) / Daniel Vacek (CZE) - Guy Forget (FRA) / Jakob Hlasek (SUI) 6-2, 6-3
Gra podwójna kobiet.
Lindsay Davenport / Mary Joe Fernández (USA) - Gigi Fernández (USA) / Natalla Zwierawa (BLR) 6-2, 6-1
Gra mieszana.
Patricia Tarabini / Javier Frana (ARG) - Nicole Arendt / Luke Jensen (USA) 6-2, 6-2
Rozgrywki juniorskie.
Alberto Martín (ESP) - Björn Rehnqvist (SWE) 6-3, 7-6 
Amélie Mauresmo (FRA) - Meghann Shaughnessy (USA) 6-0, 6-4

</doc>
<doc id="511161" url="https://pl.wikipedia.org/wiki?curid=511161" title="Skiluros">
Skiluros

Skiluros, Skyluros, Skylur, Skilur (ros. Скилур; druga połowa II w. p.n.e.) - król Scytów, władca scytyjskiego państwa na Krymie.
Władza polityczna Skilurosa rozciągała się na większą część Krymu, prócz Gór Krymskich, gdzie znajdowały się siedziby Taurów, oraz Półwyspu Kerczeńskiego należącego do Królestwa Bosporańskiego, oraz na tereny nad dolnym Dnieprem. Władzę jego uznawało także greckie miasto Olbia, leżące na północnym wybrzeżu Morza Czarnego, między rzekami Borysthenes (Dniepr) i Hypanis (Boh), o czym świadczą odnalezione monety olbijskie z imieniem Skilurosa.
Strabon pisze, że Skiluros był budowniczym niektórych miast scytyjskich na Krymie, takich jak Palakos i Chabon. Rozbudował i umocnił także stolicę krymskiego państwa Scytów - Neapol Scytyjski. Dzięki staraniom Skilurosa miasto to stało się głównym politycznym i gospodarczym centrum państwa, ośrodkiem handlu i rzemiosła.
Celem polityki Skilurosa na Krymie było rozszerzenie granic państwa i uzyskanie dogodnego dostępu do morza w celu podjęcia bezpośredniej wymiany handlowej z odbiorcami zamorskimi bez pośrednictwa nadczarnomorskich miast greckich. Skiluros podporządkował sobie Olbię, która zaczęła płacić mu daninę, zajął także kolonię Tyras u ujścia Dniestru. Sformowana przez niego flota pobiła flotę Chersonezu, chcącą zdobyć Olbię, a później pokonała flotę bosporańską i oczyściła wybrzeża północnego Nadczarnomorza z piratów. Wojska Skilurosa zajęły następnie część wybrzeża należącego do Chersonezu. Podczas tych zmagań Skiluros zmarł. Jego następcą na tronie władcy Scytów został syn Palakos.
Podczas wykopalisk w ruinach Neapolu Scytyjskim odnaleziona została płaskorzeźba z realistycznie przedstawionymi podobiznami obu władców, Skilurosa i Palakosa, jadących na koniach obok siebie.
Z postacią Skilurosa wiąże się następująca opowieść: umierając, Skiluros pozostawiał osiemdziesięciu synów. Tuż przed śmiercią podał każdemu po wiązce oszczepów i nakazał złamać, czego oni nie byli w stanie dokonać. Wtedy Skiluros zaczął wyciągać po oszczepie z wiązki i wszystkie pojedynczo łamać. Miało ich to nauczyć, że tylko razem pozostaną silni, a rozdzieleni stracą swą moc.

</doc>
<doc id="511164" url="https://pl.wikipedia.org/wiki?curid=511164" title="Kilkenny">
Kilkenny

Kilkenny (irl. "Cill Chainnigh") – miasto nad rzeką Nore na południowym wschodzie Irlandii, w hrabstwie Kilkenny. Liczba mieszkańców wynosi 8711 (2011). Na przedmieściach żyje 13 518 osób (2011).
W latach 1293–1408 oraz 1642–1648 w Kilkenny obradował Anglo-Normandzki parlament – Kilkenny było wtedy stolicą Konfederacji Rzymskokatolickiej oraz jednocześnie stolicą Irlandii.
Status miasta Kilkenny otrzymało w roku 1609. Kilkenny, podzielone na dwa miasta (Irishtown oraz Englishtown), zostało zjednoczone w roku 1848.
Atrakcje turystyczne.
Kilkenny to znany ośrodek turystyczny. 
Osoby związane z Kilkenny.
Do miejscowego college'u uczęszczał twórca serii przygód Guliwera – Jonathan Swift oraz filozof George Berkeley.

</doc>
<doc id="511165" url="https://pl.wikipedia.org/wiki?curid=511165" title="Wielka Sztuczna Rzeka">
Wielka Sztuczna Rzeka

Wielka Sztuczna Rzeka (arab. النهر الصناعي العظيم; ang. "Great Man-made River") – projekt hydrotechniczny w Libii składający się z sieci rurociągów oraz studni; dostarczający wodę pitną z podziemnych warstw wodonośnych na Saharze do miast na wybrzeżu kraju.
Opis.
Wielka Sztuczna Rzeka jest uważana za największą na świecie podziemną sieć rurociągów i największy projekt inżynieryjny, jaki kiedykolwiek został zrealizowany. Składa się na nią 1300 studni o głębokości od 80 do 400 metrów, które dostarczają dziennie łącznie ok. 3 milionów m³ wody pitnej do Trypolisu, Bengazi, Syrty i innych miast Libii. Mu’ammar al-Kaddafi określił projekt mianem "ósmego cudu świata".
Segmenty, z których jest zbudowany rurociąg, mają średnicę 4 i długość 7 metrów. Rury składają się z warstw betonu i stalowych płyt.
Władze Libii twierdzą, że woda przy zużyciu jak w roku 2007 wystarczy na tysiąc lat, jednak według niezależnych ekspertów okres ten wynosi zaledwie od 60 do 100 lat.
Historia.
Odwierty prowadzone w 1970 r. w południowo-wschodniej Libii w poszukiwaniu ropy naftowej doprowadziły do odkrycia olbrzymich ilości wód głębinowych, których wiek szacuje się w większości na 14–38 tys. lat. Część z nich jest młodsza i w niektórych przypadkach ma zaledwie 7 tys.).
Idea Wielkiej Sztucznej Rzeki zrodziła się, gdy pod koniec lat siedemdziesiątych XX w. roku źródła wody pitnej miasta Bengazi (drugiego co do wielkości w Libii) zostały zanieczyszczone przez wodę morską i nie były już zdatne do picia. Znalezienie nowych źródeł stało się wtedy kwestią priorytetową. Zaczęto więc rozważać czerpanie jej z pokładów znajdujących się pod Saharą lub importowanie z Europy. Wybrano pierwszą opcję jako najtańszą.
Prace projektowe rozpoczęto w 1984. Realizację projektu podzielono na pięć faz. Pierwszą z nich, która wymagała m.in. usunięcia 85 milionów m³ urobku, rozpoczęto 28 sierpnia 1991. Faza druga (nazwana mianem "Pierwsza woda dla Trypolisu") została zakończona 1 września 1996.
Koszty projektu szacowane na ponad 25 miliardów dolarów pokrywane miały być w całości przez rząd libijski, a władze tego kraju zapewniały, że zostanie on zrealizowany w założonym terminie bez finansowego wsparcia oraz pożyczek ze strony innych krajów. Od 1990 szkolenia inżynierów i techników pracujących przy realizacji projektu prowadzi UNESCO.
22 lipca 2011 siły powietrzne NATO zbombardowały fabrykę w Marsa al-Burajka, produkującą elementy rurociągu. Jak wyjaśniano, powodem miała być obecność wyrzutni rakiet na terenie zakładu.
Obecnie (październik 2016) budowa rurociągu jest zagrożona ze względu na trwającą wojnę domową w Libii.

</doc>
<doc id="511167" url="https://pl.wikipedia.org/wiki?curid=511167" title="Rosarium w Parku Śląskim">
Rosarium w Parku Śląskim

Rosarium w Parku Śląskim (Ogród Różany) – największy w Polsce (i jeden z największych w Europie) różany ogród o powierzchni około 7 ha znajdujący się w Parku Śląskim (dawny Wojewódzki Park Kultury i Wypoczynku) na terenie Chorzowa.
Historia.
Inicjatywa utworzenia w WPKiW różanego ogrodu wyszła w 1964 roku od Polskiego Towarzystwa Miłośników Róż. Projekt opracowano w Szkole Głównej Gospodarstwa Wiejskiego w Warszawie, kierował nim główny projektant parku, Władysław Niemirski. W 1965 roku zakończono roboty ziemne. Jesienią 1966 roku wykonano główną część nasadzeń. Otwarcie Rosarium nastąpiło 24 czerwca 1968 roku równocześnie z otwarciem pierwszej Międzynarodowej Wystawy Róż. W latach 2005–2007 dzięki dotacji z Wojewódzkiego Funduszu Ochrony Środowiska i Gospodarki Wodnej wymieniono wszystkie krzewy róż oraz nawieziono nową ziemię. Oryginalne założenie ogrodu zostało jednak zachowane i nadal jest czytelne.
Architektura i flora.
Ogród różany ma swój własny styl: nie jest wzorowany na najpopularniejszych ogrodach niemieckich czy angielskich. Rosarium składa się z wielu dużych modułów mających kształt plastra miodu. Każdy kwietnik dzieli się na komórki o powierzchni 7,5 m². W całym ogrodzie są 374 takie komórki. Ponadto na owym terenie znajdują się także rabaty w kształcie soczewek. 
Ogółem posadzonych jest około 30 tysięcy krzewów w ponad 300 odmianach. Kolekcja obejmuje głównie róże wielokwiatowe, parkowe, pnące oraz rabatowe. Wybrane odmiany róż (stan na lata 2003–2004): Anna Maria, Golden Medalion, Kronenbourg, Monica, Troika, Venrosa.
Oprócz róż na terenie rosarium znajdują się drzewa w postaci klombów i soliterów, formowane żywopłoty z cisów, żywotników, berberysu i ligustru, mały staw oraz wydłużone betonowe baseny – oczka wodne z nenufarami. Na terenie rosarium znajduje się ponadto ławeczka Karolinki i Karlika.

</doc>
<doc id="511170" url="https://pl.wikipedia.org/wiki?curid=511170" title="Wioletta Potępa">
Wioletta Potępa

Wioletta (Potępa) Młynarczyk (ur. 13 grudnia 1980 w Ciechanowie) – polska lekkoatletka, uprawiająca rzut dyskiem i pchnięcie kulą.
Najważniejsze osiągnięcia.
Uczestniczyła w Letnich Igrzyskach Olimpijskich 2004 w Atenach w rzucie dyskiem, ale odpadła w eliminacjach do finału. Podobnie zakończył się start Potępy 4 lata później w Pekinie, gdzie osiągnęła 17. rezultat. Startowała też w Mistrzostwach Świata w Helsinkach 2005, Mistrzostwach Świata w Osace 2007 i Mistrzostwach Świata w Berlinie 2009 w rzucie dyskiem, ale bez powodzenia.
Zdobyła tytuł mistrzyni Polski w rzucie dyskiem w 2004, 2006 i 2007, a także wicemistrzyni w rzucie dyskiem w 2005 i w pchnięciu kulą (2002, 2003 i 2004).
20 maja 2006 podczas 32. mityngu miotaczy w Halle pobiła rekord życiowy rezultatem 66,01 m, który był wówczas najlepszym w sezonie wynikiem na świecie w rzucie dyskiem i w tabelach rocznych 2006 dał jej ostatecznie 3. miejsce. W rankingu IAAF zajęła 4. pozycję.
Zakończyła karierę w 2012 roku.
Jest żołnierzem Wojska Polskiego w stopniu kaprala

</doc>
<doc id="511172" url="https://pl.wikipedia.org/wiki?curid=511172" title="Motór (film)">
Motór (film)

Motór - polski film fabularny z 2005 roku w reżyserii i według scenariusza Wiesława Palucha. Film należy do nurtu kina niezależnego (offowego).
Akcja filmu.
Podczas podróży do Warszawy dwaj koledzy - Bazyl i Tęgi wspominają rok 1983, w którym jako nastolatkowie dla wygłupu wraz z kolegami - Bysiem, Karasiem i Recholem stworzyli "sektę" czczącą tytułowe Motóry, czyli motocykle WSK. Razem z nimi jedzie dziewczyna Bazyla z tamtych czasów - Monika.
Bazyl zachowywał do "sekty" dystans, ale nawrócił się, kiedy zobaczył Monikę całującą się z Gienkiem.
"Sekta Motórzystów" działa w Biłgoraju - rodzinnym mieście bohaterów. Oprócz kultu motocykli pojawia się tu także wątek miłości Bazyla, zakładu Bazyla z Tęgim, Gienka (konkurenta Bazyla w miłości do Moniki) oraz walki z milicją. "Motórzyści" rozwiązują sektę po tym, jak milicjanci mordują ich przywódcę - Rechola.

</doc>
<doc id="511173" url="https://pl.wikipedia.org/wiki?curid=511173" title="Synchronizacja (robotyka)">
Synchronizacja (robotyka)

Synchronizacja – operacja polegająca na ustawieniu poszczególnych ramion manipulatora robotycznego w pozycjach startowych.
Operacja ta wykonywana jest automatycznie (lub na żądanie) zaraz po uruchomieniu panelu kontrolnego (lub samego manipulatora). Jej zadaniem jest określenie punktu startowego, względem którego wykonywany będzie dalszy ruch. 
Wiele manipulatorów zatrzymuje się w pozycji "neutralnej", czyli takiej w której grawitacja nie spowoduje ich uszkodzenia (np. przez uderzenie efektorem w ziemię). Jednakże pozycja ta wymuszana jest właśnie poprzez grawitację, co powoduje, że tracone są informacje o położeniu efektora. Dlatego też wymagane jest wstępne określenie położenia. Przy każdym przegubie manipulatora znajduje się np. mikrostyk. Przeguby poruszają się tak długo, aż wszystkie mikrostyki zostaną "aktywowane". Dzieje się to dla ściśle określonych nastaw, dzięki czemu można dokładnie obliczyć współrzędne (x,y,z) efektora. Dopiero wtedy manipulator może rozpocząć pracę.

</doc>
<doc id="511176" url="https://pl.wikipedia.org/wiki?curid=511176" title="Krzysztof Kuźniecow">
Krzysztof Kuźniecow

Krzysztof Kuźniecow (ur. 16 września 1968 w Bytomiu) – były polski hokeista, Reprezentant Polski, olimpijczyk.
Kariera.
Wychowanek Polonii Bytom, także zawodnik Zagłębia Sosnowiec i Cracovii. W latach 1988, 1989, 1990, 1991 z drużyną Polonii zdobywca tytułu mistrza Polski.
Reprezentant Polski w Zimowych Igrzysk Olimpijskich w Albertville w 1992 oraz w mistrzostwach świata w tym samym roku.
25 kwietnia 2010 oficjalnie zakończył karierę zawodniczą. Wraz z nim uczynili to dwaj inni wybitni hokeiści Polonii Bytom, Mariusz Puzio i Tomasz Jaworski.

</doc>
<doc id="511177" url="https://pl.wikipedia.org/wiki?curid=511177" title="Zespół Zollinger-Ellisona">
Zespół Zollinger-Ellisona



</doc>
<doc id="511183" url="https://pl.wikipedia.org/wiki?curid=511183" title="Mimozaika">
Mimozaika

Mimozaika – album zespołu Voo Voo zawierający muzykę skomponowaną specjalnie dla spektaklu "Popioły" w reżyserii Mirosława Olszówki zrealizowanego przez lubelski teatr Scena Ruchu. Spektakl inspirowany malarstwem Edvarda Muncha. Premiera spektaklu – jesień 1991. Płytę nagrano w Studio Wawrzyszew.
Lista utworów.
źródło:.
Twórcy.
źródło:.

</doc>
<doc id="511185" url="https://pl.wikipedia.org/wiki?curid=511185" title="Manipulator elastyczny">
Manipulator elastyczny

Manipulator elastyczny to taki manipulator robotyczny, w którym duże znaczenie odgrywa elastyczność.
Elastyczność dzieli się na dwa rodzaje:
W pierwszym wypadku ramię dzieli się na kilka oddzielnych kawałków i stosuje dodatkowe zabiegi, aby obliczyć kinematykę. Jest to jednak bardzo skomplikowane zagadnienie i najczęściej o elastyczności mówi się w sensie elastyczności w przegubach.
Model manipulatora.
Model matematyczny manipulatora elastycznego różni się od wcześniejszych modeli stosowanych w algorytmach sterowania.
gdzie:
Jeżeli formula_5 jest bardzo duże, to formula_7
Algorytmy sterowania.
W przypadku manipulatorów elastycznych stosuje się następujące algorytmy:

</doc>
<doc id="511188" url="https://pl.wikipedia.org/wiki?curid=511188" title="Anna Sabiniewicz">
Anna Sabiniewicz



</doc>
<doc id="511191" url="https://pl.wikipedia.org/wiki?curid=511191" title="Język guarani">
Język guarani

Język guarani (nazwa własna: "Avañe'ẽ") – polisyntetyczny język z rodziny językowej tupi-guarani, którym posługuje się 6–7 mln osób – południowoamerykańskich Indian z grupy ludów Guarani oraz tamtejszych Metysów. Zamieszkują oni głównie w Paragwaju, a także w Brazylii, Boliwii i Argentynie (w tym liczni emigranci w Buenos Aires).
Początkowo jeden z głównych języków ludów pierwotnych, zamieszkujących centralne obszary Ameryki Południowej, od czterech stuleci współistnieje tam z językiem hiszpańskim, co prowadzi do ich wzajemnego przenikania się i uzupełniania. Pierwotnie występował wyłącznie w wersji ustnej, ale w XVIII wieku, początkowo dzięki tekstom religijnym wykorzystywanym przez jezuitów w tzw. "redukcjach" na terenie Republiki Guaranów, uzyskał także formę literacką. Obecnie, obok hiszpańskiego, jest jednym z dwóch oficjalnych języków Paragwaju.
Mimo wyjątkowej w skali kontynentu sytuacji, w której ponad 90% mieszkańców kraju zna język guarani jako ojczysty, to elity rządzące posługują się głównie hiszpańskim i przez to obecność guarani w sytuacjach oficjalnych i urzędowych jest wciąż niewielka. W 1950r. na kongresie językowym w Montevideo przyjęto nowy model alfabetu języka guarani, niezależny od wzorców języka hiszpańskiego.
Dysponuje 18 spółgłoskami oraz samogłoskami: a, e, i, o, u, y – każdej z nich odpowiada też samogłoska nosowa. Deklinacja rzeczowników jest słabo rozbudowana. Posiada tylko 4 rodzime liczebniki, reszta (od 5 w górę) pochodzi z języka hiszpańskiego.
Dzięki językowi guarani do języków europejskich trafiły takie słowa, jak "tukan", "jaguar", "aguti", "pirania" i "kuguar". Większość nazw geograficznych w Paragwaju ma jedynie hiszpańskie formy, ale np. stolica państwa Asunción w języku guarani nazywa się tak samo jak kraj – "Paraguai".
Przykładowy tekst w języku guarani:
Przekład:

</doc>
<doc id="511193" url="https://pl.wikipedia.org/wiki?curid=511193" title="Anna Najman">
Anna Najman



</doc>
<doc id="511197" url="https://pl.wikipedia.org/wiki?curid=511197" title="Joanna Wiśniewska (lekkoatletka)">
Joanna Wiśniewska (lekkoatletka)

Joanna Wiśniewska (ur. 24 maja 1972 we Wrocławiu) – polska lekkoatletka specjalizująca się w rzucie dyskiem.
Kariera sportowa.
Kariera sportowa Joanny Wiśniewskiej trwa ponad trzydzieści lat, należąc do najdłuższych w historii polskiej lekkoatletyki. W 1987 r. jako zawodniczka klubu Parasol Wrocław uzyskała w pchnięciu kulą 10.53 m, plasując się na 4. miejscu w tabelach krajowych młodziczek. W następnych latach rozpoczęła specjalizację w rzucie dyskiem. Wiśniewska reprezentowała Polskę podczas Letnich Igrzysk Olimpijskich 2004 w Atenach, kończąc na 10. miejscu w finale rzutu dyskiem. Podczas kolejnych igrzysk, w Pekinie odpadła w eliminacjach. Na mistrzostwach świata w lekkoatletyce 2005 w Helsinkach zajęła 12. miejsce w finale. Następne mistrzostwa świata w Osace, ukończyła na 6. miejscu. Startowała także na mistrzostwach świata w Sewilli 1999 i Edmonton 2001, ale nie wchodziła do finału. Uczestniczyła w mistrzostwach Europy w Monachium 2002, gdzie zajęła 9. miejsce. W 2010 zdobyła brąz na mistrzostwach Starego Kontynentu. Na uniwersjadzie w 1999 w Palma de Mallorca zdobyła srebrny medal. W superlidze pucharu Europy w Bydgoszczy (2004) i Annecy (2008) zajęła 3. miejsca z wynikami odpowiednio: 60,51 i 59,01. Dziewięciokrotnie zdobywała mistrzostwo Polski: 1995, 1999, 2000, 2002, 2008, 2010, 2011, 2012 i 2016. 
Rekord życiowy: 63,97 m (12 lipca 1999, Palma de Mallorca).
W 2010 odznaczona Złotym Krzyżem Zasługi.

</doc>
<doc id="511198" url="https://pl.wikipedia.org/wiki?curid=511198" title="Nahar">
Nahar



</doc>
<doc id="511201" url="https://pl.wikipedia.org/wiki?curid=511201" title="Trypolis (gmina w Libii)">
Trypolis (gmina w Libii)

Trypolis (arab. طرابلس, Ţarābulus) – gmina w Libii ze stolicą w Trypolisie.
Liczba mieszkańców – 988 tys.
Kod gminy – LY-TB (ISO 3166-2).

</doc>
<doc id="511202" url="https://pl.wikipedia.org/wiki?curid=511202" title="Tadżura wa-an-Nawahi al-Arba">
Tadżura wa-an-Nawahi al-Arba

Tadżura wa-an-Nawahi al-Arba (arab. تاجوراء والنواحي الأربع, Tājūrā‘ wa-al-Nawāhhī al-Arba‘) – gmina w Libii ze stolicą w mieście Tadżura. 
Liczba mieszkańców – b/d.
Kod gminy – LY-TN (ISO 3166-2).
Tadżura wa-an-Nawahi al-Arba graniczy z gmianami:

</doc>
<doc id="511203" url="https://pl.wikipedia.org/wiki?curid=511203" title="Koniczyna krwistoczerwona">
Koniczyna krwistoczerwona

Koniczyna krwistoczerwona, koniczyna inkarnatka, koniczyna szkarłatna ("Trifolium incarnatum" L.) – gatunek rośliny z rodziny bobowatych. Rdzenny obszar jej występowania to: Turcja, południowa i południowo-wschodnia Europa, Wielka Brytania, Madera, rozprzestrzeniła się także na Azorach. Jest uprawiana w wielu rejonach świata. W Polsce jest to roślina uprawna i dziczejąca (efemerofit).
Biologia i ekologia.
Roślina jednoroczna lub dwuletnia, hemikryptofit. Kwitnie od lipca do sierpnia.
Zastosowanie.
Jest to roślina pastewna (uprawia się odmianę "sativum"), należąca do roślin motylkowych drobnonasiennych. Służy jako pasza oraz stosowana na poplon ozimy. Znajduje się w rejestrze roślin uprawnych Unii Europejskiej.

</doc>
<doc id="511204" url="https://pl.wikipedia.org/wiki?curid=511204" title="Al-Dżifara">
Al-Dżifara

Al-Dżifara (arab. الجفارة, Al-Jifārah) – gmina w Libii ze stolicą w Al-Azizijji. W 2006 roku gminę zamieszkiwało ok. 451,2 tys. mieszkańców.
Graniczy z 3 gminami:

</doc>
<doc id="511205" url="https://pl.wikipedia.org/wiki?curid=511205" title="Az-Zawija (gmina w Libii)">
Az-Zawija (gmina w Libii)

Az-Zawija (arab. الزاوية, Al-Zāwiyah) – gmina w Libii ze stolicą w Az-Zawii.
Liczba mieszkańców – 291 tys.
Kod gminy – LY-ZA (ISO 3166-2).
Az-Zawija graniczy z gminami:

</doc>
<doc id="511206" url="https://pl.wikipedia.org/wiki?curid=511206" title="Sabrata wa-Surman">
Sabrata wa-Surman

Sabrata wa-Surman (arab. صبراتة وصرمان, Şabrātah wa-Şurmān) – gmina w Libii ze stolicą w Sabrata. 
Liczba mieszkańców – 124 tys.
Kod gminy – LY-SS (ISO 3166-2).
Sabrata wa-Surman graniczy z gminami:

</doc>
<doc id="511207" url="https://pl.wikipedia.org/wiki?curid=511207" title="An-Nukat al-Chams">
An-Nukat al-Chams

An-Nukat al-Chams (arab. النقاط الخمس, Al-Nuqāţ al-Khams) – gmina w Libii ze stolicą w Zuwarze.
Liczba mieszkańców – 166 tys.
Kod gminy – LY-NQ (ISO 3166-2).
An-Nukat al-Chams graniczy z gminami:

</doc>
<doc id="511208" url="https://pl.wikipedia.org/wiki?curid=511208" title="Gharjan (gmina w Libii)">
Gharjan (gmina w Libii)

Gharjan (arab. غريان, Gharyān) – gmina w Libii ze stolicą w Gharjan. 
Liczba mieszkańców – 127 tys.
Kod gminy – LY-GR (ISO 3166-2).
Gharjan graniczy z gminami:

</doc>
<doc id="511209" url="https://pl.wikipedia.org/wiki?curid=511209" title="Ksenocyd">
Ksenocyd

Ksenocyd (ang. "Xenocide") – trzeci w kolejności wydawania tom serii zwanej "Sagą Endera", autorstwa Orsona Scotta Carda. Akcja dzieje się niedługo po zakończeniu "Mówcy Umarłych" i kontynuuje nierozstrzygnięte wątki sagi. Książkę wydało wydawnictwo Tor Books w 1991 r., polskie wydanie ukazało się nakładem oficyny Prószyński i S-ka w 1995 r. w tłumaczeniu Piotra W. Cholewy. Powieść była nominowana do nagrody Hugo dla najlepszej powieści w 1992.
Fabuła.
Ksenocyd oznacza całkowitą zagładę rasy ludzkiej, bądź obcej. Tytuł zdradza więc, że w tej części rozstrzygną się (przynajmniej na razie) losy dwóch ras myślących – robali i pequeninos (prosiaczków). Główny bohater jest już starszym mężczyzną, który jednak ma w sobie wciąż tyle siły, aby walczyć o przetrwanie dwóch myślących ras, dzięki czemu zmyłby z siebie hańbę ksenobójcy.
Głównym problemem jest konieczność unieszkodliwienia descolady, wirusa, który ukształtował życie na Lusitanii, tak, by nie zabić przy tym istot tu żyjących. Ponadto w kierunku planety zostaje wysłana flota wojenna, której celem jest zniszczenie planety za pomocą Systemu Destrukcji Molekularnej. Czas działa na niekorzyść lusitańczyków, jednak dzięki Enderowi i jego ansiblowej przyjaciółce Jane, pojawia się szansa na wybrnięcie z opresji. Kolejne odkrycia naukowców (zapoczątkowane już w "Mówcy Umarłych") – zarówno tych pracujących na Lusitanii, jak i myślicieli z chińskojęzycznego świata Drogi, między którymi pośredniczy Jane – doprowadzają w końcu do stworzenia zmienionego wirusa – recolady, która nie zmieniając świata Lusitanii, nie zabija innych istot.
Ubocznym, choć nie mniej ważnym, odkryciem, jest umiejętność natychmiastowego podróżowania do dowolnego miejsca Wszechświata, co jest możliwe tylko dzięki niezwykłym możliwościom Jane. Niestety, podczas pierwszej podróży zachodzą wydarzenia, które zmieniają sytuację w świecie Endera. Jaźń Endera wytwarza dwoje istot z jego własnej przeszłości – jego rodzeństwo, Petera i Val, w wieku i stanie umysłu jakimi ich Ender zapamiętał. Postacie te wprowadzają dużo zamieszania w niedużym światku Lusitanii.
Równolegle poprowadzony wątek, opowiada o świecie Drogi, który zamieszkują Chińczycy. Jednak populacja planety jest specyficzna. Część ludzi, "bogosłyszący", wyróżniają się intelektualnie, nie tylko na tle innych mieszkańców kolonii, ale także wszystkich ludzi. Niestety, istnieje także efekt uboczny, rodzaj nerwicy natręctw, który każe im oddawać się upokarzającym rytuałom. Jednak bogosłyszący cenią to sobie i wierzą, że jest to wola bogów. Jedna z nich, Han Qing-jao, wraz z ojcem Han Fei-Tzu, zostaje zatrudniona przez Kongres Międzygwiezdny do analizy sytuacji wokół Lusitanii. O sile ich umysłów świadczy fakt, iż wkrótce Qing-jao odkrywa, że pod tożsamością Demostenesa ukrywa się Valentine, a za wydarzeniami wokół Lusitanii stoi istota mieszkająca w świecie sieci ansibli. Jako posłuszna poddana Kongresu informuje ich o tym, tym samym skazując Jane na zagładę. Jednak jej ojciec i niedoceniana służąca, Si Wang-Mu, współpracują z badaczami z Lusitanii, i przyczyniają się do ich odkryć. Niejako przy okazji okazuje się, że za specyfiką świata Drogi stoi właśnie Kongres, który manipulując genami, uczynił mieszkańców Drogi swymi żywymi komputerami dręczonymi przez nerwicę natręctw. Biologom z Lusitanii udaje się opracować wirus usuwający z ich organizmów gen odpowiedzialny za ich natręctwa przywracają naturalny stan rzeczy, jedynie Qing-jao pozostaje nieprzejednana do końca życia.

</doc>
<doc id="511210" url="https://pl.wikipedia.org/wiki?curid=511210" title="Mizda (gmina w Libii)">
Mizda (gmina w Libii)

Mizda (arab. مزدة, Mizdah) – gmina w Libii ze stolicą w Mizda. 
Liczba mieszkańców – 30 tys.
Kod gminy – LY-MZ (ISO 3166-2).
Mizdah graniczy z gminami:

</doc>
<doc id="511211" url="https://pl.wikipedia.org/wiki?curid=511211" title="Jafran wa-Dżadu">
Jafran wa-Dżadu

Jafran wa-Dżadu (arab. يفرن وجادو, Yafran wa-Jādū) – gmina w Libii ze stolicą w Jafranie. 
Liczba mieszkańców – 91 tys.
Kod gminy – LY-YJ (ISO 3166-2).
Jafran graniczy z gminami:

</doc>
<doc id="511212" url="https://pl.wikipedia.org/wiki?curid=511212" title="Saga Endera">
Saga Endera

Saga Endera – cykl autorstwa Orsona Scotta Carda opowiadająca o losach Endera Wiggina.

</doc>
<doc id="511213" url="https://pl.wikipedia.org/wiki?curid=511213" title="Nalut (gmina w Libii)">
Nalut (gmina w Libii)

Nalut (arab. نالوت, Nālūt) – gmina w Libii ze stolicą w Nalut.
Liczba mieszkańców – 60 tys.
Kod gminy – LY-NL (ISO 3166-2).
Nalut graniczy z gminami:

</doc>
<doc id="511214" url="https://pl.wikipedia.org/wiki?curid=511214" title="Arboga">
Arboga

Arboga – miasto w Szwecji, w regionie Västmanland, siedziba Gminy Arborga.
W 1396 na synodzie w Arboga św. Brygida Szwedzka zostaje ustanowiona patronem Szwecji.

</doc>
<doc id="511215" url="https://pl.wikipedia.org/wiki?curid=511215" title="Ghadamis (gmina w Libii)">
Ghadamis (gmina w Libii)

Ghadamis (arab. غدامس, Ghadāmis) – gmina w Libii ze stolicą w Ghadamis. 
Liczba mieszkańców – 15 tys.
Kod gminy – LY-GD (ISO 3166-2).
Ghadamis graniczy z gminami:

</doc>
<doc id="511218" url="https://pl.wikipedia.org/wiki?curid=511218" title="Al-Marakib">
Al-Marakib

Al-Marakib (arab. المرقب, Al-Marqab) – gmina w Libii ze stolicą w Al-Chums.
Liczba mieszkańców – 341 tys. (2004)
Kod gminy – LY-MB (ISO 3166-2).
Al-Markab graniczy z gminami:

</doc>
<doc id="511220" url="https://pl.wikipedia.org/wiki?curid=511220" title="Tarhuna wa-Masalata">
Tarhuna wa-Masalata

Tarhuna wa-Masalata (arab. ترهونة ومسلّاتة, Tarhūnah wa-Masallātah) – gmina w Libii ze stolicą w Tarhunie. 
Liczba mieszkańców – 230 tys.
Kod gminy – LY-TM (ISO 3166-2).
Tarhuna wa-Masalata graniczy z gminami:

</doc>
<doc id="511221" url="https://pl.wikipedia.org/wiki?curid=511221" title="Bani Walid (gmina w Libii)">
Bani Walid (gmina w Libii)

Bani Walid (arab. بني وليد, Banī Walīd) – gmina w Libii ze stolicą w Bani Walid. 
Liczba mieszkańców – 57 tys.
Kod gminy – LY-BW (ISO 3166-2).
Bani Walid graniczy z gminami:

</doc>
<doc id="511222" url="https://pl.wikipedia.org/wiki?curid=511222" title="Ansibl">
Ansibl

Ansibl (ang. "ansible") – fikcyjna maszyna umożliwiająca natychmiastową komunikację (z prędkością większą niż światło). Urządzenie to używane jest w powieściach i opowiadaniach fantastycznonaukowych. Nazwa pochodzi ze skrócenia słowa "answerable" (ang. "umożliwiający odpowiedź"). 
Historia.
Urządzenia tego typu zostały opisane w utworach s-f w latach 50., np. podobne funkcje miała maszyna zwana „interocitor” w powieści "This Island Earth" z 1952 roku Raymonda F. Jonesa (ekranizacja 1955), a także urządzenie opisane jako „Dirac Communicator”, który pojawił się w opowiadaniu "Beep" Jamesa Blisha z 1954.
Niemniej nazwę wymyśliła i szczegóły działania urządzenia opisała amerykańska pisarka, Ursula K. Le Guin. Nazwa urządzenia pojawia po raz pierwszy w powieści "Świat Rocannona" (wyd. 1966), natomiast w powieści "Wydziedziczeni" poznajemy twórcę ansibla, genialnego fizyka Szeveka (Sheveka), żyjącego na komunistyczno-anarchistycznej planecie Anarres. Dodatkowe dane dotyczące działania ansibla znaleźć można w innych powieściach autorki: "Słowo „las” znaczy „świat”", "Lewa ręka ciemności": np. jednym z punktów, na którym znajduje się ansibl, musi być obiekt o dużej grawitacji, drugi może być przenośny, poza tym urządzenie nie działa na zasadzie nadawania fal radiowych ani żadnej innej formy energii. Zasada działania ansibla jest pod pewnymi względami analogiczna do grawitacji.
Po Ursuli Le Guin terminu „ansibl” i idei komunikacji natychmiastowej używało wielu innych autorów, m.in.: Vernor Vinge, Dan Simmons, Elizabeth Moon, Kim Stanley Robinson, Remigiusz Mróz.
Ansibl został użyty jako istotny element fabularny przez Orsona Scotta Carda w cyklu powieści o Enderze, gdzie filoty, najbardziej podstawowe (fikcyjne) cząstki wszechświata, tworzą sieć, w której energia (w tym wypadku informacje) przemieszczają się w czasie krótszym, niż najkrótszy odcinek czasu. Królowe Kopców - kierujące społeczeństwami robali - za ich pomocą myślały i przekazywały rozkazy podległym im jednostkom. W sieci ansibli narodziła się niematerialna istota myśląca o imieniu Jane, powstała dzięki ingerencji Królowej Kopca w grę fantasy, stworzoną przez Międzynarodową Flotę do szkolenia kadetów, a wykorzystywaną przez Królową do nawiązania kontaktu z Enderem. Komunikacja via ansibl jest w powieściach Carda ważnym narzędziem budującym dramaturgię, a Jane - pełnoprawnym bohaterem akcji, przedstawianym wręcz jako jedyny przedstawiciel czwartego gatunku rozumnego.

</doc>
<doc id="511223" url="https://pl.wikipedia.org/wiki?curid=511223" title="Misrata (gmina w Libii)">
Misrata (gmina w Libii)

Misratah (arab. مصراتة, Mişrātah) – gmina w Libii ze stolicą w Misrata.
Liczba mieszkańców – 221 tys.
Kod gminy – LY-MI (ISO 3166-2).
Misratah graniczy z gminami:

</doc>
<doc id="511224" url="https://pl.wikipedia.org/wiki?curid=511224" title="Exel">
Exel

Exel plc – brytyjskie przedsiębiorstwo logistyczne z siedzibą w Bracknell pod Londynem.
Przedsiębiorstwo działało w ponad stu krajach, a jego obroty w 2004 wyniosły ponad 6,2 miliarda funtów.
13 grudnia 2005 Deutsche Post World Net ogłosił zakończenie przejęcia spółki Exel plc, stając się tym samym największym na świecie przedsiębiorstwem logistycznym. Akcje spółki z chwilą przejęcia przestały być notowane na giełdzie w Londynie (London Stock Exchange), a firma nosi obecnie nazwę DHL Exel Supply Chain.

</doc>
<doc id="511225" url="https://pl.wikipedia.org/wiki?curid=511225" title="Syrta (gmina w Libii)">
Syrta (gmina w Libii)

Syrta (arab. سرت, Surt) – gmina w Libii ze stolicą w Syrcie.
Liczba mieszkańców – 103 tys.
Kod gminy – LY-SR (ISO 3166-2).
Surt graniczy z gminami:

</doc>
<doc id="511226" url="https://pl.wikipedia.org/wiki?curid=511226" title="Sabha (gmina w Libii)">
Sabha (gmina w Libii)

Sabha (arab. سبها, Sabhā) – gmina w Libii ze stolicą w Sabha.
Liczba mieszkańców – 94 tys.
Kod gminy – LY-SB (ISO 3166-2).
Sabha graniczy z gminami:

</doc>
<doc id="511227" url="https://pl.wikipedia.org/wiki?curid=511227" title="Al-Dżufra">
Al-Dżufra

Al-Dżufra (arab. الجفرة, Al-Jufrah) – gmina w Libii ze stolicą w Hun. W 2006 roku gminę zamieszkiwało ok. 52,3 tys. mieszkańców.
Al-Dżufra graniczy z gminami:

</doc>
<doc id="511228" url="https://pl.wikipedia.org/wiki?curid=511228" title="Wadi asz-Szati">
Wadi asz-Szati

Wadi asz-Szati (arab. وادي الشاطئ, Wādī al-Shāţi‘) – gmina w Libii ze stolicą w Biraku.
Liczba mieszkańców – 60 tys.
Kod gminy – LY-SH (ISO 3166-2).
Graniczy z gminami:

</doc>
<doc id="511229" url="https://pl.wikipedia.org/wiki?curid=511229" title="Wadi al-Hajat">
Wadi al-Hajat

Wadi al-Hajat (arab. وادي الحياة, Wādī al-Hhayāt) – gmina w Libii ze stolicą w Aubari.
Liczba mieszkańców – 52 tys.
Kod gminy – LY-WD (ISO 3166-2).
Wadi al-Hajat graniczy z gminami:

</doc>
<doc id="511230" url="https://pl.wikipedia.org/wiki?curid=511230" title="Ghat (gmina w Libii)">
Ghat (gmina w Libii)

Ghat (arab. غات, Ghāt) – gmina w Libii ze stolicą w Ghat.
Liczba mieszkańców – 16 tys.
Kod gminy – LY-GT (ISO 3166-2).
Ghat graniczy z gminami:

</doc>
<doc id="511231" url="https://pl.wikipedia.org/wiki?curid=511231" title="Murzuk (gmina)">
Murzuk (gmina)

Murzuk (arab. مرزق, Murzuq) – gmina w Libii ze stolicą w Murzuk.
Liczba mieszkańców – 52 tys.
Kod gminy – LY-MQ (ISO 3166-2).
Murzuq graniczy z gminami:

</doc>
<doc id="511232" url="https://pl.wikipedia.org/wiki?curid=511232" title="Al-Katrun (gmina w Libii)">
Al-Katrun (gmina w Libii)

Al-Katrun (arab. القطرون, Al-Qaţrūn) – gmina w Libii ze stolicą w Al-Katrun. 
Liczba mieszkańców – b/d.
Kod gminy – LY-QT (ISO 3166-2).

</doc>
<doc id="511233" url="https://pl.wikipedia.org/wiki?curid=511233" title="Bengazi (gmina w Libii)">
Bengazi (gmina w Libii)

Benghazi (arab. بنغازي, Banghāzī) – gmina w Libii ze stolicą w Bengazi.
Liczba mieszkańców – 500 tys.
Kod gminy – LY-BA (ISO 3166-2).

</doc>
<doc id="511234" url="https://pl.wikipedia.org/wiki?curid=511234" title="Kamienica Hipolitów">
Kamienica Hipolitów



</doc>
<doc id="511235" url="https://pl.wikipedia.org/wiki?curid=511235" title="Al-Hizam al-Achdar">
Al-Hizam al-Achdar

Al-Hizam al-Achdar (arab. الحزام الأخضر, Al-Hhizām al-Akhddar) – gmina w Libii ze stolicą w Abjar. 
Liczba mieszkańców – 86 tys.
Kod gminy – LY-HZ (ISO 3166-2).
Al-Hizam al-Achdar graniczy z 4 gminami:

</doc>
<doc id="511236" url="https://pl.wikipedia.org/wiki?curid=511236" title="Al-Wahat">
Al-Wahat

Al-Wahat (arab. الواحات, – gmina w Libii ze stolicą w Dżalu.
Liczba mieszkańców – 22 tys.
Kod gminy – LY-WA (ISO 3166-2).
Al-Wahat graniczy z gminami:

</doc>
<doc id="511237" url="https://pl.wikipedia.org/wiki?curid=511237" title="Al-Kufra">
Al-Kufra

Al-Kufra (arab. الكفرة, Al-Kufrah) – gmina w Libii ze stolicą w Al-Dżauf.
Liczba mieszkańców – 35 tys.
Kod gminy – LY-KF (ISO 3166-2).
Al-Kufra graniczy z gminami:

</doc>
<doc id="511239" url="https://pl.wikipedia.org/wiki?curid=511239" title="Al-Dżabal al-Achdar (Libia)">
Al-Dżabal al-Achdar (Libia)

Al-Dżabal al-Achdar (arab. الجبل الأخضر, Al-Jabal al-Akhddar) – gmina w Libii ze stolicą w Al-Bajda. W 2006 roku gminę zamieszkiwało ok. 203,1 tys. mieszkańców.
Al-Dżabal al-Achdar graniczy z gminami:

</doc>
<doc id="511240" url="https://pl.wikipedia.org/wiki?curid=511240" title="Al-Mardż (gmina w Libii)">
Al-Mardż (gmina w Libii)

Al-Mardż (arab. المرج, Al-Marj) – gmina w Libii ze stolicą w Al-Mardż.
Liczba mieszkańców – 93 tys.
Kod gminy – LY-MJ (ISO 3166-2).
Al-Mardż graniczy z gminami:

</doc>
<doc id="511241" url="https://pl.wikipedia.org/wiki?curid=511241" title="Darna (gmina w Libii)">
Darna (gmina w Libii)

Darna (arab. درنة, Darnah) – gmina w Libii ze stolicą w Darna.
Liczba mieszkańców – 69 tys.
Kod gminy – LY-DR (ISO 3166-2).
Darna graniczy z gminami:

</doc>
<doc id="511242" url="https://pl.wikipedia.org/wiki?curid=511242" title="Al-Kubba (gmina w Libii)">
Al-Kubba (gmina w Libii)

Al-Kubba (arab. القبّة, Al-Qubbah) – gmina w Libii ze stolicą w Al-Kubbie. 
Liczba mieszkańców – 59 tys.
Kod gminy – LY-QB (ISO 3166-2).
Gmina graniczy z:

</doc>
<doc id="511243" url="https://pl.wikipedia.org/wiki?curid=511243" title="Al-Butnan">
Al-Butnan

Al-Butnan (arab. البطنان, Al-Buţnān) – gmina w Libii ze stolicą w Tobruku. W 2006 roku gminę zamieszkiwało ok. 159,5 tys. mieszkańców.
Graniczy z 2 gminami:

</doc>
<doc id="511244" url="https://pl.wikipedia.org/wiki?curid=511244" title="Al-Dżaghbub">
Al-Dżaghbub

Al-Dżaghbub ("Dżarabub", arab. الجغبوب, wł. "Giarabub") – oaza na Pustyni Libijskiej we wschodniej Libii, przy granicy z Egiptem.

</doc>
<doc id="511245" url="https://pl.wikipedia.org/wiki?curid=511245" title="Adżdabija (gmina w Libii)">
Adżdabija (gmina w Libii)

Adżdabija (arab. أجدابيا, Ajdābiyā) – gmina w Libii ze stolicą w Adżdabii. 
Liczba mieszkańców – 108 tys.
Kod gminy – LY-AJ (ISO 3166-2).
Adżdabija graniczy z gminami:

</doc>
<doc id="511247" url="https://pl.wikipedia.org/wiki?curid=511247" title="Helsingborg">
Helsingborg

Helsingborg (wym. ; dawniej także Hälsingborg) – miasto portowe w Szwecji, w regionie Skania. Jest siedzibą Gminy Helsingborg. Miasto zamieszkiwane jest przez 113.000 mieszkańców i jest 8. pod względem wielkości w Szwecji. Helsingborg znajduje się około 65 km od Malmö.
Miasto leży nad cieśniną Sund (szw. "Öresund"), w odległości około 4 km od duńskiego miasta Helsingør, leżącego po jej drugiej stronie. Historycznie twierdze w Helsingborgu i Helsingør odgrywały kluczową rolę w kontroli handlu na Bałtyku.
Historia.
Oficjalnie ustanowiony 21 maja 1085 roku (ówcześnie na terytorium Danii), Helsingborg jest jednym z najstarszych miast w Szwecji. Lokalizacja przy najwęższym miejscu Sundu przyczyniła się do szybkiego wzrostu jego znaczenia. Najprawdopodobniej w XII wieku została wybudowana twierdza, po której do dziś pozostała jedynie wieża, zwana Kärnan. Od 1429 roku Dania pobierała cła od wszystkich jednostek przepływających pomiędzy Helsingborgiem i Helsingør, co było jednym z głównych wpływów do skarbca korony duńskiej.
Po wojnie duńsko-szwedzkiej w latach 1657-1658 w rezultacie postanowień traktatu z Roskilde, południowa część Półwyspu Skandynawskiego, wraz z Helsingborgiem, przeszła pod panowanie szwedzkie.
28 lutego 1710 w bitwie pod Helsingborgiem licząca 14 tys. żołnierzy armia duńska, próbująca odzyskać kontrolę nad Sundem, została pokonana przez równoliczną armię szwedzką. Miasto zostało jednak poważnie uszkodzone.
Od połowy XIX wieku nastąpił szybki wzrost, związany z industrializacją. W 1850 roku miasto liczyło około 4000 mieszkańców, podczas gdy w 1890 już około 20 tys., a w 1930 56 tys. Od 1892 roku prom kolejowy kursował pomiędzy portem w Helsingborgu a Helsingør. W 1903 otwarto sieć tramwajową, która jednak została zamknięta w 1967.

</doc>
<doc id="511250" url="https://pl.wikipedia.org/wiki?curid=511250" title="Lomma">
Lomma

Lomma – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Lomma.
W 2015 roku Lomma liczyła 12 368 mieszkańców.
Geografia.
Położona w południowo-zachodniej części prowincji historycznej ("landskap") Skania u ujścia rzeki Höje å do zatoki Lommabukten, ok. 15 km na północ od centrum Malmö pomiędzy drogą E6/E20 a zatoką stanowiącą część Öresundu. Lomma wraz z obszarem gminy zaliczany jest, według definicji "Statistiska centralbyrån" ("SCB"), do obszaru metropolitalnego Malmö ("Stor-Malmö").
Historia.
Lomma stanowiła we wczesnym średniowieczu naturalny port dla położonych dalej na wschód Uppåkra i Lund. Miejscowość została po raz pierwszy wymieniona źródłach w 1085 roku w liście donacyjnym króla duńskiego Kanuta IV Świętego pod nazwą "Lumaby". Uważa się, że Lomma obok Lund i Helsingborga jest jednym z trzech najstarszych miast w Skanii. Jednak w datowanej na rok 1230 księdze katastralnej króla Waldemara II Zwycięskiego (duń. "Kong Valdemars jordebog") nie ma już wzmianki o Lommie jako mieście.
Współczesna Lomma rozwinęła się w drugiej połowie XIX wieku. W 1854 roku założono cegielnię, a w 1871 roku cementownie należącą do Skånska Cement AB. Konieczny do produkcji cementu wapień transportowano z Limhamnu. W 1904 roku, w wyniku konkurencji na rynku i niskiej koniunktury gospodarczej, zaprzestano produkcji cementu i podjęto decyzję o rozpoczęciu produkcji eternitu. Założono przedsiębiorstwo Skandinaviska Eternit AB i w 1907 roku rozpoczęto produkcję wyrobów zawierających azbest. Okres szczególnie wysokiego popytu na eternit nastąpił po 1945 roku. W latach 70. XX w. wyszło na jaw, że zawarty w eternicie azbest jest wysoce szkodliwy dla zdrowia. Wśród zatrudnionych w zakładach w Lomma notowano wysoką zapadalność na azbestozę. Zakłady zamknięto w 1977 roku w atmosferze skandalu. W Szwecji używanie materiałów budowlanych zawierających azbest jest od 1982 roku zabronione.
W 1900 roku Lomma uzyskała status "municipalsamhälle", a w 1951 roku köping. W wyniku reformy administracyjnej w 1971 roku Lomma weszła w skład nowo utworzonej gminy Lomma ("Lomma kommun").
Demografia.
Liczba ludności tätortu Lomma w latach 1960–2015:

</doc>
<doc id="511251" url="https://pl.wikipedia.org/wiki?curid=511251" title="Alessandro del Piero">
Alessandro del Piero



</doc>
<doc id="511255" url="https://pl.wikipedia.org/wiki?curid=511255" title="Zaćmienie Piątego Słońca">
Zaćmienie Piątego Słońca

Zaćmienie Piątego Słońca – tytuł filmu dokumentalnego Krzysztofa Bukowskiego, a jednocześnie tytuł albumu zespołu Voo Voo zawierającego muzykę do tego filmu. Płytę nagrano w Studio Sulejówek w listopadzie 1991 r.
Tło powstania.
11 lipca 1991 w obszarze wschodniego Pacyfiku 50 mln ludzi obserwowało całkowite zaćmienie Słońca. Film zrealizowano w dniu zaćmienia we współczesnym mieście Meksyk, który według ludów azteckich wierzeń miał być dniem końca świata. Scenariusz filmu napisał Jacek Dobrowolski, a do wykonania muzyki napisanej przez Wojciecha Waglewskiego zaproszono zespół Voo Voo.
Reedycja płyty w roku 2007 ukazała się jako jedna z trzech części "Muzyki filmowej".

</doc>
<doc id="511257" url="https://pl.wikipedia.org/wiki?curid=511257" title="Joanna Krupa (modelka)">
Joanna Krupa (modelka)

Joanna Krupa-Nunes (ur. 23 kwietnia 1979 w Warszawie) – polsko-amerykańska modelka, aktorka, prezenterka telewizyjna, aktywistka praw zwierząt i celebrytka.
Wczesne lata.
Urodziła się w Warszawie, w rodzinie katolickiej. Jest starszą córką Jolanty i Zbigniewa Krupów. W wieku pięciu lat wyjechała do Chicago, gdzie osiedliła się z matką i młodszą siostrą Martą. Uczęszczała do Mary Lyon Public School, a następnie do Steinmetz High School. Później rodzina zamieszkała w Los Angeles. 
W dzieciństwie trenowała taniec klasyczny, później zainteresowała się modelingiem. Jako 13-latka została zapisana przez matkę do szkoły dla modelek.
Kariera w modelingu.
Pod pseudonimem Regina Bartkowski wystąpiła w reality show "Zostań laską Snoop Doga" ("Girls Gone Wild"). Później poddała się operacji powiększenia piersi i zaczęła pracę jako fotomodelka. Pojawiła się na okładkach wielu magazynów na całym świecie i brała udział w sesjach zdjęciowych, publikowanych na łamach magazynów: „Glamour” (w październiku 2010, we wrześniu 2015), „Playboy” (w edycji amerykańskiej w lipcu 2005, a w polskiej w sierpniu 2005), „CKM” (maj 2001, czerwiec 2006, sierpień 2007, październik 2008, grudzień 2011), „FHM” (w edycji francuskiej w maju 2013), „Most Fitness Magazine”, „GQ”, „Personal”, „Inside Sport”, „Stuff”, „Steppin Out”, „Cosmopolitan”, „InStyle”, „Maxim” (w edycji belgijskiej w 2004, w niemieckiej w 2008 i w amerykańskiej w 2009), „Grazia” czy „Viva!”. Była jedną z dwóch Polek (obok Sandry Kubickiej), której akty opublikował magazyn „Treats!” (2017). Będąc w ciąży, trafiła na okładkę „Wprost” (26 sierpnia 2019) i „Viva!” (5 września 2019).
W latach 2005–2007 zajmowała odpowiednio 78., 61. i 66. miejsce w zestawieniu 100 najgorętszych kobiet miesięcznika „Maxim”. W 2007 znalazła się wśród 25 najbardziej seksownych kobiet świata według magazynu „Playboy”. W lipcu 2008, z okazji 10-lecia magazynu „CKM”, zajęła trzecie miejsce w zestawieniu dziesięciu najseksowniejszych Polek, tworzonym przez czytelników. Niemiecki magazyn „Maxim” wybrał ją na „kobietę roku 2004”. Z siostrą Martą była „Miss Howard TV” grudnia 2007 w Howard TV i "The Howard Stern Show".
Kariera medialna.
Od 2010 jest jurorką i gospodynią programu TVN "Top Model". Była prowadzącą programu TVN "Misja pies" (2017) i jednego z odcinków talk show Showmaxu "SNL Polska" (2018).
Uczestniczyła w programach rozrywkowych ABC: "Superstars" (2009) i "Dancing with the Stars" (2009) oraz jednego reality show TVN "Starsza pani musi fiknąć" (2019). Była bohaterką reality show "The Real Housewives of Miami" (2012–2013) i cyklu reportaży emitowanych w programie "Uwaga!" (2011–2012). Gościła w talk-shows: "Kuba Wojewódzki" (2011), "Świat się kręci" (2014) i "Gwiazdy Cejrowskiego" (2017) oraz wielokrotnie w programie śniadaniowym "Dzień dobry TVN".
Działalność społeczno-charytatywna.
Działa na rzecz praw zwierząt. Związana jest m.in. z organizacją People for the Ethical Treatment of Animals (PETA). Brała udział w zorganizowanej przez organizację akcji przeciwko torturowaniu zwierząt futerkowych. W Polsce wspiera wiele schronisk dla zwierząt, w tym m.in. kieleckie Dyminy oraz warszawski Paluch. W 2017 prowadziła program "Misja Pies", w którym zachęcała do adopcji zwierząt ze schronisk.
2 kwietnia 2012 w Los Angeles, wraz z siostrą Martą i Katie Cleary, protestowała przeciwko noszeniu futer pod butikiem Dash sióstr Kardashian. Jednocześnie dostarczyły petycję podpisaną przez 140 tys. osób, która krytykowała handel skórami i wskazywała, że „jest dobry czas dla (sióstr) Kardashian, aby wytyczyć drogę dla całej reszty biznesu związanego z modą i rozrywką i usunąć wszystkie futra ze swoich sklepów oraz linii odzieżowych”. W Polsce za noszenie futer naturalnych publicznie krytykowała kilka celebrytek: Anję Rubik, Annę Muchę, Aleksandrę Kisio i Weronikę Rosati. W październiku 2012 wzięła udział w kolejnej kampanii PETY.
Życie prywatne.
Była związana z amerykańskim przedsiębiorcą Romainem Zago, którego poślubiła 13 czerwca 2013. 11 lipca 2017 sfinalizowali sprawę rozwodową, jako przyczynę podając „całkowity rozpad pożycia małżeńskiego”.
W marcu 2018 zaręczyła się z przedsiębiorcą, Douglasem Nunesem. Pod koniec lipca 2018 wzięli ślub cywilny, a 4 sierpnia – kościelny. Mają córkę Ashę-Leigh Nunes (ur. 2 listopada 2019). W marcu 2023 Krupa ogłosiła trwającą od 2 stycznia 2023 separację małżeńską.
W 2008 wzięła udział w kampanii społecznej, sprzeciwiającej się wprowadzeniu w amerykańskim stanie Kalifornia poprawki prawnej zamykającej drogę parom jednopłciowym do zawierania małżeństw, tzw. „Propozycji 8”.

</doc>
<doc id="511258" url="https://pl.wikipedia.org/wiki?curid=511258" title="Krupa">
Krupa



</doc>
<doc id="511262" url="https://pl.wikipedia.org/wiki?curid=511262" title="Stanisław Lubomirski (marszałek wielki koronny)">
Stanisław Lubomirski (marszałek wielki koronny)

Stanisław Lubomirski herbu Szreniawa bez Krzyża (ur. 25 grudnia 1722 w Krakowie zm. 12 sierpnia 1783 w Łańcucie) – marszałek wielki koronny od 1766 roku, strażnik wielki koronny w latach 1752–1766, komisarz z rycerstwa Komisji Skarbowej Koronnej w 1765 roku, konsyliarz Rady Nieustającej w 1780 roku, starosta wiślicki w 1765 roku, starosta kałuski, goszczyński i lubocheński.
Życiorys.
Poseł na sejmy (1746–1762), członek Stronnictwa Familii.
Syn Józefa Lubomirskiego, wojewody czernihowskiego, i Teresy Mniszchówny, brat Antoniego, kasztelana i wojewody krakowskiego.
Był osobą zamożną i wspierał interesy "Familii". Odgrywał rolę jednego z przywódców obozu Czartoryskich (ożenił się z Elżbietą, córką Augusta Aleksandra Czartoryskiego). Jego córkami były Julia Potocka, Konstancja Rzewuska, Izabela Potocka i Aleksandra Potocka. Później był nieprzejednanym wrogiem ostatniego króla Polski – Stanisława Augusta Poniatowskiego. Zasłużony dla rozwoju Warszawy, zwalczał wpływy rosyjskie w Polsce.
Poseł województwa sandomierskiego na sejm 1746 roku. Poseł koronny z Inflant na sejm 1748 roku. Wybrany posłem na sejm 1756 roku z powiatu sandomierskiego województwa sandomierskiego. Był posłem z województwa sandomierskiego na sejm 1758 roku. W 1758 roku reaktywował polską lożę masońską - Trzech Braci. Poseł na sejm nadzwyczajny 1761 roku z województwa sandomierskiego. 29 kwietnia 1761 roku zerwał sejm nadzwyczajny. Poseł na sejm 1762 roku z województwa sandomierskiego. W 1764 był jednym z inicjatorów reform sejmu konwokacyjnego. Był marszałkiem województwa sandomierskiego w konfederacji Czartoryskich w 1764 roku, konsyliarzem konfederacji Czartoryskich w 1764 roku i posłem z województwa sandomierskiego na sejm konwokacyjny. W 1764 roku był elektorem Stanisława Augusta Poniatowskiego z województwa sandomierskiego. Poseł na sejm koronacyjny 1764 roku z województwa sandomierskiego. Był posłem na sejm 1766 roku z województwa sandomierskiego. Otrzymawszy 1766 laskę marszałkowską uczynił dużo dla podniesienia Warszawy, pracował nad reformą sądownictwa karnego. W czasie konfederacji barskiej umacniał St. Augusta w oporze przeciw Rosji, usiłując go przeciągnąć na stronę konfederatów i Francji. Członek konfederacji 1773 roku. Jako członek delegacji na Sejmie Rozbiorowym 1773–1775 był przedstawicielem opozycji. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
Po pierwszym rozbiorze należał do opozycji magnackiej, działającej przeciw królowi w oparciu o Austrię, zasiadał w Radzie Nieustającej. Członek Departamentu Policji Rady Nieustającej w 1779 roku. Członek konfederacji Andrzeja Mokronowskiego w 1776 roku.
Przekazał fundusze na budowane przez Nataniela Mateusza Wolfa obserwatorium astronomiczne na Biskupiej Górce w Gdańsku. W 1757 odznaczony Orderem Orła Białego. W 1765 został kawalerem Orderu Świętego Stanisława.

</doc>
<doc id="511269" url="https://pl.wikipedia.org/wiki?curid=511269" title="Język staroakadyjski">
Język staroakadyjski



</doc>
<doc id="511270" url="https://pl.wikipedia.org/wiki?curid=511270" title="7. Dywizja Obrony Wybrzeża">
7. Dywizja Obrony Wybrzeża



</doc>
<doc id="511272" url="https://pl.wikipedia.org/wiki?curid=511272" title="Liviu-Dieter Nisipeanu">
Liviu-Dieter Nisipeanu

Liviu-Dieter Nisipeanu (ur. 1 sierpnia 1976 w Braszowie) – rumuński szachista, reprezentant Niemiec od 2014, arcymistrz od 1997 roku.
Kariera szachowa.
W roku 1996 zwyciężył w turniejach w Budapeszcie oraz Balatonberény. Wywalczył również srebrny medal na mistrzostwach Europy juniorów do lat 20 w Siófok. W latach 1997 i 1998 triumfował w Bukareszcie, zaś w 1999 - w Calimanesti. W tym samym roku osiągnął również duży sukces kwalifikując się w Las Vegas do najlepszej czwórki rozgrywanych systemem pucharowym mistrzostw świata FIDE (w półfinale przegrał z Aleksandrem Chalifmanem, ale wcześniej wyeliminował m.in. Aleksieja Szyrowa i Wasilija Iwanczuka). W 2003 zwyciężył w Juan Dolio oraz w otwartych turniejach w Saint-Vincent i Andorze, a w kolejnym - w Pune (wraz z Rustamem Kasimdżanowem) oraz Saint Vincent. Również w roku 2004 awansował do IV rundy rozgrywanych w Trypolisie mistrzostw świata (w której przegrał z Andriejem Charłowem). W 2005 odniósł największy sukces w karierze, zdobywając w Warszawie tytuł mistrza Europy. W 2006 zwyciężył (wraz z Magnusem Carlsenem i Władimirem Małachowem) w turnieju "Bosna" w Sarajewie.
Jest czterokrotnym medalistą indywidualnych mistrzostw Rumunii: trzykrotnie złotym (1993, 1996, 2002) oraz srebrnym (1997). W latach 1996–2008 sześciokrotnie wystąpił na szachowych olimpiadach, był również trzykrotnym (1999, 2005, 2009) uczestnikiem drużynowych mistrzostw Europy.
W 2005 r. został pierwszym rumuńskim zawodnikiem, który przekroczył poziom 2700 punktów rankingowych. W dniu 1 października tego roku osiągnął 2707 punktów i zajmował 15. miejsce na światowej liście FIDE (stan na wrzesień 2017).

</doc>
<doc id="511275" url="https://pl.wikipedia.org/wiki?curid=511275" title="Franz Platko">
Franz Platko

Ferenc Plattkó, znany też pod imionami František i Francisco (ur. 2 grudnia 1898 w Budapeszcie jako Franz Platkó Kopiletz, zm. 1 września 1983 w Santiago) – węgierski piłkarz, trener.
Kariera zawodnicza.
Zawodnik rozpoczął profesjonalną karierę w 1917 r. w barwach węgierskiej Vasas SC. Tego samego roku zadebiutował w reprezentacji Węgier w wygranym meczu z Austrią (4-1). Platko, po dwóch latach gry w Vasas SC, przeniósł się do Wiener AF. W następnym sezonie ponownie reprezentował barwy Vasas SC. W sezonie 1921–1922 piłkarz był graczem ówczesnego mistrza kraju - MTK Budapeszt. Klub w tym sezonie obronił mistrzowski tytuł, a dla Plattkó było to pierwsze w karierze trofeum.
11 marca 1923 Platko zakończył karierę reprezentacyjną (6 spotkań). Wkrótce Plattkó podpisał kontrakt z FC Barceloną i 27 maja 1923 zadebiutował w jej barwach w zwycięskim meczu 5-0 z Bischop Auckland.
15 i 16 września 1923 FC Barcelona zmierzyła się z polskim klubem Cracovia. W obu meczach katalońskiej bramki strzegł Plattkó. W pierwszym starciu padł remis 1-1. W drugim górą byli piłkarze Blaugrany: 7-1.
Sezon 1924/25 dla Plattkó był jednym z najlepszych w karierze. W 15 rozegranych spotkaniach stracił tylko 11 bramek. W tym sezonie Plattkó zdobył także kolejne trofeum - FC Barcelona triumfowała w rozgrywkach Copa del Rey.
Kolejny sezon był bardzo podobny. Między słupkami bramki Blaugrany znowu stał Platko. W Pucharze Króla „Duma Katalonii” nie dała szans Levante i Zaragozie. Kolejna przeszkoda także zostaje niemal zmieciona. Real Madryt przegrał pierwszy mecz, w Barcelonie 5-1. W rewanżu "Los Merengues" prezentowali się już lepiej i przegrywali 3-0. Czas na kolejnego przeciwnika – Real Unión Club Irun. I oni nie byli w stanie sprostać Azulgranie, która doszła w ten sposób do finału. O zwycięstwo nie było tym razem tak łatwo. Przeciwnik – Atletico Madryt, przed rokiem sprawił Blaugrany bardzo wiele trudności, należało się więc go poważnie obawiać. I słusznie, bowiem zawodnicy Rojiblancos dwukrotnie pokonali Platko. Na szczęście na ich trafienia odpowiedzieli Samitier, Alcantara i Just. Barca zwyciężyła 3-2. W tym roku do klubowego muzeum trafił również inny puchar, ponieważ zawodnikom udało się obronić wywalczone wcześniej mistrzostwo Katalonii.
Kolejny rok był pechowy dla Węgra. Między słupkami jego miejsce zajął Llorens. To zasługą tego portero jest kolejny triumf na lokalnym podwórku. Platko w meczach o mistrzostwo Katalonii nie zagrał nawet przez minutę. W pierwszych dwóch spotkaniach o Puchar Króla (z Realem Murcją i Valencią) w bramce Barcy nadal stał Lorens. W rewanżach na swoje dawne miejsce wrócił Platko. Kolejny rywal – Betis nie był w stanie powstrzymać Barcelony. Co się nie udało Andaluzyjczykom udało się Baskom. Piłkarze Arenas Club de Getxo zrewanżowali się za finał sprzed dwóch lat i wyeliminowali Barcę.
Platko do spółki z Llorensem bronił bramki Blaugrany, w kolejnych mistrzostwach Katalonii. W rozgrywkach tych, podobnie jak w poprzednich latach, triumfowała Barca. Pierwsze mecze Pucharu Króla Platko oglądał z ławki. Wrócił na plac gry pierwszego kwietnia. Barca wygrała wówczas z Patrią 7-0. 6 spotkań w Copa del Rey, towarzyski mecz z reprezentacją Argentyny i węgierski bramkarz wrócił na ławkę rezerwowych. W pierwszym meczu finału Pucharu Króla bronił Platko. Mecz zakończył się remisem 1-1, głównie dzięki postawie węgierskiego bramkarza. Docenił to hiszpański poeta – Rafael Alberti, który napisał wiersz na cześć golkeapera Azulgrany. Drugie spotkanie zakończyło się wynikiem 1-1, ale odtąd w bramce stał Lorens. Na szczęście trzeci mecz przyniosło rozstrzygnięcie. 3-1 dla Barcy, a Platko mógł się czuć jednym z autorów sukcesu.
W 1928 r. powstała jedna z najlepszych lig świata – Primera División. Chętnych do zmagania się w nowych rozgrywkach było 10 drużyn, w tym oczywiście Barcelona. Początkowo między słupkami bramki Barcy stali Vidal i Uriach, ale już w 9. kolejce ich miejsce zajął Platko. W tym sezonie w La Liga rozegrał łącznie 9 spotkań. Blaugrana straciła w nich 4 bramki, a węgierski zawodnik walnie przyczynił się do zdobycia mistrzostwa Hiszpanii.
W kolejnym sezonie Węgier zagrał we wszystkich 10 spotkaniach o mistrzostwo Katalonii. 8 razy udało mu się zachować czyste konto, co bardzo pomogło w odzyskaniu utraconego na rzecz Espanyol, tytułu. Podczas ligowych potyczek Platko tylko siedmiokrotnie wybiegł na plac gry. Piłkarzom rywali udało się pokonać go 11-krotnie. W Copa del Rey Węgier nie zagrał nawet przez minutę. Platko nie widział większych szans na grę, nadszedł czas by opuścić Barcelonę. Zawodnik przeniósł się do jednego z najstarszych klubów świata – Recreativo Huelva (1889). W nowej drużynie Węgier znowu nie wytrwał zbyt długo. Brak sukcesów sprawił, że Platko postanowił zakończyć karierę piłkarską.
Kariera trenerska.
Rozbrat z piłką trwał bardzo krótko. Niemal od razu Węgier postanowił wrócić do futbolu i został członkiem sztabu trenerskiego francuskiej Bazyleii. Po roku miał pod opieką drugoligowca – FC Mulhouse. Drużyna ligowe zmagania zakończyła na 10. miejscu.
Jak łatwo się domyślić wkrótce Węgier był już trenerem innego klubu. Choć jego nowi podopieczni, Racing Club Roubaix dotarli aż do finału Pucharu Francji, Platko po raz kolejny postanowił zmienić otoczenie.
Kolejną drużynę, do której trafił, znał świetnie. Spędził tu bardzo wiele czasu jako zawodnik. Nowym wyzwaniem była Barca. W „Dumie Katalonii” zastąpił Jacka Demby’ego. Węgier nie zagrzał zbyt długo w Blaugranie. Spędził tu tylko jeden sezon 1934–1935. Choć zdobył Mistrzostwo Katalonii musiał odejść, bo nie spełnił pokładanych w nim nadziei – drużyna ukończyła rozgrywki ligowe dopiero na 6. miejscu, a z Copa del Rey odpadła po dwumeczu z Levante.
„Obieżyświat” nie opuścił Półwyspu Iberyjskiego. Udał się do Portugalii, by popracować z zespołem mistrza kraju – FC Porto. Po krótkim okresie pracy wyjechał do USA, gdzie prowadził drużynę olimpijską USA, przygotowującą się do Igrzysk Olimpijskich w Berlinie. W tym samym roku ponownie otrzymał zaproszenie od Arsenalu Londyn, ale po raz drugi nie mógł uzyskać pozwolenia na pracę w Anglii. Platko przeniósł się do Rumunii, gdzie prowadził miejscowy klub Venus Bukareszt, zdobywając złote medale mistrzostw.
Niebawem nadeszła pora by znowu poszukać nowego pracodawcy. Tym razem z usług Węgra postanowili skorzystać działacze Cracovii. Potem Platko wrócił do Hiszpanii, gdzie przez dwa sezony prowadził klub Celta Vigo, który przez wojnę domową uczestniczył tylko w zawodach regionalnych. W 1939 Węgier przeniósł się do Ameryki Południowej. Jeszcze w tym samym roku został trenerem CSD Colo-Colo, z którym zdobył mistrzostwo.
Zdążyliśmy już poznać jego zamiłowanie do zmian otoczenia, więc nikogo nie zdziwi, że w kolejnym sezonie Platko został szkoleniowcem River Plate (według niektórych źródeł z Ferencem i Césarem). Po roku wrócił do CSD Colo-Colo, z którym po raz drugi wygrał ligę chilijską (1941).
W tym samym rozpoczął pracę, jako trener reprezentacji Chile. Na tym stanowisku wytrwał do 1945 r. Jako iż obowiązki selekcjonera nie pochłaniały mu całego czasu zdecydował się na równoległe prowadzenie innej drużyny. Oprócz kadry Chile Platko trenował też Magallanes, a później Wanderers.
Następnym klubem w karierze trenerskiej Platko jest po Boca Juniors (niektóre źródła podają, że prowadził je tak samo jak River Plate, do spółki z Ferencem i Césarem). W 1953 r. Węgier zdecydował się na powrót do CSD Colo-Colo, z którym po raz trzeci udało mu się zwyciężyć w lidze chilijskiej.
W sezonie 1955–1956 znowu zmienia klub i kontynent. Powraca na „stare śmieci”, by po raz drugi spróbować swych sił w Barcelonie. Drużynie nie udało się wywalczyć żadnego trofeum, ale za to ekipa ustanowiła rekord 10 zwycięstw w La Liga z rzędu. Dopiero pół wieku później udało się pobić to osiągnięcie. Barcelona zakończyła sezon na drugim miejscu, a w Pucharze Hiszpanii wyeliminował ją Espanyol. Platko musiał znowu opuścić Dumę Katalonii. Jego miejsce zajął Domènec Balmanya.
Platko nie był jedynym członkiem rodziny, który interesował się piłką. Wraz z nim, do Hiszpanii przyjechali jego bracia: Esteban i Carlos. Pierwszy z nich trenował Real Valladolid (1928–1931, 1934–1940), Granadę CF (1943–1945) i RCD Mallorca. Drugi prowadził Real Valladolid (1941–1943), Celtę Vigo (1944–1946), Gironę FC (1948–1949) i Sporting de Gijón.

</doc>
<doc id="511277" url="https://pl.wikipedia.org/wiki?curid=511277" title="Przedsiębiorstwo Komunikacji Miejskiej w Gliwicach">
Przedsiębiorstwo Komunikacji Miejskiej w Gliwicach

Przedsiębiorstwo Komunikacji Miejskiej w Gliwicach – gliwickie przedsiębiorstwo komunikacyjne, przewoźnik ZTM. Prezesem spółki jest Henryk Szary, a udziałowcami są miasta: Gliwice, Zabrze i Knurów, gminy Gierałtowice i Zbrosławice oraz Górnośląsko-Zagłębiowska Metropolia.
Historia.
Przedsiębiorstwo powstało 1 października 1991 roku, po przekształceniu WPK Katowice, z wydzielonego Zakładu Komunikacyjnego Nr 4 w Gliwicach. Początkowo PKM Gliwice zajmowało się nie tylko obsługą linii, ale również ustalało ich przebieg, opracowywało taryfy przewozowe oraz organizowało komunikację. 
W 1992 roku PKM Gliwice jako pierwsze przedsiębiorstwo w regionie rozpoczęło zakup nowych autobusów z Europy Zachodniej – w latach 1992–1993 przedsiębiorstwo zakupiło 10 krótkich DAB-ów 12-1200B oraz 5 przegubowych DAB-ów 12-1800B, które zostały wyprodukowane w Danii w zakładach Dansk Automobil Byggeri. W 1996 roku zakupiono 2 kolejne krótkie DAB-y.
1 stycznia 1997 roku miasto Gliwice przystąpiło do związku KZK GOP i to KZK GOP przejął obowiązki organizatora. 28 sierpnia 1997 PKM zostało przekształcone w spółkę z ograniczoną odpowiedzialnością.
W 1998 roku przewoźnik zakupił pierwsze autobusy niskopodłogowe – 5 sztuk Volvo B10BLE. W kolejnych latach spółka kontynuowała zakupy autobusów niskopodłogowych – zakupiono autobusy MAN NL 222, MAN NL 223 oraz Jelcz M125M.
W 2005 roku przewoźnik po raz pierwszy, na próbę zakupił partię autobusów średniej długości (15 m) – Solarisy Urbino 15. Autobusy te zastąpiły 18-metrowe autobusy przegubowe, co spowodowało krytykę ze strony pasażerów. W kolejnych przetargach spółka kupowała zarówno autobusy krótkie (12 m) – MAN NL263, jak również długie (18 m) – MAN NG313 i Solaris Urbino 18. Dodatkowo w latach 2006–2008 pozyskano 13 używanych DAB-ów.
W dalszych latach spółka kupowała głównie autobusy Urbino produkowane przez Solarisa: Urbino 12, Urbino 15 i Urbino 18. W efekcie czego przewoźnik stał się posiadaczem największej liczby autobusów tej marki w województwie. W 2010 na stanie PKM znajdowały się 63 autobusy Urbino.
Poza modelem Urbino przewoźnik zakupił również 1 sztukę Volvo 7700 (2009 rok), 10 używanych Mercedesów Citaro G z Majorki (2010 rok), 10 nowych autobusów Scania CN280UA i 3 nowe MAN Lion's City G A23 (2012 rok). MANy są pierwszym pojazdami we flocie przewoźnika wyposażonymi w całopojazdową klimatyzację.
W marcu 2009 na linii nr 126 przewoźnik przeprowadził pierwsze testy autobusy hybrydowego – Solaris Urbino 18 Hybrid. W marcu 2012 na linii A4 testowano hybrydę Volvo 7700, natomiast we wrześniu 2014 hybrydę Volvo 7900.
10 stycznia 2014 w zajezdni odbyła się uroczystość przekazania 22 nowych autobusów wyprodukowanych przez Solaris Bus &amp; Coach – 10 sztuk Urbino 12 i 12 sztuk Urbino 15. Dzięki dostawie tych autobusów możliwe było wycofanie Ikarusów. We wrześniu 2014, po dostawie kolejnych Uribno, ich łączna liczba wyniosła 100 sztuk.
W 2015 roku przewoźnik zdecydował się na kolejny zakup autobusów używanych, tym razem było to 7 Solarisów Urbino 18, które wcześniej były użytkowane w Bydgoszczy.
18 listopada 2016 na linii A4 przewoźnik rozpoczął pierwsze testy autobusu elektrycznego – Solaris Urbino 12 Electric. Natomiast 10 grudnia rozpoczęto testy spalinowego autobusu SOR NB 12
Pod koniec 2016 roku przewoźnik pozyskał 11 nowych autbusów Solaris Urbino 18 oraz 7 używanych autobusów wydzierżawionych od PKM Jastrzębie-Zdrój (2 autobusy MAN NL 223 i 5 Solarisów Urbino 12), dzięki czemu możliwe było wycofanie ostatnich wysokopodłogowych autobusów użytkowanych przez PKM Gliwice – DAB 12-1200B i DAB 12-1800B. Nowe solarisy są drugimi (zaraz po MAN Lion's City G A23 z 2012 roku) autobusami wyposażonymi w klimatyzację i pierwszymi wyposażonymi w porty USB we flocie przewoźnika. W czerwcu 2017 przewoźnik otrzymał 9 nowych Solarisów Urbino 12.
23 sierpnia 2018 przewoźnika podpisał umowę na dostawę 4 Urbino 12 i 12 Urbino 18. Krótkie autobusy zostały dostarczone w kwietniu, a długie w maju 2019.
1 stycznia 2019 Zarząd Transportu Metropolitalnego zastąpił KZK GOP, tym samym PKM Gliwice stał przewoźnikiem operującym na zlecenie ZTM.
20 sierpnia 2020 przewoźnik podpisał umowę na dostawę 10 elektrobusów Volvo 7900, a 8 marca 2021 na dostawę 15 hybrydowych, przegubowych autobusów MAN Lion’s City 19C.
W 2021 roku udziałowcem PKM Gliwice została Górnośląsko-Zagłębiowska Metropolia.
Struktura udziałów.
Kapitał zakładowy spółki wynoszący 46 714 500 zł dzieli się na 93 429 udziały o wartości 500 zł każdy. Przedsiębiorstwo posiada 5 udziałowców:
PKM Gliwice posiada udziały w przedsiębiorstwie Bus Service Center o wartość 1 285 000 zł (59% kapitału zakładowego tej spółki).

</doc>
<doc id="511278" url="https://pl.wikipedia.org/wiki?curid=511278" title="Język lepontyjski">
Język lepontyjski

Język lepontyjski ("leponcki") – wymarły język z rodziny celtyckiej. Należy do języków p-celtyckich. Używany był na terenach Galii Przedalpejskiej między VII a IV wiekiem przed naszą erą przez plemiona Lepontów. Zaświadczony jedynie w kilku inskrypcjach.

</doc>
<doc id="511279" url="https://pl.wikipedia.org/wiki?curid=511279" title="Język leponcki">
Język leponcki



</doc>
<doc id="511283" url="https://pl.wikipedia.org/wiki?curid=511283" title="Nabój .440 CorBon Magnum">
Nabój .440 CorBon Magnum

.440 CorBon Magnum – amerykański nabój pistoletowy. Stosowany w pistoletach nie rewolwerach przeznaczonych do strzelań sylwetkowych i myśliwskich. Nabój jest połączeniem przeszyjkowanej łuski naboju .50 AE z pociskiem kalibru 11,2 mm (najczęściej z naboju .44 Magnum).

</doc>
<doc id="511285" url="https://pl.wikipedia.org/wiki?curid=511285" title="Radomir Antić">
Radomir Antić

Radomir Antić (ur. 22 listopada 1948 w Žitište, zm. 6 kwietnia 2020 w Madrycie) – serbski piłkarz, następnie trener piłkarski.
Życiorys.
Antić karierę piłkarską rozpoczął w jugosłowiańskim zespole Sloboda Tuzla w sezonie 1967/1968, następnie przeniósł się do Partizana Belgrad, gdzie grał w latach 1968–1976. W 1976 przeniósł się do tureckiego klubu Fenerbahçe SK, gdzie rozegrał jeden sezon. Następnie został piłkarzem angielskiego Luton Town, gdzie grał 5 sezonów do 1984.
W latach 1985–1988 w Partizanie, ale już jako asystent głównego trenera, rozpoczął szkolenie młodych zawodników. Jego pierwsza ekipa, jaką prowadził w roli pierwszego trenera to hiszpański Real Saragossa, z którą związał się w 1988 roku. Radomir miał również niedługi epizod w Realu Madryt, kiedy na stanowisku szkoleniowca zastąpił Alfredo Di Stéfano. W stolicy Hiszpanii nie zabawił długo, bo Królewskich prowadził jedynie przez 12 spotkań. Potem przyszedł czas na Real Oviedo i tu miał podobne zadanie jak w ekipie z Madrytu, czyli dokończyć sezon za poprzedniego, źle spisującego się trenera. Większą część czasu spędził jako sternik Atlético Madryt, bo był zatrudniony w tym zespole od 1995–1998 roku.
Zanim trafił na ławkę szkoleniową FC Barcelony w 2001 roku powrócił na dwa sezony do Realu Oviedo. Oficjalnie kontrakt podpisał w styczniu 2003 roku. Zarząd Dumy Katalonii borykał się z dużymi kłopotami. Częste zmiany trenerów i źle zarządzany finansowo klub popadł w recesję. Zdecydowano się na diametralne zmiany. Po zakończeniu sezonu, kiedy Louis van Gaal opuścił stanowisko trenera na początku roku, Antić miał za zadanie doprowadzić zespół na jak najlepsze miejsce w lidze. Serb dobrze wiedział, że nie zagrzeje miejsca w stolicy Katalonii. Właśnie pod jego wodzą światło dzienne ujrzał Víctor Valdés, który później został podstawowym bramkarzem Barçy. W połowie sezonu, kiedy Serb opuszczał stanowisko stertnika Barcy, ta zajmowała 6. miejsce w La Liga. Zastąpiony został przez Holendra – Franka Rijkaarda.
Po zakończonym sezonie w Barcelonie Antić zyskał reputację jako bardzo dobry trener kryzysowy. W połowie sezonu 2003/04 został szkoleniowcem hiszpańskiej Celty Vigo. 29 marca 2004 roku po porażce z Realem Saragossa 0:2 podał się do dymisji. Był odpowiedzialny za zespół w zaledwie dziewięciu meczach ligowych, w których zdobył tylko siedem punktów. Ostatecznie zespół prowadzony przez niego zajął dziewiętnaste miejsce i spadł do Segundy División. W latach 2008–2010 prowadził reprezentację Serbii.
25 grudnia 2012 podpisał dwuletni kontrakt z chińskim zespołem piłkarskim Shandong Luneng.

</doc>
<doc id="511287" url="https://pl.wikipedia.org/wiki?curid=511287" title="Czerń platynowa">
Czerń platynowa

Czerń platynowa – silnie rozdrobniona platyna, wykazująca dobre właściwości katalityczne. Stosowana jest w elektrochemii do pokrywania platyny w elektrodzie platynowej. Proces pokrywania platyny czernią platynową jest nazywany "platynizacja platyny". Nazwa czerni platynowej pochodzi od jej koloru.
Elektroda pokryta czernią platynową ma powierzchnię rzeczywistą znacznie większą od geometrycznej powierzchni elektrody i dlatego ma ona znaczenie lepsze właściwości katalityczne od platyny litej.
Platynizacja.
Przed platynizacją powierzchnia platyny jest oczyszczana przez zanurzenie w wodzie królewskiej (50% roztwór, tzn. 3 objętości 12 mol/kg HCl, 1 objętość 16 mol/kg HNO3, 4 objętości wody). 
Platynizacja jest często przeprowadzana z roztworu wodnego zawierającego 72 mmol/kg kwasu chloroplatynowego i 0,13 mmol/kg octanu ołowiu, przy gęstości prądu 30 mA/cm2 przez okres do 10 minut. Proces ten uwalnia chlor na anodzie; dostęp chloru do katody jest ograniczany przez zastosowanie odpowiedniego separatora (na przykład spieku szklanego).
Po zakończeniu platynizacji, elektroda powinna być przemyta w wodzie destylowanej. Elektroda czernioplatynowa traci właściwości katalityczne po dłuższym wystawieniu na działanie powietrza.
Potencjał elektrody z czerni platynowej względem błyszczącej platyny.
W roztworze kwasu solnego nasyconego gazowym wodorem, elektroda z litej platyny wykazuje dodatni potencjał w stosunku do potencjału elektrody pokrytej czernią platynową (+340 mV w temperaturze pokojowej). W temperaturze 70 °C ta różnica potencjałów zmniejsza się do zera.

</doc>
<doc id="511294" url="https://pl.wikipedia.org/wiki?curid=511294" title="Pistolet AMT AM440">
Pistolet AMT AM440

AM440 – amerykański pistolet samopowtarzalny produkowany przez firmę Galena Industries pod marką AMT. AM440 jest bronią przeznaczoną do polowań na drobną zwierzynę i strzelania sylwetkowego, z powodu bardzo dużych rozmiarów pistolet nie nadaje się jako broń przeznaczona do samoobrony. Przy silnym naboju pistolet ten ma stosunkowo mały odrzut i podrzut dzięki kompensatorowi mającemu postać wycięć w górnej, przedniej części lufy.
Opis.
AMT AM440 jest bronią samopowtarzalną. Zasada działania oparta o krótki odrzut lufy. Zamek ryglowany przez przekoszenie lufy. Połączenie lufy z zamkiem w położeniu zaryglowanym zapewnia występ ryglowy wchodzący w wyżłobienie w zamku. Odryglowanie zapewnia występ odryglowujący lufy.
Mechanizm spustowy bez samonapinania z kurkowym mechanizmem uderzeniowym. Skrzydełka bezpiecznika znajdują się po obu stronach zamka.
AutoMagIV jest zasilany z wymiennego, jednorzędowego magazynka pudełkowego o pojemności 7 naboi umieszczonego w chwycie. Zatrzask magazynka po lewej stronie chwytu.
Lufa gwintowana.
Przyrządy celownicze regulowane (muszka i szczerbinka).

</doc>
<doc id="511295" url="https://pl.wikipedia.org/wiki?curid=511295" title="Joan Laporta">
Joan Laporta

Joan Laporta Estruch (ur. 29 czerwca 1962 w Barcelonie) – hiszpański polityk, prawnik i prezes FC Barcelony.
Soci FC Barcelony o numerze 13 352. W latach 2003–2010 był prezesem Barçy, zastępując Enrica Reynę Martineza, który pełnił tę funkcję w 2003 r. W 2021 r. ponownie został wybrany prezesem FC Barcelony.
Laporta to absolwent prawa na Uniwersytecie w Barcelonie, posiada również tytuł magistra prawa spółek i ekspertyz podatkowych w "Instituto de Estudios Superiores Abat Oliba" w Barcelonie. Jest partnerem założycielem i właścicielem firmy prawniczej "Laporta &amp; Arbós Advocats Associats," członkiem Izby Adwokackiej w Barcelonie oraz patronem i członkiem komisji wykonawczej Fundacji Lluch oraz patronem Fundacji Pomocy Społecznej Johana Cruyffa.

</doc>
<doc id="511298" url="https://pl.wikipedia.org/wiki?curid=511298" title="Pemalang">
Pemalang

Pemalang – miasto w Indonezji na Jawie w prowincji Jawa Środkowa nad Morzem Jawajskim; 186 tys. mieszkańców (2006); ośrodek administracyjny dystryktu Pemalang.
Ośrodek ważnego regionu rolniczego (uprawa ryżu, trzciny cukrowej, tytoniu, olejowca, orzeszków ziemnych); przemysł spożywczy.

</doc>
<doc id="511301" url="https://pl.wikipedia.org/wiki?curid=511301" title="Piotr Jaroszyński">
Piotr Jaroszyński

Piotr Juliusz Jaroszyński (ur. 28 listopada 1955 w Łodzi) – prof. dr hab., polski filozof, publicysta, nauczyciel akademicki i polityk.
Życiorys.
W 1979 ukończył studia na Wydziale Filozofii Chrześcijańskiej Katolickiego Uniwersytetu Lubelskiego. Przez wiele lat był uczniem, a następnie współpracownikiem Mieczysława A. Krąpca OP. W 1983 uzyskał stopień naukowy doktora, a w 1990 stopień doktora habilitowanego. W 1994 został mianowany na stanowisko profesora nadzwyczajnego. W 2015 otrzymał tytuł profesora nauk humanistycznych.
W 1991 został kierownikiem Katedry Filozofii Kultury KUL. Wykłada też w Wyższej Szkole Kultury Społecznej i Medialnej w Toruniu i zasiada w Radzie Naukowej uczelni. Należy do towarzystw filozoficznych w Polsce, USA, Włoszech i Szwajcarii. Pełni funkcję prezesa fundacji „Lubelska Szkoła Filozofii Chrześcijańskiej”. Wchodzi w skład komitetu naukowego "Powszechnej Encyklopedii Filozofii". Jest redaktorem naczelnym pisma „Człowiek w kulturze”. Działa na rzecz rozwoju kultury polskiej w ojczyźnie i licznych środowiskach polonijnych w świecie (np. USA, Kanada, Norwegia, Niemcy). W 1998 pełnił funkcję przewodniczącego uczestniczącego w wyborach samorządowych stowarzyszenia katolickiego Rodzina Polska.
Jest publicystą „Naszej Polski”, „Naszego Dziennika” oraz Radia Maryja i Telewizji Trwam jako felietonista audycji "Myśląc Ojczyzna".

</doc>
<doc id="511304" url="https://pl.wikipedia.org/wiki?curid=511304" title="Rewolwer Arminius HW-7">
Rewolwer Arminius HW-7

Arminius HW-7 – niemiecki rewolwer kalibru .22 LR przeznaczony do strzelań rekreacyjnych. HW-7 został skonstruowany w latach 60. i był sprzedawany w Europie i USA. Do 1970 roku sprzedaż w USA prowadziła firma Herters (pod nazwą "Herter's Guide Model"), później sprzedaż na rynku amerykańskim prowadziła firma Firearms Import &amp; Export. Rewolwer HW-7 posiada wersję z regulowanymi przyrządami celowniczymi oznaczoną jako HW-7S.

</doc>
<doc id="511305" url="https://pl.wikipedia.org/wiki?curid=511305" title="Aves">
Aves



</doc>
<doc id="511306" url="https://pl.wikipedia.org/wiki?curid=511306" title="Gąbka">
Gąbka

Gąbka – przedmiot mający wodochłonne właściwości,
wykorzystywany najczęściej do utrzymania czystości ludzkiego ciała, używany podczas kąpieli po uprzednim naniesieniu mydła, np. poprzez wcieranie lub nanoszenie płynu. W minionych wiekach stosowano gąbki naturalne, obecnie zwykle wytworzone są z materiałów tekstylnych, mogą mieć różne kształty, kolory i wielkości. Oprócz gąbek do mycia ciała spotyka się gąbki do mycia samochodów, do ścierania tablic, do mycia naczyń oraz gąbki do masażu.

</doc>
<doc id="511313" url="https://pl.wikipedia.org/wiki?curid=511313" title="Biegi narciarskie na Zimowych Igrzyskach Olimpijskich 2002">
Biegi narciarskie na Zimowych Igrzyskach Olimpijskich 2002

Konkurencje biegów narciarskich podczas Zimowych Igrzysk Olimpijskich w 2002 roku zostały przeprowadzone w dniach 9 - 24 lutego 2002 w miejscowości Soldier Hollow, oddalonej o 85 km na zachód od głównego miasta Igrzysk - Salt Lake City. W ramach igrzysk zawodniczki i zawodnicy walczyli w sześciu konkurencjach: pięciu indywidualnych (kobiety w sprincie, biegach indywidualnych na 10 km i 15 km, biegu masowym na 30 km oraz biegu łączonym na 10 km, a mężczyźni w sprincie, biegach indywidualnych na 15 km i 30 km, biegu masowym 50 km oraz biegu łączonym na 20 km) oraz w (sztafecie) – łącznie rozdanych zostało zatem dwanaście kompletów medali. O medale igrzysk olimpijskich biegacze narciarscy rywalizowali po raz dziewiętnasty, a biegaczki po raz czternasty w historii.
Jeszcze w czasie trwania igrzysk troje zawodników: Łarisa Łazutina i Olga Daniłowa z Rosji oraz reprezentujący Hiszpanię Johann Mühlegg zostało przyłapanych na stosowaniu dopingu. Wszyscy troje zostali wyrzuceni z igrzysk i musieli zwrócić zdobyte medale (Łazutina wygrała bieg na 30 km i była druga na 15 km, Daniłowa była druga na 10 km, a Mühlegg wygrał bieg łączony oraz biegi na 30 i 50 km).
Kobiety.
Bieg na 15 km techniką dowolną.
Data: 9.02.2002 
Bieg na 10 km techniką klasyczną.
Data: 12.02.2002 
Bieg łączony 2 x 5 km.
Data: 15.02.2002 
Sprint techniką dowolną.
Data: 19.02.2002 
Sztafeta 4 x 5 km.
Data: 21.02.2002 
Bieg na 30 km techniką klasyczną.
Data: 24.02.2002 
Mężczyźni.
Bieg na 30 km techniką dowolną.
Data: 9.02.2002 
Bieg na 15 km techniką klasyczną.
Data: 12.02.2002
Bieg łączony 2 x 10 km.
Data: 14.02.2002 
Sztafeta 4 x 10 km.
Data: 17.02.2002
Sprint techniką dowolną.
Data: 19.02.2002
Bieg na 50 km techniką klasyczną.
Data: 23.02.2002 

</doc>
<doc id="511315" url="https://pl.wikipedia.org/wiki?curid=511315" title="Hepatitis B">
Hepatitis B



</doc>
<doc id="511318" url="https://pl.wikipedia.org/wiki?curid=511318" title="Wonosobo">
Wonosobo

Wonosobo – miasto w Indonezji na Jawie w prowincji Jawa Środkowa w pobliżu wulkanów Sumbing, Dieng i Sundoro; 98 tys. mieszkańców (2006).
Ośrodek regionu rolniczego (uprawa ryżu, manioku, tytoniu, kauczukowca, orzeszków ziemnych); przemysł spożywczy.

</doc>
<doc id="511319" url="https://pl.wikipedia.org/wiki?curid=511319" title="Sterowność">
Sterowność

Sterowność - cecha procesu lub obiektu (np. samolotu, statku) określająca jego podatność na sygnały sterujące (np na wychylenie wolantu, obrót koła sterowego, ale także na zmianę sterującego napięcia elektrycznego na wejściu wzmacniacza), objawiająca się właściwą, przewidzianą reakcją na te sygnały.

</doc>
<doc id="511320" url="https://pl.wikipedia.org/wiki?curid=511320" title="Honor Daumier">
Honor Daumier



</doc>
<doc id="511321" url="https://pl.wikipedia.org/wiki?curid=511321" title="Rewolwer Arminius HW-9">
Rewolwer Arminius HW-9

Arminius HW-9 – niemiecki rewolwer sportowy. HW-9 jest produkowany od 1970 roku. W 1992 roku rozpoczęto produkcję zmodernizowanej wersji HW-9ST wykonanej całkowicie ze stali.

</doc>
<doc id="511322" url="https://pl.wikipedia.org/wiki?curid=511322" title="Bruce Merrifield">
Bruce Merrifield



</doc>
<doc id="511323" url="https://pl.wikipedia.org/wiki?curid=511323" title="Prześcieradło">
Prześcieradło

Prześcieradło (dawniej "prześcieładło" – od prześciełać = poprawiać, układać pościel na łóżku) – typ pościeli, duży, prostokątny płat tkaniny rozścielany na łóżku, najczęściej o większych wymiarach niż łóżko, na którym jest rozścielany. Tradycyjnie prześcieradła były białe, obecnie spotyka się je wykonane z różnych materiałów i o różnych barwach, m.in. z bawełny, lnu, satyny lub frotté.

</doc>
<doc id="511324" url="https://pl.wikipedia.org/wiki?curid=511324" title="Górale sądeccy">
Górale sądeccy

Górale sądeccy – grupa etnograficzna ludności polskiej zamieszkująca rozległy obszar Beskidu Sądeckiego, części Beskidu Wyspowego oraz wschodniej części Gorców i tym samym wykazująca znaczne zróżnicowanie etnograficzne w obrębie grupy. Możemy wyróżnić: Górali Łąckich, Białych Górali i Czarnych Górali (Ryterskich, Piwniczańskich).

</doc>
<doc id="511326" url="https://pl.wikipedia.org/wiki?curid=511326" title="Pogórzanie">
Pogórzanie

Pogórzanie – duża polska grupa etnograficzna zamieszkująca Pogórze (Ciężkowickie, Jasielskie, Dynowskie, Bukowskie, Strzyżowskie) oraz zachodnią część Dołów Jasielsko-Sanockich. Grupa została wyodrębniona po II wojnie światowej dla celów klasyfikacji etnograficznej przez Franciszka Kotulę oraz Romana Reinfussa. We wcześniejszych opracowaniach posługiwano się m.in. terminem Głuchoniemcy dla enklaw w obrębie Pogórze. Nazwę grupy "Pogórzan" wprowadził w 1935 roku Adam Wójcik zapożyczając ja z nomenklatury geograficznej.
Na zachodzie graniczyli z Lachami sądeckimi, na południowym wschodzie z Dolinanami.
Okolice Podkarpacia w rejonie miejscowości Ciężkowice, Bobowa, Grybów, Gorlice, Biecz, Jasło, Nowy Żmigród, Dukla, Rymanów, Zarszyn, Jaćmierz, Brzozów, Dynów, Dubiecko, Lutcza, Krosno, stanowiły we wczesnym średniowieczu polsko-ruskie pogranicze. Na pewno istniało tu już otwarte osadnictwo rolne, chociaż nie było ono zbyt gęste. Zaczęło się ono szybko rozwijać po przyłączeniu w roku 1341 Rusi Czerwonej do ówczesnego państwa polskiego.
Pod względem etnograficznym Pogórzanie dzielą się na:
Historia.
Sytuacja osadnicza na obszarze Pogórza była w średniowieczu niezwykle skomplikowana. Były tu bowiem z dawien dawna istniejące elementy etniczne polski i ruskie. Na nie nakłada się nowa fala osadnicza rusko-wołoska, a także niemiecka.
Ta, początkowo wieloetniczna mieszanka demograficzna została spolonizowana. W XIX-wiecznym piśmiennictwie polskim traktującym o obecności niemieckich osadników na obszarze Pogórzy, spopularyzował zjawisko Słownik Geograficzny Królestwa Polskiego. Przy opisie ludności Słownik wspomina m.in. że „Spotykają się tu rody: Głuchoniemców osadnicy sprowadzeni w XIV wieku z Saksonii, i Holandyi, ... Mazurów [tak dawniej zwano Mazowszan], Chrobatów i Rusinów. Byli oni jedną z ważniejszych grup etnograficznych Galicji zaliczani do tzw. "Podolaków", czyli równiaków, mieszkańców równin obok Krakowiaków, Mazurów, Grębowiaków (Lisowiacy, czyli Borowcy), Bełżan, Bużan (Łopotniki, Poleszuki) Opolan, Wołyniaków, Pobereżców, czyli Nistrowian”. Jednakże przed ukazaniem się wzmianki w Słowniku, pierwszym który podjął próbę opisania średniowiecznych Sasów z Podkarpacia był Wincenty Pol, który w roku 1869; napisał:
Na początku XX wieku utworzyła się polska grupa etnograficzna wschodnich "Pogórzan"Podstawą gospodarki było rolnictwo, a hodowla odgrywała znacznie mniejszą rolę. W wielu miejscowościach rozwinięte było na dużą skalę rzemiosło, z którego największe znaczenie miało właśnie tkactwo oraz cechy szewców.

</doc>
<doc id="511328" url="https://pl.wikipedia.org/wiki?curid=511328" title="Biegus karłowaty">
Biegus karłowaty

Biegus karłowaty ("Calidris minutilla") – gatunek małego, wędrownego ptaka brodzącego z rodziny bekasowatych (Scolopacidae).
Systematyka.
Dawniej czasami uznawany za jeden gatunek z biegusem smukłonogim ("Calidris subminuta"). Nie wyróżnia się podgatunków.
Występowanie.
Zamieszkuje północną Kanadę i Alaskę. Zimuje od Oregonu i południowej części USA przez Amerykę Środkową i Karaiby po północne Chile i środkowo-wschodnią Brazylię. Sporadycznie pojawia się w Azji i Europie; w Polsce stwierdzony tylko raz – w sierpniu 2005 roku we wsi Rudze w województwie małopolskim. Regularnie osiąga wyspy Galapagos, a rzadko Hawaje.
Status i ochrona.
Międzynarodowa Unia Ochrony Przyrody (IUCN) uznaje biegusa karłowatego za gatunek najmniejszej troski (LC, "Least Concern") nieprzerwanie od 1988 roku. W 2012 roku liczebność populacji kontynentalnej szacowano na około 700 tysięcy osobników. Trend liczebności populacji uznawany jest za spadkowy.
W Polsce objęty ochroną gatunkową ścisłą.

</doc>
<doc id="511329" url="https://pl.wikipedia.org/wiki?curid=511329" title="Rewolwer Arminius HW-357">
Rewolwer Arminius HW-357

Arminius HW-357 – niemiecki rewolwer. Produkowany w dwóch wersjach:
Obie wersje produkowane są w odmianach różniących się długością lufy.

</doc>
<doc id="511330" url="https://pl.wikipedia.org/wiki?curid=511330" title="Pulque">
Pulque

Pulque (octli) – niskoprocentowy, lekko musujący napój alkoholowy, tradycyjnie spożywany przez mieszkańców Mezoameryki, wytwarzany ze sfermentowanego soku "maguey pulquero" "Agave salmiana". Roślina ta była w starożytnym Meksyku uznawana przez Indian za świętą i używana w ceremoniach religijnych. Pulque wytwarza się także z kilku innych gatunków agaw: agawy amerykańskiej, a. ciemnozielonej, "Agave lehmanii", "Agave complicata", "Agave gracilispina", "Agave crassispina", "Agave quiotifera".
Potwierdzone wzmianki o pulque pojawiają się już w 200 roku n.e.. Wielu badaczy uważa, że pulque wzięło swój początek z napoju alkoholowego zwanego w języku nahuatl "ixtac octli" (dosłownie „białe pulque”), stosowanego przez prekolumbijskich Indian Mezoameryki (w tym Azteków) podczas obrzędów religijnych w celu osiągania stanu upojenia i wizji. Pulque ofiarowano bogini związanej z tym napojem, zwanej Mayahuel. Napój z dodatkiem narkotyków otrzymywali wojownicy przed walką. W 1968 podczas wykopalisk w obrębie Piramidy w Choluli odkryto naścienne malowidło znane jako „Pijący Pulque”.
Sok z rośliny (nazywany "aguamiel") jest uzyskiwany przez wydrążenie łodygi, z której jest codziennie zbierany (przez ok. 2 miesiące). Następnie jest poddawany fermentacji, spontanicznej bądź wymuszonej przez dodanie zaczynu pozostałego z poprzedniego procesu, po czym nadaje się do spożycia. W zależności od zawartości alkoholu rozróżnia się kilka rodzajów pulque: "tlachique" 2–4%, "fuerte" (mocna) 5–7% oraz "curado" (pulque z dodatkiem soków owocowych, niekiedy orzechów itp.). Pulque zawiera wiele cennych składników odżywczych, m.in. witaminy, żelazo, ryboflawinę, niacynę i było tradycyjnie zalecane osobom starszym i karmiącym kobietom.
Żywa niegdyś tradycja produkcji pulque obecnie powoli zanika. Napój jest wyrabiany i pity jedynie w niektórych rejonach Meksyku, głównie na Wyżynie Meksykańskiej. Lokale, w których oferuje się pulque, nazywają się "pulquerías" i dominuje w nich męska klientela. Pulque może być spożywane nierozcieńczone (wtedy ma gorzki, ostry smak) lub też z dodatkiem miodu, wody albo soków owocowych. Kiedyś jako dodatków używano ziół, ostrej papryki albo pestek dyni. Ze względu na trudności z magazynowaniem oraz konserwowaniem napój jest słabo znany na świecie. W sprzedaży pojawiło się pulque z sokiem owocowym w puszkach.
Z tego samego rodzaju agawy "Agave salmiana" (lub z kilkudziesięciu innych) destylowany jest mezcal, którego odmianą jest popularna tequila.

</doc>
<doc id="511332" url="https://pl.wikipedia.org/wiki?curid=511332" title="Dobowy profil glikemii">
Dobowy profil glikemii

Dobowy profil glikemii — jedna z metod monitorowania przebiegu cukrzycy, polegająca na wielokrotnym w ciągu doby oznaczeń poziomu glukozy w krwi.
Dobowy profil glikemii obejmuje oznaczenie poziomu cukru:
(Na podstawie: Zaleceń klinicznych dotyczących postępowania u chorych na cukrzycę Polskiego Towarzystwa Diabetologicznego).

</doc>
<doc id="511334" url="https://pl.wikipedia.org/wiki?curid=511334" title="Rewolwer Arminius Windicator">
Rewolwer Arminius Windicator

Arminius Windicator – niemiecki rewolwer przeznaczony do skrytego przenoszenia i samoobrony. Sprzedawany na cywilnym rynku europejskim i w USA.

</doc>
<doc id="511335" url="https://pl.wikipedia.org/wiki?curid=511335" title="Zębiełek karliczek">
Zębiełek karliczek

Zębiełek karliczek ("Crocidura suaveolens") – gatunek ssaka z rodziny ryjówkowatych (Soricidae).
Wygląd.
Długość głowy i tułowia to od 5,3 do 8,2 cm, ogona od 2,4 do 4,8 cm. Masa ciała 3,0–7,5 g. Ubarwienie brunatno-brązowe, od strony brzusznej ochrowe, szarożółte.
Występowanie.
Europa i centralna Azja. Rzadko w Polsce Zachodniej (Pojezierze Pomorskie, Wielkopolska, Dolny Śląsk) oraz w Karpatach i na Podkarpaciu.
Środowisko.
Zasiedla rozmaite biotopy, głównie zbiorowiska krzaczaste i leśne, ogrody.
Tryb życia.
Aktywny przez całą dobę, zwłaszcza rano i wieczorem, z regularnymi przerwami. Żyje najczęściej na określonym terytorium. Ma dobrze rozwinięte zmysły węchu, słuchu i dotyku, znacznie słabiej wzrok. Do jego głównych wrogów należą sowy, lisy, łasice, koty.
Rozród.
3 lub 4 razy w ciągu roku po 1-6 młodych. Po upływie 10 dni młode otwierają oczy, a dojrzałość płciową uzyskują jeszcze tego samego roku. Rzadko żyją dłużej niż 2 lata.
Pokarm.
Owady i inne drobne bezkręgowce. Ilość zjadanego w ciągu dnia pokarmu równa jest masie ciała.
Ochrona.
W Polsce podlega częściowej ochronie gatunkowej.

</doc>
<doc id="511339" url="https://pl.wikipedia.org/wiki?curid=511339" title="Hemoglobina glikowana">
Hemoglobina glikowana

Hemoglobina glikowana (inaczej glikohemoglobina, GHB) powstaje wskutek glikacji globiny, która jest podstawowym składnikiem budowy hemoglobiny.
Istnieją różne frakcje hemoglobiny glikowanej, jednak wyłącznie frakcja HbA1C znalazła zastosowanie w diagnostyce cukrzycy. Zawartość na poziomie 6,5% jest równoznaczne z rozpoznaniem cukrzycy. Powstaje ona wskutek przyłączenia cząsteczki glukozy do N-końcowej grupy aminowej łańcucha β-globiny.
Ponieważ błona erytrocytu jest przepuszczalna dla glukozy, ilość zawartej w nim hemoglobiny glikowanej odzwierciedla średnie stężenie glukozy we krwi w ciągu poprzednich 120 dni (czyli średniego czasu życia erytrocytu). Jest to przydatny retrospektywny wskaźnik glikemii, ponieważ istnieje związek między stężeniem glikohemoglobiny i średnią glikemią oraz ryzykiem powstania przewlekłych powikłań cukrzycowych.
Interpretacja wyniku i normy tego badania jest określana przez okresowo opracowywane eksperckie zalecenia, które są publikowane przez towarzystwa naukowe (w Polsce Polskie Towarzystwo Diabetologiczne, na świecie American Diabetes Association). Prawidłowy poziom HbA1c u zdrowej osoby wynosi około 5%. Dla osób z cukrzycą PTD zaleca, aby wynik ten był równy lub poniżej 6,1–6,5%. Według szczegółowych zaleceń PTD z 2010 roku docelowy poziom HbA1c powinien wynosić:
Ze względu na różne metody oznaczania, wartość progowa może się różnić między laboratoriami i zależy od stosowanej metody oznaczenia.
Podwyższone poziomy hemoglobiny glikowanej świadczą o złym wyrównaniu cukrzycy co wiąże się z podwyższonym ryzykiem rozwoju powikłań cukrzycy. Im stężenie hemoglobiny glikowanej jest wyższe, tym ryzyko rozwoju tych powikłań jest większe.
Oznaczenia HbA1C mogą dawać niewiarygodne wyniki:
Badanie hemoglobiny glikowanej powinno wykonywać się co 3 miesiące, a przy stabilnym przebiegu choroby oraz dobrym wyrównaniu metabolicznym raz na pół roku.
Sposób wykonania badania.
Badanie HbA1c wykonuje się z pełnej krwi żylnej pobranej na EDTA. Badanie nie musi być wykonywane na czczo.
Istnieje kilka metod oznaczania HbA1c, lecz rekomendowana jest wysokosprawna chromatografia cieczowa (HPLC).

</doc>
<doc id="511340" url="https://pl.wikipedia.org/wiki?curid=511340" title="Chicha">
Chicha

Chicha – rodzaj napoju alkoholowego wyrabianego przez Indian z rejonu Andów, który istniał już w czasach imperium Inków. Jest wytwarzany ze specjalnego gatunku kukurydzy (tzw. "chicha de jora").
Ma blady słomkowy kolor i kwaśny posmak przypominający lekkie wino jabłkowe – cydr.
Produkcja.
Ziarna bogate w skrobię są żute aż do uzyskania konsystencji ciasta, które jest suszone i umieszczane w ciepłej wodzie, gdzie działanie amylazy ślinowej dobiega końca. Wtedy dodaje się zakwas i rozpoczyna się fermentacja. Dziś wiele chicha wytwarza się za pomocą słodu kukurydzianego zamiast przy użyciu śliny.
Spożywanie.
Może być spożywany po niedługim okresie fermentacji – wtedy ma słodkawy smak lub po dłuższym okresie – wówczas zwiększa się zawartość alkoholu i napój jest mocniejszy. Chicha zawiera niewielką ilość alkoholu, od 1 do 3%.
Rodzaje chicha.
Chicha może być wytwarzana na wiele sposobów, a jej przygotowanie jest niemalże rytuałem (tak jak picie herbaty w Japonii). Osoby specjalizujące się w przygotowaniu tego napoju cieszą się dużym szacunkiem w krajach andyjskich.

</doc>
<doc id="511344" url="https://pl.wikipedia.org/wiki?curid=511344" title="Hans Gamper">
Hans Gamper



</doc>
<doc id="511346" url="https://pl.wikipedia.org/wiki?curid=511346" title="Dzierżenie">
Dzierżenie

Dzierżenie – w terminologii prawniczej – rodzaj władztwa faktycznego nad rzeczą wykonywanego przez dzierżyciela. Dzierżycielem, zgodnie z art. 338 Kodeksu cywilnego, jest ten, kto faktycznie włada rzeczą za kogo innego. Dzierżenie polega więc na faktycznym władztwie nad rzeczą – i w tym podobne jest do posiadania. Od posiadania odróżnia je element woli ("animus"), ponieważ ukierunkowanie woli dzierżyciela (zwanej "animus possidendi pro alieno" lub "animus detendi") jest inne niż w przypadku posiadacza; różnica sprowadza się do tego, że dzierżyciel włada rzeczą nie dla siebie (jak to czyni posiadacz), ale dla (w interesie) innej osoby.
W Polsce dzierżenie, w przeciwieństwie do posiadania, co do zasady nie korzysta z ochrony sądowej, ale dopuszczalna jest ochrona własna dzierżenia, przybierająca postać samopomocy i obrony koniecznej. Ochronę sądową dzierżenia przewiduje np. prawo francuskie.
Dzierżycielami są na przykład rodzice sprawujący zarząd rzeczami wchodzącymi w skład majątku dziecka, przechowawca sprawujący pieczę nad przechowywanymi rzeczami, przewoźnik działający w ramach umowy przewozu rzeczy, prowadzący cudze sprawy bez zlecenia, uczciwy znalazca.
Przepisy o posiadaniu i dzierżeniu oraz ochronie posiadania i dzierżenia stosuje się odpowiednio do zwierząt.

</doc>
<doc id="511347" url="https://pl.wikipedia.org/wiki?curid=511347" title="Port lotniczy Dublin">
Port lotniczy Dublin

Port lotniczy Dublin (ang.: "Dublin Airport", kod IATA: DUB, kod ICAO: EIDW) – międzynarodowy port lotniczy w Dublinie, położony około 10 km na północ od centrum miasta. Jest największym portem lotniczym na wyspie Irlandii pod względem liczby pasażerów.
W 2008 lotnisko obsłużyło 23,5 mln osób (wzrost o 10% w stosunku do 2006 roku), zaś w 2009 roku 20,5 milionów pasażerów, co daje spadek o 13% w stosunku do roku 2008.
Historia.
Początki lotniska cywilnego sięgają 1936 roku, gdy ówczesny rząd Irlandii założył linie lotnicze Aer Lingus. Wcześniejsze lotnisko położone na południowy zachód od Dublina miało charakter wojskowy, dlatego jako nowe miejsce na lotnisko cywilne zaproponowano północne obszary stolicy. Budowę rozpoczęto w 1939, a pierwszy lot miał miejsce 19 stycznia 1940 roku do Liverpoolu, w roku tym rozpoczęto też budowę terminala, zakończoną rok później.
Terminale.
Terminal 1.
Terminal 1 został otwarty w 1972 i był początkowo przeznaczony do obsługi pięciu milionów pasażerów rocznie. W oryginalnym projekcie był uwzględniony również drugi pirs podobny do aktualnego pirsa B, ale nigdy go nie wybudowano. Parking dla samochodów osobowych pierwotnie znajdował się na piętrze budynku, niedługo potem został zamknięty a miejsce przeznaczono na pomieszczenia biurowe. Na początku lat 90 XX w., terminal przeszedł przebudowę łącznie z pirsem A (który był przedłużeniem do starego budynku terminalu) i pirsem B. W 1999 roku zakończono budowę pirsu C i zaraz później rozpoczęto prace nad powiększeniem pojemności terminala. W październiku 2007 roku został ukończony pirs D dla tanich linii lotniczych takich jak Ryanair. Pirs D został zaprojektowany przez Skidmore, Owings and Merrill. W 2009 roku Terminal 1 został wyposażony w nowe punkty sprzedaży detalicznej żywności.
Terminal 2.
W 2005 roku podjęto decyzję o rozbudowie lotniska w Dublinie. Pod koniec 2006 roku zaaprobowano przygotowany projekt firmy architektonicznej Pascal+Watson i w październiku 2007 roku przystąpiono do prac budowlanych. Ostatecznie Terminal 2 został otwarty 19 listopada 2009 roku. Do terminalu 2 zostało przeniesionych większość przewoźników długodystansowych łącznie z Aer Lingusem, ale bez jego połączeń lokalnych. Powierzchnia terminala i pirsa E to 75 000 m², terminal posiada 15 bramek oraz może obsłużyć rocznie 15 milionów pasażerów, co łącznie z terminalem 1 daje 35 milionów osób.
Transport.
Dublin Airport jest położony w pobliżu autostrady M1, około 10 km na północ od centrum miasta i 2 km na południe od miasta Swords.

</doc>
<doc id="511349" url="https://pl.wikipedia.org/wiki?curid=511349" title="Joan Laporta Estruch">
Joan Laporta Estruch



</doc>
<doc id="511350" url="https://pl.wikipedia.org/wiki?curid=511350" title="Octli">
Octli



</doc>
<doc id="511352" url="https://pl.wikipedia.org/wiki?curid=511352" title="Obrona Pragi">
Obrona Pragi

Obrona Pragi (zwyczajowo rzeź Pragi) – ostatnie starcie zbrojne insurekcji kościuszkowskiej, a zarazem ostatnia bitwa Rzeczypospolitej Obojga Narodów, stoczona w obronie Warszawy 4 listopada 1794 roku.
Warszawska Praga była w okresie insurekcji kościuszkowskiej strategicznym punktem obrony miasta przed atakującymi od wschodu wojskami rosyjskimi. Siły nacierające pod dowództwem Aleksandra Suworowa liczyły ok. 23 tys. żołnierzy i 104 armaty, podczas gdy obrońcy, dowodzeni przez gen. Józefa Zajączka, mogli wystawić ok. 13 tys. ludzi, rozmieszczonych wzdłuż fortyfikacji przygotowanych pod kierunkiem inżyniera Jana Bakałowicza.
Przebieg bitwy.
Po zwycięstwie Rosji w bitwie pod Maciejowicami i wzięciu do niewoli Tadeusza Kościuszki Rosjanie porzucili myśl o rozłożeniu się na leże zimowe i ruszyli w kierunku Warszawy. Uczynili to niemal jednocześnie Suworow i Iwan Fersen. Obronę Warszawy przygotowywał nowy naczelnik powstania Tomasz Wawrzecki, który zamierzał oddać Pragę bez walki i bronić się na linii Wisły.
Przybyły z udanej wyprawy do Wielkopolski Jan Henryk Dąbrowski zaproponował, by w ogóle porzucić Warszawę i przenieść się za Bzurę, na obszar zaboru pruskiego, gdzie wojska polskie mogłyby się rozłożyć na leże zimowe. Wydłużyłoby to powstanie i jednocześnie sprawiłoby wiele kłopotów drugiemu z zaborców – Prusom. Ponadto posunięcie takie znacznie wydłużyłoby linie komunikacyjne wojsk rosyjskich.
Całkowicie odmienne zdanie miał Ignacy Potocki, który optował za stoczeniem walnej bitwy na przedpolach Pragi.
Ostatecznie zdecydowano bronić Pragi, a naczelne dowództwo powierzono Józefowi Zajączkowi. Przystąpiono do sypania szańców, które ze względu na wykorzystanie powszechnego w tym rejonie piasku nie stanowiły mocnego oparcia dla działań obronnych. Sprawę pogorszyło ponadto złe rozplanowanie fortyfikacji, które były przesadnie rozciągnięte. Słabej jakości umocnienia obsadziły wojska litewskie w sile 13 600 żołnierzy i 43 baterie mające łącznie 104 działa. Były to wojska słabo wyszkolone i zaopatrzone, a do tego zdemoralizowane ciągłym odwrotem z Litwy. W tym czasie najlepsze jednostki stały nad Bzurą, by obserwować Prusaków.
Idący w kierunku Pragi Suworow 26 października rozbił pod Kobyłką straż tylną cofającego się z Litwy generała Stanisława Mokronowskiego. Zdobył 9 dział, a dowódców wziął do niewoli.
W centrum obrony Pragi dowodził Józef Zajączek, lewym skrzydłem Jakub Jasiński, a prawym skrzydłem Władysław Jabłonowski. Rosjanie przybyli pod Pragę 2 listopada i przystąpili do działań pozorujących przygotowanie do oblężenia. Wojska rosyjskie rozłożyły się między Białołęką a Grochowem. Już 3 listopada baterie rosyjskie otworzyły ogień. Energicznie działający Suworow nie zamierzał tracić czasu na oblężenie, czego spodziewało się polskie dowództwo, lecz właściwie oceniając słabą pozycję wojsk Rzeczypospolitej, postanowił opanować Pragę jednym szturmem.
O świcie (5 rano) 4 listopada 1794 Rosjanie uformowani w siedem kolumn rozpoczęli niespodziewany szturm na sypkie szańce Pragi, kierując główny impet uderzenia na północną część umocnień, bronioną przez oddziały dowodzone przez gen. Jakuba Jasińskiego. Po krótkotrwałej zaciętej walce Rosjanie przerwali umocnienia i rozpoczęli marsz w kierunku jedynego mostu łyżwowego łączącego Pragę z lewobrzeżną Warszawą. Pułk Lekkokonny Starozakonny dowodzony przez Berka Joselewicza został rozbity, większość żołnierzy poległa.
Cała walka, pomimo zaciekłego oporu Polaków, trwała ok. 4 godzin. Lekko raniony w rękę już na początku bitwy Zajączek, który przedwcześnie wycofał się na lewy brzeg Wisły, zniszczył most. W bitwie zginęło 6000 żołnierzy, generał Paweł Jerzy Grabowski, poseł na Sejm Wielki Tadeusz Korsak oraz na lewym skrzydle, broniący do końca swej reduty zwanej „Zwierzyniec”, generał Jasiński.
Rzeź Pragi.
Po przełamaniu oporu obrońców Rosjanie dokonali masakry ludności cywilnej. W wyniku kilkugodzinnej fali mordów życie straciło według szacunków od 5-6 do nawet 20 tysięcy ludzi. Ten akt sterroryzował lewobrzeżną stronę Warszawy i skłonił stolicę do kapitulacji. Wojska powstańcze wycofały się na południe i 5 listopada całe miasto poddało się Rosjanom.
Ambasador brytyjski w Warszawie określił mord na cywilach jako ohydne, niepotrzebne barbarzyństwo. Zwłoki ofiar leżały niepogrzebane jeszcze przez kilka tygodni; do ich uprzątnięcia nowy rosyjski gubernator miasta Friedrich von Buxhoeveden wyznaczył później 200 żołnierzy.
Rosyjscy historycy obciążają odpowiedzialnością za rzeź Kozaków, Suworow miał nakazać zniszczenie mostów, aby uchronić lewobrzeżną Warszawę. Jednak rosyjski oficer służący w armii Suworowa w czasie rzezi Pragi zaznacza, że przyczyną wydania rozkazu zniszczenia mostów była chęć uniknięcia kontrataku wojsk polskich z lewobrzeżnej Warszawy na całkowicie pijane pułki rosyjskie. Jednocześnie według relacji świadków Suworow nie tylko nie podjął działań zapobiegających rzezi, nie ukarał sprawców, ale odniósł spore korzyści z przeprowadzonej masakry, gdy polecił później odtworzenie wąskiej kładki i wpuszczanie z lewobrzeżnej Warszawy rodzin pomordowanych, co zapoczątkowało psychozę strachu wśród cywilnej ludności miasta i przyśpieszyło kapitulację.
Po kapitulacji miasta Suworow wysłał składający się z trzech słów meldunek do carycy Katarzyny II, który dzięki swej lapidarności przeszedł do legendy w rosyjskiej historiografii: „Hura, Warszawa nasza!” ("Ура! Варшава наша!"), na co cesarzowa odpowiedziała równie lapidarnie: „Ura, Feldmarszałek Suworow!” ("Ура! Фельдмаршал Суворов!"), co było oznajmieniem awansu Suworowa do stopnia feldmarszałka. Dla uczczenia zwycięstwa Katarzyna II ustanowiła odznaczenie Krzyż za Zdobycie Pragi.
Upadek insurekcji.
O ósmej wieczorem (4 listopada) przybyli na Pragę trzej przedstawiciele magistratu Warszawy – Dominik Borakowski, Franciszek Ksawery Makarowicz i Stanisław Strzałkowski. Mieli oni ze sobą list od króla Stanisława Augusta oraz pismo municypalności, które upoważniało ich do rozmów w sprawie kapitulacji Warszawy.
Po spędzeniu nocy u generała dyżurnego delegaci z rana 5 listopada stanęli przed Suworowem, który przywitał ich przed swoim namiotem.
Pomimo kapitulacji Warszawy wojska rosyjskie wkroczyły do stolicy Polski dopiero 9 listopada, gdyż jakiś czas zajęła naprawa zniszczonego mostu. Ponieważ wojskom polskim nie udało się wywieźć z arsenału całej artylerii, pozostałe działa zagwożdżono. W Warszawie Rosjanie zastali jedynie króla Stanisława Augusta oraz Ignacego Potockiego, który trafił potem do carskiego więzienia. Hugo Kołłątaj i Zajączek uszli z Warszawy do Galicji, gdzie zostali uwięzieni przez Austriaków.
Upadek i rzeź Pragi nie oznaczał jeszcze klęski powstania. Najgorszym był upadek wiary wśród powstańców w dalszy sens walki, wywołany przez całą serię klęsk skoncentrowaną w okresie zaledwie jednego miesiąca, począwszy od Maciejowic, a skończywszy na Pradze.
Cofająca się w kierunku Końskich armia powstańcza topniała z dnia na dzień. Wskutek powszechnej demoralizacji rozchodziły się całe oddziały – powstańcze szeregi porzucali nie tylko szeregowi, ale także oficerowie. Przybywali także wysłannicy armii zaborczych, próbując werbować kościuszkowskich oficerów. Tak było w przypadku generała Dąbrowskiego, do którego przybył pruski trębacz od generała von Kleista z propozycją przejścia na służbę w armii króla Prus.
Przegrana bitwa położyła kres trwającemu od marca powstaniu i była ostatnią bitwą stoczoną przez wojsko Rzeczypospolitej Obojga Narodów. 16 listopada, w Radoszycach, nastąpiła ostateczna kapitulacja insurekcji, na której czele, po przegranej bitwie pod Maciejowicami i wzięciu do niewoli Tadeusza Kościuszki, stał Najwyższy Naczelnik Siły Zbrojnej Narodowej Tomasz Wawrzecki. Tego dnia do Radoszyc przybył generał Denisow. Obok resztek wojska oprócz Wawrzeckiego byli także Dąbrowski, Giedroyć, Giełgud i Niesiołowski. Denisow zaprosił wszystkich do Warszawy na spotkanie z Suworowem, zapewniając, że nie oznacza to wzięcia do niewoli. Poproszono o 2 godziny zwłoki, podczas których rozdzielono posiadane fundusze między żołnierzami. Następnie wszyscy pod konwojem udali się konno do Warszawy.
Do twierdzy Pietropawłowskiej w Petersburgu trafili m.in.: Tadeusz Kościuszko, Julian Ursyn Niemcewicz, Ignacy Potocki, Tomasz Wawrzecki i Jan Kiliński. Na Syberię zesłano ok. 12 tys. jeńców. Skonfiskowano dobra królewskie i prywatne i rozdano je urzędnikom carskim. Katarzyna II wybiła sobie medal z napisem w języku cerkiewnosłowiańskim: "Przywróciłam to, co było oderwane." Aleksandr Suworow został mianowany feldmarszałkiem. Niecały rok później dokonano III rozbioru Polski.

</doc>
<doc id="511355" url="https://pl.wikipedia.org/wiki?curid=511355" title="Rio Grande (miasto w Brazylii)">
Rio Grande (miasto w Brazylii)

Rio Grande – miasto w południowej Brazylii, w stanie Rio Grande do Sul, port morski przy wejściu do laguny Patos. Około 184 tys. mieszkańców.

</doc>
<doc id="511356" url="https://pl.wikipedia.org/wiki?curid=511356" title="Gary Wallis">
Gary Wallis

Gary Wallis (ur. 10 czerwca 1964 w Londynie) – brytyjski perkusista.
Swoją karierę zaczynał w brytyjskim pop/rockowym zespole Mike &amp; the Mechanics. Jednak bardziej znany jest z występów w Pink Floyd. W 1988 roku został zaproszony przez Davida Gilmoura na trasę koncertową promującą album "A Momentary Lapse of Reason". W tym samym roku wydano album koncertowy upamiętniający tournée Pink Floyd po Ameryce. W 1994 Wallis jako muzyk sesyjny brał udział w nagraniach albumu "The Division Bell". Podobnie jak 6 lat wcześniej wziął udział w trasie koncertowej zespołu. Rok później wydano dwupłytowy album "Pulse", który był zapisem koncertów Pink Floyd z Earls Court Exhibition Centre, w Londynie. 31 grudnia 1999 r. w Egipcie (Giza) wziął udział w koncercie Jeana Michela Jarre’a The Twelve Dreams of The Sun, z okazji wejścia w nowe millenium. Podczas koncertu źle się poczuł, gdyż miał grypę, w związku z czym zrezygnowano z jednego utworu.

</doc>
<doc id="511357" url="https://pl.wikipedia.org/wiki?curid=511357" title="Steven Lindsey">
Steven Lindsey

Steven Wayne Lindsey (ur. 24 sierpnia 1960 w Arcadii w stanie Kalifornia) – amerykański astronauta, pilot wojskowy, inżynier, pułkownik United States Air Force.
Wykształcenie i służba wojskowa.
Jako pilot wylatał ponad 7000 godzin za sterami ponad 50 typów samolotów.
Loty kosmiczne.
Od 19 listopada do 5 grudnia 1997 uczestniczył w locie STS-87 jako pilot wahadłowca. Razem z nim w kosmos polecieli: Kevin R. Kregel (dowódca misji), Kalpana Chawla (specjalista misji – MS-1), Winston E. Scott (MS-2), Takao Doi (MS-3) i Łeonid Kadeniuk z Ukrainy (specjalista ładunku – PS-1). Był to czwarty lot, w trakcie którego na pokładzie promu znajdował się zestaw aparatury USMP-4 ("US Microgravity Payload"), składający się z urządzeń do obserwacji różnych zjawisk fizycznych w stanie nieważkości oraz obserwacji Słońca. Podczas misji astronauci dwukrotnie opuszczali pokład wahadłowca, testując narzędzia niezbędne do montażu Międzynarodowej Stacji Kosmicznej. Ponadto przechwycili na orbicie satelitę Spartan-201, który uprzednio został umieszczony w kosmosie przez załogę promu. Podczas EVA Lindsey sterował pierwszym swobodnym lotem AERCam Sprint ("Autonomus Extravehicular Activity Robotic Camera") – sferycznego minirobota wyposażonego w kamerę. Po wykonaniu 252 okrążeń Ziemi wahadłowiec Columbia wylądował w Centrum Kosmicznym im. Johna F. Kennedy'ego (KSC) na Przylądku Canaveral na Florydzie.
29 października 1998 Steven Lindley rozpoczął swój drugi lot w kosmos. Tym razem był pilotem promu Discovery w ramach misji STS-95. Pozostałymi członkami wyprawy byli: Curtis L. Brown, Jr. (dowódca misji), Scott E. Parazynski (MS-1), Stephen K. Robinson (MS-2), Hiszpan Pedro F. D. Duque (MS-3) oraz Japonka Chiaki Mukai (PS-1). W skład załogi wchodził także 77-letni senator John Glenn (MS-2), który w 1962 jako pierwszy astronauta amerykański wykonał lot orbitalny, a biorąc udział w locie STS-95, został najstarszym dotychczas uczestnikiem misji kosmicznej.
Dziewięciodniowa wyprawa STS-95 miała charakter naukowy. W ładowni wahadłowca znajdował się hermetyczny moduł Spacehab-SM, połączony z kabiną promu specjalnym tunelem. Wykonywane w nim podczas lotu eksperymenty naukowe opracowały: NASA, NASDA i ESA. Doświadczenia obejmowały takie dziedziny jak medycyna, biologia i mikrograwitacja. Osobnym badaniom – przygotowanym przy współpracy z instytutem gerontologicznym ("National Institute on Aging") – został poddany John Glenn. Dotyczyły one procesu starzenia się i wpływu pobytu w stanie nieważkości na organizm ludzki. Ponadto po raz piąty w ramach wypraw wahadłowców umieszczono na orbicie satelitę badawczego Spartan-201, którego zadaniem było przeprowadzenie obserwacji astronomicznych. Podczas tej misji satelita przez dwa dni dokonywał badań Słońca i wiatru słonecznego. Następnie załoga przechwyciła go i umieściła w ładowni promu. Po wykonaniu zaplanowanego programu, 7 listopada 1998 wahadłowiec Discovery wylądował w KSC.
12 lipca 2001 po raz trzeci poleciał w kosmos, tym razem jako dowódca misji STS-104, realizowanej przez załogę promu Atlantis. W wyprawie uczestniczyli także: Charles Hobaugh (pilot wahadłowca), Michael Gernhardt (MS-1), Janet Kavandi (MS-2) oraz James F. Reilly II (MS-3). Był to dziesiąty lot wahadłowca na Międzynarodową Stację Kosmiczną z tzw. misją montażową (ISS 7A). Podczas wyprawy załoga promu pracowała wspólnie z członkami stałej obsady ISS. Astronauci Gernhardt i Reilly trzykrotnie wychodzili na zewnątrz stacji kosmicznej, dokonując prac montażowych: 15 lipca przez blisko sześć godzin instalowali na bocznym węźle cumowniczym modułu Unity ważącą 6,5 tony śluzę powietrzną Quest, 18 lipca wyposażyli moduł w trzy zbiorniki z powietrzem oraz sprawdzili ich szczelność, zaś 21 lipca podłączyli czwarty zbiornik z powietrzem i dokonali przeglądu mechanizmu rozkładania baterii słonecznych – wtedy też po raz pierwszy do wyjścia w otwartą przestrzeń kosmiczną została użyta śluza Quest. Spacery kosmiczne Gernhardta i Reilly’ego trwały łącznie 16,5 godziny. Podczas realizacji planu zadań doszło do kilku awarii (m.in. twardego dysku komputera, wykryto także nieszczelność połączenia stacji z komponentem Quest), wskutek których kierownictwo lotu podjęło decyzję o jego przedłużeniu o jeden dzień, pragnąc w pełni zrealizować program misji. Następnie doszło do ponownego wydłużenia wyprawy, tym razem z powodu złych warunków atmosferycznych panujących na półwyspie florydzkim. Ostatecznie prom wylądował w KSC 25 lipca 2001.

</doc>
<doc id="511358" url="https://pl.wikipedia.org/wiki?curid=511358" title="Brodziec żółtonogi">
Brodziec żółtonogi

Brodziec żółtonogi ("Tringa flavipes") – gatunek średniej wielkości ptaka brodzącego z podrodziny brodźców w rodzinie bekasowatych (Scolopacidae). Występuje w Ameryce; wyjątkowo zalatuje do Polski. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1789 roku Johann Friedrich Gmelin w 13. edycji linneuszowskiego "Systema Naturae". Autor nadał mu nazwę "Scolopax flavipes", a jako miejsce typowe wskazał „Noveboraco” (Nowy Jork). Obecnie gatunek umieszczany jest w rodzaju "Tringa". Nie wyróżnia się podgatunków.
Występowanie.
Zamieszkuje Alaskę oraz północną i środkową Kanadę (na wschodzie po Zatokę Jamesa). Zimuje na wybrzeżach USA od środkowej Kalifornii i New Jersey, przez Meksyk i Amerykę Środkową po Amerykę Południową (aż po Ziemię Ognistą na południu). Regularnie zalatuje również do Europy, głównie zachodniej. W Polsce do 2021 odnotowano 5 potwierdzonych obserwacji tego ptaka, po raz pierwszy w 2013 (wcześniejsza obserwacja z 1990 po weryfikacji została uznana za niepewną).
Status i ochrona.
Międzynarodowa Unia Ochrony Przyrody (IUCN) uznaje brodźca żółtonogiego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji szacuje się na około 270 tysięcy dorosłych osobników. Trend liczebności populacji uznawany jest za umiarkowanie spadkowy.
W Polsce jest objęty ścisłą ochroną gatunkową.

</doc>
<doc id="511361" url="https://pl.wikipedia.org/wiki?curid=511361" title="Sterowanie okresowe">
Sterowanie okresowe

Sterowanie okresowe to jedna z form oddziaływania (zob. sterowanie) pilota wiropłatów np. śmigłowca czy wiatrakowca podczas lotu. Sterowanie okresowe odbywa się przy użyciu drążka sterowniczego.
Zasterowanie drążkiem np. w przód powoduje, że łopaty wirnika głównego w okolicy belki ogonowej śmigłowca mają większy kąt natarcia, niż łopaty znajdujące się w okolicy nosa maszyny. Wizualnym efektem przykładu sterowania okresowego jest pochylanie się tarczy wirnika nośnego w przód, w wyniku czego powstaje pozioma składowa siły przemieszczająca śmigłowiec w określonym kierunku. 
Elementy sterujące sterowania okresowego znajdują się w głowicy śmigłowca. Pilot śmigłowca wykorzystuje sterowanie okresowe we wszystkich fazach lotu tj. lotu ustalonego, wznoszenia i zniżania oraz lotu autorotacyjnego - z wyjątkiem zawisu, gdzie kąt natarcia wszystkich łopat jest identyczny, niezależnie od pozycji łopaty względem maszyny.

</doc>
<doc id="511362" url="https://pl.wikipedia.org/wiki?curid=511362" title="Saarländischer Fußballverband">
Saarländischer Fußballverband

Saarländischer Fußballverband (SFV) – jeden z 21 związków piłkarskich wchodzących w skład "Deutscher Fußball-Bund".
Został założony 21 lipca 1948 w Sulzbach, pod nazwą Saarländischer Fußballbund (SFB), jako związek narodowy Protektoratu Saary, odłączonej od Niemiec wskutek uregulowań pokojowych po II wojnie światowej i znajdującej się pod protektoratem francuskim. W 1950 został przyjęty do FIFA jako jeden ze związków narodowych i pozostawał jej członkiem do końca odrębności Kraju Saary, czyli do 1956. Siedzibą związku od momentu jego założenia jest miasto Saarbrücken.
Związek wystawił reprezentację, która brała udział w kwalifikacjach do Mistrzostw Świata w 1954 r.; podczas tych eliminacji reprezentacja ta spotkała się m.in. z ekipą RFN. Awansu nie osiągnięto.
Wskutek decyzji mieszkańców o zjednoczeniu z Niemcami Saara stała się jednym z landów, a związek stał się jednym ze związków krajowych. Od 8 lipca 1956 r. związek nosi obecną nazwę, dostosowaną do terminologii stosowanej w Niemczech.
Według danych z 2003 r. związek skupia 394 drużyny, w których zrzeszonych jest 125 429 zawodników.
Związek dzieli się na 4 okręgi (niem. "Kreis"): Nordsaar, Ostsaar, Südsaar, Westsaar. Razem ze Związkiem Piłkarskim Niemiec Południowozachodnich oraz Nadreńskim Związkiem Piłkarskim tworzy jeden z pięciu niemieckich związków ponadregionalnych.

</doc>
<doc id="511366" url="https://pl.wikipedia.org/wiki?curid=511366" title="Ipecac Recordings">
Ipecac Recordings

Ipecac Recordings – niezależna wytwórnia muzyczna założona w 1999 r. przez Mike’a Pattona (Faith No More, Mr. Bungle, Fantômas, Tomahawk) oraz G. Werckmana (eksmanagera wytwórni Alternative Tentacles, ekspracownika Mercury Records i Pick-A-Winner Management) w stanie Kalifornia (Orinda oraz Alameda).
Wytwórnia została założona w celu wydania pierwszego albumu grupy Fantômas, jednak aktualnie jest głównym promotorem i wydawcą takich grup, jak Melvins, Isis, Tomahawk, Guapo oraz szeregu projektów muzycznych samego Pattona.

</doc>
<doc id="511372" url="https://pl.wikipedia.org/wiki?curid=511372" title="Pistolet Astra Model 1911">
Pistolet Astra Model 1911

Astra Model 1911 – hiszpański pistolet samopowtarzalny. Broń wzorowana na pistolecie Browning M1903, ale z uwagi na zastosowanie słabszego naboju o mniejszych wymiarach. W latach 1911 – 1914 pistolet produkowany był pod marką "Victoria". W 1916 roku rozpoczęto produkcję zmodyfikowanej wersji wyposażonej w samoczynny bezpiecznik chwytowy. Produkcję pistoletu Astra Model 1911 zakończono w 1918 roku.
Opis.
Astra Model 1911 była bronią samopowtarzalną. Zasada działania oparta o odrzut zamka swobodnego.
Astra model 1911 była zasilany ze wymiennego, jednorzędowego magazynka pudełkowego o pojemności 7, umieszczonego w chwycie.
Lufa gwintowana posiadała 7 bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="511381" url="https://pl.wikipedia.org/wiki?curid=511381" title="Jörn Renzenbrink">
Jörn Renzenbrink

Jörn Renzenbrink (ur. 17 lipca 1972 w Hamburgu) – niemiecki tenisista.
Kariera tenisowa.
Jako zawodowy tenisista Renzenbrink występował w latach 1991–1998.
Najlepszym sezonem w karierze Niemca był 1994 rok, kiedy osiągnął m.in. 3 rundę Australian Open oraz 4 rundę US Open. Był także w finale turnieju z cyklu ATP World Tour w Seulu, przegrywając z Jeremym Batesem.
W grze podwójnej odniósł zwycięstwo w zawodach ATP World Tour w Newport w sezonie 1995, wspólnie z Markusem Zoeckiem.
Renzenbrink znajdował się w niemieckiej kadrze narodowej "B", ale w reprezentacji w Pucharze Davisa nie wystąpił. Startował także w Bundeslidze tenisowej.
W rankingu gry pojedynczej najwyżej był na 70. miejscu (12 września 1994), a w klasyfikacji gry podwójnej na 153. pozycji (17 lipca 1995).

</doc>
<doc id="511384" url="https://pl.wikipedia.org/wiki?curid=511384" title="Antioch VI Dionizos">
Antioch VI Dionizos



</doc>
<doc id="511389" url="https://pl.wikipedia.org/wiki?curid=511389" title="Kombonianie">
Kombonianie

Misjonarze Kombonianie Serca Jezusowego – zgromadzenie misyjne pracujące we wspólnotach międzynarodowych na czterech kontynentach.
Obecnie liczy prawie 1800 misjonarzy, 1800 sióstr zakonnych i 200 misjonarzy i misjonarek świeckich, którzy swym stylem życia i działalnością całkowicie poświęcają się służbie misyjnej wśród narodów i grup etnicznych jeszcze nieznających Dobrej Nowiny lub ewangelizowanych niedostatecznie.
Założycielem zgromadzenia był św. Daniel Comboni (Limone sul Garda, Włochy, 1831 – Chartum, Sudan, 1881), biskup Wikariatu Afryki Środkowej. W 1867 r. założył Instytut Misji Afrykańskiej, a pięć lat później Zgromadzenie żeńskie: Pie Madri della Nigrizia (obecnie Siostry Misjonarki Kombonianki).
Zgromadzenie współpracuje z kościołami lokalnymi, z innymi zgromadzeniami zakonnymi, z organizacjami społecznymi i ludźmi świeckimi.
Jedną z ważnych form działalności zgromadzenia jest animacja misyjna, czyli uwrażliwianie Kościołów i społeczności na problemy misji i Trzeciego Świata.
Kombonianie angażują się we wszystkie dziedziny życia ludzkiego a więc pracują: na rzecz sprawiedliwości i pokoju, obrony praw człowieka, na rzecz wyzwolenia człowieka z lęku, głodu, chorób, przemocy, niesprawiedliwości, na rzecz popierania rozwoju ludzkiego poprzez działalność edukacyjną i naukową, pracują również w szpitalach i organizacjach społecznych.
Kombonianie są obecni w prawie 40 krajach Afryki, Ameryki Północnej i Łacińskiej, Azji i Europy.
Misjonarze Kombonianie Serca Jezusowego dali Kościołowi jednego kardynała, 5 arcybiskupów i 51 biskupów.

</doc>
<doc id="511392" url="https://pl.wikipedia.org/wiki?curid=511392" title="Sterowanie ogólne">
Sterowanie ogólne

Sterowanie ogólne to jedna z form oddziaływania (zob. sterowanie) pilota wiropłatów np. śmigłowca czy wiatrakowca podczas lotu.
Sterowanie ogólne odbywa się przy użyciu dźwigni skoku ogólnego i mocy (zob. ruch postępowy w pionie).
Za pomocą dźwigni skoku ogólnego i mocy pilot zmienia kąt natarcia wszystkich łopat jednocześnie. Powoduje to wzrost (lub spadek) siły nośnej na wirniku głównym. Wraz z tym zmienia się zapotrzebowanie na moc i aby prędkość obrotowa wirnika głównego nie uległa zmianie w czasie sterowania ogólnego automatyka reguluje moc przekazywaną z zespołu napędowego śmigłowca na wirnik główny. Stąd też nazwa "dźwignia skoku ogólnego i mocy". 
W śmigłowcu jednowirnikowym efektem zmian skoku ogólnego jest zmiana momentu reakcyjnego (śmigłowiec ma tendencję do obrotu przeciwnie do kierunku obrotu wirnika głównego). Aby temu zapobiegać pilot śmigłowca dokonuje korekty pedałami orczyka, zasterowując śmigłem ogonowym.
Pilot śmigłowca wykorzystuje sterowanie we wszystkich fazach lotu oprócz lotu ustalonego. tj. podczas startu, wznoszenia i zniżania oraz lotu autorotacyjnego.
W razie awarii napędu (bezpośrednio po utracie mocy silnika(ów), pilot sterowaniem ogólnym zmienia ustawienie łopat wirnika głównego, zmniejszając skok ogólny (czasem do minimum), aby zapobiec utracie energii przez wirnik główny i zachować jego właściwą prędkość obrotową.

</doc>
<doc id="511396" url="https://pl.wikipedia.org/wiki?curid=511396" title="Metale półszlachetne">
Metale półszlachetne

Metale półszlachetne – umowna nazwa metali o niskiej reaktywności, które jednak są mniej odporne chemicznie od metali szlachetnych. 
Terminem tym najczęściej określa się miedź i rtęć, czasem także chrom i nikiel.

</doc>
<doc id="511398" url="https://pl.wikipedia.org/wiki?curid=511398" title="Reprezentacja Saary w piłce nożnej mężczyzn">
Reprezentacja Saary w piłce nożnej mężczyzn

Reprezentacja Saary w piłce nożnej (niem. Saarländische Fußballnationalmannschaft) – była narodowa reprezentacja Protektoratu Saary, istniejąca w latach 1950–1956.
21 lipca 1948 roku powstał Saarländischer Fußballverband (SFB), który organizował rozgrywki ligowe w tym francuskim protektoracie. Reprezentację po raz pierwszy powołano w 1950 r. Pierwszy mecz rozegrała z reprezentacją B Szwajcarii (22 listopada 1950 w Saarbrücken) odnosząc zwycięstwo 5-3. Gole dla Saary strzelali Herbert Martin, Erich Leibenguth (po 2) i Karl Berg. Pierwszym trenerem został Auguste Jordan.
Drużyna brała udział w kwalifikacjach do Mistrzostw Świata w 1954 r. Rywalizowała w grupie 1, wraz z RFN i Norwegią. W grupie tej zajęła drugie miejsce, za RFN i nie osiągnęła awansu. 
Łącznie reprezentacja w latach 1950–1956 rozegrała 19 meczów, w tym 10 przeciw reprezentacjom „B”. Ostatni swój mecz rozegrała 6 czerwca 1956 w Amsterdamie przeciw Holandii, przegrywając 3-2.
Okres funkcjonowania suwerennego protektoratu Saary zakończył się oficjalnie 1 stycznia 1957. W rezultacie SFB stracił status członka FIFA i zespół nie mógł już rozgrywać oficjalnych meczów, ani brać udziału w eliminacjach do Mistrzostw Świata i Europy.
Najwięcej meczów w kadrze.
W 19 meczach wystąpiło 42 zawodników. Najwięcej meczów rozegrali:
Najlepsi strzelcy.
W 19 meczach strzelono 36 bramek. Bramki strzelili:

</doc>
<doc id="511399" url="https://pl.wikipedia.org/wiki?curid=511399" title="Pistolet Astra 200">
Pistolet Astra 200

Astra 200 – hiszpański kieszonkowy pistolet samopowtarzalny. Konstrukcja pistoletu była wzorowana na Browningu M1906. Na rynku amerykańskim pistolet sprzedawany był pod marką "Firecat".
Opis.
Astra 200 była bronią samopowtarzalną. Zasada działania oparta o odrzut zamka swobodnego. Broń posiadała bezpiecznik nastawny, automatyczny bezpiecznik chwytowy oraz bezpiecznik magazynkowy.
Astra 200 była zasilany ze wymiennego, jednorzędowego magazynka pudełkowego o pojemności 6 naboi, umieszczonego w chwycie.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="511400" url="https://pl.wikipedia.org/wiki?curid=511400" title="MPK Częstochowa">
MPK Częstochowa



</doc>
<doc id="511406" url="https://pl.wikipedia.org/wiki?curid=511406" title="Insulinoterapia">
Insulinoterapia

Insulinoterapia – określenie oznaczające stosowanie insuliny w leczeniu (terapii) cukrzycy.
Rodzaje insulinoterapii.
Insulinoterapia konwencjonalna.
Leczenie insuliną polegające na jedno- lub częściej dwukrotnym wstrzyknięciu insuliny w ciągu doby. Stosuje się insulinę o przedłużonym okresie działania, podając ją 1 raz w godzinach wieczornych lub rannych (2/3 dobowej dawki) i wieczornych (1/3 dawki).
Ten sposób insulinoterapii wymaga zachowania stałych godzin spożywania posiłków ale pomimo tego i tak nie zapobiega poposiłkowym wzrostom stężenia glukozy. Ten sposób leczenia może być stosowany u osób starszych i osób o zapotrzebowaniu dobowym na insulinę poniżej 40 jednostek.
Insulinoterapia intensywna.
Polega na wielokrotnym stosowaniu wstrzyknięć podskórnych insuliny lub analogów insuliny celem zapewnienia występowania jak najczęściej prawidłowych wartości glikemii (tzw. "normoglikemia") lub prawie prawidłowych jej wartości ("okołonormoglikemia").
Schemat tej insulinoterapii wygląda następująco:
Insulinoterapia funkcjonalna.
To elastyczny schemat podawania insuliny lub najlepiej analogów insuliny, uzależniony od wyników wielokrotnych oznaczeń poziomu glukozy we krwi w ciągu dnia, planowanego w tym dniu rodzaju posiłku i poziomu aktywności.
Wymaga bardzo znacznego zaangażowania chorego w proces leczniczy, ale dzięki przy tym sposobie leczenia najrzadziej dochodzi do rozwoju powikłań cukrzycy. Pewną formą tego sposobu insulinoterapii jest stosowanie pompy insulinowej.
Insulinoterapia inhalacyjna.
Przykład na lek wycofany: po trzech latach stosowania Exubery, inhalacyjnego analogu insuliny, został on wycofany (2007) wskutek zwiększonej zapadalności na nowotwory oskrzeli i płuc u palaczy i byłych palaczy, względem grupy kontrolnej palaczy i byłych palaczy, którzy nie brali Exubery. Pfizer stracił na Exuberze łącznie 800 mln dolarów.
W lutym 2006 amerykańska Agencja Żywności i Leków dopuściła do obrotu preparat insuliny wziewnej pod nazwą "Exubera", co zostało poprzedzone 20-miesięcznym badaniem klinicznym, którym objęto ponad 2500 pacjentów. W chwili obecnej została zaaprobowana w leczeniu zarówno cukrzycy typu 1, jak i 2. Podobną aprobatę wydała Komisja Europejska 26 stycznia 2006.
Zaleca się jej stosowanie 10 minut przed posiłkiem: dostępne dawki zawierają 1, 2, 3 jednostki insuliny. Pamiętać należy, że trzykrotne przyjęcie dawki 1 jednostki wiąże się z 30%–40% większą depozycją insuliny niż jednokrotne dawki trzech jednostek.
Opisywane działania niepożądane przy stosowaniu leku: hipoglikemia, kaszel, duszność, ból gardła, uczucie suchości w ustach.
Przeciwwskazania: choroba płuc, taka jak POChP, astma oskrzelowa, palenie papierosów w okresie 6 miesięcy przed wprowadzeniem leku, uprzednie epizody hipoglikemii.
Insulina inhalacyjna może być stosowana w monoterapii jak również w skojarzeniu i innymi lekami przeciwcukrzycowymi.
Aktualne dopuszczenie preparatu "Exubera" do obrotu zobowiązuje również producenta (Pfizer) do przeprowadzenia długoterminowych badań bezpieczeństwa stosowania leku.
Na podstawie: Zalecenia kliniczne dotyczące postępowania u chorych na cukrzycę Polskiego Towarzystwa Diabetologicznego.

</doc>
<doc id="511415" url="https://pl.wikipedia.org/wiki?curid=511415" title="Antioch VII Sidetes">
Antioch VII Sidetes

Antioch VII Sidetes (ur. ok. 159 p.n.e., zm. 129 p.n.e.) – władca królestwa Seleukidów, trzeci syn Demetriusza I Sotera, młodszy brat Demetriusza II Nikatora.
Wychował się w miejscowości Side w Pamfilii, skąd wziął się jego przydomek.
Na wieść o partyjskiej niewoli swojego brata Demetriusza II Nikatora, wysunął własne żądanie tronu, opuścił w 138 p.n.e. Azję Mniejszą i na czele wojska pokonał uzurpatora Diodotusa Tryphona. W 134 p.n.e. czasowo zlikwidował niezależność państwa żydowskiego, a umocnienia Jerozolimy zburzył.
W 130 p.n.e. poprowadził długo przygotowywaną wyprawę na wschód przeciwko Partom. Kampania w początkowej swej fazie okazała się sukcesem i przyniosła zajęcie Babilonii oraz Medii. W czasie rozmów pokojowych zażądał od króla Partów Fraatesa II ustępstw terytorialnych (wszystkich zdobyczy Partów z poprzednich lat poza Hyrkanią i Partią właściwą) i wydania swojego brata- Demetriusza II Nikatora.
Sądząc, iż losy wojny są przesądzone, rozpuścił wojska na leża zimowe, aby uniknąć problemów z aprowizacją. W tym samym czasie wybuchło powstanie ludności w Medii, gdzie stacjonowała armia Antiocha VII. Powstańcy wspierani przez Fraatesa II zaatakowali rozproszone oddziały Seleukidy. Antioch VII Sidetes poniósł śmierć albo od broni w bitwie, albo popełniając samobójstwo. W 128 p.n.e. Fraates II odesłał jego ciało do Antiochii. Miał kilkoro dzieci (ich liczba jest trudna do ustalenia), spośród których najmłodszy syn był w historii znany jako Antioch IX.

</doc>
<doc id="511419" url="https://pl.wikipedia.org/wiki?curid=511419" title="Nowy Sącz (stacja kolejowa)">
Nowy Sącz (stacja kolejowa)

Nowy Sącz – główna stacja kolejowa w Nowym Sączu, w województwie małopolskim. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 700-1000 osób dziennie.
W roku 2018 stacja obsługiwała 1,3 tys. pasażerów na dobę (łącznie 475 tys. osób).
W roku 2019 wymiana pasażerska wyniosła 475 tys. osób (1,3 tys. dziennie).
W roku 2020 wymiana pasażerska wyniosła 439 tys. osób (1,2 tys. dziennie).
W roku 2021 wymiana pasażerska wyniosła 511 tys. osób (1,4 tys. dziennie).
Historia.
Stacja posiada 2 tory zasadnicze i 7 dodatkowych oraz nastawnię dysponującą i 2 nastawnie wykonawcze. W czasie okupacji wykorzystywany przez armię niemiecką. W przeddzień wyparcia sił niemieckich przez oddziały Armii Czerwonej, 15 stycznia 1945 roku o godzinie 12:50 grupa złożona z 14 samolotów IŁ-2 z 525. Pułku lotnictwa szturmowego zaatakowała stację kolejową oraz stojące na peronach składy, powodując tylko niewielkie straty. Wnętrze dworca straciło jednak swój pierwotny charakter podczas przebudowy dokonanej w latach 80. XX wieku. Przed stacją, na początku al. Batorego, w grudniu 2009 stanął naturalnej wysokości pomnik „Sądecki kolejarz” autorstwa miejscowego artysty rzeźbiarza – Adama Janczego. Pomnik sfinansowany w całości przez miasto. Pomnik przedstawia kolejarza idącego do pracy, trzymającego w ręku charakterystyczny kuferek.
We wrześniu 2013 rozpoczął się remont budynku dworca. Podczas remontu dworca, zostało wymienione pokrycie dachowe, wykonano także nową elewację. Zamontowano również nowe okna i drzwi oraz zmodernizowano część podłóg. Obiekt został także przystosowany do potrzeb osób niepełnosprawnych. 18 grudnia 2014 odnowiony dworzec został oficjalnie otwarty.
Budynek dworca.
Obecny budynek stacji pochodzi z 1909 kiedy to zastąpiono zbyt mały dla potrzeb ruchu stary dworzec. Został przebudowany i zmodernizowany w latach 1977–1983. Wyburzono wtedy ściany i pomieszczenia wewnętrzne, dokonując nowego podziału przestrzeni, poprzez wykonanie antresoli na piętrze, gdzie znalazła miejsce poczekalnia. Wzniesiony w stylu secesyjnym (projekt związany ze „szkołą wiedeńską”) na planie wydłużonego prostokąta, pięcioczęściowy z ryzalitami bocznymi i wysokim ryzalitem środkowym. Budynek podzielony jest trzema piętrowymi pawilonami, z których środkowy – stanowiący główne wejście dworcowe – zwieńczony jest łamanym dachem. Elewacja frontowa dworca zdobiona jest sztukaterią. Od strony peronów zachowało się pulpitowe zadaszenie wsparte na ozdobnych, żeliwnych słupach. Taka bryła budynku z secesyjnym detalem architektonicznym, jest często spotykana na terenach byłej Galicji, gdzie prowadzono budowę według ujednoliconych projektów austriackich władz kolejowych.

</doc>
<doc id="511430" url="https://pl.wikipedia.org/wiki?curid=511430" title="Architektura high tech">
Architektura high tech



</doc>
<doc id="511431" url="https://pl.wikipedia.org/wiki?curid=511431" title="Marcos">
Marcos

Marcos, właśc. Marcos Roberto Silveira Reis (ur. 4 sierpnia 1973 w São Paulo) – brazylijski piłkarz grający na pozycji bramkarza. Z reprezentacją Brazylii, w której barwach wystąpił 29 razy, zdobył w 2002 roku Puchar Świata. Całą karierę spędził w brazylijskim klubie SE Palmeiras.
Kariera piłkarska.
W drużynie narodowej zadebiutował 13 listopada 1999 w spotkaniu z Hiszpanią, ale przez kolejne lata był tylko zmiennikiem Didy. Na kolejny występ w barwach "canarinhos" czekał do lipca 2001 roku.
Miejsce w bramce reprezentacji otrzymał dopiero, kiedy selekcjonerem został Luiz Felipe Scolari, który był jego trenerem w SE Palmeiras. Felipão, mimo iż miał również do dyspozycji bardziej znanego i cenionego w Europie Didę, na mistrzostwach świata 2002 także zaufał 28-letniemu Marcosowi i, zdaniem wielu komentatorów, nie zawiódł się. W czasie turnieju bramkarz kilkakrotnie ratował "canarinhos" przed utratą goli, został wybrany na najlepszego zawodnika meczu 1/8 finału z Belgią. Brazylijscy dziennikarze uznali go za godnego następcę najwybitniejszych golkiperów Brazylii – Gilmar i Émerson Leão.

</doc>
<doc id="511433" url="https://pl.wikipedia.org/wiki?curid=511433" title="Strategia eksploatacji">
Strategia eksploatacji



</doc>
<doc id="511436" url="https://pl.wikipedia.org/wiki?curid=511436" title="Pistolet Astra Model 1924">
Pistolet Astra Model 1924

Astra Model 1924 – hiszpański pistolet samopowtarzalny wzorowany na Browningu M1906. Sprzedawany także pod markami "Victoria" i "Hope". Od 1928 roku produkowano odmianę z dodanym bezpiecznikiem chwytowym.
Opis.
Astra Model 1924 była bronią samopowtarzalną. Zasada działania oparta o odrzut zamka swobodnego. Broń posiadała bezpiecznik nastawny, oraz automatyczny bezpiecznik chwytowy (pistolety produkowane po 1928 roku).
Astra Model 1924 była zasilany ze wymiennego, jednorzędowego magazynka pudełkowego o pojemności 6 naboi, umieszczonego w chwycie.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="511444" url="https://pl.wikipedia.org/wiki?curid=511444" title="Mewa romańska">
Mewa romańska

Mewa romańska ("Larus michahellis") – gatunek dużego ptaka wodnego z rodziny mewowatych (Laridae).
Systematyka.
Systematyka tego gatunku jest skomplikowana. Obecnie Międzynarodowy Komitet Ornitologiczny (IOC) wyróżnia dwa podgatunki "L. michahellis":
Do niedawna za podgatunek mewy romańskiej uznawano też mewę armeńską ("L. armenicus"). Dwa podgatunki zaliczane obecnie do "L. michahellis" uznawano za podgatunki mewy białogłowej ("L. cachinnans"), która z kolei wcześniej często bywała włączana do mewy srebrzystej ("L. argentatus").
Status i ochrona.
Międzynarodowa Unia Ochrony Przyrody (IUCN) uznaje mewę romańską za gatunek najmniejszej troski (LC – "Least Concern"). Całkowita liczebność populacji nie jest znana z powodu niedawnych zmian taksonomicznych; organizacja BirdLife International w 2015 roku szacowała liczebność populacji europejskiej na 819 000 – 1 070 000 dorosłych osobników. Trend liczebności populacji uznawany jest za wzrostowy.
W Polsce objęta ścisłą ochroną gatunkową. W latach 2013–2018 liczebność populacji lęgowej na terenie kraju szacowano na 0–4 par.

</doc>
<doc id="511447" url="https://pl.wikipedia.org/wiki?curid=511447" title="Santa Maria (Brazylia)">
Santa Maria (Brazylia)

Santa Maria (dawniej "Santa Maria da Boca do Monte") − miasto w południowej Brazylii, w stanie Rio Grande do Sul.
Około 243,6 tys. mieszkańców.

</doc>
<doc id="511448" url="https://pl.wikipedia.org/wiki?curid=511448" title="Pomnik Tadeusza Kościuszki w Łodzi">
Pomnik Tadeusza Kościuszki w Łodzi

Pomnik Tadeusza Kościuszki w Łodzi – pomnik znajdujący się na Placu Wolności w Łodzi, u wylotu ulicy Piotrkowskiej w kierunku północnym.
Wygląd.
Pomnik przedstawia Tadeusza Kościuszkę w pozycji stojącej, wspartego o drzewko symbolizujące „Drzewo Sprawiedliwości”, w drugiej dłoni trzyma zwinięty w rulon dokument (prawdopodobnie tekst Uniwersału Połanieckiego). Pomiędzy jego nogami leży zbroja rycerska i mała armata. Figura ta stoi na ośmiobocznym cokole, na którym wznosi się nadbudowa w formie ściętego ostrosłupa. Na jego górnej płaszczyźnie ustawiony jest czterometrowy posąg T. Kościuszki.
W trzynastometrowy cokół wmontowane są cztery płaskorzeźby odlane z brązu ukazujące doniosłe sceny z życia Tadeusza Kościuszki. Jest tu przysięga na krakowskim rynku, Kościuszko z Jerzym Waszyngtonem, Kościuszko stojący z Bartoszem Głowackim przy armacie oraz podpisanie uniwersału połanieckiego. Cały pomnik ma wysokość 17 metrów.
Historia powstania.
Decyzja o wybudowaniu pomnika Kościuszki zapadła 15 października 1917 roku, podczas uroczystego posiedzenia Rady Miejskiej Łodzi z okazji stulecia śmierci Naczelnika. Jednocześnie podjęto decyzję nazwania jego imieniem, równoległej do ul. Piotrkowskiej i drugiej reprezentacyjnej ulicy Łodzi, ówcześnie zwanej Spacerową lub Promenadą. Powołano także fundusz budowy pomnika i zaproponowano, by stanął on u zbiegu al. Kościuszki i ul. św. Andrzeja. Plany te nie zostały wówczas zrealizowane.
Wrócono do nich wkrótce po odzyskaniu niepodległości w 1918 roku. Wtedy też ustalono, że miejscem jego usytuowania będzie plac Wolności. W 1921 roku ogłoszono konkurs na projekt pomnika, który rozstrzygnięto rok później, jednak żadna z zaprezentowanych wówczas prac nie została zakwalifikowana do wykonania. Drugi konkurs ogłoszono dwa lata później przyjmując jako lokalizację pomnika park na Zdrowiu, który jednocześnie miał mieć zmienioną nazwę na Park Ludowy im. Tadeusza Kościuszki. Do realizacji zwycięskiego projektu autorstwa Władysława Czaplińskiego jednak nie doszło ze względu na sprzeciw wiceprezydenta Łodzi, Wiktora Groszkowskiego. W wyniku kolejnego konkursu, rozstrzygniętego w styczniu 1926 roku do realizacji wybrano projekt artysty rzeźbiarza inż. Mieczysława Lubelskiego. Kamień węgielny pod budowę pomnika położono 3 maja 1927 roku, a prace nad jego powstaniem zajęły twórcy ok. 4 lat.
Odlewy posągu Naczelnika oraz płaskorzeźby cokołu powstały w Szkole Rzemiosł w Pabianicach pod kierunkiem inż. Władysława Wagnera, z materiału zakupionego za składek społecznych. Trzon wykonała znana łódzka firma budowlana "Ch. Izrael Tyller” z ul. S. Żeromskiego 23, a płyty miedziane, wraz z montażem – Stocznia Gdańska.
Odsłonięcie.
Uroczyste odsłonięcie nastąpiło 14 grudnia 1930 roku. Dokonał tego, w obecności m.in. wojewody łódzkiego Władysława Jaszczołta, gen. Stanisława Małachowskiego i gen. Józefa Olszyny-Wilczyńskiego, prezydent Łodzi Bronisław Ziemięcki. Oprawę muzyczną zapewnił specjalnie zorganizowany na tę okoliczność 800-osobowy chór zjednoczonych towarzystw śpiewaczych z towarzyszeniem orkiestr reprezentacyjnych 28 i 31 Pułku Strzelców Kaniowskich. Jednostki te wystawiły także kompanie reprezentacyjne. Uroczystość zgromadziła ok. 30 tys. mieszkańców miasta.
Zniszczenie.
W 1939 r., po agresji Niemiec na Polskę i aneksji zachodnich województw (wraz z Łodzią) przez III Rzeszę, niemieckie władze okupacyjne zburzyły pomnik.
Według relacji naocznego świadka – Kazimierza Maja, dozorcy jednej z kamienic przy pl. Wolności – burzenie pomnika rozpoczęło się 11 listopada 1939 roku. Niemcy najpierw zaplanowali szybko usunąć samą figurę Naczelnika poprzez podpiłowanie jej podstawy oraz założenie na nią stalowych lin, które następnie zostały podpięte do samochodów ciężarowych, które szarpnięciem miały zwalić pomnik. Okazało się jednak, że zdołano tylko ją poważnie zgiąć u podstawy. W tej sytuacji zostały założone w cokole ładunki wybuchowe, które po odpaleniu okazały się za słabe. Operację z ładunkami wybuchowymi powtarzano kilka razy. Ostatecznego rozbicia pomnika ciężkimi młotami dokonali łodzianie pochodzenia żydowskiego zapędzeni do tej pracy przez Niemców. W sumie całkowite wyburzenie pomnika zajęło tydzień i w końcowym etapie odbyło się za szczelną zasłoną parkanu z desek.
Operacja niszczenia pomnika została utrwalona na zdjęciach wykonywanych zarówno przez samych Niemców, jak i z ukrycia przez Polaka zamieszkałego w tzw. kamienicy „pod lwem” na rogu ul. Nowomiejskiej i pl. Wolności. Taśma ze zdjęciami wykonanymi przez Niemców została oddana do jednego z łódzkich zakładów fotograficznych. Wykonujący odbitki fotograf wykonał kilka dodatkowych kopii i przechował je do zakończenia okupacji.
W 1940 r., w miejscu zburzonego pomnika T. Kościuszki, Niemcy ustawili obelisk ozdobiony wizerunkiem swastyki, na którego szczycie znalazła się figura stylizowanego orła.
W bliżej nieznanych okolicznościach zachowały się płaskorzeźby z cokołu: „Kościuszko i Bartosz Głowacki”, „Uniwersał Połaniecki” i jedną część (połowa) z płaskorzeźby „Przysięga Krakowska”. Nie zachowała się płaskorzeźba „T. Kościuszko i G. Washington”. Przetrwały okres okupacji na dziedzińcu obecnego Archiwum Państwowego przy pl. Wolności. Prawdopodobnie wiosną 1945 r. pracownicy przedwojennego Wydziału Plantacji Miejskich przewieźli je do magazynu Wydziału Zieleni przy ul. Przejazd (obecnie ul. Tuwima). W 1956 r. płyty powróciły na dziedziniec wewnętrzny Archiwum (najprawdopodobniej za sprawą jego pracownika i łódzkiego przewodnika oraz działacza Towarzystwa Przyjaciół Łodzi – Zdzisława Konickiego), ale nie zostały wmontowane w odbudowywany w 1960 r. pomnik Naczelnika.
W 1970 r. zostały przewiezione na dziedziniec wewnętrzny ówczesnego Muzeum Historii Ruchu Robotniczego przy ul. Gdańskiej 13. W 1975 r. jedną płaskorzeźbę – „Kościuszko i Bartosz Głowacki” umieszczono na stałej ekspozycji muzealnej w parterowej hali mauzoleum radogoskiego (oddziale MHRR), w części poświęconej okresowi okupacji niemieckiej 1939–1945, która została otwarta w styczniu 1976 roku.
Prawdopodobnie w I połowie lat 90. XX w. wszystkie płyty znalazły się na gruntownie przebudowanej ekspozycji stałej w gmachu głównym obecnego Muzeum Tradycji Niepodległościowych przy ul. Gdańskiej 13.
Odbudowa.
Po II wojnie światowej, w 1946 roku, ogłoszono konkurs na odbudowę pomnika. Projekt autorstwa Edwarda Nowickiego, przedstawiającego postać Kościuszki na koniu, nie zyskał jednak aprobaty ówczesnych władz miasta. Spierano się także o miejsce posadowienia pomnika. Wypowiadający się w grudniu 1948 roku na ten temat na łamach „Dziennika Łódzkiego” sekretarz oddziału łódzkiego Stowarzyszenia Architektów R.P. – inż. arch. Stanisław Kowalski proponował umieszczenie go w pasie zieleni pośrodku alei T. Kościuszki, pomiędzy ulicami A. Struga i obecną 6 Sierpnia (linia tramwajowa w tym miejscu powstała w 1950 r.), twierdząc, że ówczesny węzłowy komunikacyjnie pl. Wolności nie jest najlepszym miejscem.
Z początkiem lat 50. XX w., wraz z postępującą stalinizacją życia społecznego w Polsce sprawa odbudowy pomnika została odłożona „ad acta”.
Powróciła na fali emocji społecznych pod wpływem tzw. poznańskiego czerwca 1956, za sprawą opublikowanego w listopadowym numerze partyjnego (PZPR) dziennika „Głos Robotniczy” artykułu Henryka Rudnickiego „Kościuszko z pl. Wolności i jego twórca”. Powstał Komitet Odbudowy Pomnika Tadeusza Kościuszki a red. Rudnicki (znany z wielu innych akcji społecznych inicjowanych w Łodzi) stał się jego „twarzą”, główną siłą napędową i rzecznikiem prasowym. To on m.in. zapoczątkował zarówno zbiórkę pieniędzy, jak i metali kolorowych z przeznaczeniem na ten cel. Akcja prowadzona była pod hasłem "Odbudować! Odbudować pomnik Tadeusza Kościuszki w takim kształcie, w jakim zniszczył go śmiertelny wróg polskiego narodu!", co w tym czasie nieco odwracało emocji społecznych od bieżących problemów wewnętrznych, kierując je na grunt polityki historycznej z okresu ostatniej wojny. Pomimo tego powróciła kwestia formy figury Naczelnika, rzutując na czas realizacji tego zamysłu. Ostatecznie zdecydowano o przywróceniu pomnika w przedwojennej, pieszej, formie. W tym celu, dzięki decydującej pomocy ówczesnej I sekretarz Komitetu Łódzkiego PZPR – Michaliny Tatarkówny-Majkowskiej, został zaproszony do wykonania kopii jego przedwojenny twórca – Mieczysław Lubelski, w tym czasie na stałe zamieszkały w Wielkiej Brytanii. Ze względu na podeszły wiek wspomagali go w tej pracy łódzcy rzeźbiarze – Antoni Biłas (płaskorzeźby) oraz Elwira i Jerzy Mazurczykowie (figura Naczelnika).
Całość prac od strony artystycznej nadzorowała Komisja Artystyczna Ministerstwa Kultury i Sztuki, której członkami byli artyści-rzeźbiarze: Koniuszyn, Stefan Lisowski i Adam Procki, i która 2 czerwca 1959 r. wydała zezwolenie na rozpoczęcie odlewów.
Uroczystość odsłonięcia pomnika odbyła się 21 lipca 1960 roku, w przeddzień święta narodowego PRL.
Współczesność.
Pomnik stanowi jeden z najbardziej charakterystycznych symboli Łodzi, na miarę Warszawskiej Syrenki i pomnika Adama Mickiewicza w Krakowie. To pod nim składane są kwiaty podczas oficjalnych obchodów świąt państwowych.

</doc>
<doc id="511450" url="https://pl.wikipedia.org/wiki?curid=511450" title="Adad-nirari I">
Adad-nirari I

Adad-nirari I (sum. diškur.érin.táh; akad. "Adad-nārārī", tłum. „bóg Adad jest moją pomocą”) – władca Asyrii, syn lub brat Arik-den-ili, według "Asyryjskiej listy królów" panować miał przez 32 lata. Jego rządy datowane są na lata 1305-1274 r. p.n.e.
Konflikt z Babilonią.
Adad-nirari I rozszerza jeszcze bardziej wpływy Asyrii w południowej Mezopotamii. Korzystając z osłabienia Babilonii uwikłanej w konflikt z Elamem, zdobywa on dwie ważne twierdze huryckie: Nuzi i Arraphę. Udaje mu się też odnieść zwycięstwo nad kasyckim królem Babilonii Nazi-Maruttaszem, zmuszając go do zawarcia korzystnego dla Asyrii sojuszu.
Konflikt z Mitanni.
Adad-nirari I kontynuuje podboje swoich poprzedników w Syrii. Udaje mu się pokonać i zamienić w wasala Szattuarę I - władcę Mitanni (w źródłach asyryjskich Mitanni występuje pod nazwą Hanigalbat). Stolica Mitanni Waszuganni (dokładna lokalizacja wciąż nieznana) zostaje zdobyta i splądrowana. Kiedy syn Szattuary I Wasaszatta wzniecił powstanie antyasyryjskie, Mitanni zostało ponownie splądrowane, a on sam jako jeniec zabrany został do Aszur.
W ten sposób Adadnirari przesunął zachodnie granice Asyrii aż do miasta Karkemisz nad Eufratem, dzięki czemu jego państwo uzyskało kontrolę nad większością szlaków handlowych biegnących przez północną Mezopotamię. Hetyci, zbyt osłabieni po bitwie pod Kadesz, nie próbowali interweniować.
Relacje z imperium hetyckim.
Hanigalbat będący państwem zależnym od Hetytów stał się za panowania Adad-nirariego I celem ekspansji militarnej Asyrii. Wspieranie Muwatalisa w jego zmaganiach z faraonem Ramzesem II w Syrii (zwłaszcza w bitwie pod Kadesz) doprowadziło do osłabienia huryckiego księstwa. Adad-nirari I wykorzystał dogodny moment po bitwie atakując Hanigalbat oraz anektując część jego terytorium. Te osiągnięcia skłoniły asyryjskiego władcę do napisania pozbawionego taktu listu, w którym żądał nadania mu statusu Wielkiego Króla (czyli uznania Asyrii za mocarstwo równe Hetytom czy Egiptowi) oraz „braterstwo”, jak w tym okresie nazywano sojusz. Odmowa hetyckiego władcy równoznaczne będzie z podjęciem przez Asyryjczyków działań wojennych w Syrii. Muwatalis odpowiedział dość stanowczym listem Adad-nirariemu I:

</doc>
<doc id="511452" url="https://pl.wikipedia.org/wiki?curid=511452" title="Passo Fundo">
Passo Fundo

Passo Fundo − miasto w południowej Brazylii, na Wyżynie Brazylijskiej, w stanie Rio Grande do Sul.
Około 185 tys. mieszkańców.
W mieście rozwinął się przemysł maszynowy, odzieżowy oraz spożywczy.

</doc>
<doc id="511454" url="https://pl.wikipedia.org/wiki?curid=511454" title="Pistolet Astra 700">
Pistolet Astra 700

Astra 700 – hiszpański pistolet samopowtarzalny. Była to pomniejszona wersja pistoletu Astra 400
Opis.
Astra 700 była bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy. Pistolet wyposażony był w automatyczny bezpiecznik chwytowy.
Astra 700 była zasilany ze wymiennego, jednorzędowego magazynka pudełkowego o pojemności 12 naboi, umieszczonego w chwycie. Lufa gwintowana. Przyrządy celownicze mechaniczne, stałe (muszka i szczerbinka).

</doc>
<doc id="511455" url="https://pl.wikipedia.org/wiki?curid=511455" title="Pistolet Astra M900">
Pistolet Astra M900



</doc>
<doc id="511456" url="https://pl.wikipedia.org/wiki?curid=511456" title="Herb Bytowa">
Herb Bytowa

Herb Bytowa – jeden z symboli miasta Bytów i gminy Bytów w postaci herbu.
Wygląd i symbolika.
Herb przedstawia na niebieskim tle biały (srebrny) dwuwieżowy zamek, otoczony murami z bramą na froncie zakończoną spiczastym czerwonym dachem. Wieże zamku zakończone są stożkowo czerwonymi dachami; pomiędzy nimi znajduje się biała (srebrna) trójkątna tarcza z prostym czarnym krzyżem zakonnym.
Historia.
Herb Bytowa znany był od XIV wieku i ma swoją genezę w lokacji miasta dokonanej przez Krzyżaków w 1346 r. Miasto używało w wiekach XVI-XVIII pieczęci z wyżej wspomnianym wyobrażeniem herbu z napisem "Secretum Buthovie". Herb przetrwał bez zmian do czasów dzisiejszych i został zatwierdzony przez Radę Miejską w Bytowie 24 maja 1994 roku. 25 kwietnia 2012 roku zmieniono nieco stylizację.

</doc>
<doc id="511457" url="https://pl.wikipedia.org/wiki?curid=511457" title="Caxias do Sul">
Caxias do Sul

Caxias do Sul – miasto w południowej Brazylii, na południowym krańcu Wyżyny Brazylijskiej, w stanie Rio Grande do Sul, na północ od miasta Porto Alegre.
Około 368 tys. mieszkańców.
W mieście rozwinął się przemysł spożywczy, drzewny oraz metalowy.

</doc>
<doc id="511459" url="https://pl.wikipedia.org/wiki?curid=511459" title="John William King">
John William King

John William King (ur. 3 listopada 1974 w Atlancie, zm. 24 kwietnia 2019 w Huntsville) – amerykański przestępca, zwolennik białej supremacji, skazany za morderstwo czarnoskórego Jamesa Byrda Jr. na tle rasistowskim 7 czerwca 1998 w Jasper w stanie Teksas. W lutym 1999 roku, King został uznany winnym popełnienia morderstwa ze szczególnym okrucieństwem i skazany na karę śmierci. Osądzono również dwóch jego wspólników – Lawrence’a Brewera oraz Shawna Berry’ego. Brewer również został skazany na karę śmierci, którą wykonano w 2011 roku, natomiast Berry został skazany na dożywocie.
Przed morderstwem King przebywał w więzieniu, gdzie grupa czarnoskórych skazańców dokonała na nim aktu zbiorowego gwałtu. Choć mężczyzna nie miał prawdopodobnie wcześniej kontaktów z grupami rasistowskimi, dołączył do grupy białych rasistów w więzieniu dla własnego bezpieczeństwa. Amerykański magazyn "Salon" napisał:

</doc>
<doc id="511462" url="https://pl.wikipedia.org/wiki?curid=511462" title="Flaga Bytowa">
Flaga Bytowa



</doc>
<doc id="511465" url="https://pl.wikipedia.org/wiki?curid=511465" title="Nieujemność">
Nieujemność



</doc>
<doc id="511466" url="https://pl.wikipedia.org/wiki?curid=511466" title="Kumple (film 2003)">
Kumple (film 2003)

Kumple (norw. "Buddy") – norweski komediodramat z 2003 r. w reżyserii Mortena Tylduma. Film opowiada o trzech przyjaciołach, których życie zmienia się, gdy do telewizji trafia taśma z nagranymi przez jednego z nich scenami ich codzienności.
Opis filmu.
Główny bohater, Kristoffer, to młody Norweg, zarabiający na życie wieszaniem tablic reklamowych. W wolnym czasie tworzy własny wideopamiętnik, ukazujący życie jego współlokatorów: cierpiącego na agorafobię Stiga Inge i szalonego Geira. Pewnego dnia kaseta z nagraniem przypadkowo trafia w ręce znanego producenta filmowego. Tan proponuje Kristofferowi współpracę i wkrótce telewidzowie poznają sekrety przyjaciół...
Zobacz też.
Warszawski Międzynarodowy Festiwal Filmowy

</doc>
<doc id="511467" url="https://pl.wikipedia.org/wiki?curid=511467" title="Transpozycja macierzy">
Transpozycja macierzy



</doc>
<doc id="511471" url="https://pl.wikipedia.org/wiki?curid=511471" title="Macierz stochastyczna">
Macierz stochastyczna

Macierz stochastyczna – macierz kwadratowa, której elementami są nieujemne liczby rzeczywiste i w której odpowiednie sumy elementów dają 1. W zależności od tego czy sumy elementów w każdym wierszu czy w każdej kolumnie dają 1, macierz stochastyczną nazywamy odpowiednio prawą lub lewą macierzą stochastyczną. Jeśli macierz jest lewą i prawą macierzą stochastyczną, to nazywa się ją macierzą podwójnie stochastyczną.
Macierz transponowana lewej macierzy stochastycznej jest prawą macierzą stochastyczną i odwrotnie. Podobnie transpozycja macierzy zachowuje własność podwójnej stochastyczności. Każda macierz stochastyczna ma wartość własną równą 1.
Przykłady.
Następująca macierz jest lewą macierzą stochastyczną:
Poniższa macierz jest prawą macierzą stochastyczną:
Macierz "S" poniżej jest podwójną macierzą stochastyczną:

</doc>
<doc id="511474" url="https://pl.wikipedia.org/wiki?curid=511474" title="Mewa różowa">
Mewa różowa

Mewa różowa ("Rhodostethia rosea") – gatunek średniej wielkości ptaka wodnego z rodziny mewowatych (Laridae), zamieszkujący Arktykę. Nie jest zagrożony wyginięciem.
Systematyka.
Jedyny przedstawiciel rodzaju "Rhodostethia". Nie wyróżnia się podgatunków.
Zasięg występowania.
Występuje na arktycznych wybrzeżach północnej Syberii (od półwyspu Tajmyr po rzekę Kołymę), lokalnie na Grenlandii, nieregularnie w północnej Kanadzie. Zimuje głównie na otwartych wodach arktycznych, także u krawędzi paku lodowego – u wybrzeży skrajnie północno-wschodniej Syberii na południe po południowy kraniec Kamczatki oraz u północnych wybrzeży Alaski. Rzadko widywana poza Arktyką, sporadycznie pojawia się w kontynentalnych Stanach Zjednoczonych, gdzie po raz pierwszy stwierdzono ją w 1975 roku, oraz w Europie. Do Polski zalatuje wyjątkowo – stwierdzono ją dotychczas jedynie 2 razy – w 1994 i 2012 roku.
Status i ochrona.
Międzynarodowa Unia Ochrony Przyrody (IUCN) uznaje mewę różową za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2016 roku, mieści się w przedziale 25–100 tysięcy osobników. W Polsce objęta ścisłą ochroną gatunkową.

</doc>
<doc id="511476" url="https://pl.wikipedia.org/wiki?curid=511476" title="Jerzy Skoczylas (satyryk)">
Jerzy Skoczylas (satyryk)

Jerzy Władysław Skoczylas (ur. 9 lipca 1948 w Olkuszu) – polski satyryk, członek Kabaretu Elita, samorządowiec związany z Wrocławiem.
Życiorys.
W latach 60. zamieszkał we Wrocławiu. Ukończył automatykę na Wydziale Elektrycznym Politechniki Wrocławskiej. W trakcie studiów poznał Tadeusza Drozdę i Jana Kaczmarka, wspólnie z którymi w 1969 współtworzył Kabaret Elita. W latach 70. został redaktorem Polskiego Radia w tym mieście.
Od 1998 do 2018 sprawował mandat radnego wrocławskiej rady miasta, początkowo z ramienia skupionego wokół Bogdana Zdrojewskiego komitetu Wrocław 2000 Plus. W kadencji 2002–2006 był przewodniczącym Komisji Kultury i Nauki oraz wiceprzewodniczącym Komisji Edukacji i Młodzieży. W wyborach samorządowych w 2006 po raz trzeci został wybrany na stanowisko radnego, tym razem z listy Platformy Obywatelskiej. Ponownie objął funkcję przewodniczącego Komisji Kultury i Nauki, zasiadł też w Komisji Edukacji i Młodzieży. Mandat radnego uzyskał również w wyborach w 2010. Po kolejnej reelekcji w 2014 objął funkcję wiceprzewodniczącego rady miejskiej VII kadencji. 20 marca 2015 wystąpił z PO. W 2018 ubiegał się o ponowny wybór z listy KWW Rafała Dutkiewicza – Sojusz dla Wrocławia, nie uzyskując mandatu.

</doc>
<doc id="511477" url="https://pl.wikipedia.org/wiki?curid=511477" title="Lądowanie autorotacyjne">
Lądowanie autorotacyjne

Lądowanie autorotacyjne – procedura bezpiecznego sprowadzenia na ziemię śmigłowca po całkowitej awarii zespołu napędowego, dzięki wykorzystaniu zjawiska autorotacji. Procedura składa się z kilku faz.
Wprowadzenie.
Bezpośrednio po utracie mocy silników, pilot:
Zniżanie.
Podczas zniżania pilot: 
Wytrzymanie.
Podczas wytrzymania pilot: 
Przyziemienie.
Podczas przyziemienia pilot: 
W tym momencie następuje wykorzystanie energii kinetycznej zgromadzonej w wirniku głównym i prędkość opadania maleje.
Warianty.
Lądowanie autorotacyjne może być wykonane jako:
Łatwiejsze do wykonania jest lądowanie z dobiegiem. 
Momenty krytyczne.
Obwiednia zasobów energii potencjalnej (wysokość) i kinetycznej (prędkość) jest określana jako tzw. wykres H-V. Dopiero poza tym obszarem lądowanie autorotacyjne śmigłowca może być bezpieczne. 
Tak więc wszelkiego rodzaju operacje w zawisie czy z małymi prędkościami nisko nad ziemią (np. prace dźwigowo-montażowe, ratownictwo górskie, lądowania przed szpitalami w mieście) są obarczone zwiększonym ryzykiem wypadku w razie awarii zespołu napędowego.

</doc>
<doc id="511478" url="https://pl.wikipedia.org/wiki?curid=511478" title="Tramwaj wodny">
Tramwaj wodny

Tramwaj wodny – mały statek śródlądowy lub portowy przewożący ludzi pomiędzy kilkoma (kilkunastoma) przystaniami na stałej trasie i według określonego rozkładu jazdy. Podstawową różnicą w stosunku do promu jest to, że nie łączy dwóch punktów oddzielonych przeszkodą wodną, a kursuje po wyznaczonej trasie.
Tramwaj wodny pojawił się w XIX wieku z chwilą upowszechnienia się napędu parowego na statkach. Nazwa jego pochodzi od tramwaju szynowego bardzo popularnego w tym samym wieku. Nie stanowił on dla niego konkurencji, a raczej był jego uzupełnieniem w dużych miastach, leżących nad rzekami z dużą liczbą kanałów. Równie popularny był w dużych portach morskich np. Hamburg, gdzie do dzisiaj funkcjonują linie tramwajów wodnych oznaczone numerami. W Oslo tramwaje wodne wykorzystywane są latem do przewożenia turystów, natomiast zimą można dzięki nim dostać się z centrum miasta do wysp położonych na Oslofjordzie. Na Jeziorze Genewskim tramwaje wodne (fr. lokalnie: "Mouettes Genevoises") obsługują cztery linie regularne pomiędzy pięcioma przystaniami na terenie Genewy, a korzystanie z nich odbywa się na podstawie biletów komunikacji miejskiej. Kursujące po rzece Menam tramwaje wodne (dzielące się na linie zwykłe, szybkie i ekspresowe) są ważnym elementem komunikacji miejskiej Bangkoku.
W Polsce reaktywuje się stare połączenia (Bydgoszcz, Gdańsk, Gdynia, Hel, Sopot, Szczecin, Szczecinek, Warszawa) lub tworzy nowe (Darłowo, Kraków, Koszalin, Piła, Poznań).

</doc>
<doc id="511480" url="https://pl.wikipedia.org/wiki?curid=511480" title="Pistolet Astra 600">
Pistolet Astra 600

Astra 600 – hiszpański pistolet samopowtarzalny, wersja pistoletu pistolet Astra 400. 
Historia.
Astra 600 została zaprojektowana na zamówienie niemieckie. Do 1944 roku wyeksportowano ponad 10 000 tych pistoletów które trafiły do uzbrojenia Wehrmachtu. Po wyzwoleniu Francji przez aliantów III Rzesza i Hiszpania utraciły połączenie lądowe i eksport pistoletów Astra 600 został wstrzymany. Na hiszpańskim rynku cywilnym pistolet sprzedawał się słabo i dlatego w 1948 roku produkcję wstrzymano. Po wojnie część nie dostarczonych pistoletów zamówionych przez III Rzeszę znalazła się na uzbrojeniu zachodnioniemieckiej policji.
Opis.
Astra 600 była bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy. Pistolet wyposażony był w automatyczny bezpiecznik chwytowy.
Astra 600 była zasilany ze wymiennego, jednorzędowego magazynka pudełkowego o pojemności 8 naboi, umieszczonego w chwycie. Lufa gwintowana. Przyrządy celownicze mechaniczne, stałe (muszka i szczerbinka).

</doc>
<doc id="511481" url="https://pl.wikipedia.org/wiki?curid=511481" title="Paulina Radzińska">
Paulina Radzińska



</doc>
<doc id="511488" url="https://pl.wikipedia.org/wiki?curid=511488" title="French Open 1995">
French Open 1995

Wielkoszlemowy turniej tenisowy French Open w 1995 rozegrano w dniach 29 maja - 11 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Thomas Muster (AUT) - Michael Chang (USA) 7-5, 6-2, 6-4
Gra pojedyncza kobiet.
Steffi Graf (GER) - Arantxa Sánchez Vicario (ESP) 7-5, 4-6, 6-0
Gra podwójna mężczyzn.
Jacco Eltingh / Paul Haarhuis (HOL) - Nicklas Kulti / Magnus Larsson (SWE) 6-7, 6-4, 6-1
Gra podwójna kobiet.
Gigi Fernández (USA) / Natalla Zwierawa (BLR) - Jana Novotná (CZE) / Arantxa Sánchez Vicario (ESP) 6-7(6), 6-4, 7-5
Gra mieszana.
Łarysa Neiland (LAT) / Todd Woodbridge (AUS) - Jill Hetherington / John-Laffnie de Jager 7-6 (8), 7-6 (4)
Rozgrywki juniorskie.
Mariano Zabaleta (ARG) - Mariano Puerta (ARG) 6-2, 6-3 
Amélie Cocheteux (FRA) - Marlene Weingärtner (GER) 7-5, 6-4

</doc>
<doc id="511489" url="https://pl.wikipedia.org/wiki?curid=511489" title="Pierre Schaeffer">
Pierre Schaeffer

Pierre Schaeffer (ur. 14 sierpnia 1910 w Nancy, zm. 19 sierpnia 1995 w Aix-en-Provence) – francuski kompozytor, twórca muzyki konkretnej. Zmarł z powodu choroby Alzheimera.
Przymiotnik „konkretna” w odniesieniu do komponowanej przez siebie muzyki Schaeffer objaśnia w następujący sposób:
"Schemat próbuje przedstawić dwa rodzaje muzyki z punktu widzenia symetrii postępowania:"
Przymiotnik „abstrakcyjna” zastosowany do muzyki tradycyjnej podkreśla, że powstaje ona najpierw w umyśle tworzącego, później jest zapisywana, a na koniec realizowana poprzez wykonanie instrumentalne. Muzyka „konkretna” opiera się na elementach istniejących uprzednio, zaczerpniętych z jakiegokolwiek materiału dźwiękowego: szmeru lub dźwięku muzycznego, potem jest komponowana eksperymentalnie za pomocą montażu, będącego wynikiem kolejnych prób, a kompozycja końcowa wynikła z tych prób realizowana jest bez potrzeby opierania się o tradycyjną notację muzyczną, która w tym przypadku jest zresztą niemożliwa do zastosowania.

</doc>
<doc id="511491" url="https://pl.wikipedia.org/wiki?curid=511491" title="Pistolet Astra 1000">
Pistolet Astra 1000

Astra 1000 – hiszpański pistolet samopowtarzalny, powiększona wersja pistoletu Astra 200 przystosowana do zasilania nabojem 7,65 mm Browning. Astra 1000 była produkowana w niewielkiej liczbie i nie zdobyła większej popularności.
Opis.
Astra 1000 była bronią samopowtarzalną. Zasada działania oparta o odrzut zamka swobodnego.
Astra 1000 była zasilany ze wymiennego magazynka pudełkowego o pojemności 11 naboi, umieszczonego w chwycie.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="511492" url="https://pl.wikipedia.org/wiki?curid=511492" title="Współczynnik przewodnictwa ciepła">
Współczynnik przewodnictwa ciepła



</doc>
<doc id="511495" url="https://pl.wikipedia.org/wiki?curid=511495" title="Valiary">
Valiary



</doc>
<doc id="511496" url="https://pl.wikipedia.org/wiki?curid=511496" title="Apatia (zespół muzyczny)">
Apatia (zespół muzyczny)

Apatia – zespół hardcore/punk z Poznania. 
Biografia i charakterystyka.
Zespół powstał na gruzach poznańskiego zespołu grającego hardcore – "H.C.P." w roku 1989. Pierwszy większy koncert grupa zagrała w czasie Róbrege w 1990. Grupa po kilku zmianach personalnych i tragedii związanej ze śmiercią basisty koncertowała do 2011 roku.
Członkowie zespołu są aktywistami alternatywnego podziemia w Poznaniu (np. squat Rozbrat). Wielokrotnie koncertował za granicą: Czechy, Słowacja, Niemcy, Holandia, Włochy i Słowenia.
Grupa propaguje idee wolnościowe poprzez teksty, wspierając skłot Rozbrat, a także niekiedy propagując: wegetarianizm, weganizm, straight edge. 
W 1998 roku utwór Apatii znalazł się na pierwszej składance "Muzyka przeciwko rasizmowi", firmowanej przez Stowarzyszenie "Nigdy Więcej".

</doc>
<doc id="511497" url="https://pl.wikipedia.org/wiki?curid=511497" title="Valiery">
Valiery



</doc>
<doc id="511498" url="https://pl.wikipedia.org/wiki?curid=511498" title="French Open 1994">
French Open 1994

Wielkoszlemowy turniej tenisowy French Open w 1994 rozegrano w dniach 23 maja - 5 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Sergi Bruguera (ESP) - Alberto Berasategui (ESP) 6-3, 7-5, 2-6, 6-1
Gra pojedyncza kobiet.
Arantxa Sánchez Vicario (ESP) - Mary Pierce (FRA) 6-4, 6-4
Gra podwójna mężczyzn.
Byron Black (ZIM) / Jonathan Stark (USA) - Jan Apell / Jonas Björkman (SWE) 6-4, 7-6
Gra podwójna kobiet.
Gigi Fernández (USA) / Natalla Zwierawa (BLR) - Lindsay Davenport / Lisa Raymond (USA) 6-2, 6-2
Gra mieszana.
Kristie Boogert / Menno Oosting (HOL) - Łarysa Neiland (LAT) / Andriej Olchowski (RUS) 7-5, 3-6, 7-5
Rozgrywki juniorskie.
Jacobo Diaz (ESP) - Giorgio Galimberti (ITA) 6-3, 7-6 
Martina Hingis (SUI) - Sonya Jeyaseelan (CAN) 6-3, 6-1

</doc>
<doc id="511501" url="https://pl.wikipedia.org/wiki?curid=511501" title="Ugija">
Ugija

Ugija (fr. Ouguiya) – jednostka walutowa Mauretanii od 1973 roku. 1 ugija = 5 chum.
W obiegu znajdują się:
Ugija jest walutą niewymienialną poza Mauretanią, a jej wywóz z kraju jest prawnie zabroniony.
1 stycznia 2018 roku Mauretania przeprowadziła denominację swojej waluty. W przeliczeniu 500 ugija poprzedniej serii odpowiada 50 ugija nowej serii.

</doc>
<doc id="511504" url="https://pl.wikipedia.org/wiki?curid=511504" title="French Open 1993">
French Open 1993

Wielkoszlemowy turniej tenisowy French Open w 1993 rozegrano w dniach 24 maja - 6 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Sergi Bruguera (ESP) - Jim Courier (USA) 6:4, 2:6, 6:2, 3:6, 6:3
Gra pojedyncza kobiet.
Steffi Graf (GER) - Mary Joe Fernández (USA) 4:6, 6:2, 6:4
Gra podwójna mężczyzn.
Luke Jensen / Murphy Jensen (USA) - Marc-Kevin Goellner / David Prinosil (GER) 6:4, 6:7, 6:4
Gra podwójna kobiet.
Gigi Fernández (USA) / Natalla Zwierawa (BLR) - Łarysa Neiland (LAT) / Jana Novotná (CZE) 6:3, 7:5
Gra mieszana.
Jewgienija Maniokowa / Andriej Olchowski (RUS) - Elna Reinach / Danie Visser (RSA) 6:2, 4:6, 6:4
Rozgrywki juniorskie.
Roberto Carretero (ESP) - Albert Costa (ESP) 6:0, 7:6 
Martina Hingis (SUI) - Laurence Courtois (BEL) 7:5, 7:5

</doc>
<doc id="511507" url="https://pl.wikipedia.org/wiki?curid=511507" title="Herb Badenii-Wirtembergii">
Herb Badenii-Wirtembergii

Herb Badenii-Wirtembergii używany jest od 3 maja 1954, gdy został wprowadzony mocą ustawy. Projektantem herbu był grafik Fritz Mainhard. Ogłoszona w listopadzie 1953 konstytucja Badenii-Wirtembergii nie określa herbu a jedynie barwy kraju – czarny i złoty. Istnieją dwa, stosowane zamiennie, warianty herbu – mały i wielki.
Herb mały.
Mały herb wzorowany jest na herbie księstwa Szwabii w czasach Staufów, pokrywającego się zasięgiem terytorialnym z dzisiejszym krajem związkowym i znanego w tej formie od XII wieku. Trzy lwy oznaczają siłę i, prawdopodobnie, pretensje do sąsiednich terytoriów Francji. Kolor złoty symbolizuje szlachetność i władzę. Czerń lwów wzięto z czarnego orła Świętego Cesarstwa Rzymskiego (I Rzeszy). Korona oznacza autonomię.
Herb wielki.
Wielki herb uzupełniony jest w stosunku do małego herbu o dalsze elementy. Nad tarczą herbową posiada koronę zbudowaną z herbów poszczególnych terytoriów wchodzących w skład Badenii-Wirtembergii.
Wielką tarczę herbową podtrzymują symbolizujący Wirtembergię jeleń (heraldycznie po prawej) oraz badeński gryf.

</doc>
<doc id="511509" url="https://pl.wikipedia.org/wiki?curid=511509" title="French Open 1992">
French Open 1992

Wielkoszlemowy turniej tenisowy French Open w 1992 rozegrano w dniach 25 maja – 7 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Jim Courier (USA) – Petr Korda (CZE) 7-5, 6-2, 6-1
Gra pojedyncza kobiet.
Monica Seles (USA) – Steffi Graf (GER) 6-2, 3-6, 10-8
Gra podwójna mężczyzn.
Jakob Hlasek / Marc Rosset (SUI) – David Adams (RSA) / Andriej Olchowski (RUS) 7-6, 6-7, 7-5
Gra podwójna kobiet.
Gigi Fernández (USA) / Natalla Zwierawa (BLR) – Conchita Martínez / Arantxa Sánchez Vicario (ESP) 6-3, 6-2
Gra mieszana.
Arantxa Sánchez Vicario (ESP) / Mark Woodforde (AUS) – Lori McNeil / Bryan Shelton (USA) 6-2, 6-3
Rozgrywki juniorskie.
Andrei Pavel (ROM) – Mosé Navarra (ITA) 6-1, 3-6, 6-3
Rossana de los Ríos (PAR) – Paola Suárez (ARG) 6-4, 6-0

</doc>
<doc id="511512" url="https://pl.wikipedia.org/wiki?curid=511512" title="Apatia">
Apatia



</doc>
<doc id="511520" url="https://pl.wikipedia.org/wiki?curid=511520" title="French Open 1991">
French Open 1991

Wielkoszlemowy turniej tenisowy French Open w 1991 rozegrano w dniach 27 maja - 9 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Jim Courier (USA) - Andre Agassi (USA) 3-6, 6-4, 2-6, 6-1, 6-4 
Gra pojedyncza kobiet.
Monica Seles (USA) - Arantxa Sánchez Vicario (ESP) 6-3, 6-4 
Gra podwójna mężczyzn.
John Fitzgerald (AUS) / Anders Järryd (SWE) - Rick Leach / Jim Pugh (USA) 6-0, 7-6 
Gra podwójna kobiet.
Gigi Fernández (USA) / Jana Novotná (CZE) - Łarysa Neiland (LAT) / Natalla Zwierawa (BLR) 6-4, 6-0
Gra mieszana.
Helena Suková / Cyril Suk (CZE) - Caroline Vis / Paul Haarhuis (NED) 3-6, 6-4, 6-1 
Rozgrywki juniorskie.
Andrij Medwediew (UKR) - Thomas Enqvist (SWE) 6-4, 7-6 
Anna Smasznowa (ISR) - Inés Gorrochategui (ARG) 2-6, 7-5, 6-1

</doc>
<doc id="511526" url="https://pl.wikipedia.org/wiki?curid=511526" title="Reakcja pogańska">
Reakcja pogańska

Reakcja pogańska – termin współczesny określający serię wystąpień ludności ziem polskich okresu wczesnofeudalnego, skierowanych przeciwko wzrostowi powinności prawa książęcego oraz przeciwko odgórnemu wprowadzaniu chrześcijaństwa. Punktem kulminacyjnym tych zaburzeń było powstanie ludowe, które wybuchło w 1038 roku w Wielkopolsce, doprowadzając do anarchii wewnętrznej.
Przyjęcie chrztu.
Na ziemiach polskich przed przyjęciem chrześcijaństwa panował politeizm lub, według innych, prototeizm (kult Swaroga – boga nieba). Czczono siły natury utożsamiane z wieloma bóstwami, a także duchy przodków. Niektóre z bóstw występowały równocześnie u wielu plemion, inne, o zasięgu lokalnym, obdarzone były szczególną czcią wyłącznie w ramach jednego plemienia czy nawet związku sąsiedzkiego. Podobnie każdy ród miał swoje duchy przodków, które otaczał czcią. Wyznający politeizm Słowianie wierzyli, że bóg obcego plemienia jest tak samo realny, jak bóg ich plemienia. Praktyka religii słowiańskiej dopuszczała możliwość rezygnacji z kultu danego bóstwa na rzecz innego, gdyby ten miał okazać się silniejszy.
W ocenie niektórych historyków, takich jak Stanisław Trawkowski, elity sprawujące władzę w Gnieźnie, na czele których stał Mieszko I, musiały uważać Boga zwycięskich Sasów i Czechów za silniejszego. Z uwagi na brak bezpośredniej konfrontacji z imperium Ottonów nie było podstaw, by uznać „boga Niemców” za wrogiego Słowianom, tak jak stało się to na Połabszczyźnie. Przyjęcie jego kultu jawiło się w myśl tego światopoglądu jako pożądane. To przekonanie, połączone z politycznymi korzyściami przejścia na chrześcijaństwo, skłoniło do podjęcia takiej decyzji. Chrzest miał jednak przede wszystkim wymiar polityczny, a zachowanie Mieszka I w tamtym czasie świadczy o jego świetnym rozeznaniu i dalekowzroczności. Na krótką metę pozwoliło na ugruntowanie sojuszu z państwem czeskim (a przez to zneutralizowanie sojuszu czesko-wieleckiego), a na dłuższą metę spowodowało umocnienie jego władzy przez religijne jej usankcjonowanie i równocześnie pomogło ugruntować samodzielną pozycję państwa Polan w chrześcijańskiej Europie.
Po przyjęciu chrześcijaństwa zaczęto do Polski ściągać duchownych. Było to korzystne dla rozwoju kraju, gdyż byli to najlepiej wykształceni ludzie ówczesnej Europy. Uczyli nowej religii, a także wprowadzili do Polski pismo łacińskie. Dało to początek literaturze pisanej na ziemiach polskich. Klasztory i kościoły były ośrodkami życia intelektualnego i artystycznego. Duchowni znali również tajniki uprawy roli. Nauczyli Polan melioracji podmokłych terenów, wprowadzili nowe narzędzia oraz dwupolówkę, co doprowadziło do rozwoju gospodarki rolnej. Przyjęcie chrześcijaństwa przyczyniło się do rozwoju budownictwa. Powstały romańskie kamienne kościoły, które zapoczątkowały nowy styl w architekturze nieznany wcześniej na ziemiach polskich. Pojawiło się malarstwo i rzeźba sakralna. Z czasem powstały też szkoły katedralne, które kształciły młodych ludzi na wysokim jak na tamte czasy poziomie.
Stosunek ludności do nowej religii.
Nowa religia była atrakcyjna dla wyższych warstw społecznych, a także mieszkańców grodów i podgrodzi, którzy w większym stopniu dostrzegali praktyczne korzyści przyjęcia chrztu, a także mieli wiele okazji, by poznać duchową stronę chrześcijaństwa.
Z drugiej jednak strony dla mieszkańców odległych od centrów osad, wychowanych w kulturze pogańskiej, wiara chrześcijańska mimo chrztu pozostawała obca. W 966 roku prócz Mieszka chrzest przyjęło tylko jego najbliższe otoczenie. Po przybyciu misji Jordana urządzono masowe chrzty członków drużyny oraz mieszkańców podgrodzi. Jednak pomimo misji chrystianizacyjnych – w tym nawet późniejszych, przeprowadzanych przez Ottona z Bambergu w latach 1124–1125 oraz 1128 – większość ludności w praktyce nadal pozostawała poganami.
Praktycznie nie było czasu na jednostkowe przekonywanie i wyjaśnianie zasad nowej wiary. Starochrześcijański katechumenat – czas nauki wiary i indywidualnego dojrzewania do przyjęcia chrztu – zaniedbano, ograniczając się do wygłoszenia przed chrztem kazań, które ukazywały wielkość chrześcijaństwa oraz niemoc bogów pogańskich – co dodatkowo udowadniano przez niszczenie ich świątyń i posągów. Bóstwa słowiańskie chrześcijanie identyfikowali z diabłami. Słowianie przed zaprowadzeniem chrześcijaństwa jednak, jak pisze Aleksander Brückner: „(...) nic o piekle ani żadnym diable nie wiedzieli, "naw" ani siedziba "welów" nie są piekłem ani "Weles" diabłem, to są nabytki chrześcijańskie”. Praktyka wiary obejmowała udział w niedzielnej mszy, zachowania postów, przyjmowanie kilku sakramentów. Na straży ich przestrzegania stała władza państwowa, stosująca niekiedy przymus. Według Thietmara za złamanie postu wybijano w Polsce zęby.
O ile ogólnoplemienne kulty likwidowano łatwo, sakralne i magiczne formy życia rodzinnego były głęboko zakorzenione w świadomości oraz kulturze. Jeszcze w XII wieku mieszkańcy osad śródleśnych spalali swych zmarłych pogańskim obyczajem na stosach, a nie grzebali jak chrześcijanie.
Reakcje pogańskie – kontrowersje wokół terminu.
W czasach kryzysu, albo w sytuacji wzrostu ucisku ze strony państwa, możnowładztwa i Kościoła, wybuchały na ziemiach polskich zamieszki, które zwykło się nazywać reakcjami pogańskimi. Nie dysponujemy szczegółowymi informacjami dotyczącymi ich przebiegu. Zdaniem historyka Gerarda Labudy, być może jakaś grupa kapłanów pogańskich, działająca w podziemiu, wykorzystywała niezadowolenie ludności i wskazywała jako wroga – Boga chrześcijan. Rocznikarze ówcześni jednym zdaniem często piszą, że lud powstał przeciw możnym i chrześcijaństwu, nie rozwijając tego tematu. Niektórzy historycy (m.in. Labuda) sugerują, że „porzucenie wiary chrześcijańskiej” odegrało w powstaniach rolę drugorzędną, a ich celem była walka z wyzyskiem możnowładców, w tym także duchownych, oraz instytucjami państwowymi. Z zachowanych przekazów wynika, że w 1038 roku, kiedy Czesi wkraczali do ogarniętej zamieszkami Polski, zastali nienaruszone świątynie w Krakowie, Gnieźnie i w innych miastach. Nic nie wskazywało, że doszło w Polsce do odrodzenia pogaństwa. Być może ówcześni kronikarze nazywali powstańców poganami, by zdyskredytować ich w oczach chrześcijańskiej opinii publicznej.
Ważniejsze rozruchy związane z reakcją pogańską.
Czasy Bolesława Chrobrego.
Czasy Bolesława Chrobrego były okresem ekspansji państwa polskiego i wzrostu jego znaczenia na arenie międzynarodowej. Jednak ciągłe wojny prowadzone przez Bolesława z niemal wszystkimi sąsiadami spowodowały z jednej strony izolację kraju na arenie międzynarodowej, z drugiej zaś wzrost ciężarów ponoszonych przez społeczeństwo na rzecz książęcej armii i administracji, zarówno świeckiej, jak i kościelnej. Średniowieczni kronikarze polscy, z Gallem Anonimem na czele, zwykle przedstawiają Bolesława jako idealnego władcę wielbionego przez poddanych.
Już za jego rządów można dostrzec pewne symptomy niezadowolenia społecznego:
Czasy Mieszka II.
Mieszko II kontynuował rozpoczętą przez ojca politykę ekspansji i umacniania potęgi państwa. Mimo jednak zwycięstw, jakie odnosił na początku w wojnie z cesarstwem niemieckim (1028–1029), w kraju narastało niezadowolenie.
Czasy Kazimierza Odnowiciela – powstanie ludowe.
Po śmierci Mieszka II władzę przejął jego syn Kazimierz. Wówczas w bliżej nieokreślonych okolicznościach doszło do buntu możnowładców. Bunt zmusił Kazimierza oraz jego matkę Rychezę do ucieczki z kraju. Władzę na ziemiach polskich przejęli możnowładcy, którzy objęli rządy nad poszczególnymi dzielnicami kraju. Władza centralna praktycznie przestała istnieć. Kraj podzielił się na kilka terytoriów zarządzanych przez samozwańczych władców nazwanych przez Wincentego Kadłubka poronionymi książętami. Ucisk niższych warstw nie zelżał, a brak władzy centralnej ułatwił wybuch wielkiego powstania ludowego.
Powstanie ludowe wybuchło prawdopodobnie w 1038 roku i było reakcją na nałożenie na poddanych znacznych obciążeń, które musieli ponosić na rzecz państwa i możnowładców oraz w związku z rozbudową i ugruntowywaniem struktur Kościoła katolickiego. Po okresie zamętu po najeździe ruskim i osłabieniu władzy monarszej aparat państwowy nie był już w stanie tłumić niezadowolenia, które znalazło ujście w powstaniu skierowanym przeciw możnowładztwu, dynastii i chrześcijaństwu.
Zamieszki ominęły jedynie Mazowsze, na którym były cześnik Mieszka II – Miecław (Masław) – ogłosił się księciem.
Zniszczeń dopełnił najazd w roku 1038 Brzetysława I na Wielkopolskę. Brzetysław przyłączył także do swojego państwa Śląsk.
W latach 40. XI wieku książę Kazimierz powrócił do Polski dzięki pomocy cesarza i księcia Rusi Kijowskiej, którzy potrzebowali go jako przeciwwagi dla rosnącego w siłę Brzetysława I. Z pomocą rycerstwa niemieckiego i ruskiego książę przywrócił spokój w ogarniętym anarchią kraju.

</doc>
<doc id="511530" url="https://pl.wikipedia.org/wiki?curid=511530" title="SY Oceania">
SY Oceania



</doc>
<doc id="511532" url="https://pl.wikipedia.org/wiki?curid=511532" title="Eonwe">
Eonwe



</doc>
<doc id="511533" url="https://pl.wikipedia.org/wiki?curid=511533" title="Tadeusz Ryszard Majewski">
Tadeusz Ryszard Majewski

Tadeusz Ryszard Majewski (ur. 13 grudnia 1926 w Warszawie, zm. 7 maja 2002 tamże) – pierwszy biskup (zwierzchnik) Kościoła Polskokatolickiego w latach 1975–1995 i ordynariusz diecezji warszawskiej w okresie od 1966 do 1996.
Życiorys.
Urodził się w rodzinie rzymskokatolickiej, na kapłana został wyświęcony 12 kwietnia 1952 roku przez bpa Romana Marię Jakuba Próchniewskiego z Kościoła Starokatolickiego Mariawitów. Od 1952 wikariusz, a w latach 1954–1962 proboszcz parafii katedralnej Świętego Ducha w Warszawie. W latach 1958–1962 Kanclerz Kurii Biskupiej Kościoła Polskokatolickiego, a w latach 1962–1966 wikariusz generalny diecezji krakowsko-częstochowskiej.
29 października 1965 został Wiceprzewodniczącym Rady Kościoła Polskokatolickiego, a od 5 lipca 1966 był ordynariuszem diecezji warszawskiej. 10 lipca 1966 został konsekrowany w Bolesławiu na biskupa Kościoła, sakry udzielał bp Leon Grochowski z Polskiego Narodowego Kościoła Katolickiego. W 1973 uzyskał tytuł doktora honoris causa w "Athenaeum Ekumenical Divinity Institute" w Cleveland.
W dniu 15 maja 1975 we Wrocławiu, ordynariuszowi diecezji warszawskiej ks. bp Tadeuszowi Majewskiemu powierzono funkcję zwierzchnika Kościoła, później (1986) przyjął on tytuł Pierwszego Biskupa Kościoła Polskokatolickiego w PRL. 24 marca 1998 odbył w Watykanie prywatną rozmowę z papieżem Janem Pawłem II.
W czasie swojej kadencji bp Tadeusz Majewski, mimo niektórych zasług dla Kościoła, świadomie lekceważył ustrój synodalny Kościoła i latami nie zwoływał synodu. Nie przestrzegał norm prawa kościelnego, w szczególności zaś norm akcentujących rolę Synodu Kościoła jako najwyższej, prawodawczej władzy w Kościele. Obniżało to rangę Kościoła i ośmieszało go w kraju i za granicą. Ponadto, zdaniem władz państwowych, władze kościelne utraciły legitymizację do działania w związku z upływem 7-letniej kadencji.
27 czerwca 1995 na Synodzie Ogólnopolskim w Warszawie bp Tadeusz Majewski nie został wybrany ponownie zwierzchnikiem Kościoła Polskokatolickiego w RP, zachował jednak do czasu osiągnięcia wieku emerytalnego (1996) funkcję ordynariusza diecezji warszawskiej. Został odznaczony Krzyżem Komandorskim Orderu Odrodzenia Polski (1998).
Zmarł 7 maja 2002. Nabożeństwo pogrzebowe odbyło się 16 maja 2002 w katedrze polskokatolickiej pw. Św. Ducha w Warszawie. Mszy Świętej koncelebrowanej przewodniczył bp Wiesław Skołucki — ordynariusz diecezji wrocławskiej. Został pochowany na cmentarzu Wojskowym na Powązkach (kwatera D-11-18).

</doc>
<doc id="511540" url="https://pl.wikipedia.org/wiki?curid=511540" title="ORP Iskra II">
ORP Iskra II



</doc>
<doc id="511542" url="https://pl.wikipedia.org/wiki?curid=511542" title="Alter Bridge">
Alter Bridge

Alter Bridge – amerykańska grupa wykonująca muzykę z pogranicza hard rocka, post grunge i metalu.
Historia.
Grupa pochodzi z Orlando w stanie Floryda. Została założona w 2003 przez gitarzystę formacji Creed, Marka Tremontiego oraz byłego perkusistę tego zespołu, Scotta Philipsa. W 2004 do zespołu dołączył były basista Creed, Brian Marshall oraz Myles Kennedy, były wokalista i gitarzysta formacji The Mayfield Four. 2 stycznia 2004 zespół oficjalnie rozpoczął działalność.
"One Day Remains".
Zespół zadebiutował albumem „One Day Remains” w sierpniu 2004 roku, płyta rozeszła się w dużym nakładzie i zyskała uznanie fanów. Alter Bridge po wydaniu debiutanckiego albumu zerwał kontrakt z wytwórnią Wind-Up Records i rozpoczął współpracę z Universal Republic Records. Parę tygodni po wydaniu płyty zespół ruszył w trasę koncertową, która objęła Stany Zjednoczone oraz Europę (m.in. Wielka Brytania, Niemcy, Szwajcaria, Francja, Holandia, Belgia, Włochy).
"Blackbird".
9 października 2007 roku, ukazał się nowy album „Blackbird”. W styczniu i lutym 2008 roku zespół koncertował w Wielkiej Brytanii, Niemczech, Belgii, Austrii, Szwajcarii i Szwecji. Pierwszym singlem promującym ten album był „Rise Today”. W grudniu 2007 roku w Wielkiej Brytanii wydano jako singel utwór „Ties That Bind”, a 2 stycznia 2008 roku utwór „Watch Over You” został uznany za kolejny singel z płyty – został on nagrany ponownie, wraz z włoską wokalistką Cristiną Scabbią (Lacuna Coil). W 2008 roku zespół zagrał swoje pierwsze w historii koncerty w Australii i Nowej Zelandii, gdzie supportował Disturbed. 1 kwietnia 2008 roku został wydany nowy singel „Before Tomorrow Comes”. W połowie września 2008 roku opublikowano wideoklip do utworu Watch Over You.
"Live from Amsterdam".
7 grudnia 2008 roku podczas koncertu w Amsterdamie zarejestrowano materiał z myślą o wydawnictwie DVD – zatytułowanego następnie "Live from Amsterdam". Premiera miała miejsce 12 września 2009. 6 kwietnia 2009 roku w sieci ukazał się teledysk do utworu „Watch Over You” w wersji akustycznej, który promował ów album koncertowy. Kolejnym utworem promującym DVD był „White Knuckles”.
Wznowienie działalności Creed.
Pod koniec 2008 roku oraz w marcu i kwietniu 2009 roku, w internecie pojawiły się pogłoski o nadchodzącej reaktywacji zespołu Creed – byłej grupy trzech członków Alter Bridge. Ostatecznie 27 kwietnia 2009 roku, na oficjalnej witrynie Creed pojawiła się informacja o wznowieniu działalności formacji. W lecie 2009 roku zagrała trasę koncertową po Stanach Zjednoczonych, a następnie wydała album "Full Circle". W tym czasie Alter Bridge zawiesił działalność, nadmieniając przy tym, iż zamierza powrócić pod koniec 2010 roku.
"AB III".
Trzeci album studyjny został nagrany pomiędzy 15 lutego a 30 marca 2010. Materiał został zmiksowany w kwietniu w Nowym Jorku. Potwierdzono, iż producentem albumu będzie Michael Baskette (wyprodukował on poprzedni album zespołu, "Blackbird").
W kwietniu 2010 roku zostały podane daty koncertów zespołu na jesieni tego roku w Europie. Zespół zagrał między innymi w Wielkiej Brytanii, Belgii, Holandii, Austrii, Szwecji, Francji, Danii, Niemczech i we Włoszech. W lipcu 2010 grupa podpisała kontrakt z wytwórnią Roadrunner Records.
10 sierpnia Myles Kennedy wyjawił, iż nowy album będzie nosić tytuł "AB III", zaś do wiadomości podano także listę utworów. Muzyk przyznał także, że materiał na płycie ma być „mroczniejszy”. Jednocześnie poinformowano, że po premierze albumu, zapowiedzianej na 7 października 2010 nastąpi trasa po Europie.
16 października 2010 występem w Glasgow zespół rozpoczął swe tournée po Europie, w ramach którego kapela zagrała 32 koncerty. W grudniu 2010 i styczniu 2011 Alter Bridge koncertował w Stanach Zjednoczonych.
W 2011 wydano edycję specjalną płyty "AB III", zawierającą trzy dodatkowe utwory.
"Live at Wembley".
29 listopada 2011 grupa wykonała koncert na angielskiej arenie Wembley w Londynie, który został sfilmowany celem wydania DVD zespołu w 2012. Reżyserem był Daniel Catullo. Wydawnictwo zatytułowane "Live at Wembley" zostanie wydane w marcu 2012 (wersja audio i wideo 2D) i latem 2012 (wersja wideo 3D).
"Fortress".
Pomiędzy kwietniem a lipcem 2013 zespół nagrał swój czwarty studyjny album "Fortress". Krążek nagrany został w studiu Barbarossa na Florydzie i został wydany pierwotnie 25 września 2013, pod koniec miesiąca w Europie i 8 października w Stanach Zjednoczonych.
"Live in Milan".
Na czerwiec 2014 zaplanowano premierę trzeciego albumu koncertowego, który został zarejestrowany 12 listopada 2013 w Mediolanie.
"The Last Hero".
Na 10 października 2016 ustalono premierę kolejnego albumu grupy, zatytułowanego "The Last Hero" i wydanego nakładem wytwórni Napalm Records, którego singlem promocyjnym został wybrany utwór „Show Me A Leader” wraz z teledyskiem
"Walk the Sky".
18 października 2019 roku ukazał się szósty studyjny album grupy zatytułowany "Walk the Sky" (materiał został nagrany pomiędzy marcem i kwietniem 2019).

</doc>
<doc id="511547" url="https://pl.wikipedia.org/wiki?curid=511547" title="Akumulator niklowo-metalowo-wodorkowy">
Akumulator niklowo-metalowo-wodorkowy

Akumulator niklowo-metalowo-wodorkowy ("NiMH" lub "Ni-MH", ) – akumulator, w którym katodę stanowi płytka niklowa, a anodę stop metali, z którym reaguje wydzielający się podczas ładowania wodór, tworząc wodorek metalu.
Akumulatory tego typu nie zawierają toksycznych związków kadmu jak akumulator NiCd. Posiadają jedną z najwyższych gęstości energii (360 MJ/m³).
Ogniwa NiMH długo nie wchodziły do produkcji masowej – mimo że elektroda wodorowa bardzo dobrze nadaje się na anodę, konstrukcja wykorzystująca to ogniwo wymaga absolutnej szczelności, porowatej elektrody oraz wysokiego ciśnienia. Jedynym rozwiązaniem jest związanie wodoru w związek chemiczny powstający podczas ładowania, a rozpadający się podczas rozładowywania ogniwa. Związki takie odkryto pod koniec lat 60. XX wieku, a prace nad praktycznym zastosowaniem trwały do końca XX w. W nowoczesnych akumulatorkach NiMH anody zbudowane są z porowatego stopu wielu metali, takich jak np. wanad, tytan, cyrkon, nikiel, chrom, kobalt i żelazo. Przyczyna lepszej wydajności (możliwości wiązania i uwalniania wodoru) takich egzotycznych stopów nie jest do końca jasna – ich składy ustalane są eksperymentalnie.
Poza anodą, konstrukcja akumulatorków NiMH nie różni się w zasadzie od konstrukcji wypartych przez nie akumulatorów NiCd. Siła elektromotoryczna obu ogniw wynosi ok. 1,2 V, co sprawia, że w wielu zastosowaniach akumulatory te można stosować zamiennie.
Płytka niklowa stanowi elektrodę dodatnią, a elektrodą ujemną jest stop niklu, manganu, magnezu, kobaltu i aluminium. Klucz elektrolityczny wykonany jest z poliamidu lub polietylenu, zaś elektrolit jest zasadowy. Akumulatory NiMH mają od dwóch do trzech razy większą pojemność, niż odpowiadające im akumulatory NiCd, a także mają o wiele mniejszy efekt pamięci (jednak nadal wymagają procesu formowania). W akumulatorach tych istnieje za to tzw. efekt leniwej baterii; powstaje on wskutek niecałkowitego rozładowania, co powoduje nieznaczny spadek napięcia znamionowego; efekt ten można usunąć za pomocą ładowarki z funkcją rozładowania.
Akumulatory NiMH są droższe od akumulatorów NiCd. Charakteryzują się szybszym czasem samorozładowania i krótszą żywotnością. Osiągają pojemność większą o około 30%, charakteryzują się także większą gęstością energii (teoretycznie 50%, praktycznie – około 25%). Nowością wśród akumulatorów są produkty łączące w sobie zalety akumulatorów NiMH i baterii, np. firmy GP Batteries ReCyko+ lub Sanyo Eneloop (sprzedawane zazwyczaj w pełni naładowane).
Akumulatory NiMH znalazły szerokie zastosowanie w samochodach hybrydowych. Do końca 2013 roku wyprodukowano ich ponad 6 mln. Toyota stosuje je w większości swoich modeli, m.in. w pierwszym modelu hybrydowym, Priusie.
Przykładowe parametry.
"* – Dane szacunkowe na podstawie www.batteryspace.com"

</doc>
<doc id="511552" url="https://pl.wikipedia.org/wiki?curid=511552" title="Hilde Krahwinkel Sperling">
Hilde Krahwinkel Sperling

Hilde Krahwinkel, zamężna Sperling (ur. 26 marca 1908 w Essen, zm. 7 marca 1981 w Helsingborgu) – niemiecka tenisistka, trzykrotna zwyciężczyni międzynarodowych mistrzostw Francji.
Kariera tenisowa.
Wysoka, praworęczna zawodniczka była w czołówce światowej w latach 30., regularnie mieszcząc się w najlepszej dziesiątce rankingu pisma „Daily Telegraph”, w 1936 na 2. miejscu jedynie za Amerykanką Helen Jacobs. Jest wymieniana obok Steffi Graf i Cilly Aussem jako jedna z najlepszych tenisistek niemieckich. Przez kilkadziesiąt lat należał do niej rekord siedmiu (z rzędu) triumfów w międzynarodowych mistrzostwach Niemiec (1933-1939), który poprawiła dopiero 9-krotna zwyciężczyni imprezy Graf.
Krahwinkel odnosiła także sukcesy w turniejach poza granicami Niemiec. W latach 1935-1937 pozostawała niepokonana w mistrzostwach Francji, w trzech finałach z rzędu pokonując reprezentantkę gospodarzy Simone Mathieu. Podobnym wyczynem – trzy wygrane z rzędu w mistrzostwach Francji – pochwalić się mogą jedynie Helen Wills Moody (1928–1930) i Monica Seles (1990-1992). W 1935 Krahwinkel była także w tym turnieju w finale debla (w parze z Idą Adamoff), przegrywając z Margaret Scriven i Kay Stammers. W Wimbledonie dwukrotnie docierała do finału w grze pojedynczej, ale w 1931 przegrała niemiecki finał z Cilly Aussem, a w 1936 uległa 2:6, 6:4, 5:7 Helen Jacobs. W 1935 przegrała wimbledoński finał debla (w parze z Mathieu) do Elizabeth Ryan i Fredy James. Jedyny triumf na kortach Wimbledonu odniosła w grze mieszanej w 1933, partnerując rodakowi Gottfriedowi von Crammowi. Trzy lata wcześniej w finale miksta z Danielem Prennem uległa Jackowi Crawfordowi i Elizabeth Ryan.
W 1935 wygrała prestiżowe międzynarodowe mistrzostwa Włoch w Rzymie. Miała już wówczas obywatelstwo duńskie, które przyjęła po wyjściu za mąż za Svenda Sperlinga w 1933, zatrudnionego w firmie produkującej sprzęt tenisowy. W Danii przeżyła II wojnę światową. Startowała w turniejach także w okresie powojennym, ale już nie odnosząc poprzednich sukcesów.
Była jedną z najtrudniejszych przeciwniczek dla Polki Jadwigi Jędrzejowskiej. Jędrzejowska przegrywała z Krahwinkel regularnie, pierwsze zwycięstwo (po prawie dziesięciu porażkach) odnosząc dopiero w 1938 w finale turnieju na trawie w londyńskim "Queen’s Clubie". We wspomnieniach "Urodziłam się na korcie" Polka tak charakteryzowała rywalkę i swoje kłopoty w pojedynkach z nią: „Była to bardzo wysoka zawodniczka o długich nogach i rękach. W trzech krokach potrafiła znaleźć się przy siatce. Hilda umiała mnie zawsze wybić z uderzenia, a wtedy bywałam bezradna”. Przełamawszy kompleks Niemki, Jędrzejowska pokonała ją ponownie w finale "Queen’s Clubu" w 1939. Jeszcze raz te rywalki spotkały się w lipcu 1948 w finale międzynarodowych mistrzostw Szwecji w Bastad, ale tym razem górą była Krahwinkel Sperling 6:8, 6:0, 6:1.
W 2013 roku została przyjęta do Międzynarodowej Tenisowej Galerii Sławy.

</doc>
<doc id="511554" url="https://pl.wikipedia.org/wiki?curid=511554" title="Hilde Krahwinkel">
Hilde Krahwinkel



</doc>
<doc id="511556" url="https://pl.wikipedia.org/wiki?curid=511556" title="Hilde Sperling">
Hilde Sperling



</doc>
<doc id="511558" url="https://pl.wikipedia.org/wiki?curid=511558" title="S-VHS">
S-VHS

S-VHS – system zapisu taśm video przeznaczony na rynek konsumencki, będący nowocześniejszą wersją formatu VHS. Twórca formatu, firma JVC produkowała też profesjonalne kamkordery i magnetowidy studyjne S-VHS, z powodzeniem wykorzystywane w latach 90. np. przez TVP, do mniej ważnych zadań jak np. program "Kurier województw" (technologia ta częściowo wyparła taśmę 16 mm, i zmniejszyła ekipę realizacyjną z 5-6 do 2 osób).

</doc>
<doc id="511559" url="https://pl.wikipedia.org/wiki?curid=511559" title="Koji Suzuki">
Koji Suzuki



</doc>
<doc id="511561" url="https://pl.wikipedia.org/wiki?curid=511561" title="Marcin Gołębiewski">
Marcin Gołębiewski

Marcin Gołębiewski (ur. 13 marca 1978 w Gdańsku), znany również jako Ząbek, Zębaty i Zombi – polski muzyk i kompozytor, wieloletni perkusista i współzałożyciel deathmetalowej grupy muzycznej Yattering. Znany również ze współpracy z grupą Vader i Anti-Motivational Syndrome. Gołębiewski przez rok pobierał lekcje gry na perkusji u Tomasza Łosowskiego.

</doc>
<doc id="511562" url="https://pl.wikipedia.org/wiki?curid=511562" title="Valaraukarowie">
Valaraukarowie



</doc>
<doc id="511563" url="https://pl.wikipedia.org/wiki?curid=511563" title="Medale kampanii brytyjskich">
Medale kampanii brytyjskich

.Medale kampanii brytyjskich – brytyjskie odznaczenia wojskowe (medale i gwiazdy) nadawane żołnierzom oraz cywilom uczestniczącym w konkretnych konfliktach zbrojnych na przełomie dziejów Imperium brytyjskiego.
Wszystkie brytyjskie medale kampanii wykonane są ze srebra, chyba że ich regulamin stanowi inaczej.
Dodatkowe emblematy i kolejność starszeństwa.
Za niektóre pojedyncze bitwy uczestnicy mogą otrzymać jako nagrodę pamiątkowe listewki (okucia) do mocowania na wstążkach odpowiednich medali.
Za dzielność lub inne osiągnięcia w służbie żołnierze mogą być nagrodzeni "wymienieniem w sprawozdaniu" (MiD – Mentioned in Despatches). Otrzymują wówczas zaświadczenie uprawniające do noszenia metalowego emblematu w kształcie liścia dębu (OLE – "oak leaf emblem") na wstążce medalu, który otrzymali za udział w danej kampanii wojennej. W okresie 1914-1993 emblemat dębowego liścia był brązowy, od 1939 taką nagrodą dla cywili stał się srebrny emblemat w kształcie gałązki laurowej, a od 1993 MiD istnieje jedynie w formie srebrnego liścia dębowego, wyłącznie jako nagroda za dzielność podczas akcji w bezpośrednim kontakcie z wrogiem.
W kolejności starszeństwa brytyjskich odznaczeń medale i gwiazdy kampanii brytyjskich zajmują miejsce po odznaczeniach za dzielność lub wybitne zachowanie (np. Medal Królowej dla Dowódców), a przed Medalem Polarnym. Względem siebie noszone są według daty kampanii.

</doc>
<doc id="511567" url="https://pl.wikipedia.org/wiki?curid=511567" title="Dieng">
Dieng

Dieng – kompleks czynnych wulkanów w środkowej części Jawy w Indonezji.
Wysokość 2565 m n.p.m.; leży na płaskowyżu Dieng na północ od miasta Wonosobo; składa się z wielu kraterów, w niektórych jeziora wulkaniczne.
Pozyskiwana jest energia geotermalna. Na zboczach pola tarasowe, uprawa gł. ziemniaków.
Erupcje notowane od około 1375 r., ostatnia w 2018 r.

</doc>
<doc id="511573" url="https://pl.wikipedia.org/wiki?curid=511573" title="Whatever People Say I Am, That’s What I’m Not">
Whatever People Say I Am, That’s What I’m Not

Whatever People Say I Am, That’s What I’m Not – pierwszy długogrający album brytyjskiej indierockowej grupy Arctic Monkeys.

</doc>
<doc id="511574" url="https://pl.wikipedia.org/wiki?curid=511574" title="Wychuchol pirenejski">
Wychuchol pirenejski

Wychuchol pirenejski, chochoł pirenejski, desman pirenejski ("Galemys pyrenaicus") – gatunek ziemno-wodnego ssaka z rodziny kretowatych (Talpidae). Jest nocnym drapieżnikiem wodnym, zwinnie pływa, nory kopie na brzegu. Wydaje wysoki, furkoczący dźwięk. Wychuchole pirenejskie mogą żyć co najmniej 3,5 roku. Żywi się drobnymi bezkręgowcami (ślimakami, krewetkami). Samica rodzi do 3 miotów w roku, po 3-4 młode w miocie. Ciąża trwa około 30 dni.
Systematyka.
Takson po raz pierwszy opisany przez É. Geoffroy Saint-Hilaire'a w 1811 roku pod nazwą "Mygale pyrenaica". Jako miejsce typowe autor wskazał góry w pobliżu Tarbes (Pireneje Wysokie) we Francji. Jedyny przedstawiciel rodzaju wychuchol ("Galemys") utworzonego przez J. J. Kaupa w 1829 roku. W obrębie gatunku wyodrębniane są dwa podgatunki: 
Nazewnictwo.
Nazwa rodzajowa jest połączeniem słów z języka greckiego: "gale" – „łasica” oraz "mys" – „mysz”. Epitet gatunkowy pochodzi od łacińskiego słowa "Pyrenaicus" – „pirenejski, z Pirenejów”.
Kariotyp.
Kariotyp wychuchola pirenejskiego zwyczajnej tworzy 21 par (2n=42) chromosomów (FN = 68).
Charakterystyka.
Długość głowy i tułowia to 11–16 cm, ogona 12–16 cm. Masa ciała 35–80 g. Ma bardzo ruchliwy ryjek i małe oczy. Przednie łapy małe, tylne duże wyposażone w błonę pławną. Potrafi zamykać otwory nosowe i uszne przy pomocy fałdów skórnych, żeby nie wlewała się do nich woda podczas pływania i nurkowania. Dzięki temu posiadają również zdolność echolokacji. Strona grzbietowa pokryta błyszczącym, ciemnobrązowym futerkiem, strona brzuszna srebrzystoszara. Brak owłosienia na nosie i ogonie. Nos wyposażony we włosy czuciowe wykorzystywane do wyczuwania ofiar podczas grzebania w mule. Na dolnej stronie ogona gruczoły zapachowe. 
Występowanie.
Zasiedla potoki górskie i zbiorniki wody stojącej w Pirenejach oraz północnych rejonach Hiszpanii i Portugalii, na wysokościach od 300 do 2700 m n.p.m. Występuje na obszarach, na których roczna suma opadów wynosi więcej niż 1000 mm, w związku z czym postępujące zmiany klimatu mogę doprowadzić do jego wymarcia. Siedliska tego gatunku są obecnie zagrożone przez budowę elektrowni wodnych. Introdukcja norki amerykańskiej oraz wydry europejskiej wpłynęła negatywnie na liczebność populacji z uwagi na to, że wychuchol wchodzi w skład ich diety.

</doc>
<doc id="511578" url="https://pl.wikipedia.org/wiki?curid=511578" title="Ogjen Trinlej Dordże">
Ogjen Trinlej Dordże

Ogjen Trinle Dordże (albo Urgyen Trinley Dorje; tyb. ཨུ་རྒྱན་འཕྲིན་ལས་རྡོ་རྡྟེ་ Wylie "U-rgyan 'Phrin-las Rdo-rje"; ur. 26 czerwca 1985 w gminie nomadów o nazwie Bakor w Lhatok we wschodnim Tybecie) – mnich buddyzmu tybetańskiego, uważany przez swoich zwolenników za XVII inkarnację Karmapy, głowy szkoły Karma Kagyu, jednej z czterech najważniejszych szkół buddyzmu tybetańskiego. Wśród wyznawców buddyzmu istnieje jednak wiele kontrowersji wokół identyfikacji XVII Karmapy.
Życiorys.
Ogjen Trinlej Dordże kiedy ukończył cztery lata, został zaproszony przez Amdo Palden Rinpocze na naukę do swego klasztoru. Mnisi widząc, że chłopiec jest szczególnie utalentowany, wznieśli dla niego tron. W maju 1992 roku Ogjen Trinlej Dordże opuścił na własną prośbę klasztor Kalek i udał się do domu rodziców. Został po tym odnaleziony przez grupę poszukiwawczą w miejscu Bakor, które opisał w swej przepowiedni XVI Karmapa i które przepowiedział XIV Dalajlama. Owa grupa była zorganizowana z klasztoru Tsurphu w celu odnalezienia siedemnastej inkarnacji Karmapy przez Jego Eminencję XII Situ Rinpocze, jednego z czterech głównych mistrzów (tulku) Karma Kagyu w hierarchii po poprzednich wcieleniach Karmapów. Został umieszczony w klasztorze Tsurphu w Chińskiej Republice Ludowej, tradycyjnej tybetańskiej siedzibie poprzednich Karmapów i ogłoszony XVII Karmapą. Na przełomie 1999/2000 roku uciekł z komunistycznych Chin przez Nepal do Indii i 5 stycznia 2000 zamieszkał w siedzibie Dalajlamy w Dharamsali w klasztorze Gjuto.
XIV Dalajlama, polityczny przywódca Tybetańczyków oraz duchowy autorytet tybetańskiej tradycji Gelug uznaje Ogjena Trinleja Dordże za obecnego Karmapę i wspiera jego edukację. Podobnie jest w przypadku pozostałych duchowych przywódców czterech wielkich tradycji buddyzmu tybetańskiego, tj. Sakja Trizina szkoły Sakja oraz nieżyjącego już Mindroling Trichen Rinpoczego ze szkoły Ningma. Rząd Chińskiej Republiki Ludowej uznaje również Ogjena Trinleja Dordże za wcielenie Karmapy.
Kontrowersje wokół Urgyena.
Szamarpa, drugi po Karmapie lama szkoły Karma Kagyu, rozpoznał jako Karmapę Taje Dordże. X Karmapa namalował thankę, na której znajduje się XVII Karmapa podpisany Thaje Dordże. W maju 2006 roku Fundacja Karmapa Charitable Trust oficjalnie uznała Taje Dordże za legalnego następcę XVI Gjałła Karmapy Rangdziung Rigpe Dordże.

</doc>
<doc id="511581" url="https://pl.wikipedia.org/wiki?curid=511581" title="TVP3 Kraków">
TVP3 Kraków

TVP3 Kraków (Telewizja Polska SA Oddział w Krakowie, Telewizja Kraków, dawniej TVP Kraków) – oddział terenowy Telewizji Polskiej obejmujący zasięgiem województwo małopolskie z siedzibą główną w Krakowie oraz redakcjami terenowymi w Tarnowie, Zakopanem, Nowym Sączu, Oświęcimiu. Sztandarowym programem TVP3 Kraków jest serwis informacyjny "Kronika".
Kanał TVP3 Kraków nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Nadajniki TVP3 Kraków.
Obszary nadawania.
"Opracowano na podstawie materiału źródłowego".
Nadajniki analogowe wyłączone w 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
3 czerwca 2020 roku wiele emisji przeniesiono na nowe częstotliwości w ramach tzw. refarmingu, czyli zwolnienia kanałów telewizyjnych na potrzeby telefonii komórkowej. 23 maja 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach łódzkim, małopolskim, opolskim, podkarpackim, śląskim, świętokrzyskim, w części województw lubelskiego i mazowieckiego oraz w pozostałej części wielkopolskiego uruchomiono nowe nadajniki albo zwiększono moc emisji z dotychczasowych nadajników.
Stacje doświetlające (TSR).
"Opracowano na podstawie materiału źródłowego".
Programy TVP3 Kraków.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na lato 2022).
Informacje i publicystyka
Kultura i sztuka
Magazyny
Gospodarka
Reportaże
Sport
Religia
Rolnictwo
Programy kulinarne
Programy TVP3 Kraków na antenach ogólnopolskich (niepełna lista).
Okres PRL-u
Uroczyście oddana od użytku w 1968 roku siedziba Telewizji Kraków na Krzemionkach pozwoliła rozwinąć skrzydła dzięki jej dwóm wielkim studiom. Pierwsze przedstawienia były przeniesieniami ze scen krakowskich teatrów i emitowane „na żywo”. Na lata 70. przypada okres rozkwitu krakowskiego Teatru TV, kiedy produkowano po kilkanaście spektakli rocznie. Sprzyjał temu potencjał artystyczny Krakowa: utalentowani aktorzy, znane teatry, wybitni inscenizatorzy i scenografowie (m.in. Konrad Swinarski, Tadeusz Kantor, Jerzy Jarocki, Józef Szajna) oraz ambitni kierownicy redakcji (Ireneusz Kasprzysiak, Krzysztof Miklaszewski, Zofia Śliwowa, Krystyna Szumilakowa). Tylko w rekordowym roku 1973 powstało 18 spektakli, 7 estrad poetyckich, 12 widowisk dla dzieci. W latach 60. i 70. zrealizowano m.in. takie tytuły, jak "Wassa Żeleznowa" Maksyma Gorkiego, "Gracze" Mikołaja Gogola, "Warszawianka" Stanisława Wyspiańskiego. W latach 80. liczba produkcji teatralnych była wprawdzie mniejsza, ale wciąż spora (np. w 1984 roku – 10 widowisk) i były one często wysoko oceniane i nagradzane. Między innymi pod koniec tej dekady i na początku następnej powstało kilka znakomitych spektakli w reżyserii Kazimierza Kutza. Oprócz kilkuset widowisk teatralnych powstało wiele znanych programów rozrywkowych, spośród których widzowie najlepiej pamiętają "Spotkania z Balladą" (1972–2006). Za ostoję dobrej rozrywki w latach 80. uchodził magazyn "Kogel-mogel". Uznanym programem publicystycznym tych lat była dyskusja "Polak – Polakowi" (program Andrzeja Urbańczyka, Macieja Szumowskiego i Krzysztofa Turowskiego).
Po 1989 roku
W latach 1991-2006 nagrywano koncerty rockowe dla programów ogólnopolskich, przy wykorzystaniu zaplecza technicznego Studia w Łęgu. Dzięki temu uwieczniono w ten sposób dorobek muzyczny wielu świetnych polskich (i nie tylko) artystów i zespołów rockowych takich jak: Raz, Dwa, Trzy, Maanam, Republika, Urszula, Budka Suflera, Myslovitz, Golec uOrkiestra, Twinkle Brothers i Trebunie Tutki, Czerwone Gitary, Maryla Rodowicz, Bajm, No To Co i Michał Urbaniak.
W Krakowie powstało wiele programów rozrywkowych, w szczególności kabaretowych takich jak "Marzenia Marcina Dańca –" postaci z jego programu odzwierciedlały ludzkie charaktery i postawy społeczne, skecze kreowały aktualną rzeczywistość. W programach tych gościli między innymi: Piotr Gąsowski, Andrzej Poniedzielski, Michał Milowicz, Ewa Kuklińska, Henryk Sawka, Adrianna Biedrzyńska, Rudi Schuberth, Jan Pietrzak, Ryszard Rynkowski, Bohdan Smoleń, Krystyna Tkacz, Andrzej Sikorowski, Dorota Stalińska i Krzysztof Krawczyk; relacje z Przeglądu Kabaretów Amatorskich „PaKA” pod red. Krzysztofa Haicha, w cyklu tym wystąpiły wszystkie najbardziej znane kabarety – Pod Wyrwigroszem, Moralnego Niepokoju, Koń Polski, Ani Mru Mru, Grupa Rafała Kmity, Mumio i wiele innych. Telewizja Kraków realizowała w Mrągowie dla Dwójki widowiska estradowe z cyklu "Mazurska Biesiada Kabaretowa" w reż. Krzysztofa Jaślara.
Telewizja Kraków włączała się czynnie w medialną obsługę wszystkich wizyt papieskich w Polsce, co angażowało niemal wszyscy zatrudnionych i cały sprzęt techniczny ośrodka. To dzięki temu TVP posiada ogrom zasobów archiwalnych z wizyt Jana Pawła II i Benedykta XVI, z których korzystają z nich naukowcy, a także inne media z kraju i zagranicy.
Programy wyprodukowane dla TVP1
Programy wyprodukowane dla TVP2
Programy wyprodukowane dla TVP3/TVP Info
Oprawa graficzna TVP3 Kraków.
Plansza wywoławcza i sygnał Telewizji Kraków.
Plansza wywoławcza, która została zaprojektowana przez Wiktora Zina, przedstawiała fragment drzwi katedry wawelskiej oraz napis Telewizja Kraków podzielony na dwa wiersze. Sygnał wywoławczy był oparty na melodii "Krakowiaczka wesół i szczęśliwego" (muz. St. Moniuszko, sł. E. Wasilewski). Na przestrzeni lat zmieniał się krój liter. Początkowo oba wiersze były zapisane wersalikami, a w późniejszej wersji tylko napis Kraków.
Od 1977 roku planszę wyświetlano w kolorze brązowym. W 1994 roku plansza została zmodyfikowana – po lewej stronie planszy znajdowało się ówczesne logo ośrodka, a obok napis Telewizja Kraków zapisany wersalikami i podzielony na dwa wiersze. Plansza była emitowana przed rozpoczęciem i po zakończeniu programów lokalnych w Dwójce do 30 grudnia 2010 roku, nierzadko także przed programami emitowanymi na antenach ogólnopolskich.
Dyrektorzy TVP3 Kraków.
"Opracowano na podstawie materiału źródłowego".

</doc>
<doc id="511585" url="https://pl.wikipedia.org/wiki?curid=511585" title="Flaga Badenii-Wirtembergii">
Flaga Badenii-Wirtembergii

Flaga Badenii-Wirtembergii jest flagą heraldyczną. Ma postać dwóch poziomych pasów - czarnego i złotego. 
Na fladze urzędowej, której mogą używać urzędy państwowe oraz notariaty, umieszczona jest tarcza herbowa kraju, nawiązująca do XII-wiecznego herbu księstwa Szwabii. Tarcza ta ma postać małego herbu Badenii-Wirtembergii lub tarczy z herbu wielkiego. Trzy lwy oznaczają siłę i, prawdopodobnie, pretensje do sąsiednich terytoriów Francji. Kolor złoty symbolizuje szlachetność i władzę. Czerń lwów wzięto z czarnego orła Świętego Cesarstwa Rzymskiego (I Rzeszy). W przypadku flagi z tarczą z herbu wielkiego herby w klejnocie oznaczają poszczególne terytoria składające się na kraj związkowy.
Flaga cywilna nie posiada herbu. Uchwalona 29 września 1954 roku. Proporcje 3:5.

</doc>
<doc id="511586" url="https://pl.wikipedia.org/wiki?curid=511586" title="Juan Román Riquelme">
Juan Román Riquelme

Juan Román Riquelme (ur. 24 czerwca 1978 w San Fernando) – argentyński piłkarz występujący na pozycji środkowego pomocnika.
Przez wielu uważany za ostatniego klasycznego rozgrywającego.
W 2008 roku został wybrany przez kibiców najlepszym piłkarzem w historii CA Boca Juniors.
Kariera piłkarska.
Juan Roman Riquelme jest wychowankiem Argentinos Juniors. Swoją zawodową karierę zaczynał w 1996 roku w drużynie Boca Juniors, którego barwy po raz pierwszy przywdział 10 listopada 1996 roku w spotkaniu przeciwko Union de Santa Fe. Podczas pierwszych dwóch latach w klubie, piłkarz, balansował między pierwszym zespołem, a drugim. Sytuacja uległa stabilizacji w czerwcu 1998 roku, kiedy na trenera pierwszego zespołu został wybrany Carlos Bianchi. Jedną z pierwszych decyzji nowego zwierzchnika była zmiana ustawienia drużyny na formację 1-4-3-1-2, w której Riquelme zajmuje pozycję rozgrywającego ("enganche"), operującego między linią ataku i linią pomocy. Zmiana ta przyniosła natychmiastowy efekt, a "Xeneizes" odzyskali tytuł, po ośmiu latach przerwy, nie przegrywając przy tym ani jednego spotkania. Łączna seria spotkań bez porażki wyniosłą czterdzieści meczów, a po drodze zdobył jeszcze jeden tytuł Clausura 1999.
Punktem zwrotnym w karierze Riquelme był rok 2000. Zdobył wtedy z drużyną Copa Libertadores (po pokonaniu Palmeiras) oraz Puchar Interkontynentalny, będąc kluczowym ogniwem zespołu. W ćwierćfinałowym spotkaniu Copa Libertadores, przeciwko lokalnemu rywalowi – River Plate – Riquelme popisuję się efektownym zwodem, zakładając obrońcy, Mario Yepesowi siatkę piętą. W finale Pucharu Interkontynentalnego, Boca pokonuję Real Madryt, a piłkarz notuje efektowną asystę przy bramce Martina Palermo, podając prostopadle na odległość 40 metrów. W nagrodę za to, uznano go najlepszym piłkarzem 2001 roku spośród grających w Ameryce Południowej. W tym samym roku po raz drugi zdobywa tytuł Copa Libertadores. Pucharu Interkontynentalnego nie udaje się obronić, drużyna przegrała spotkanie z Bayernem Monachium (0-1).
W 2002 został kupiony przez FC Barcelonę, za kwotę 11 mln euro. W nowym klubie debiutuję w spotkaniu przeciwko Legii Warszawa, w którym zdobywa swojego premierowego gola. W drużynie z Kataloni nie spełnił stawianych przed nim oczekiwań i już rok później (po przyjściu do klubu Ronaldinho) wypożyczono go do Villarreal C.F. Wpływ na to miał konflikt z trenerem Luisem Van Gaalem, który ustawiał go w roli skrzydłowego, przez co nie mógł wszystkich swoich walorów. W drużynie "Żółtej Łodzi Podwodnej" przeżywa renesans formy i wraz z Urugwajczykiem Diego Forlanem prowadzą drużynę do największych sukcesów w jej historii. Drużyna prowadzona przez Chilijczyka Manuela Pellegriniego, zdobyła Puchar Intertoto oraz doszłą do półfinał Ligi Mistrzów w 2006 roku, w który przegrała z londyńskim Arsenalem. Sprawa awansu była w rękach Riquelme, który w 89 minucie rewanżowego spotkania, przestrzelił rzut karny. Sytuacja ta odcisnęła piętno na relacja zawodnika z klubem – Argentyńczyk zaczął być niesubordynowany i z coraz większym lekceważeniem odnosił się do trenera Pellegriniego. Sytuacja ta wymusiła jego powrót do Boca Juniors, w styczniu 2007 roku.
Z klubem z Buenos Aires po raz trzeci wywalczył Copa Libertadores, a jego gra nawiązywała do lat świetności. Jego druga przygoda z "Xeneizes" to kolejne puchary: dwukrotnie wygrał ligę (2008 oraz 2011), a także Copa Libertadores (2007), Recopa Sudamericana (2008) i Copa Argentina (2011/12). W 2012 roku, po porażce w finale Copa Libertadores, z brazylijskim Corinthians, Riquelme ogłosił zakończenie kariery piłkarskiej, mimo to rok później zdecydował się na powrót do sportu.
Ostatecznie, zawodnik zakończył karierę w styczniu 2015, w barwach macierzystej drużyny – Argentions Juniors.
Kariera reprezentacyjna.
W pierwszej reprezentacji Argentyny debiutował już w eliminacjach do Mistrzostw Świata 1998, 16 listopada 1997 w meczu z Kolumbią, dopiero za kadencji José Nestora Pekermana zaczął grać w kadrze regularnie i stał się kluczową postacią zespołu. Z trenerem Pekermanem, współpracował już wcześniej w młodzieżowych kadrach "Albicelestes." Razem zdobyli Mistrzostwach Świata U-21 (1997) i młodzieżowe mistrzostwo Ameryki Południowej (1997).
Jego pierwszym turniejem reprezentacyjnym była Copa America 1999, ale nie odegrał wtedy znaczącej roli. Później, już jako kluczowy piłkarz reprezentacji, brał udział w Pucharze Konfederacji 2005 i Mistrzostwach Świata 2006. Drużyna Argentyny była jednym z faworytów niemieckiego czempionatu, potwierdzając swoje aspirację świetną grą w meczach grupowych, w których pokonała Wybrzeże Kości Słoniowej (2-1), Serbię i Czarnogórę (6-0) i zremisowała z Holandią (0-0). Riquelme został wybrany najlepszym piłkarzem spotkania z Serbią i Czarnogórą, w którym zaliczył 99% celnych podań. Po pokonaniu Meksyku w 1/8 finału (2-1), Argentyńczycy przegrali po rzutach karnych z gospodarzami turnieju – Niemcami. Za jedną z przyczyn porażki, uznano zdjęcie z boiska Riquelme, które zaburzyło rytm gry "Albicelestes". 13 września 2006, pomocnik ogłosił zakończenie reprezentacyjnej kariery z powodu choroby matki, jednak po niecałym roku wrócił do kadry i znalazł się w składzie zespołu na Copa América 2007, gdzie wraz z kolegami zdobył srebrny medal.
W 2008 roku dodatkowo został włączony do reprezentacji U-23, prowadzonej przez Sergio Batistę na Igrzyska Olimpijskie w Pekinie, na których Argentyna zdobyła złoty medal, a on sam zdobył jednego gola, w półfinałowym spotkaniu przeciwko Brazylii.
Łącznie w drużynie narodowej rozegrał 54 spotkania i strzelił 18 goli.
Po zakończeniu kariery.
Od 19 grudnia 2019 pełni funkcję wiceprezesa klubu Boca Juniors.
Styl gry.
Argentyńczyk powszechnie uważany jest za jednego z najlepszych rozgrywających w historii futbolu. Dla wielu jest przedstawicielem, dawno wymarłego typu "dziesiątki", bazującej na świetnym przeglądzie pola, doskonałym panowaniu nad piłką oraz umiejętności gry na małej przestrzeni. Krytycy wytykali jego ślamazarne ruchu, słabe przygotowanie kondycyjne i brak zaangażowania w grze obronnej zespołu, przez co nie znalazł się w uznania w oczach trenera Marcelo Bielsy i nie pojechał Mistrzostwa Świata 2002.
Charakterystycznym zagraniem piłkarza była tzw. "La Pausa,", czyli celowe spowolnienie gry, pozwalające na osiągnięcie idealnej pozycji koledze z drużyny.
Sukcesy.
Klubowe.
Boca Juniors
Villarreal
Reprezentacyjne.
Argentyna U-20
Argentyna U-21
Argentyna

</doc>
<doc id="511594" url="https://pl.wikipedia.org/wiki?curid=511594" title="SMOK">
SMOK



</doc>
<doc id="511595" url="https://pl.wikipedia.org/wiki?curid=511595" title="System ocen programów telewizyjnych w Polsce">
System ocen programów telewizyjnych w Polsce

System ocen programów telewizyjnych – system klasyfikacji programów telewizyjnych pod względem przeznaczenia wiekowego.
Obowiązek wyświetlania oznaczeń wiekowych w audycjach i przekazach telewizyjnych został wprowadzony przez Sejm Rzeczypospolitej Polskiej ustawą z dnia 2 kwietnia 2004 r. o zmianie ustawy o radiofonii i telewizji. 23 czerwca 2005 r. Krajowa Rada Radiofonii i Telewizji wydała rozporządzenie dostosowujące prawo medialne do wymogów znowelizowanej ustawy. Rozporządzenie obowiązywało od 15 sierpnia 2005 do 30 kwietnia 2022 r. i nakazywało nadawcom umieszczanie na ekranie jednego z pięciu znaków systemu oceniania, w zależności od negatywnych treści zawartych w audycji. Rozporządzeniem z dnia 12 lipca 2011 r. zmieniona została forma graficzna oznaczeń. Od 1 maja 2022 r. obowiązuje nowe rozporządzenie z identycznymi oznaczeniami:
Znowelizowana ustawa medialna nakazuje wyświetlanie symboli graficznych oznaczeń przez cały czas trwania audycji i przekazów telewizyjnych. Wyjątek stanowią programy informacyjne, sportowe, reklamy, telesprzedaż, żałoby i przekazy tekstowe, które są ustawowo wyłączone z klasyfikacji. Krajowa Rada Radiofonii i Telewizji może regulować wzory graficzne symboli i stopnie kategorii wiekowych. Nie może natomiast decydować o tym, jakie audycje podlegają znakowaniu i czasie długości wyświetlania symboli. Obowiązek kwalifikacji programów do określonej kategorii wiekowej należy bezpośrednio do nadawcy, Krajowa Rada Radiofonii i Telewizji jedynie czasami dokonuje badań sprawdzających poprawność znakowania. Nadawcy nieustanowieni na terytorium Rzeczypospolitej Polskiej, także ci emitujący program w polskiej wersji językowej, nie muszą stosować oznaczeń. Niektórzy z takich nadawców stosują swój własny system oznaczeń, jak np. plansza z ostrzeżeniem tekstowym wyświetlana przed programem albo innego rodzaju oznaczenie graficzne.
Wcześniejsze systemy.
Do 2000 w Polsce oficjalnie nie funkcjonował żaden wspólny system klasyfikacji programów telewizyjnych wszystkich nadawców. W większości telewizji nie było czegoś takiego jak znakowanie wszystkich audycji różnymi kategoriami, istniał tylko jeden próg – tylko dla dorosłych. Jednak były i takie stacje, które stosowały systemy oznaczeń własnego autorstwa. W Telewizji Polskiej przed filmami od 18 lat wyświetlano autorską planszę „film tylko dla dorosłych”. Podobny system stosowała telewizja Canal+ – przed filmem wyświetlała planszę z kluczami zielonym, żółtym, czerwonym w zależności od ilości negatywnych treści zawartych w audycji. Natomiast w TVN logo stacji podczas filmów dla dorosłych przez kilkadziesiąt sekund pulsowało czerwonym kolorem, dodatkowo logo pulsowało przed, jak i po wznowieniu filmu, również lektor informował, że aby chronić dzieci przed nieodpowiednimi obrazami szczególnej brutalności stacja znakuje film, później wyjaśniał, co oznacza tzw. "Czerwone koło". 25 lutego 1999 z inicjatywy Krajowej Rady Radiofonii i Telewizji podpisane zostało porozumienie „Przyjazne media”, mające na celu wprowadzenie w Polsce wspólnego dla wszystkich nadawców porozumienia. Członkami porozumienia zostało 9 nadawców telewizyjnych: Telewizja Polska, Polsat, TVN, Nasza TV, Canal+, Wizja TV, Polska Telewizja Kablowa i TV Niepokalanów. Mieli oni czas do 31 marca 2000 na wprowadzenie oznaczeń. 1 marca 2000 zaczęło istnieć formalnie porozumienie, a także ich symbole. Symbole funkcjonowały w Telewizji Polskiej i Naszej TV, w TVN system pojawił się w połowie marca 2000, a w pozostałych stacjach po 20 marca 2000. System ten składał się z trzech oznaczeń wyświetlanych w prawym dolnym rogu ekranu:
Oznaczenia były wyświetlane przez 3 minuty na początku audycji i po reklamach, zaś w przypadku telewizji nieprzerywających audycji reklamami – co 20 minut. Canal+ wyświetlał dodatkowo oznaczenia w formie planszy przed audycją z wyjaśnieniem, co dany znak oznacza. Nadawcy po pewnym czasie lub na samym początku funkcjonowania systemu zrezygnowała z używania oznaczenia "Dla wszystkich". Nadawcy mogli sobie pozwolić na poprawianie systemu według własnego uznania, gdyż nie był on umocowany prawnie, lecz był dobrowolnym porozumieniem.

</doc>
<doc id="511600" url="https://pl.wikipedia.org/wiki?curid=511600" title="Anosognosia">
Anosognosia



</doc>
<doc id="511601" url="https://pl.wikipedia.org/wiki?curid=511601" title="French Open 1990">
French Open 1990

Wielkoszlemowy turniej tenisowy French Open w 1990 rozegrano w dniach 28 maja - 10 czerwca na kortach im. Rolanda Garrosa.
Zwycięzcy.
Gra pojedyncza mężczyzn.
Andrés Gómez (ECU) - Andre Agassi (USA) 6:3, 2:6, 6:4, 6:4
Gra pojedyncza kobiet.
Monica Seles (USA) - Steffi Graf (RFN) 7:6, 6:4
Gra podwójna mężczyzn.
Sergio Casal / Emilio Sánchez (ESP) - Goran Ivanišević (YUG) / Petr Korda (CS) 7:5, 6:3
Gra podwójna kobiet.
Jana Novotná / Helena Suková (CS) - Łarysa Neiland / Natalla Zwierawa (ZSRR) 6:4, 7:5
Gra mieszana.
Arantxa Sánchez Vicario (ESP) / Jorge Lozano (MEX) - Nicole Provis (AUS) / Danie Visser (RPA) 7:6 (5), 7:6 (8)
Rozgrywki juniorskie.
Andrea Gaudenzi (ITA) - Thomas Enqvist (SWE) 2:6, 7:6, 6:4 
Magdalena Maleewa (BUL) - Tatiana Ignatiewa (ZSRR) 6:2, 6:3

</doc>
<doc id="511607" url="https://pl.wikipedia.org/wiki?curid=511607" title="French Open 1989">
French Open 1989

Wielkoszlemowy turniej tenisowy French Open w 1989 rozegrano w dniach 29 maja - 11 czerwca, na kortach im. Rolanda Garrosa.
Zwycięzcy.
Gra pojedyncza mężczyzn.
Michael Chang (USA) - Stefan Edberg (SWE) 6-1, 3-6, 4-6, 6-4, 6-2
Gra pojedyncza kobiet.
Arantxa Sánchez Vicario (ESP) - Steffi Graf (RFN) 7-6, 3-6, 7-5
Gra podwójna mężczyzn.
Jim Grabb / Patrick McEnroe (USA) - Mansur Bahrami (IRI) / Éric Winogradsky (FRA) 6-4, 2-6, 6-4, 7-6
Gra podwójna kobiet.
Łarysa Neiland / Natalla Zwierawa (ZSRR) - Steffi Graf (RFN) / Gabriela Sabatini (ARG) 6-4, 6-4
Gra mieszana.
Manon Bollegraf / Tom Nijssen (HOL) - Horacio de la Peña (ARG) / Arantxa Sánchez Vicario (ESP) 6-3, 6-7, 6-2
Rozgrywki juniorskie.
Fabrice Santoro (FRA) - Jared Palmer (USA) 6-3, 3-6, 9-7 
Jennifer Capriati (USA) - Eva Švíglerová (CSK) 6-4, 6-0

</doc>
<doc id="511609" url="https://pl.wikipedia.org/wiki?curid=511609" title="Josef Bican">
Josef Bican

Josef Bican (ur. 25 września 1913 w Wiedniu, zm. 12 grudnia 2001 w Pradze) – austriacko-czeski piłkarz występujący na pozycji napastnika, reprezentant Austrii (1933–1936) i Czechosłowacji (1938–1949), trener piłkarski.
Kariera.
Josef Bican jest uznawany za jednego z najlepszych piłkarzy w historii. Swoją bogatą karierę rozpoczął w 1928 roku w austriackim klubie Schustek, skąd w 1931 roku przeszedł na krótko do innego austriackiego klubu Farbenlutz. Jeszcze w tym samym roku stał się piłkarzem znanego Rapidu Wiedeń, z którym zdobył mistrzostwo Austrii w 1935 roku. W latach 1935–1937 występował w lokalnym rywalu Rapidu, Admirze Wiedeń, z którą zdobył Puchar Austrii w 1936. W latach 1937–1949 grał w czechosłowackiej Slavii Praga, zdobywając z nią w 1938 roku Puchar Mitropa, trzy mistrzostwa Czechosłowacji (1937, 1947, 1948) oraz mistrzostwo Czech i Moraw (1940, 1941, 1942, 1943).
Swoją życiową formę osiągnął w latach II wojny światowej. Hitlerowi bardzo zależało, aby podpisał niemiecką listę narodowościową (zwłaszcza że w domu mówiło się najczęściej po niemiecku), jednak Bican odmówił. Po wojnie ubiegały się o niego włoskie kluby piłkarskie, oferując 6 mln koron, on jednak wolał zostać w Slavii.
W latach 1949–1952 występował w klubie SK VŽ Vítkovice, a w latach 1952–1953 był piłkarzem dzisiejszego FC Hradec Králové, by powrócić do Slavii Praga (1953–1955). Łącznie zdobył 643 ligowe gole (218 w lidze czechosłowackiej i 232 w lidze czesko-morawskiej).
Razem z reprezentacją Austrii wystąpił na mistrzostwach świata w 1934, rozgrywając 4 mecze i zdobywając 1 bramkę. Łącznie w reprezentacji rozegrał 19 meczów i zdobył 14 bramek. Był królem strzelców ligi austriackiej (1934), czechosłowackiej (1938, 1946, 1947, 1950), a w czasie wojny ligi czesko-morawskiej (1939, 1940, 1941, 1942, 1943, 1944). W reprezentacji Czechosłowacji rozegrał 14 meczów i zdobył 12 bramek.

</doc>
<doc id="511610" url="https://pl.wikipedia.org/wiki?curid=511610" title="Kwas wersenowy">
Kwas wersenowy



</doc>
<doc id="511612" url="https://pl.wikipedia.org/wiki?curid=511612" title="Komplekson II">
Komplekson II



</doc>
<doc id="511614" url="https://pl.wikipedia.org/wiki?curid=511614" title="Kwas etylenodiaminotetraoctowy">
Kwas etylenodiaminotetraoctowy



</doc>
<doc id="511619" url="https://pl.wikipedia.org/wiki?curid=511619" title="Flaga Szlezwika-Holsztynu">
Flaga Szlezwika-Holsztynu

Barwy flagi Szlezwika-Holsztynu pochodzą z herbu tego kraju związkowego (z wyjątkiem koloru złotego). Prawe (heraldycznie) pole przedstawia dwa błękitne lwy ("Szlezwik"), a drugie biały liść pokrzywy ("Holsztyn"). Flaga cywilna, bez herbu.
Uchwalona 18 stycznia 1957 roku. Proporcje 3:5.

</doc>
<doc id="511621" url="https://pl.wikipedia.org/wiki?curid=511621" title="Budapest Nyugati">
Budapest Nyugati

Budapest Nyugati "(Budapeszt Zachodni)" – jedna z największych stacji kolejowych w Budapeszcie (obok dworców Wschodniego i Południowego). Znajduje się w północnej części starego miasta w VI dzielnicy Terézváros. Dzisiejszy budynek dworca został zbudowany jako typowa stacja czołowa w latach 1874–1877 przez firmę „Eiffel &amp; Cie” inżyniera Gustawa Eiffla.

</doc>
<doc id="511623" url="https://pl.wikipedia.org/wiki?curid=511623" title="Dekanat zbąszyński">
Dekanat zbąszyński

Dekanat zbąszyński – jeden z 43 dekanatów archidiecezji poznańskiej, który składa się z siedmiu parafii i jednego ośrodka duszpasterskiego:
Dekanat sąsiaduje z dekanatami: 
Administracyjnie dekanat leży na terenie gminy Siedlec oraz gminy Zbąszyń.

</doc>
<doc id="511624" url="https://pl.wikipedia.org/wiki?curid=511624" title="Budapest Déli">
Budapest Déli

Budapest Déli "(Budapeszt Południowy)" – trzecia pod względem wielkości stacja w Budapeszcie (po Budapeszcie Wschodnim i Zachodnim). Znajduje się w 1 dzielnicy Várkerület (funkcjonuje tu też końcowa stacja 2 linii metra). Stacja obsługuje głównie kierunek południowy i zachodni – częste połączenia z Peczem, Győrem, Nagykanizsą, Székesfehérvárem, Kaposvárem i miejscowościami wypoczynkowymi nad Balatonem. Trasy międzynarodowe to Maribor i Zagrzeb.

</doc>
<doc id="511626" url="https://pl.wikipedia.org/wiki?curid=511626" title="ELSA">
ELSA



</doc>
<doc id="511629" url="https://pl.wikipedia.org/wiki?curid=511629" title="Herb Saksonii-Anhaltu">
Herb Saksonii-Anhaltu

Herb Saksonii-Anhaltu jest kombinacją herbów Saksonii (wieniec ruciany na złotych i czarnych pasach), Anhaltu (niedźwiedź na murze) i Prus (orzeł czarny, wbrew przekazowi historycznemu niekoronowany).
Herb przyjęty został 29 stycznia 1991 roku.

</doc>
<doc id="511634" url="https://pl.wikipedia.org/wiki?curid=511634" title="Nurzyk polarny">
Nurzyk polarny

Nurzyk polarny, nurzyk grubodzioby ("Uria lomvia") – gatunek dużego ptaka wodnego z rodziny alk (Alcidae), zamieszkujący wybrzeża, wyspy i wody Oceanu Arktycznego oraz północnych części oceanów Atlantyckiego i Spokojnego.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae", uznawanej za początek nomenklatury zoologicznej. Autor nadał gatunkowi nazwę "Alca Lomvia". Jako miejsce typowe wskazał północną Europę; Hartert zmienił je na Grenlandię, gdyż taką lokalizację podał jeden z autorów cytowanych przez Linneusza – Eleazar Albin. Obecnie gatunek umieszczany jest w rodzaju "Uria". Wyróżnia się cztery podgatunki.
Występowanie.
Gniazduje w arktycznej i subarktycznej Ameryce, na Grenlandii, Islandii, Svalbardzie, w północnej Norwegii, na Półwyspie Kolskim, wyspach na północ od Syberii oraz w północno-wschodniej Syberii po północną Japonię. Zimuje na otwartych wodach wzdłuż wybrzeży morskich, od południowej części Arktyki na południe po zatokę Maine, Morze Północne, Morze Japońskie i Zatokę Alaska.
Do Polski zalatuje wyjątkowo, stwierdzony tylko raz – w 1964 roku w Gdyni.
Charakterystyka.
Wygląd.
W upierzeniu godowym głowa i szyja oraz wierzch ciała czarne, spód biały przechodzący płynnie na podgardle w postaci białego ostrego klina, na skrzydle wąski biały pasek, na głowie biały wąs. Nogi zielonożółte. Dziób czarny, krótki i grubszy od nurzyka zwyczajnego, po bokach widnieje biały pas. W szacie spoczynkowej, a także u osobników młodocianych białe podgardle i policzki. W upierzeniu zimowym czarna czapeczka przedłuża się poza oczy, za którymi nie ma wtedy białej plamy. W locie wydaje się być krępy, ma zadarty do góry dziób.
Od nurzyka zwyczajnego różni go bardziej czarny wierzch, brak ciemnych rysunków na bokach ciała.
Wymiary średnie.
długość ciała 39–43 cmrozpiętość skrzydeł 65–73 cmmasa ciała 810–1080 g
Głos.
Wydaje dźwięki podobne do innych nurzyków. Jest to szorstkie „arr”.
Biotop.
Otwarte morza w pobliżu brzegu. Gniazduje na skalistych klifach.
Rozród.
Tworzy wielkie i gęsto zasiedlone kolonie lęgowe. W ciągu roku wyprowadza jeden lęg, składając jedno jajo. Nie buduje gniazd – jajo składa bezpośrednio na skale. Ma ono wydłużony kształt, a pchnięte toczy się po okręgu, co zabezpiecza je przed upadkiem z półki skalnej. Kolor jaj jest różny – od zielonego po różowawy, co pomaga rodzicom rozpoznać swoje jajo w gęsto zasiedlonej kolonii. W przypadku utraty jaja na wczesnym etapie wysiadywania, samica może złożyć kolejne po 11–17 dniach.
Jajo wysiadywane jest przez okres 30–36 dni przez obydwoje rodziców. Także karmieniem i obroną pisklęcia zajmują się oboje rodzice. Młode opuszczają półkę skalną po 18–25 dniach od wyklucia. Są jednak nadal zależne od rodziców przez co najmniej 4 tygodnie, być może nawet do 8–12 tygodni.
Pożywienie.
Drobne ryby (latem stanowią główny składnik diety), mięczaki, skorupiaki i morskie robaki (np. wieloszczety). Młode są karmione niemal wyłącznie rybami. Nurzyk polarny żeruje, pływając pod wodą. Nurkuje na głębokości od 10–30 do 50–70 metrów, okazjonalnie w pogoni za ofiarą może zapuścić się nawet do 100 lub więcej metrów. Żywi się również rybami dennymi. Może pozostawać pod wodą dłużej niż 3 minuty.
Status i ochrona.
Międzynarodowa Unia Ochrony Przyrody (IUCN) uznaje nurzyka polarnego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków z 1996 roku, przekraczała 22 miliony osobników. Ogólny trend liczebności populacji uznawany jest za wzrostowy; w Ameryce Północnej liczebność tego ptaka rośnie, trend liczebności populacji europejskiej nie jest znany.
W Polsce nurzyk polarny podlega ścisłej ochronie gatunkowej.
Podgatunki.
Wyróżnia się cztery podgatunki "Uria lomvia":

</doc>
<doc id="511637" url="https://pl.wikipedia.org/wiki?curid=511637" title="Obrona potoczna">
Obrona potoczna

Obrona potoczna, obrona potoczysta to jest ruchoma – w dawnej Polsce stałe wojsko zaciężne i instytucje dowodzenia, utrzymywane od przełomu XV i XVI wieku przez króla, broniące południowo-wschodniej granicy państwa przed najazdami tatarskimi.
W czasie pokoju formacja ta liczyła około 1500–3000 żołnierzy, stacjonujących na Podolu w zamkach Trembowli, Baru i Kamieńca Podolskiego. Została zastąpiona wojskiem kwarcianym po reformach w 1563 roku.
Problem obrony potocznej i pieniędzy na żołd dla żołnierzy zaciężnych był omawiany w 1470 roku na zjeździe generalnym w Piotrkowie i uchwalono nawet odpowiedni jednorazowy podatek. Został on jednak użyty na inne cele. W 1477 roku zgłoszony został na zjeździe piotrkowskim projekt utrzymywania na kresach południowo-wschodnich 7000 jazdy i 1000 piechoty, a na ten cel proponowano wprowadzić stały podatek. Na początku 1479 roku ogólne dowództwo nad obroną potoczną sprawował hetman wojsk zaciężnych Jan Polak Karnkowski. W tym czasie wydano listy przypowiednie na szesnaście rot pieszych i siedemnaście chorągwi jazdy. W sumie piechota liczyła około 1200 żołnierzy i 60 koni, jazda około 900 koni. 2 listopada 1492 roku wydano listy przypowiednie sześciu rotmistrzom na 1024 jazdy. W 1493 roku obrona potoczna liczyła 1500 jazdy. W 1497 roku jej oddziały wzięły udział w wyprawie mołdawskiej Jana Olbrachta.
W latach 1498–1500 obrona potoczna nie potrafiła sprostać potrzebom pola walki. Kresy stały się łatwym łupem dla Tatarów, Turków, Mołdawian i Wołochów. Wiosną 1499 zjazd senatorów uchwalił w Krakowie podatek na utrzymanie 2700 jazdy i 300 piechoty, a 3 maja król mianował dowódcą obrony potocznej wojewodę belskiego Piotra Myszkowskiego. Pieniędzy wystarczyło na 2000 wojska i dostateczne zabezpieczenie granic. Pod koniec roku pieniądze przestały jednak wpływać, a Myszkowski dopuścił się nadużyć. Na rok 1500 pozostało w służbie zaledwie sześciu rotmistrzów. Z końcem tego roku Olbracht pozbawił Myszkowskiego dowództwa.
W marcu i kwietniu 1501 roku Jan Olbracht wydał listy przypowiednie trzynastu rotmistrzom na 11 chorągwi jazdy i dwie roty piesze. W grudniu 1501 roku nowy król, Aleksander Jagiellończyk, przyjął do służby kolejnych trzech rotmistrzów jazdy. W sumie wystawił on 80 listów przypowiednich na chorągwie jazdy i 11 na roty piesze. Pewna część tego wojska użyta była na Litwie, w wojnie z Moskwą, ale większość pełniła służbę na Rusi i Podolu.
Długi Aleksandra Jagiellończyka sprawiły, że po jego śmierci, w latach 1505-1508, stan liczebny obrony potocznej znacznie się obniżył: przeciętnie do 500 jazdy i 400 piechoty. Dopiero w 1509 roku na wojnę z Mołdawią zaciągnięto 1700 jazdy i około 3500 piechoty (p. Bitwa pod Chocimiem). W następnym roku obrona potoczna liczyła 3000 jazdy i 300 piechoty.
Za panowania króla Zygmunta, w latach 1512–1525, obrona potoczna składała się przeciętnie z 2000 jazdy i kilkuset piechoty. Na początku 1525 roku przyjęta została uchwała o chorągwiach wojewódzkich. Odtąd za uchwalane podatki każde województwo miało na własny rachunek utrzymywać pewną liczbę żołnierzy zaciężnych.
Na sejmie piotrkowskim 1527/8 roku na obronę ziem ruskich uchwalono podatek w wysokości 16 groszy z łanu. Na tej podstawie król wydał uniwersały o zaciągu na koszt poszczególnych województw 3110 jazdy i 300 piechoty.
Jednak już w następnym roku obrona potoczna spadła do 600 jazdy i 200 piechoty. Takie wahania w stanie liczebnym obrony potocznej trwały aż do reformy kwarcianej Zygmunta Augusta.

</doc>
<doc id="511639" url="https://pl.wikipedia.org/wiki?curid=511639" title="Gare de Cornavin">
Gare de Cornavin

Gare de Cornavin – największy dworzec kolejowy Genewy, znajdująca się w centrum miasta. Z dworca odjeżdża i przyjeżdża około 230 pociągów dziennie (40 000 pasażerów).

</doc>
<doc id="511640" url="https://pl.wikipedia.org/wiki?curid=511640" title="Staronordyjski">
Staronordyjski



</doc>
<doc id="511642" url="https://pl.wikipedia.org/wiki?curid=511642" title="Pole jednorodne">
Pole jednorodne

Pole jednorodne – pole fizyczne, w którego wszystkich punktach natężenie pola jest takie samo, czyli ma stałą wartość, kierunek i zwrot. Linie sił w takim polu są prostymi równoległymi. Jeżeli polem tym jest pole sił, to siła działająca na ciała, wynikająca z obecności pola, jest stała w całym obszarze występowania pola.

</doc>
<doc id="511644" url="https://pl.wikipedia.org/wiki?curid=511644" title="Płaskowyż Dieng">
Płaskowyż Dieng

Płaskowyż Dieng – płaskowyż w Indonezji w środkowej części Jawy; położony na wysokości ok. 2000 m n.p.m. na północ i północny zachód od miasta Wonosobo.
Na płaskowyżu znajdują się liczne świątynie hinduistyczne, najstarsze na Jawie, pochodzące z IX w.
Ważny obszar rolniczy, uprawa tytoniu, ziemniaków, herbaty, przeważnie na polach tarasowych, także na zboczach wulkanu Dieng.

</doc>
<doc id="511646" url="https://pl.wikipedia.org/wiki?curid=511646" title="Puzon suwakowy">
Puzon suwakowy



</doc>
<doc id="511647" url="https://pl.wikipedia.org/wiki?curid=511647" title="Flaga Saksonii-Anhaltu">
Flaga Saksonii-Anhaltu

Flaga Saksonii-Anhaltu Czarno-złota obowiązywała w latach 1884–1935 oraz 1945–1952. Barwy odwrócono, by odróżnić flagę od flagi Badenii-Wirtembergii. Cywilna, bez herbu.
W obecnym kształcie, uchwalona 29 stycznia 1991. Proporcje 3:5. Opis w konstytucji dopiero w 1992 roku.

</doc>
<doc id="511648" url="https://pl.wikipedia.org/wiki?curid=511648" title="Ceratodontimorpha">
Ceratodontimorpha



</doc>
<doc id="511649" url="https://pl.wikipedia.org/wiki?curid=511649" title="Leone">
Leone

Leone – jednostka walutowa Sierra Leone od 1964 roku. 1 leone = 100 centów.
W obiegu znajdują się:

</doc>
<doc id="511651" url="https://pl.wikipedia.org/wiki?curid=511651" title="Józef Szkolnikowski">
Józef Szkolnikowski

Józef Leon Szkolnikowski (ur. 13 marca 1889 w majątku Kuna, Podole, zm. 9 stycznia 1958 w Katowicach) – major saperów Wojska Polskiego, trener piłkarski, działacz sportowy, pierwszy selekcjoner piłkarskiej reprezentacji Polski.
Życiorys.
Uczył się w II Szkole Realnej w Krakowie. W czasie I wojny światowej walczył w szeregach cesarskiej i królewskiej armii. Na stopień podporucznika został mianowany ze starszeństwem z 1 sierpnia 1915 w korpusie oficerów rezerwy piechoty. Jego oddziałem macierzystym był batalion saperów nr 1, a później batalion saperów nr 46.
31 października 1918 został pierwszym tymczasowym dowódcą V zapasowego batalionu saperów w Krakowie po złożeniu broni przez żołnierzy c. i k. armii. Od 1919 oficer Wojska Polskiego. 26 maja 1919 roku został przeniesiony z 5 batalionu saperów do dowództwa Grupy generała Szeptyckiego na stanowisko referenta technicznego. W 1920 został przeniesiony do 21 górskiego batalionu saperów. W 1923 jest oficerem nadetatowym w 5 pułku saperów oddelegowanym do Szkoły Jazdy w Grudziądzu i zostaje przeniesiony do Dowództwa Okręgu Korpusu nr. V na stanowisko kierownika Okręgowej Składnicy Inżynieryjno-Saperskiej z dniem 1 września 1923. Za wojnę z Rosją został odznaczony Krzyżem Walecznych. Służył m.in. w Grudziądzu, w 1924 wrócił do 5 pułku saperów na stanowisko dowódcy 23 batalionu saperów. Z dniem 15 listopada 1925 udaje się na Kurs Fortyfikacyjny przy Oficerskie Szkole Inżynieryjnej na okres jednego roku. Podczas przewrotu majowego w 1926 roku pozostał wierny (jako człowiek honoru) przysiędze złożonej prezydentowi Stanisławowi Wojciechowskiemu i nie przeszedł na stronę Piłsudskiego. W czerwcu 1927 został przeniesiony z Dowództwa Okręgu Korpusu Nr V w Krakowie do Departamentu Inżynierii Ministerstwa Spraw Wojskowych na stanowisko referenta. W marcu 1929 został zwolniony ze stanowiska i oddany do dyspozycji dowódcy Okręgu Korpusu Nr I. Z dniem 31 sierpnia tego roku został przeniesiony w stan spoczynku. W 1934, jako oficer stanu spoczynku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny. Walczył w wojnie obronnej 1939; żołnierz Armii gen. Andersa, z którą przeszedł cały szlak bojowy.
Po wojnie pozostał przez trzy lata na emigracji, na Wyspach Brytyjskich. W Szkocji, w Glasgow, szkolił polskich żołnierzy. Najprawdopodobniej w 1947 roku rozkazem gen. Józefa Hallera dostał zadanie kierowania powrotem oddziałów polskich stacjonujących w Szkocji do kraju. W 1948 roku, wiedziony tęsknotą za rodziną (żonie nie pozwolono opuścić kraju) i kuszony obłudnymi obiecankami komunistycznych władz, również wrócił do Polski. Jednakże, jako żołnierz polskich sił zbrojnych na Zachodzie, padł ofiarą stalinowskich prześladowań, także dlatego, że nie zgodził się na wstąpienie do Ludowego Wojska Polskiego. Długo nie mógł znaleźć pracy, mimo że władał kilkoma językami. Podupadł na zdrowiu. Ostatecznie dostał posadę recepcjonisty w Urzędzie Górniczym przy ul. Kościuszki. Zamieszkał w Katowicach u siostry swojej żony – nauczycielki, w oficynie przy ul. Kościuszki 27. Zmarł 9 stycznia 1958.
Józef był żonaty z pochodzącą ze szlachty Zofią Znamirowską, z którą doczekał się dwójki dzieci. Jego prawnukiem jest Marek Szkolnikowski, od 2017 dyrektor TVP Sport.
Działalność sportowa.
Jako uczeń II Szkoły Realnej w Krakowie założył szkolną drużynę piłkarską – Wisłę, która stała się zalążkiem powstania słynnego później klubu w 1906. W latach 1919–1921 pełnił funkcję prezesa Towarzystwa Sportowego Wisła. Działał także w Krakowskim Okręgowym Związku Piłki Nożnej (prezes) oraz Polskim Związku Piłki Nożnej (wiceprezes, szef Wydziału Gier). W charakterze szefa Wydziału Gier PZPN kierował przygotowaniami reprezentacji Polski do pierwszego historycznego meczu z Węgrami w grudniu 1921. Na samym spotkaniu nie był obecny. W latach 1919–1921 Józef Szkolnikowski pełnił jednocześnie funkcję prezesa Towarzystwa Sportowego Wisła (reaktywowanego po zakończeniu I wojny światowej) oraz Krakowskiego Okręgowego Związku Piłki Nożnej. Był też w grupie członków – założycieli Polskiego Związku Piłki Nożnej. Podczas obrad pierwszego, historycznego zgromadzenia PZPN, zorganizowanego tuż przez Bożym Narodzeniem 1919 roku w Warszawie, powierzono mu funkcję wiceprezesa. Pogodzenie tych wszystkich funkcji było możliwe, ponieważ na pierwszą siedzibę PZPN wybrano Kraków (ten stan rzeczy utrzymał się do stycznia 1928).
W 1921 należał do grona założycieli „Przeglądu Sportowego”. Był także sędzią piłkarskim i lekkoatletycznym, m.in. głównym sędzią mistrzostw Polski w lekkoatletyce w Warszawie (1927).

</doc>
<doc id="511657" url="https://pl.wikipedia.org/wiki?curid=511657" title="Lepidosireniformes">
Lepidosireniformes



</doc>
<doc id="511666" url="https://pl.wikipedia.org/wiki?curid=511666" title="Blitar">
Blitar

Blitar – miasto w Indonezji na Jawie w prowincji Jawa Wschodnia nad rzeką Brantas, u podnóża wulkanu Kelud; powierzchnia 1630 ha; 134 tys. mieszkańców (2006).
Ośrodek regionu rolniczego, uprawa trzciny cukrowej, ryżu, tytoniu, kauczukowca; przemysł spożywczy (gł. tytoniowy) i chemiczny (obróbka wstępna kauczuku); rzemiosło.
Miejsce urodzenia wiceprezydenta Indonezji Boediono.

</doc>
<doc id="511667" url="https://pl.wikipedia.org/wiki?curid=511667" title="Nurzyk grubodzioby">
Nurzyk grubodzioby



</doc>
<doc id="511673" url="https://pl.wikipedia.org/wiki?curid=511673" title="Osasco">
Osasco



</doc>
<doc id="511674" url="https://pl.wikipedia.org/wiki?curid=511674" title="Mor W.A.">
Mor W.A.

Mor W.A. – zespół muzyczny powstały pod koniec 1997 roku na warszawskim Ursynowie. W jego skład weszło trzech raperów: Wigor (związany wcześniej z 2CW), Pepper, Łyskacz. Na początku działali jako S.E.N. Mor W.A.
Działalność artystyczna.
Zadebiutowali w 1998 roku utworem „Unoszę głowę” umieszczonym na ciemnej stronie "Produkcji hip-hop" DJ-a 600 V. Później pojawili się na składance "Hiphopowy raport z osiedla w najlepszym wykonaniu" w utworze „Coś się rozkręca”. Na początku 2000 roku członkowie zespołu podpisali kontrakt z wytwórnią Pomaton EMI. We wrześniu 2000 roku, już pod nazwą Mor W.A., wydali swoją debiutancką płytę pt. "Te słowa mówią wszystko" poprzedzoną singlem „Żyć nie umierać”. 
Dwa lata później ukazała się ich kolejna płyta pt. "Morwa drzewo". Dograli się też wtedy na płytę Firmy pt. "Z dedykacją dla ulicy". W 2003 roku wraz z magazynem „Ślizg” ukazała się kompilacja różnych wykonawców na której znalazł się zapis wideo koncertu zespołu na Litwie. Obraz zrealizowała grupa producencka Moustache Filmnacja. Po wydaniu drugiego albumu członkowie Mor W.A. zorganizowali własne studio o nazwie Drugi Dom, w którym nagrali trzecią płytę pt. "Dla słuchaczy", która ukazała się w maju 2004 roku. Po jej ukazaniu się Wigor razem z Jurasem (byłym członkiem WSP) stworzył duet, którego owocem była płyta "Wysokie loty", która wyszła pod koniec 2005 roku nakładem Prosto. W roku 2007 roku ukazał się czwarty album zespołu pt. "Uliczne Esperanto".
13 marca 2012 roku miała miejsca premiera albumu pt. "Reedycja 2000–2012", w którym zostały umieszczone wszystkie dotychczas wydane płyty Mor W.A. z dodatkowym albumem CD z remiksami utworu „Korzenie” oraz płytą DVD ze wszystkimi teledyskami grupy.

</doc>
<doc id="511678" url="https://pl.wikipedia.org/wiki?curid=511678" title="Rajd Włoch 2006">
Rajd Włoch 2006

Rezultaty Rajdu Sardynii, eliminacji Rajdowych Mistrzostw Świata, w 2006 roku, który odbył się w dniach 19-21 maja:
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="511681" url="https://pl.wikipedia.org/wiki?curid=511681" title="Joinville (ujednoznacznienie)">
Joinville (ujednoznacznienie)



</doc>
<doc id="511685" url="https://pl.wikipedia.org/wiki?curid=511685" title="Sugar, We're Goin' Down">
Sugar, We're Goin' Down

Sugar, We're Goin' Down – pierwszy singel z albumu From Under the Cork Tree amerykańskiego zespołu Fall Out Boy.

</doc>
<doc id="511686" url="https://pl.wikipedia.org/wiki?curid=511686" title="Protopteridae">
Protopteridae



</doc>
<doc id="511692" url="https://pl.wikipedia.org/wiki?curid=511692" title="Tajne więzienia CIA w Polsce">
Tajne więzienia CIA w Polsce



</doc>
<doc id="511696" url="https://pl.wikipedia.org/wiki?curid=511696" title="Protopterus aethiopicus">
Protopterus aethiopicus



</doc>
<doc id="511697" url="https://pl.wikipedia.org/wiki?curid=511697" title="Andrzej Hachuła">
Andrzej Hachuła

Andrzej Hachuła (ur. 6 sierpnia 1960 w Katowicach) - polski hokeista, olimpijczyk.
Zawodnik występujący na pozycji napastnika. Reprezentował barwy: Naprzodu Janów, KTH Krynica, GKS Katowice, oraz Bremenhaven (Niemcy). W 1982 wraz z drużyną Naprzodu zdobył brązowy medal mistrzostw Polski.
W latach 1983-1986 występował w reprezentacji Polski. Uczestniczył w Igrzyskach Olimpijskich w Sarajewie w 1984 oraz mistrzostwach świata w 1983 w Tokio.

</doc>
<doc id="511711" url="https://pl.wikipedia.org/wiki?curid=511711" title="Flaga Saksonii">
Flaga Saksonii

Barwy flagi Saksonii symbolizują:
Flagę urzędową przyjęto 16 czerwca 1815 roku. Cywilna obowiązywała w latach 1815 - 1935, 1947 - 1952 oraz od 1991 roku do dziś. Proporcje 3:5.
Dawna flaga Elektoratu Saksonii nawiązywała kolorami do barw Wettynów - czerni i żółci.

</doc>
<doc id="511712" url="https://pl.wikipedia.org/wiki?curid=511712" title="Zoetermeer">
Zoetermeer

Zoetermeer – miasto i gmina w Holandii, w prowincji Holandia Południowa. Trzecie pod względem wielkości miasto tej prowincji (po Hadze i Rotterdamie).
W latach 60. ubiegłego stulecia miasto zamieszkiwało około 10 tys. mieszkańców, jednak szybki rozwój gospodarczy oraz sąsiedztwo Rotterdamu sprawiły, że w 2013 roku liczba mieszkańców wzrosła do ok. 123 tys. Miasto ma powierzchnię 37,06 km². 
W mieście znajduje się stacja kolejowa Zoetermeer.

</doc>
<doc id="511713" url="https://pl.wikipedia.org/wiki?curid=511713" title="Teaser">
Teaser

Teaser – potoczne, wywodzące się z języka angielskiego, określenie zwiastuna np. filmu czy gry komputerowej itp., a nawet mającej nastąpić kampanii reklamowej marki konsumenckiej, które w danej chwili nie są jeszcze dostępne publicznie (często jeszcze trwają nad nimi prace). Teasery zawierają informacje o tym, co będzie zawierał w sobie produkt po jego udostępnieniu.
Jest to często stosowane działanie promocyjne mające na celu budowę świadomości marki, produktu lub usługi, robiąc to zanim będzie on dostępny publicznie.
Istnieją liczne serwisy internetowe, które swoją działalność opierają, przynajmniej częściowo, na wyszukiwaniu i publikowaniu, na łamach własnej strony, teaserów. Serwisy takie ograniczają się zazwyczaj do teaserów jednej branży np. filmy lub gry komputerowe.
Jako teaser określany jest również krótki dokument informacyjny przesyłany potencjalnym inwestorom, którzy mogą być zainteresowani transakcją kupna/sprzedaży firmy. Teaser ma zwykle od 2 do 10 stron i zawiera informacje odnośnie do rynku na którym działa firma, finansów, marketingu, sprzedaży i proponowanej struktury transakcji. Może zawierać nazwę firmy, której dotyczy transakcja. Zwykle po otrzymaniu teasera podpisuje się NDA, aby otrzymać pełne memorandum inwestycyjne.

</doc>
<doc id="511714" url="https://pl.wikipedia.org/wiki?curid=511714" title="Kapitan żeglugi wielkiej">
Kapitan żeglugi wielkiej

Kapitan żeglugi wielkiej – najwyższy stopień w marynarce handlowej, oficer pokładowy, kierownik statku morskiego bez ograniczeń pojemnościowych (BRT) uprawiającego żeglugę wielką (międzynarodową).
Aby uzyskać dyplom kapitana żw, należy:
Oprócz stopnia kapitana żeglugi wielkiej istnieją jeszcze stopnie m.in.:

</doc>
<doc id="511717" url="https://pl.wikipedia.org/wiki?curid=511717" title="Adam Andryszczyk">
Adam Andryszczyk

Adam Andryszczyk (ur. 13 maja 1964 r. w Kowalach Oleckich) – polski poeta, kompozytor, piosenkarz i animator kultury.
Życiorys.
Absolwent Wyższej Szkoły Pedagogicznej w Olsztynie. Od 1989 r. do 2020 r. członek Polskiego Związku Autorów i Kompozytorów Muzyki Rozrywkowej (ZAKR). Laureat m.in. Festiwalu Piosenki Studenckiej w Krakowie, Spotkań Zamkowych „Śpiewajmy Poezję” w Olsztynie, Ogólnopolskiego Przeglądu Piosenki Autorskiej OPPA w Warszawie. Wystąpił na Festiwalu Piosenki Polskiej w Opolu. Otrzymał nagrodę ministra kultury i sztuki za teksty na MSTiWPA w Myśliborzu oraz nagrodę literacką pisma „Student”.
W latach 1997-1998 był związany z teatrem plenerowym, dla którego pisał muzykę (m.in. „Dwoje ludzieńków” według Bolesława Leśmiana). Od jesieni 1998 do lata 2000 roku występował na scenie „W.A.N.N.A.” przy Teatrze Dramatycznym im. Stefana Jaracza w Olsztynie. Współzałożyciel olsztyńskiej „Sceny BABEL”.
Wydał zbiór wierszy "Jeszcze – proszę o dreszcze" (Ausra, ) oraz powieść sensacyjno-przygodową "Krymski Łut". Autor monodramu "Normalka" (Z Bliska, ), wystawianego m.in. na „Scenach Zielonych” przy warszawskim Teatrze na Woli.
Właściciel Mazurskiej Kuźni Dźwięku – studia nagrań, w którym zrealizował autorskie płyty "Majówka", "GROCHole", "RockAndrole", "Urodzinowe Rozterki", "Ostatnia Przesiadka". Nagrywał też autorskie audycje radiowe, reportaże i słuchowiska.
Od grudnia 2003 do marca 2007 r. był dyrektorem Gminnego Centrum Kultury i Sportu w Kowalach Oleckich. Organizuje Zajazd Bardów – imprezę poświęconą piosence autorskiej. Prezes i założyciel stowarzyszenia „Archiwiści Północy”.
W roku 2008 odznaczony przez Ministra Kultury i Dziedzictwa Narodowego odznaką „Zasłużony dla Kultury Polskiej”.

</doc>
<doc id="511721" url="https://pl.wikipedia.org/wiki?curid=511721" title="Informacje (Polsat)">
Informacje (Polsat)

Informacje – serwis informacyjny ukazujący się na antenie telewizji Polsat od 15 sierpnia 1993 do 10 października 2004. "Informacje" były pierwszym w ogólnopolskiej telewizji komercyjnej programem informacyjnym.
Początkowo serwis był nadawany o godzinie 16:00, 19:50, a ostatnie wydanie o różnej porze późnowieczornej (nocnej) jako "Biznes Informacje" w dni robocze z wyjątkiem piątków. W późniejszym czasie dwa pierwsze wydania przeniesiono na godziny 15:45 i 18:45.
Pierwszym szefem redakcji był Jarosław Sellin. W zespole byli także Tadeusz Święchowicz, Artur Tamborski, Tomasz Jabłoński i Wojciech Szeląg. Po odejściu Sellina w 1998 do rządu Jerzego Buzka zespół na stanowisko szefa redakcji wybrał Piotra Michalaka, a po jego rezygnacji ze względów zdrowotnych Krzysztofa Panka. W tym czasie główną postacią serwisu stała się Dorota Gawryluk, która do 2004 pełniła funkcję szefa ds. publicystyki telewizji Polsat. W dniu 1 września 2003 wydanie główne zostało przeniesione na godzinę 18:30.
W 2004 po objęciu przez Tomasza Lisa stanowiska dyrektora programowego Polsatu "Informacje" zostały zastąpione przez "Wydarzenia". W zespole pojawiły się nowe twarze, po fuzji redakcji Informacji i Dziennika TV4 do nowo utworzonego serwisu przeszły m.in. Hanna Smoktunowicz i Iwona Kutyna.

</doc>
<doc id="511727" url="https://pl.wikipedia.org/wiki?curid=511727" title="Żużel (hutnictwo)">
Żużel (hutnictwo)

Żużel tzw. "szlaka" – produkt odpadowy procesów hutniczych metali, stop zawierający zanieczyszczenia rud (żużel wielkopiecowy, żużel stalowniczy, żużel szybowy), topniki i pewną ilość tlenków metali lub pozostałość po spaleniu np. węgla, koksu, stanowiąca masę szklistego spieczonego popiołu.
Rozróżnia się m.in. żużel:

</doc>
<doc id="511729" url="https://pl.wikipedia.org/wiki?curid=511729" title="Handżar (broń)">
Handżar (broń)

Handżar (osm. "handżer", z arab. "handżar") – sztylet pochodzenia perskiego o zakrzywionej obosiecznej głowni.
Budowa.
Głownia handżara jest zakrzywiona a przez jej środek zazwyczaj biegnie wydatna ość. Dawniej wykonywano je ze stali damasceńskiej lub odmiany damastu nazywanego "chorassan". Rękojeść wykonywana jest z metalu lub kości, niekiedy również z kamieni półszlachetnych. Pośrodku trzonu rękojeści zazwyczaj występuje przewężenie. Pochwę wykonywano z drewna obciągniętego aksamitem i metalowymi okuciami. Handżary często bogato zdobiono, także przy użyciu metali i kamieni szlachetnych.

</doc>
<doc id="511735" url="https://pl.wikipedia.org/wiki?curid=511735" title="Czasy stanisławowskie">
Czasy stanisławowskie



</doc>
<doc id="511744" url="https://pl.wikipedia.org/wiki?curid=511744" title="Ludwik Synowiec">
Ludwik Synowiec

Ludwik Synowiec (ur. 19 stycznia 1958 w Katowicach, zm. 21 grudnia 2022) – polski hokeista, olimpijczyk.
Kariera.
Zawodnik występujący na pozycji obrońcy. Wychowanek Naprzodu Janów. W klubie tym występował w latach 1977-1983, zdobywając w 1977 tytuł wicemistrza Polski. Karierę kontynuował w GKS Tychy oraz niemieckim klubie Kassel. W polskiej lidze wystąpił 437 spotkań strzelając 37 goli.
Dwukrotnie wystąpił w igrzyskach olimpijskich w Lake Placid w 1980 oraz Sarajewie w 1984. Zagrał również pięciokrotnie w turniejach o mistrzostwo świata: 1981, 1982, 1983, 1985, 1986. W latach 1979-1986 82 razy reprezentował barwy narodowe zdobywając 5 bramek.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Życie prywatne.
Z wykształcenia inżynier-górnik i metalurg, absolwent Politechniki Śląskiej.
Jego syn Ludwig (ur. 17 sierpnia 1991) także został hokeistą .

</doc>
<doc id="511745" url="https://pl.wikipedia.org/wiki?curid=511745" title="Idiota (powieść)">
Idiota (powieść)

Idiota (ros. Идиот – "Idiot") – powieść Fiodora Dostojewskiego w czterech częściach, napisana w okresie między 14 września 1867 roku a 17 stycznia 1869 roku. Pierwsza redakcja powieści powstała między 14 września a 4 grudnia 1867 roku, druga – po 18 grudnia 1867 roku. Po drugiej redakcji dzieło było w istocie zupełnie nową książką – z innymi postaciami i innym głównym wątkiem fabularnym.
Historia powstania.
Pierwsze trzy części "Idioty" oraz rozdziały I–VII części czwartej ukazały się w czasopiśmie "Russkij Wiestnik" w roku 1868. Reszta powieści została wydrukowana oddzielnie jako dodatek do tego czasopisma w lutym 1869 roku. Pierwsze i jedyne za życia Dostojewskiego wydanie książkowe "Idioty" ukazało się w 1869 roku.
Początkowo powieść miała nosić tytuł "Książę Myszkin", a także "Książę Chrystus" i w założeniu przedstawiać „pięknego człowieka” złączonego z osobą Jezusa Chrystusa, którego cechuje prostota charakterystyczna dla jurodiwych.
W czasie gdy powstawał "Idiota", Dostojewski pisał w liście: „"Chodzi mianowicie o przedstawienie absolutnie doskonałego człowieka. Moim zdaniem nie może być nic trudniejszego, zwłaszcza w naszych czasach. (...) Już dawniej idea ta pojawiała mi się w głowie jako pewien przebłysk obrazu artystycznego, nie chciałem jednak, aby stanowiła tylko część czegoś, potrzebowałem jej jako całości.”"
Zarys treści.
Fabuła.
Do Petersburga przyjeżdża ze Szwajcarii, po wieloletniej kuracji, młodzieniec podający się za krewnego generałowej Jepanczyn – Lizawiety Prokofiewny. Młodzieniec ów to książę Lew Nikołajewicz Myszkin, pochodzący z ”tych Myszkinów”. Książę jest człowiekiem sympatycznym, na wskroś prawdomównym i naiwnym. Jego losy splotą się z rodziną Jepanczynów, tajemniczą kobietą Nastazją Filipowną oraz innymi Rosjanami. Myszkin pozna swoją od dziecka niewidzianą ojczyznę, a cechy jego charakteru staną się źródłem wielu nieporozumień i osią fabuły powieści.
Bohaterowie.
Rodzina Jepanczynów i osoby związane z Jepanczynami:
Rodzina Iwołginów i osoby związane z Iwołginami:
Inni:
Adaptacje.
Na podstawie powieści zostało nakręconych kilka filmów fabularnych, m.in. „Idiota” Akiry Kurosawy, „Nastazja” Andrzeja Wajdy i „Narwana miłość” Andrzeja Żuławskiego. Z napisów na początku adaptacji Kurosawy możemy się dowiedzieć, że: „"Dostojewski chciał nakreślić portret uczciwego i dobrego człowieka. Tytuł Idiota był ironią. Prawdziwie dobry człowiek bowiem w oczach innych jest uznawany za idiotę. To jest tragedia tej historii. Historii zrujnowanego, czystego człowieka”."

</doc>
<doc id="511750" url="https://pl.wikipedia.org/wiki?curid=511750" title="Karol Edward Ludwik Jan Kazimierz Stuart">
Karol Edward Ludwik Jan Kazimierz Stuart



</doc>
<doc id="511752" url="https://pl.wikipedia.org/wiki?curid=511752" title="Arrapha">
Arrapha

Arrapha (w transliteracji z pisma klinowego zapisywane zazwyczaj uru"Arrap-ha") – starożytne huryckie i asyryjskie miasto w północno-wschodniej Mezopotamii, w regionie na wschód od rzeki Tygrys. Nieprzebadane archeologicznie, jako że jego pozostałości leżą pod obecnym irackim miastem Kirkuk (ok. 250 km na północ od Bagdadu). Poświadczona w źródłach pisanych historia Arraphy obejmuje okres od wczesnej epoki brązu aż do epoki hellenistycznej.
Historia.
Arrapha pojawia się po raz pierwszy w źródłach pisanych pochodzących z czasów panowania III dynastii z Ur (2113-2005 p.n.e.). Następnie miasto to wymieniane jest w tekstach z okresu staroasyryjskiego (ok. 2000-1750 p.n.e.) i okresu starobabilońskiego (ok. 1900-1600 p.n.e.). 
W swych inskrypcjach asyryjski król Szamszi-Adad I (1814-1782 p.n.e.) podaje, iż zdobył Arraphę w trakcie wyprawy wojennej przeciw królestwu Qabta, leżącemu w rejonie Małego Zabu. W samym mieście miał on złożyć ofiary tamtejszym bogom: bogu słońca i bogu burzy. Według listów odkrytych w Nuzi, mieście leżącym ok. 10 km na południowy zachód od Arraphy, już w okresie staroasyryjskim Arrapha miała być ważnym ośrodkiem handlowym, z własnymi kupcami prowadzącymi stamtąd swe interesy. 
Arrapha pojawia się również w tekstach z Mari, pochodzących z czasów panowania Zimri-Lima (1775-1761 p.n.e.). Występuje ona w nich jako jedno z królestw z którymi Zimri-Lim utrzymywał stosunki dyplomatyczne. Arrapha następnie podbita została przez Hammurapiego (1792-1750 p.n.e.) z Babilonu, ale już jego syn i następca, Samsu-iluna (1749-1712 p.n.e.), utracił nad nią kontrolę. 
W kolejnych wiekach w rejonie Arraphy zaczęły osiedlać się plemiona huryckie. W XIV wieku p.n.e. miasto to było już stolicą niewielkiego królestwa, zamieszkanego głównie przez ludność hurycką. Królestwo to, obejmujące m.in. miasto Nuzi, podległe było huryckiemu królestwu Mitanni. Wiele z tekstów odkrytych w Nuzi odnosi się do królów Arraphy i najważniejszych świątyń w tym mieście, poświęconych bogu burzy, bogu Nergalowi oraz bogini Isztar z Niniwy.
Po upadku Mitanni Arrapha stała się częścią rozrastającego się królestwa średnioasyryjskiego, by później znaleźć się pod kontrolą babilońskich władcow z dynastii kasyckiej. W ręce asyryjskie Arrapha powróciła za panowania króla Tukulti-Ninurty I (1243-1207 p.n.e.), po jego podboju Babilonii w 1235 roku p.n.e.. W dokumentach administracyjnych pochodzących z Aszur, a datowanych na krótkie panowanie asyryjskiego króla Ninurty-tukulti-Aszura (1133/1132 p.n.e.), Arrapha wymieniana jest wśród miast przysyłających płody rolne do asyryjskiej stolicy. 
Strategiczne położenie Arraphy na granicy asyryjsko-babilońskiej sprawiŁo, iż kolejni władcy asyryjscy i babilońscy toczyli częste wojny nadgraniczne o dominację nad tym miastem i regionem w którym się znajdowało. Sama Arrapha kilkukrotnie przechodziła z rąk do rąk. W końcu X wieku p.n.e. asyryjskiemu królowi Adad-nirari II (911-891 p.n.e.) udało się pokonać babilońskiego króla Szamasz-mudammiqa i zająć część Babilonii, w tym Arraphę. Miasto pozostało w rękach asyryjskich, ale co najmniej dwukrotnie jego mieszkańcy zbuntowali się przeciw władzy królów asyryjskich. Za panowania Salmanasara III (858-824 p.n.e.) Arrapha i wiele innych miast dołączyło do rebelii Aszur-da’’in-apla, syna króla, który wystąpił przeciw swemu ojcu. Rebelię tą stłumić dopiero zdołał Szamszi-Adad V (823-811 p.n.e.), drugi syn i następca Salmanasara III. Według asyryjskiej kroniki eponimów kolejny bunt w Arraphie miał mieć miejsce w 761 roku p.n.e., za czasów panowania króla Aszur-dana III (772-755 p.n.e.). I ten bunt został stłumiony, a Arrapha ponownie znalazła się pod kontrolą królów Asyrii. Jeden z kolejnych królów, Tiglat-Pileser III (744-727 p.n.e.), przesiedlił w rejon miasta plemiona aramejskie, a cały region przekształcił w asyryjską prowincję z Arraphą jako jego stolicą
Z czasów panowania asyryjskiego króla Sargona II (721-705 p.n.e.) znana jest grupa listów wysłanych do niego przez dostojników z Arraphy. Za rządów Sennacheryba (704-681 p.n.e.) gubernator Arraphy otrzymał zwierzchnictwo nad miastami Hardiszpi i Bit-Kilamzah, gdzie król kazał osiedlić ludność przesiedloną z innych obszarów imperium. Arrapha odgrywała ważną rolę przy zabezpieczaniu wschodnich granic imperium, a w czasie panowania Aszurbanipala (669-630/627? p.n.e.) jej gubernator był jednocześnie jednym z najważniejszych dowódców wojskowych w regionie. 
W 616 roku p.n.e. babiloński król Nabopolassar pokonał połączone asyryjsko-egipskie wojska w wielkiej bitwie pod Arraphą. W następnym roku Arrapha stała się celem wyprawy wojennej medyjskiego króla Kyaksaresa, ale wynik tej wyprawy, z powodu uszkodzenia tekstu zawierającego tę informację, nie jest znany. W 612 roku p.n.e. połączone siły babilońsko-medyjskie zdobyły asyryjską stolicę Niniwę, kładąc tym samym kres imperium asyryjskiemu. 
W epoce hellenistycznej Arrapha, wchodząca w skład imperium Seleucydów, znana była pod nazwą Karka.
Prowincja asyryjska.
Około 900 r. p.n.e. Arrapha zdobyta została przez asyryjskiego króla Adad-nirari II (911-891 p.n.e.), stając się stolicą asyryjskiej prowincji o tej samej nazwie. Począwszy od rządów Salmanasara III (858-824 p.n.e.) aż do rządów Sargona II (722-705 p.n.e.) gubernatorzy Arraphy pojawiają się regularnie w asyryjskich listach i kronikach eponimów jako urzędnicy limmu (eponimowie). Prowincja wzmiankowana jest też w listach Tiglat-Pilesera III (744-727 p.n.e.), Sargona II (722-705 p.n.e.), Sennacheryba (704-681 p.n.e.), Asarhaddona (680-669 p.n.e.) i Aszurbanipala (668-627? p.n.e.), głównie w związku z asyryjskimi działaniami w Babilonii.
Asyryjscy gubernatorzy Arraphy znani z asyryjskich list i kronik eponimów:

</doc>
<doc id="511757" url="https://pl.wikipedia.org/wiki?curid=511757" title="Sikorsky Aircraft">
Sikorsky Aircraft

Sikorsky Aircraft Corporation – amerykańskie przedsiębiorstwo produkujące śmigłowce i samoloty (obecnie tylko śmigłowce), główny konkurent w tej branży dla firmy Bell.
Historia.
Założone w 1923 (pierwsza firma produkująca helikoptery na świecie) przez rosyjskiego inżyniera Igora Sikorskiego w Stanach Zjednoczonych. Zaprojektował on w 1942 pierwszy w pełni funkcjonalny śmigłowiec jednowirnikowy.
Przedsiębiorstwo w latach 1943–2015 było częścią United Technologies Corporation (daw. „United Aircraft”).
16 marca 2007 roku United Technologies Holdings (UTH), spółka United Technologies Corporation (UTC), wykupiła 100% udziałów w PZL Mielec od Agencji Rozwoju Przemysłu S.A.
20 lipca 2015 roku, firma Lockheed Martin ogłosiła, że nabyła firmę Sikorsky za kwotę 9 miliardów dolarów. Transakcja zostanie sfinalizowana po akceptacji przez amerykański rząd w ciągu kilku miesięcy.
Firma Sikorsky zaopatruje przede wszystkim marynarkę wojenną, armię, oraz Prezydenta Stanów Zjednoczonych w Marine One – helikopter będący odpowiednikiem Air Force One. Oferta uwzględnia również odbiorców prywatnych, ale stanowi ona mniejszy procent produkcji, niż dostawy dla rządu USA i innych krajów.

</doc>
<doc id="511765" url="https://pl.wikipedia.org/wiki?curid=511765" title="Germanistyka">
Germanistyka



</doc>
<doc id="511769" url="https://pl.wikipedia.org/wiki?curid=511769" title="Guy de Maupassant">
Guy de Maupassant

Guy de Maupassant (ur. 5 sierpnia 1850 w zamku de Miromesnil w Tourville-sur-Arques, zm. 6 lipca 1893 w Paryżu) – francuski pisarz zaliczany do nurtu naturalizmu i dekadentyzmu, znany zwłaszcza ze swoich nowel. Jego utwory zawierają silne akcenty ironii, satyry i krytyki społecznej, przedstawiają realistyczny, pełen pesymizmu obraz ówczesnego społeczeństwa.
Życiorys.
Dzieciństwo i wczesną młodość spędził w Normandii, która pod względem chronologicznym stanowiła pierwsze tworzywo jego utworów. Dwie ostatnie klasy liceum ukończył w Rouen, gdzie nawiązał przyjaźń z Louisem Bouilhetem i Gustawem Flaubertem udzielającymi mu pierwszych lekcji literackiego rzemiosła.
Po maturze w 1869 r. rozpoczął w Paryżu studia prawnicze przerwane wybuchem wojny francusko-pruskiej. Bolesne doświadczenia klęski i okupacji odżyją później w szeregu nowel. Od 1872 r. pracował w Ministerstwie Marynarki, a potem w Ministerstwie Oświaty. Było to źródło nowych obserwacji wykorzystanych później w utworach poświęconych środowiskom drobnomieszczańskim. Lata pracy urzędniczej były jednocześnie okresem intensywnego terminowania w rzemiośle pisarskim pod kierunkiem najbardziej wymagającego z mistrzów, Flauberta. Pisał wówczas dużo, ale publikował niewiele: kilka wierszy, kilka nowel i artykułów krytycznych, dwie jednoaktówki wierszem.
Za właściwy debiut przyjmuje się na ogół publikację w 1880 r. noweli "Baryłeczka", uznanej przez Flauberta za arcydzieło. Związał się wówczas z naturalistami ("Baryłeczka" weszła w skład ich programowego tomu opowiadań "Wieczory medańskie"). Porzuciwszy w tymże roku pracę urzędniczą, żył odtąd z pióra. Stał się pisarzem niezmiernie poczytnym i modnym, światowcem przyjmowanym w salonach arystokracji i bogatej burżuazji. Świadomy postępów nurtującej go od lat choroby, przerażony symptomami nadchodzącego obłędu, podjął 1 stycznia 1892 r. udaremnioną próbę samobójstwa. Prawdopodobnie cierpiał na schizofrenię, która odbiła piętno na technice powieściowej, sposobie percepcji świata i filozofii widocznych w jego twórczości.
Pod wpływem nasilającej się choroby psychicznej Maupassant pisał mało dziś znane opowiadania utrzymane w konwencji koszmaru sennego, dalekie od głównego nurtu twórczości naturalisty.
Zmarł w stanie całkowitej demencji po 18 miesiącach agonii. Jego grób znajduje się na cmentarzu Montparnasse.
Twórczość.
Intensywna działalność pisarska Maupassanta zamyka się w latach 1880-1891. Główny jej nurt stanowi nowelistyka. Naukom Flauberta zawdzięczał doskonałość formy, pozornie prostej i łatwej, w rzeczywistości wielce kunsztownej. Reprezentowane są w jego nowelistyce wszystkie niemal odmiany krótkiej formy, od osnutej na tle jednego wydarzenia anegdoty z ostro zarysowaną pointą, aż po refleksję liryczną pozbawioną wątku fabularnego. Utwory te składają się na „komedię ludzką w pigułce”, godną rywalizować z cyklem Honoré de Balzaca. W ciągu 10 lat wydano w prasie przeszło 300 nowel i opowiadań, z których około 200 zebrał w 15 tomach; pozostałe doczekały się wydań książkowych dopiero po jego śmierci.
Współpracował też z prasą jako publicysta i krytyk. Tylko znikomą część tego dorobku liczącego około 250 kronik zebrał w 3 tomach: "Au soleil" (1884, "W słońcu") – wrażenia z pobytu w Algierii zawierające krytykę francuskiego systemu kolonialnego; "Sur l’eau" (1888, "Na wodzie") – nasycony refleksją filozoficzną pseudodziennik wypraw jachtem po Morzu Śródziemnym; "La vie errante" (1890, "Wędrowne życie") – impresje z podróży po Włoszech i Afryce Północnej. Pozostałe kroniki wydane zostały po jego śmierci.
Maupassant jest też autorem sześciu powieści. Pierwsza, "Une vie" (1883, "Historia pewnego życia"), której akcja rozgrywa się w Normandii, jest flaubertowską w tonie i technice opowieścią o straconych złudzeniach. Druga, "Bel-Ami" (1885) – najbardziej balzakowska z powieści Maupassanta, to historia karierowicza, krytyka środowiska dziennikarskiego, finansjery, obyczajów i polityki III Republiki. W "Mont-Oriol" (1887) fabuła miłosna rzutowana jest na społeczno-obyczajowe tło intryg i spekulacji związanych z założeniem nowego kurortu. Oparta na klasycznych wzorcach kompozycji powieść "Pierre et Jean" (1888, "Piotr i Jan") przynosi zwartą, utrzymaną w perspektywie jednego z bohaterów tytułowych analizę kryzysu moralnego decydującego o losach obu. Dwie ostatnie powieści "Fort comme la mort" (1889, "Jak śmierć silna") i "Notre coeur" (1890, "Nasze serce"), wpisują się w nurt dekadentyzmu; powraca w nich szereg motywów pesymistycznej filozofii Maupassanta. Twórczość dramaturgiczna stanowi wąski margines jego działalności pisarskiej.
Swoje poglądy estetyczne, ukształtowane pod wpływem przede wszystkim Flauberta, ale i Emila Zoli, wyłożył Maupassant w licznych tekstach krytycznych, z których najobszerniejszym jest szkic "Le roman" (1888, "O powieści"). Za pierwszy obowiązek artysty uważa Maupassant oryginalność. Właśnie Flaubert nauczył go takiego patrzenia na świat, które w najbanalniejszym nawet przedmiocie pozwala dostrzec to, czego nikt dotąd nie zauważył. Każdy artysta tworzy zgodnie z własnym „temperamentem” pewną „iluzję”, czyli wizję świata, i ją właśnie ma za zadanie przekazać w swoim dziele.
Wizja świata, którą przekazał w swoim dziele Maupassant, uczeń Flauberta i wyznawca Arthura Schopenhauera, jest głęboko pesymistyczna. Człowiek jest istotą słabą, zagubioną we wrogim mu świecie, skazaną na życie, które jest pasmem cierpień i nudy, prowadzącym nieuchronnie do śmierci. Myśl ludzka ograniczona barierą niedoskonałych zmysłów obraca się w kręgu tego, co znane i poznawalne, otoczona nieskończonością niepoznawalnego.
To właśnie przekonanie o ograniczoności ludzkiego poznania przekazują nowele fantastyczne Maupassanta, z których najbardziej znana jest "Le Horla" (1887, "Horla"). Zawodne są wszelkie człowiecze próby osiągnięcia szczęścia. Miłość jest zasadzką, sidłami zastawionymi przez naturę, która – obojętna na szczęście czy cierpienie jednostki – dba jedynie o zachowanie gatunku. Jeżeli człowiek jest mimo wszystko przywiązany do życia, jeśli wierzy w możliwość osiągnięcia szczęścia, to dlatego, że podtrzymuje go iluzja, która karmi go złudną nadzieją i kryje przed nim wieczną nędzę istnienia. Gdy jednak zasłona iluzji opada, kiedy człowiek dostrzega „drugą stronę rzeczy”, pozostaje mu jedynie wybór między samobójstwem fizycznym a psychicznym. Niebo jest puste lub co gorsza zamieszkane przez Boga-sadystę, odpowiedzialnego za zło w stworzonym przez siebie świecie i znajdującego rozkosz w zadawaniu cierpień i śmierci.
Tę pozbawioną złudzeń filozofię przekazywał Maupassant w nowelach i powieściach za pośrednictwem losów postaci osadzonych we współczesnej mu rzeczywistości – rezultatu zafałszowanych stosunków i zdegradowanych wartości. Obok struktur społeczno-politycznych, owocu egoizmu i głupoty, która – jak twierdził Flaubert – daje pojęcie nieskończoności, Maupassant krytykował też liczne zjawiska obyczajowe, takie jak: stosunki między mężczyzną i kobietą, instytucję małżeństwa, prostytucję, los nieślubnego dziecka.
Rejestrując przejawy zła był jednak Maupassant daleki od propagowania walki o przemiany społeczno-polityczne. Przekonany o niezmienności natury ludzkiej, nie wierzył w możliwość naprawy, każdy bowiem nowy system będzie równie zły jak ten, który istnieje:
Zło zawarte jest immanentnie w naturze rzeczy. Z niejaką perwersją opowiadał Maupassant o występkach czy okrucieństwach tonem pozornie wolnym od emocji. Wiele nowel budzi nawet śmiech. Ale z nielicznymi wyjątkami nie jest to śmiech niewinny, pozbawiony tragicznego lub okrutnego podłoża. Wywołuje go przeważnie nagłe ujawnienie kontrastu między rzeczywistością a pozorem, uświadomienie sobie absurdu.
Ironia i satyra stanowią ważny element dzieła Maupassanta. Skierowane są prawie zawsze nie przeciwko „ofiarom”, ale przeciwko „katom”, tym, co swoim okrucieństwem, sadyzmem lub głupotą czynią jeszcze tragiczniejszą tę „ponurą farsę”, jaką jest życie. Uświadomienie ludziom ich wspólnoty w cierpieniu, obudzenie w nich litości i solidarności ze współwięźniami życia – oto przesłanie, które w intencji Maupassanta ma wynikać z wizji świata zawartej w jego dziele.
Mimo iż był bardzo poczytny, przez długi czas pisarz nie był ulubieńcem krytyki, zwłaszcza akademickiej, która zwiedziona pozorami łatwości zarzucała mu płyciznę intelektualną i łatwiznę artystyczną. Ożywienie badań nad jego twórczością nastąpiło w drugiej połowie XX wieku.

</doc>
<doc id="511771" url="https://pl.wikipedia.org/wiki?curid=511771" title="Jan III Watatzes">
Jan III Watatzes



</doc>
<doc id="511774" url="https://pl.wikipedia.org/wiki?curid=511774" title="Jan III Pobożny">
Jan III Pobożny



</doc>
<doc id="511777" url="https://pl.wikipedia.org/wiki?curid=511777" title="Józef Robakowski">
Józef Robakowski

Józef Robakowski (ur. 20 lutego 1939 w Poznaniu) – polski artysta współczesny, artysta multimedialny, fotograf, autor filmów, obrazów, instalacji, cyklów fotografii i działań akcyjnych; uczestnik niezależnego ruchu artystycznego w Polsce; pedagog, profesor PWSFTViT w Łodzi.
Działalność artystyczna.
Ukończył historię sztuki na Uniwersytecie Mikołaja Kopernika w Toruniu, a następnie PWSFTViT w Łodzi, której jest profesorem. Jest współzałożycielem wielu eksperymentujących grup artystycznych m.in. fotograficznej Zero-61 (1961–1969) oraz Warsztatu Formy Filmowej (1970–1977). Zorganizował wystawy i przeglądy, m.in. "Kinolaboratorium" (1973), "Nieme Kino" I-II (1983–1984), "Lochy Manhattanu" (1989) oraz cykl programów telewizyjnych "Żywa Galeria" (1998). Od 1978 prowadzi prywatną Galerię Wymiany (Exchange Gallery). Był aktywnym uczestnikiem tzw. "Kultury Zrzuty", podziemnego życia artystycznego w stanie wojennym. Zainicjował powołaną w 2001 Nagrodę im. Katarzyny Kobro. Jest członkiem Międzynarodowego Stowarzyszenia Artystów "Künstlergremium".
Twórczość.
Twórczość Robakowskiego wyrasta przede wszystkim z tradycji polskiej awangardy międzywojennej (Tytus Czyżewski, Karol Hiller, Stefan Themerson, Witkacy), w tym szczególnie z analitycznych prac Katarzyny Kobro i Władysława Strzemińskiego.
Rozpoczęła się ona od eksperymentów z fotografią ("Foto-malarstwo" 1958–1967), które doprowadziły do wykroczenia poza zakres tego medium poprzez łączenie go z instalacją i obiektami ("Krzesło (fotoobiekt interaktywny)", 1970), a później także z video ("Portret wielokrotny, ciąg dalszy", 1998) i innymi środkami wyrazu. Twórczość fotograficzna Robakowskiego ma charakter efemeryczny oraz odwołuje się niekiedy do środków pozaoptycznych (tworzona bez użycia aparatu fotograficznego) ("Termogramy", 1998–2000). W 1969 roku pojawiły się tzw. przedmioty mentalne i instalacje interaktywne, a postawiony w wielu pracach problem podwójności zbliża artystę do pierwszych rozwiązań tautologicznych. Łączenie wielu mediów oraz wypowiadanie się jednocześnie przy pomocy różnych środków ("Kąty energetyczne", 1975–2002) stały się jedną z cech charakterystycznych jego twórczości. Robakowski wielokrotnie traktuje sztukę jako zapis i uwalnianie energii. Koncepcja energii w sztuce stanowi jeden z głównych motywów jego działań. Z początkiem lat 70. działalność w Warsztacie Formy Filmowej zaowocowała pracami związanymi z kinem analitycznym i strukturalnym ("Test I/II", 1971), aby następnie przejść w kierunku zainteresowania relacją pomiędzy autorem i medium ("Ćwiczenie na dwie ręce", 1976). Prace Robakowskiego cechuje również konceptualizm ("Relacje", 1975) mający często charakter przewrotnej manipulacji czy mistyfikacji ("Fotografia astralna", 1972–2002). Artysta ten jako jeden z pierwszych w Polsce podjął problematykę refotografii ("Video portraits", 1982). Dzięki filmom takim jak "Hommage a Breżniew" (1982–1988), "Z mojego okna" (1978–1999), "Sztuka to potęga" (1985) jest uznawany za jednego z najważniejszych polskich przedstawicieli sztuki video.
Ważnym nurtem w działalności Robakowskiego są także zapisy i dokumentacje utrwalające wydarzenia artystyczne w Polsce np. festiwal w Jarocinie, akcje Pomarańczowej Alternatywy.
Twórczość Józefa Robakowskiego obejmuje m.in.:
Jest także autorem tekstów krytycznych i wydawnictw ulotnych, np. "PST – sygnia nowej sztuki" (1984), "Żywa Galeria – łódzki progresywny ruch artystyczny 1969–1981", "Dekada 1980–1990", "Teczka nr XII – druki ulotne 1980–1992", "Teksty interwencyjne 1970–1995". Wraz z Andrzejem Ciesielskim redagował czasopismo „Uwaga”.
Kolekcje.
Prace Józefa Robakowskiego znajdują się m.in. w kolekcjach:
Życie prywatne.
Mieszka i pracuje w Łodzi. Był mężem Małgorzaty Potockiej, z którą ma córkę Matyldę (ur. 1978).

</doc>
<doc id="511779" url="https://pl.wikipedia.org/wiki?curid=511779" title="Jozef Lenart">
Jozef Lenart



</doc>
<doc id="511783" url="https://pl.wikipedia.org/wiki?curid=511783" title="Huculszczyzna">
Huculszczyzna

Huculszczyzna (ukr. "Гуцу́льщина", rum. "Huțulșcina", słow. "Huculsko") – region w zachodniej części Ukrainy, na obszarze Karpat Wschodnich, obejmujący m.in. pasmo Czarnohory.
Charakterystyka.
Geograficznie Huculszczyzna sięga na zachodzie po obszar zasiedlenia Bojków (siedziby Hucułów i Bojków dawniej rozgraniczała rozległa puszcza górska zwana "puszczą Czarnego-Lasu"), oraz po rzekę Łomnicę (prawy dopływ Dniestru).
W XII wieku teren ten należał do Rusi Halicko-Wołyńskiej, zaś od czasów Kazimierza Wielkiego (XIV w.) Huculszczyzna znajdowała się w obrębie Rzeczypospolitej. W 1772 roku w wyniku I rozbioru Polski weszła w skład monarchii austriackiej, a następnie austro-węgierskiej. W latach międzywojennych znowu znalazła się w Polsce. Po 1945 r. Huculszczyzna przestała należeć do Polski, a Polacy i inne nieruskie mniejszości etniczne i narodowe zostali stamtąd wypędzeni. Między innymi to było powodem spadku zainteresowania tym obszarem ze strony polskich etnografów.
Wywodzą się stąd Huculi, górale pochodzenia ruskiego i wołoskiego, twórcy oryginalnej kultury regionalnej w dorzeczu górnego Prutu. Na tych terenach rotmistrz Wojska Polskiego Michał Holländer wyselekcjonował rasę koni huculskich.
Polska fascynacja Huculszczyzną eksplodowała w I. poł. XIX wieku. Pisarz Eugeniusz Brocki utrwalił region ten w swoim opowiadaniu "Opryszki w Karpatach" (Poznań, 1836). Pisali także o nim między innymi: Wincenty Pol i Józef Wittlin. Dramat huculski pt. "Karpaccy górale" napisał Józef Korzeniowski. Kolejnymi polskimi twórcami poruszającymi ten temat byli m.in. znani malarze Józef Simmler, Artur Grottger, Juliusz Kossak, Stanisław Dębicki, Józef Jaroszyński, Tadeusz Rybkowski, Wacław Szymanowski ("„Umizgi huculskie (Sielanka)”" 1892, "„Kłótnia Hucułów”" 1889, "„Huculi w rozmowie”" ok. 1886–1900), a przede wszystkim Teodor Axentowicz w swoich dziełach "„Pogrzeb Huculski”" (1882), "„Święto Jordanu”" (1893) i "„Kołomyjka”" (1895). Huculszczyznę szczególnym uwielbieniem obdarzyli przede wszystkim trzej malarze z krakowskiej Akademii Sztuk Pięknych: Kazimierz Sichulski, Władysław Jarocki i Fryderyk Pautsch. Wielkim miłośnikiem i znawcą Huculszczyzny był Stanisław Vincenz (tetralogia "„Na wysokiej połoninie”" 1936–1979) – polski prozaik i eseista. Ferdynand Ossendowski opublikował swą "Huculszczyznę" w 1936 roku.
Z najnowszych twórców o Huculszczyźnie pisze poetka Urszula Kopeć-Zaborniak.
Doceniane są huculskie ikony. Obrazy świętych są dynamiczne, malowano im białe twarze. Olbrzymią kolekcję obrazów huculskich z XVIII-XIX w. posiada Muzeum Ukraińskich Ikon Domowych, które jest częścią kompleksu historyczno-kulturalnego Zamek Radomyśl na Ukrainie.
Obecnie w Polsce największe zbiory sztuki huculskiej, liczące ponad 2 tysiące eksponatów, posiada Muzeum Etnograficzne im. Seweryna Udzieli w Krakowie. Wiele z nich stanowi dar prywatny wielkiej polskiej miłośniczki Huculszczyzny – lwowianki Heleny Dąbczańskiej. W Krakowie od 2006 roku odbywa się także, zainicjowany przez polskich miłośników Huculszczyzny i dawnych mieszkańców tych terenów, Międzynarodowy Festiwal Huculski „Słowiańska Atlantyda”.

</doc>
<doc id="511785" url="https://pl.wikipedia.org/wiki?curid=511785" title="Bekas">
Bekas



</doc>
<doc id="511788" url="https://pl.wikipedia.org/wiki?curid=511788" title="Roślina dwupienna">
Roślina dwupienna



</doc>
<doc id="511789" url="https://pl.wikipedia.org/wiki?curid=511789" title="Tina Karol">
Tina Karol

Tina Karol (), właśc. Tetiana Hryhoriwna Liberman (ukr. ; ur. 25 stycznia 1985 w Orotukanie) – ukraińska piosenkarka, aktorka i prezenterka telewizyjna, była wokalistka orkiestry armii ukraińskiej. Zasłużona Artystka Ukrainy.
Młodość.
Urodziła się w Orotukanie w obwodzie Magadańskim. Jest córką Ukrainki i Żyda, Grigorija Libermana. W wieku sześciu lat przeprowadziła się do Iwano-Frankiwska na Ukrainie. Jak przyznaje w wywiadach, z powodu żydowskiego pochodzenia była często dyskryminowana w szkole.
Ukończyła naukę w szkole muzycznej oraz na Wydziale Wokalnym Instytutu Muzyki im. R.M. Gliera w Kijowie, gdzie uczyła się śpiewania popowego. Na czwartym roku studiów muzycznych otrzymała stypendium od Rady Najwyższej Ukrainy.
Kariera.
Jako nastolatka przez cztery lata występowała w Kijowskiej filii zespołu wokalno-tanecznego, będącego częścią Agencji Żydowskiej. W 2000 wyjechała z zespołem do Stanów Zjednoczonych. W czasie nauki w szkole została solistką Zespołu Pieśni i Tańca Ukraińskich Oddziałów Zbrojnych.
W 2005 zajęła drugie miejsce na festiwalu „Nowa Fala” (ukr. „Нова Хвиля”) w Jurmale. Niedługo później przybrała pseudonim Tina Karol. W 2006 z piosenką „I Am Your Queen” wygrała ukraińskie eliminacje eurowizyjne, dzięki czemu została wybrana na reprezentantkę Ukrainy w 51. Konkursie Piosenki Eurowizji w Atenach. Po finale selekcji przearażnowała zwycięski utwór i pod nowym tytułem, „Show Me Your Love”, zaprezentowała go w maju w półfinale konkursu. Dotarła do finału, w którym zajęła siódme miejsce ze 145 punktami na koncie, w tym m.in. z maksymalną notą 12 punktów z Portugalii. W międzyczasie wydała debiutancki album studyjny, również zatytułowany "Show Me Your Love". 21 grudnia zaprezentowała drugi album studyjny pt. "Noczieńka".
W latach 2006–2007 wraz z Jurijem Horbunowem prowadziła program 1+1 "Tanci z zirkamy". W 2007 wydała trzeci album studyjny pt. "Polus pritiażenija". W 2009 otrzymała tytuł Zasłużonego Artysty Ukrainy. W 2010 wydała czwarty album studyjny pt. "9 żyzniej".
W 2012 była trenerką w ukraińskiej wersji formatu "The Voice Kids", a w 2013 pełniła podobną funkcję w trzecim sezonie programu "Gołos". W 2014 wydała piąty album studyjny pt. "Pomniu". W 2015 ponownie objęła funkcję trenerki w programie "Gołos". W grudniu odebrała nagrodę na gali M1 Music Awards za wygraną w kategorii „Najlepsza piosenkarka”. 16 stycznia 2016 wydała szósty album studyjny pt. "Koliadky". W tym samym miesiącu zagrała główną rolę w musicalu "Rizdwiana istoria". W grudniu otrzymała Złoty Gramofon za utwór „Sdatsia, ty wsiegda uspiejesz” na gali wręczenia M1 Music Awards.
17 sierpnia 2017 wydała nową płytę studyjną pt. "Intonaciji". 27 sierpnia pojawiła się gościnnie w roli współprowadzącej pierwszy odcinek piątej edycji programu 1+1 "Tanci z zirkamy", zaśpiewała również w programie dwa utwory: „Dikaja woda” i „Sdatsia, ty wsiegda uspiejesz”. W grudniu odebrała dwie statuetki na gali M1 Music Awards za wygraną w kategoriach: „Najlepsza piosenkarka” i „Teledysk roku” (za klip do „Pereczekaty”).
1 marca 2022 uczestniczyła na warszawskim wiecu poparcia dla Ukrainy w związku z rosyjską inwazją. Stworzyła ponadto Międzynarodowe Centrum Informacji Oporu z siedzibą w Warszawie.
12 kwietnia na stadionie Legii w Polsce odbył się mecz charytatywny „Mecz o pokój” na rzecz Ukrainy. Na stadionie spotkały się Dynamo (Kijów) i Legia (Warszawa). Ukraińskie gwiazdy Tina Karol, Nadija Dorofejewa, Kateryna Pawlenko (Go_A) i Julija Sanina (The Hardkiss) zaśpiewały po walce na boisku. Karol zaśpiewała piosenkę „Ukraina – Ce Ty”, a śpiewacy wspólnie wykonali kompozycje „Wilna” i „Czerwona Kalina”.

</doc>
<doc id="511795" url="https://pl.wikipedia.org/wiki?curid=511795" title="Kazimierz Paweł Janczykowski">
Kazimierz Paweł Janczykowski

Kazimierz Paweł Janczykowski (ur. 25 stycznia 1888 w Metelinie, zm. 15 kwietnia 1972 w Chełmie) – etnograf, geograf i regionalista chełmski. Nauczyciel ówczesnego gimnazjum im. Stefana Czarnieckiego w Chełmie.
Życiorys.
Urodził się w starym dworku w Metelinie, 5 km od Hrubieszowa. Gdy miał dwa lata, umarł jego ojciec. W wieku 7 lat zaczął uczęszczać do prywatnej szkoły Lebiedińskiego, gdzie przygotowywano go do nauki w rosyjskim gimnazjum rządowym. W styczniu 1905 brał udział w strajku szkolnym. 20 czerwca 1908 otrzymał świadectwo dojrzałości bez praw do pracy w Rosji. Wyjechał na studia do Monachium, na wydział lekarski, jednak po paru miesiącach zmuszony był przenieść się do Pragi. W 1909 wrócił do Lublina. W 1912 udał się do Petersburga, gdzie zaczął studiować na uniwersytecie wychowania fizycznego. W sierpniu 1912 ożenił się z Polką, nauczycielką języka polskiego. W 1918 powrócił do Polski. Od 1918 współpracował z Wiktorem Ambroziewiczem, jednym z najbardziej zasłużonych dyrektorów I Liceum Ogólnokształcącego im. Stefana Czarnieckiego w Chełmie i założycielem Muzeum Chełmskiego. W 1928 został jego kustoszem. Dzięki jego staraniom powstał rezerwat przyrody Stawska Góra. Jest autorem hymnu I Liceum w Chełmie. Założył Towarzystwo Miłośników Ziemi Chełmskiej.
Podsumowaniem aktywności Kazimierza Pawła Janczykowskiego na rzecz Chełma może być następująca wypowiedź Zbigniewa Lubaszewskiego, regionalisty, obecnego prezesa Chełmskiego Oddziału Polskiego Towarzystwa Turystyczno-Krajoznawczego (cytowana za: Zbigniew Waldemar Okoń 6.6.2022):
„Kazimierz Paweł Janczykowski (…) swoje zdolności i pasje związał z ziemią chełmską, której pozostał wierny do końca życia. Dzięki różnorodnej działalności, prowadzonej w oparciu o szerokie zainteresowania, w orbicie których mieściła się przyroda, historia, archeologia, etnografia i literatura, już w okresie międzywojennym był postacią znaczącą. Organizował przedsięwzięcia sportowe i turystyczne. Prowadził badania archeologiczne i gromadził materiały historyczne i etnograficzne, poszerzające zbiory Muzeum Ziemi Chełmskiej, noszącego od 1930 roku imię Wiktora Ambroziewicza. Zaistniał również jako autor publikacji krajoznawczych, takich jak „Szlak wędrowny po powiecie chełmskim”, wydany w częściach na łamach lokalnego tygodnika „Kronika Nadbużańska” oraz w formie odbitki, do dzisiaj inspirujących wszystkich podejmujących trud opisu i upowszechniania wiedzy o dziejach oraz walorach historyczno-przyrodniczych Chełma i regionu. Swą wieloraką działalność kontynuował po II wojnie światowej, stając się jedną z głównych postaci chełmskiego życia społecznego i kulturalnego." (Zbigniew Lubaszewski, 50. rocznica śmierci Kazimierza Janczykowskiego, „Nowy Tydzień”, Nr 15 (852), 11-18 kwietnia 2022 r., s. 16.”
Zmarł 15 kwietnia 1972, został pochowany na Cmentarzu przy ulicy Lwowskiej w Chełmie.
Upamiętnienie.
Kazimierz Paweł Janczykowski był patronem SP nr 6, a następnie ZSO nr 6 w Chełmie.
Z pamiętnika Kazimierza Pawła Janczykowskiego.
Za granicą.
Wyjechałem za granicę na wydział lekarski, najpierw do Monachium, a po paru miesiącach, ponieważ nie byłem zachwycony Niemcami, przeniosłem się do Pragi Czeskiej. W końcu 1909 r. wróciłem do Lublina i tu otrzymałem list od siostry Heleny z Petersburgu, dokąd po wyjściu za mąż wyjechała z mężem Budkiewiczem (syn ich prof. Doktor Mieczysław jest obecnie prorektorem Akademii G H w Krakowie). Siostra zapraszała mnie, obiecując pomoc materialną. Matka umarła mi, kiedy miałem lat 10, w 1898 r. Rozpoczęło się dla mnie teraz ciężkie życie, a od III klasy utrzymanie moje było zależne od podaży korepetycji. Miałem opinię dobrego korepetytora i dobrych lekcji miałem zawsze dość.
W Petersburgu powiodło mi się. W 1912 r. został otwarty Instytut WF. Przyjęto mnie na podstawie mojej polskiej matury i wziąłem się solidnie do pracy. Trzy semestry, przerobione na wydziale lekarskim w Pradze, bardzo się teraz przydały. Instytut był wzorowany na systemie Linga. Ukończyłem go w 1914 r. i po rocznej pracy w instytucie zostałem wyznaczony do Kuratorium Okręgu Szk. w Kazaniu, jako kierownik Kursu doskonalenia kadr nauczycieli W.F. szkół średnich. W jesienie przyjeżdżałem do Syzrania, gdzie miałem etat nauczyciela WF. W Kazaniu wydałem podręcznik (po rosyjsku) dla nauczycieli WF pt. „Teoria ćwiczeń W.F.”. Kazan, 1916 r. Okres „nad Wołgą” to chyba najciekawszy odcinek mojego życia. Wszak w głębi Rosji przeżyłem okropności Rewolucji Październikowej i nie ma czasu na pobieżne choćby streszczenie tego wszystkiego, cośmy przeżyli.
W sierpniu 1912 r. ożeniłem się z kresowianką, nauczycielką historii w polskim gimnazjum św. Katarzyny w Pitrze. W Syzraniu żona moja została kierowniczką szkoły dla dziewczyn polskich kolejarzy ewakuowanych z Królestwa w głąb Rosji. Po zawarciu pokoju w Brześciu kolejarze mogli wracać do kraju. Ogłoszono powrót, a na liście widniało nazwisko nauczycielki szkoły z rodziną. Materialnie było mam dobrze i proponowano mi komisarza WF na cały okręg Ulianowski, ale zwyciężył romantyzm, poprosiłem o kartę urlopową. 1 czerwca 1917 wyjechaliśmy do Polski. Pociąg składał się z 40 „cielęcych” wagonów, w każdym 4 rodziny, pośrodku żelazny piecyk. Mazazruta-Syzrań, Penza, Tuła, Kaługa, Smoleńsk, Witebsk. Cała droga trwała 28 dni. Nikt nie zdawał sobie sprawy z trudów, na jakie był narażony ten pierwszy pociąg z powracającymi do Ojczyzny wysiedleńcami.

</doc>
<doc id="511799" url="https://pl.wikipedia.org/wiki?curid=511799" title="Pochodna Frécheta">
Pochodna Frécheta

Pochodna Frécheta – uogólnienie pojęcia pochodnej dla funkcji między przestrzeniami unormowanymi (w szczególności między przestrzeniami Banacha) nad tym samym ciałem. Pojęcie pochodnej w sensie Frécheta pozwala formalnie zdefiniować pojęcie pochodnej funkcjonalnej, które jest szeroko wykorzystywane w rachunku wariacyjnym. Intuicyjnie, definicja pochodnej Frécheta oparta jest na idei aproksymacji liniowej, to znaczy przybliżania różniczkowanej funkcji przy pomocy prostszego przekształcenia liniowego. Nazwa pojęcia pochodzi od nazwiska francuskiego matematyka Maurice’a Frécheta.
W analizie funkcjonalnej spotyka się również inną nazwę tego pojęcia – "silna pochodna" – będącej antonimem innej nazwy pochodnej Gâteaux, tzw. "słabej pochodnej".
Definicja.
Niech formula_1 i formula_2 będą przestrzeniami unormowanymi, formula_3 będzie niepustym podzbiorem otwartym przestrzeni formula_4 Funkcję formula_5 nazywa się "różniczkowalną w sensie Frécheta" w punkcie formula_6 jeżeli istnieje taki ograniczony operator liniowy
że
W przypadku, gdy funkcja formula_9 jest różniczkowalna w danym punkcie, to operator liniowy formula_10 spełniający powyższy warunek jest wyznaczony jednoznacznie nazywa się różniczką Frécheta funkcji formula_9 w punkcie formula_12 i oznacza formula_13 Odwzorowanie formula_14 dane wzorem formula_15 we wszystkich punktach formula_16 w których formula_9 jest różniczkowalna, nazywa się pochodną Frécheta funkcji formula_18 gdzie formula_19 oznacza przestrzeń funkcyjną wszystkich ograniczonych operatorów liniowych formula_20
Równoważnie, funkcja formula_9 jest różniczkowalna w punkcie formula_12 wtedy i tylko wtedy, gdy istnieje ograniczony operator liniowy formula_23 oraz funkcja formula_24 dla których
oraz
Funkcję formula_9 różniczkowalną w sensie Frécheta w dowolnym punkcie zbioru formula_3 i której pochodna formula_29 jest funkcją ciągłą w każdym punkcie zbioru formula_3 nazywa się "funkcją różniczkowalną w sposób ciągły" bądź "funkcją klasy formula_31" Jeśli formula_9 jest funkcjonałem, to różniczkę formula_10 będącą funkcjonałem liniowym nazywa się czasem wariacją formula_9 w punkcie formula_12 i oznacza symbolem formula_36
Otwartość dziedziny a różniczkowalność.
Założenie otwartości zbioru formula_3 w definicji jest konieczne ze względu na wymaganie jednoznaczności definicji różniczki. Istotność tego założenia można zobrazować następująco: zbiór
jest domkniętym podzbiorem przestrzeni formula_39 Gdyby funkcja formula_18 określona na płaszczyźnie, dana wzorem
była różniczkowalna w punkcie formula_42 to wówczas
Punkty formula_44 i formula_45 należą do zbioru formula_1 tylko, gdy formula_47 co pociąga za sobą, iż pochodna formula_9 w punkcie formula_45 jest w postaci formula_50 gdzie formula_51 jest dowolną liczbą rzeczywistą.
Własności.
Funkcja różniczkowalna w danym punkcie jest w nim ciągła. Implikacja odwrotna na ogół nie zachodzi.
Różniczkowanie jest operacją liniową w następującym sensie: jeśli formula_9 i formula_53 są dwoma przekształceniami formula_54 różniczkowalnymi w formula_16 zaś formula_56 i formula_57 są skalarami (dwiema liczbami rzeczywistymi bądź zespolonymi), to ich kombinacja liniowa formula_58 jest różniczkowalna w formula_16 przy czym jest ona równa odpowiedniej kombinacji liniowej pochodnych:
W kontekście tym poprawna jest również reguła łańcuchowa zwana również "twierdzeniem o różniczkowaniu złożenia funkcji": jeśli formula_61 jest różniczkowalna w formula_12 należącym do formula_63 zaś formula_64 jest różniczkowalna w formula_65 to złożenie formula_66 jest różniczkowalne w formula_16 a jego pochodna jest złożeniem pochodnych:
Warunkiem koniecznym istnienia ekstremum funkcjonału formula_9 w punkcie formula_70 jest formula_71 Otóż skoro formula_72 dla formula_73 to formula_74 dla dostatecznie małych formula_75 jest określony przez znak formula_36 Gdyby formula_77 to z liniowości formula_78 wynika, że dla małych formula_75 znak formula_80 może być zarówno dodatni, jak i ujemny, tzn. w sąsiedztwie formula_70 istnieją zarówno wartości mniejsze, jak i większe od formula_82 a więc formula_9 nie może osiągnąć ekstremum w tym punkcie.
Przestrzenie skończeniewymiarowe.
Pojęcie pochodnej Frécheta jest uogólnieniem zwykłej pochodnej funkcji rzeczywistej. Ciągłe przekształcenia liniowe formula_84 są postaci formula_85 gdzie formula_51 jest liczbą rzeczywistą. W tym przypadku różniczka formula_87 pojawiająca się w definicji jest funkcją postaci
Wyrażenie
jest równoważne definicji różniczkowalności funkcji formula_18 tj.
gdzie formula_51 jest pochodną funkcji formula_9 w punkcie formula_94
W przestrzeniach skończenie wymiarowych wszystkie przekształcenia liniowe są ciągłe (zob. przekształcenie liniowe nieciągłe), więc pochodna Frécheta pokrywa się w tym przypadku z tradycyjnym pojęciem pochodnej funkcji wielu zmiennych. W szczególności, może być ona reprezentowana za pomocą macierzy Jacobiego.
Niech formula_95 będzie funkcją określoną na otwartym podzbiorze formula_3 przestrzeni formula_97 Jeśli formula_98 jest różniczkowalna w sensie Frécheta w punkcie formula_99 to jej pochodną jest przekształcenie
gdzie
przy czym formula_102 oznacza macierz Jacobiego funkcji formula_98 w punkcie formula_104
Co więcej, pochodne cząstkowe formula_105 dane są wzorem
gdzie formula_107 oznacza bazę kanoniczną formula_108 zaś formula_109 Pochodna jest przekształceniem liniowym, więc dla wszystkich wektorów formula_110 pochodna kierunkowa formula_98 w kierunku formula_112 wyraża się wzorem
Związek ten jest ogólniejszej natury – zob. "związek z pochodną Gâteaux".
Zachodzi również twierdzenie Schwarza mówiące, że jeśli wszystkie pochodne cząstkowe formula_98 istnieją i są ciągłe, to formula_98 jest różniczkowalna w sensie Frécheta. Twierdzenie odwrotne nie jest prawdziwe: funkcja może być różniczkowalna w sensie Frécheta, jednak jej pochodne cząstkowe mogą nie być ciągłe.
Przykład zastosowania.
Metody rachunku różniczkowego umożliwiają dość sprawne wyznaczanie przybliżonych wartości skomplikowanych wyrażeń. Niech za przykład posłuży
Mając funkcję formula_117 daną wzorem
wystarczy zauważyć, iż zgodnie z powyższymi uwagami prawdziwy jest wzór
Podstawiając formula_120 oraz formula_121 uzyskuje się
Co ostatecznie daje
Związek z pochodną Gâteaux.
Jeśli formula_9 jest różniczkowalna w sensie Frécheta w punkcie formula_16 to jest ona w nim również różniczkowalna w sensie Gâteaux, a formula_53 jest po prostu operatorem liniowym formula_128 Nie każda funkcja różniczkowalna w sensie Gâteaux jest różniczkowalna w sensie Frécheta. Przykładowo funkcja formula_9 o wartościach rzeczywistych określona wzorem
jest ciągła i różniczkowalna w sensie Gâteaux w punkcie formula_131 przy czym jej pochodną jest
Funkcja formula_53 nie jest operatorem liniowym, zatem funkcja formula_9 nie jest różniczkowalna w sensie Frécheta.
Innym przykładem może być funkcja formula_9 dana wzorem
która jest różniczkowalna w sensie Gâteaux w punkcie formula_131 a jej pochodna formula_138 dla wszystkich formula_139 "jest" operatorem liniowym. Mimo to formula_9 nie jest ciągła w formula_131 co można zaobserwować, zbiegając do początku układu wzdłuż krzywej formula_142 i dlatego formula_9 nie może być tam różniczkowalna w sensie Frécheta.
Subtelniejszym przykładem jest
która jest funkcją ciągłą, różniczkowalną w formula_131 przy czym jej pochodną jest formula_146 co raz jeszcze oznacza, że jest liniowa. Jednakże formula_9 nie jest różniczkowalna w sensie Frécheta, ponieważ granica
nie istnieje.
Poniższy przykład zachodzi tylko w nieskończenie wielu wymiarach. Niech formula_149 będzie przestrzenią Banacha, a formula_150 będzie funkcjonałem liniowym na formula_151 który jest "nieciągły" w formula_152 (zob. przekształcenie liniowe nieciągłe). Niech
Wówczas formula_154 jest różniczkowalna w sensie Gâteaux w formula_155 a jej pochodna jest równa formula_156 Mimo to formula_154 nie jest różniczkowalna w sensie Frécheta, ponieważ granica
nie istnieje.
Jeśli formula_9 jest różniczkowalna w sensie Gâteaux na zbiorze otwartym formula_160 to formula_9 jest różniczkowalna w sensie Frécheta, gdy jej pochodna Gâteaux jest liniowa i ograniczona w każdym punkcie formula_3 oraz jest przekształceniem ciągłym formula_163
Pochodne wyższego rzędu.
Jeśli formula_9 jest funkcją różniczkowalną w każdym punkcie podzbioru otwartego formula_3 zbioru formula_166 to jej pochodna
jest funkcją formula_3 o wartościach w przestrzeni formula_169 tzn. w przestrzeni wszystkich ograniczonych operatorów liniowych z formula_1 do formula_171 Funkcja ta również może mieć pochodną, nazywaną "pochodną drugiego rzędu" z funkcji formula_18 i oznaczaną przez formula_173 która, z definicji pochodnej, będzie przekształceniem
Często dokonuje się utożsamienia zbioru wartości funkcji formula_173 z przestrzenią formula_176 tzn. przestrzenią wszystkich ciągłych przekształceń dwuliniowych z formula_1 w formula_178 Dokładniej, element formula_150 przestrzeni formula_180 utożsamia się takim elementem formula_181 należącym do formula_176 że dla dowolnych formula_12 i formula_184 należących do formula_1 spełniony jest warunek
Intuicyjnie funkcja formula_150 liniowa względem formula_12 i formula_189 liniowa względem formula_184 jest tym samym, co funkcja dwuliniowa formula_181 względem formula_12 oraz formula_193
Jeżeli funkcja
jest różniczkowalna, to jej pochodną nazywa się "pochodną trzeciego rzędu" funkcji "f". Pochodna ta jest oczywiście przekształceniem trójliniowym itd. Pochodną formula_195-tego rzędu (o ile istnieje) jest funkcja
przyjmująca wartości w przestrzeni Banacha ciągłych przekształceń "n"-liniowych określonych w formula_1 i o wartościach w formula_178 Indukcyjnie, funkcja formula_9 jest formula_200 razy różniczkowalna na formula_63 jeśli jest formula_195-krotnie różniczkowalna w zbiorze formula_3 oraz dla każdego formula_12 z formula_3 istnieje takie ciągłe przekształcenie ("n"+1)-liniowe formula_206 że istnieje granica
oraz zbieżność ta jest jednostajna względem formula_208 na ograniczonych podzbiorach formula_4 Operator formula_210 nazywany jest wówczas pochodną ("n"+1)-rzędu funkcji formula_9 w punkcie formula_94

</doc>
<doc id="511802" url="https://pl.wikipedia.org/wiki?curid=511802" title="Pochodna mocna">
Pochodna mocna



</doc>
<doc id="511805" url="https://pl.wikipedia.org/wiki?curid=511805" title="Dzięcioł">
Dzięcioł

Gatunki ptaków.
Ptaki z rodziny dzięciołowatych (Picidae):

</doc>
<doc id="511806" url="https://pl.wikipedia.org/wiki?curid=511806" title="Pochodna Frecheta">
Pochodna Frecheta



</doc>
<doc id="511808" url="https://pl.wikipedia.org/wiki?curid=511808" title="Pistolet Astra 3000">
Pistolet Astra 3000

Astra 3000 – hiszpański pistolet samopowtarzalny. Była to unowocześniona wersja pistoletu Astra 300. Pistolet posiadał chwyt o bardziej ergonomicznym kształcie i był wyposażony we wskaźnik obecności naboju w komorze nabojowej.
W 1956 roku produkcję Astry 3000 zakończono. Jej następcą w ofercie firmy był pistolet Astra 4000 (Falcon).
Opis.
Astra 3000 była bronią samopowtarzalną. Zasada działania oparta o odrzut zamka swobodnego.
Astra 3000 była zasilana z wymiennego, jednorzędowego magazynka pudełkowego o pojemności 6 nabojów kalibru 9 mm lub 7 kalibru 7,65 mm, umieszczonego w chwycie. W pistoletach produkowanych przed 1953 rokiem zatrzask magazynka znajdował się u spodu chwytu, pistolety późniejsze miały go po lewej stronie chwytu, w pobliżu kabłąka spustowego. Posiadał Lufę gwintowaną, przyrządy celownicze mechaniczne, stałe (muszka i szczerbinka).

</doc>
<doc id="511811" url="https://pl.wikipedia.org/wiki?curid=511811" title="Mike Mangini">
Mike Mangini

Michael "Mike" Mangini (ur. 18 kwietnia 1963 w Newton) – amerykański muzyk i perkusista, znany przede wszystkim ze współpracy z grupami muzycznymi Annihilator, Extreme oraz z wirtuozem gitary elektrycznej Steve'em Vaiem. Były wykładowca Berklee College of Music w Bostonie. W 2011 roku objął stanowisko perkusisty w formacji Dream Theater.
Autor dwóch części "Rhythm Knowledge", podręcznika instruktażowego dla perkusistów. Nauczyciel i student, na perkusji gra od 5 roku życia, ćwicząc do dziesięciu godzin dziennie. W wieku 9 lat poziom umiejętności technicznych pozwalał mu na swobodne wykonawstwo patentów perkusyjnych Buddy'ego Richa. Od 1987 roku udziela lekcji instruktażowych dla perkusistów, gitarzystów oraz pianistów. Od 1996 roku realizuje własny "Drums Clinic" występując w ponad czterdziestu krajach.
Na przestrzeni lat swojej kariery muzycznej współpracował również z takimi muzykami i grupami jak Mike Keneally, Gary Cherone, Hilary Jones, Dennis Chambers, James LaBrie, Joe Satriani, Eric Johnson, Steve Perry, Steve Lynch, Swirl, Agona Hardison, Eastman Orchestra, Nuno Bettencourt, Mullmuzzler, Baha Men, Swirl 360 oraz Boyzone.

</doc>
<doc id="511812" url="https://pl.wikipedia.org/wiki?curid=511812" title="Kościół św. Tomasza Apostoła w Krakowie">
Kościół św. Tomasza Apostoła w Krakowie

Kościół św. Tomasza Apostoła – rzymskokatolicki kościół konwentualny duchaczek, znajdujący się w Krakowie przy ulicy Szpitalnej 14, na rogu ul. św. Tomasza 23, na Starym Mieście. 
Świątynia podlega administracyjnie parafii bazyliki Mariackiej.
Historia.
Kościółek ten powstał na początku XVII wieku. Wcześniej na tym miejscu znajdował się drewniany zbór braci polskich, zburzony podczas rozruchów antyprotestanckich 23 maja 1591 r. 18 października 1618 r. Wespazjan Piotrowski ofiarował znajdującą się na miejscu dawnego zboru kamienicę karmelitom z Piasku, którzy chcąc posiadać siedzibę w mieście, przerobili ją na kościół filialny. Konsekracji świątyni pod wezwaniem świętego Tomasza Apostoła dokonał biskup Tomasz Oborski 24 września 1621 r. Nowy patron nie był wybrany przypadkowo - w dobie kontrreformacji często zdarzało się, że w miejscach dawnych zborów powstawały kościoły lub kaplice, którym patronował św. Tomasz Apostoł. Karmelici opuścili to miejsce w 1787 r., prawdopodobnie po pożarze kościoła.
Nowym gospodarzem kościoła i klasztoru od 1800 r. stały się kanoniczki, zajmujące się chorymi w pobliskim szpitalu św. Ducha. Zamieszkały w tym miejscu w 1851 r., nieco wcześniej w 1828 r. dokonano stosownych adnotacji urzędowych w księgach wieczystych przekazując kościół i przylegającą do niego od południa kamienicę mieszczącą klasztor na własność duchaczek. Kościół przeszedł gruntowną konserwację w 1963 r. Od 2018 znajdują się w nim doczesne szczątki Czcigodnej Służebnicy Bożej Siostry Emanueli Kalb.
Wnętrze.
Kościół jest budowlą wczesnobarokową, jednonawową, trójprzęsłową, nakrytą sklepieniem kolebkowym z lunetami. Fasada świątyni jest dwukondygnacyjna, portal prowadzący do wnętrza wykonano z marmuru dębnickiego w I. połowie XVII w. Ponad nim w niszach umieszczone zostały kamienne posągi Chrystusa oraz św. Piotra i św. Pawła z tego samego okresu, pierwotnie pokryte polichromią usuniętą w 1933 r. 
W niewielkiej kruchcie znajduje się barokowa figura Jezusa Miłosiernego, przeniesiona tutaj z kościoła św. Ducha. 
W ołtarzu głównym znajduje się wizerunek Matki Boskiej Szkaplerznej, w okresie nowenny do Ducha Świętego zasłaniany obrazem przedstawiającym zesłanie Ducha Świętego autorstwa Jana Bąkowskiego namalowanym w 1932 r. 
Po lewej stronie w ołtarzu bocznym znajduje się krucyfiks z połowy XVII wieku umieszczony na tle obrazu z widokiem Jerozolimy, on także został przeniesiony z kościoła św. Ducha, a tradycja związała go z osobą zmarłej w opinii świętości s. Nimfy Suchońskiej (1688-1709), która wsławiła się ratowaniem ofiar zarazy z lat 1707-1709. Siostra Nimfa sama stała się jej ofiarą, umierając 6 czerwca 1709 r. Jej prochy spoczęły w kryptach pod kościołem św. Ducha, w klasztorze zobaczyć można współczesny portret Nimfy Suchońskiej autorstwa Jana Bąkowskiego z 1931 r.
Po lewej stronie od wejścia, znajduje się konfesja bł. Emanueli Kalb. 
W ołtarzu bocznym po prawej stronie znajduje się obraz Matki Boskiej z Dzieciątkiem w otoczeniu świętych, między innymi: proroka Eliasza (patrona zakonu karmelitów), proroka Elizeusza, św. Dionizego papieża, św. Cyryla oraz zakonnika z modelem tutejszego kościoła.
Ambona barokowa z początku XVIII wieku z posążkiem anioła w zwieńczeniu.

</doc>
<doc id="511813" url="https://pl.wikipedia.org/wiki?curid=511813" title="Nuzi">
Nuzi

Nuzi (akad. Gasur) – starożytne miasto w Mezopotamii, położone blisko rzeki Tygrys. Obecnie stanowisko "Jurghan Tabba" w Iraku.
Założone przez Hurytów około roku 1500 p.n.e. W XII w. p.n.e. zdobyte przez asyryjskiego króla Adad-nirari I.
W roku 1920 podczas wykopalisk na terenie miasta znaleziono archiwa zawierające między innymi 20 000 glinianych tabliczek pokrytych pismem klinowym w języku akadyjskim. Teksty, pochodzące przede wszystkim z archiwum królewskiego, rzucają światło na problematykę społeczną epoki starotestamentalnych patriarchów (sprawa bezdzietności, sprzedaż prawa pierworództwa, usynowienie niewolników, a także powiązanie pomiędzy posiadaniem bożków domowych, a prawem dziedziczenia, zwyczajowe prawa dotyczące małżeństw, w tym lewiratu, znaczenia słów wypowiadanych przez głowę rodu na łożu śmierci, potwierdzania ustępstwa poprzez przekazanie obuwia).
Środowisko, którego świadectwo na nich znajdujemy niemal w niczym nie odbiegało od patriarchów opisanych w Piśmie Świętym i ich zachowań, co stanowi poważny dowód na historyczność narracji o Abrahamie, Izaaku i Jakubie.

</doc>
<doc id="511822" url="https://pl.wikipedia.org/wiki?curid=511822" title="James Labrie">
James Labrie



</doc>
<doc id="511831" url="https://pl.wikipedia.org/wiki?curid=511831" title="Karwia">
Karwia

Karwia (dodatkowa nazwa w j. kaszub. Karwiô, niem. "Karwen") – wieś w Polsce, w województwie pomorskim, w powiecie puckim, w gminie Władysławowo, nad Morzem Bałtyckim.
Karwia to nadmorska miejscowość letniskowa. Ma szeroką plażę o długości około 3 km, przystań morską dla rybaków (pas plaży) i dwa letnie kąpieliska. Większość zabudowy obejmuje liczne prywatne kwatery, pensjonaty i ośrodki wypoczynkowe. Zachowało się wiele obiektów budowlanych sprzed II wojny światowej sięgających nawet lat 90. XIX wieku, wybudowanych w charakterystycznym stylu rozpowszechnionym na Nordzie mających wartość zabytkowo-historyczną.
Wieś królewska położona była w II połowie XVI wieku w powiecie puckim województwa pomorskiego. W latach 1963–1972 część osiedla Jastrzębia Góra. W latach 1973–2014 część miasta Władysławowo.
Położenie.
Karwia jest położona na wschodnim krańcu Wybrzeża Słowińskiego, między Kanałem Karwinką od zachodu a strugą Czarna Woda od wschodu. Wieś graniczy: od wschodu z sołectwem Ostrowo, z południa z miejscowością Karwieńskie Błoto Pierwsze, z zachodniej strony z miejscowością Karwieńskie Błoto Drugie i od północy z Bałtykiem. Do najbliższego miasta Władysławowa jest stąd 16 km, do Pucka 25 km, Helu 51 km, Sopotu 61 km, Łeby 63 km.
Około 7 km od zabudowań znajduje się najdalej na północ wysunięty punkt Polski (przed II wojną światową Karwia była najdalej wysuniętą wsią na północ Polski, nie licząc regionów dzisiejszej Litwy). Przez miejscowość przebiega droga wojewódzka nr 215 łącząca Władysławowo i Sulicice.
Według danych urzędu miejskiego powierzchnia sołectwa wynosi 245,6 ha.
Warunki przyrodnicze.
Pas wybrzeża Karwi stanowi część Nadmorskiego Parku Krajobrazowego (na północ od ul. Wojska Polskiego), zaś pozostały obszar sołectwa stanowi część Nadmorskiego Obszaru Chronionego Krajobrazu. W Karwi przybrzeżne wody Bałtyku w pasie o około 15 kilometrowej szerokości wchodzą w skład obszaru specjalnej ochrony ptaków Natura 2000 o nazwie PLB990002 Przybrzeżne Wody Bałtyku. Zimują tu w znaczącej liczbie nur czarnoszyi i rdzawoszyi. Szczególne znaczenie mają również populacje lodówki, nurnika i uhli. W faunie dominują drobne skorupiaki i rzadko foki szare i obrączkowane i morświny.
Galeria – środowisko.
Zdjęcia z 2016:
Historia.
Karwia po raz pierwszy pojawia się w dokumentach w 1274. W XIII wieku była prawdopodobnie lokowana na prawie chełmińskim jako mała osada rybacka. Osadę otaczały od południa i zachodu bagna zalewane cyklicznie przez morze. W 1599 starosta pucki Jan Jakub Wejher sprowadził osadników holenderskich w celu ich osuszenia i przywrócenia do użytkowania. Zbudowali na nich nową osadę Karwieńskie Błota i wywarli także wpływ na rozwój sąsiedniej Karwi. Pod koniec XVI wieku rybacy z Karwi daninę w postaci ryb płacili kościołowi w Strzelnie. W 1677 król polski Jan III Sobieski zwolnił ich z podatku za połów ryb. Polska nazwa osady pojawiła się około 1670. W 1773 morze zalało całą miejscowość. Bałtyk często zalewał wieś w czasie sztormów. Dopiero w latach 1930. na zachód od wsi wybudowano kilometrową tamę typu holenderskiego, która zabezpieczyła wieś przed powodziami.
W grudniu 1889 otwarto w Karwi stację ratownictwa brzegowego, wyposażoną w metalową łódź ratowniczą (wraz z wozem do jej transportu i wodowania) oraz rakietowy zestaw do ratowania ludzi z wysztrandowanych statków. Po I wojnie światowej stacja przeszła pod zarząd wojewody pomorskiego a później Urzędu Morskiego w Gdyni, lecz nie była utrzymywana i utraciła funkcjonalność. Budynek stacji pozostał, w 2016 był dzierżawiony przez miejscową OSP.
W Karwi w latach 1945–1991 stacjonowała strażnica WOP. Budynki byłej placówki przekształcono na ośrodek szkoleniowo-wypoczynkowy Straży Granicznej.
W 1950 wzniesiono nowy kościół, a w 1957 została erygowana parafia rzymskokatolicka. Mieszkańcy Karwi zajmowali się głównie rybołówstwem oraz rolnictwem i hodowlą bydła. W okresie międzywojennym do Karwi zaczęło przybywać coraz więcej letników. Polska miała wtedy zaledwie 24 kilometrowy dostęp do morza otwartego (od Dębek przez Karwię do Władysławowa) nie licząc Mierzei Helskiej. Ale zdecydowany rozwój wsi jako nadmorskiej miejscowości letniskowej rozpoczął się pod koniec XX wieku. W 2012 w Karwi wyznaczono dwa letnie kąpieliska nadmorskie z wejściami na plażę nr 43 i 45 z ulicy Wojska Polskiego, a kąpielisko z wejściem nr 43 spełniało obowiązkowe wymogi jakościowe dla wody w kąpielisku Unii Europejskiej.
Przynależność administracyjna miejscowości w okresie powojennym:
Demografia.
W 1678 w osadzie mieszkało 39 osób. W 1849 wieś liczyła 201 mieszkańców. W 1905 liczba mieszkańców Karwi wzrosła do 323. Popularnymi nazwiskami byli: Bisewski oraz Wittbrodt, Volkmann, Schmundt, które wiązały się z osadnikami holenderskimi. Po drugiej wojnie światowej nastąpił znaczny przyrost ludności zwłaszcza na przełomie XX i XXI wieku kiedy wieś zmieniła charakter z osady rybackiej i rolniczej na letniskową. W 2008 Karwia liczyła 931, a w 2012 992 stałych mieszkańców.
Galeria – infrastruktura.
Zdjęcia z 2016:
Polityka.
W referendum 2003 Karwia zdecydowanie opowiedziała się za wejściem Polski do Unii Europejskiej, gdyż oddano 84,61% głosów na tak.
W wyborach parlamentarnych do Sejmu w dniu 25 października 2015 wieś zdecydowanie poparła Platformę Obywatelską, która zdobyła 44,90% głosów. Na drugie ugrupowanie Prawo i Sprawiedliwość oddano 26,28% głosów.
Także w wyborach prezydenckich w 2015 mieszkańcy Karwi głosowali na kandydata Bronisława Komorowskiego, który zdobywając 68,25% głosów wyraźnie pokonał w II turze Andrzeja Dudę (31,75% głosów).
Natomiast w wyniku ostatnich wyborów samorządowych do Rady Miejskiej przeprowadzonych w dniu 16 listopada 2014 Karwia jest reprezentowana w 15 osobowej Radzie Miejskiej przez jednego radnego z Komitetu Wyborczego Wyborców Pozytywne Zmiany.
Zabytki.
W miejscowości nie ma obiektów zabytkowych wpisanych do rejestru zabytków województwa pomorskiego. Według gminnej ewidencji zabytków przyjętej 7 kwietnia 2014 obiektami historyczno–zabytkowymi w Karwi są:
Galeria – zabytki.
Zdjęcia z 2016:
Turystyka.
Szlaki piesze
Szlaki rowerowe
Szlaki konne
Sport.
W Karwi działa klub sportowy „Norda Karwia”. Drużyna piłkarska klubu w rozgrywkach gdańskiej klasy „B” w sezonie 2015/2016 zajęła 6 miejsce.

</doc>
<doc id="511833" url="https://pl.wikipedia.org/wiki?curid=511833" title="Białoruskie Towarzystwo Historyczne">
Białoruskie Towarzystwo Historyczne

Białoruskie Towarzystwo Historyczne- zarejestrowane zostało w 1993 roku. Celem towarzystwa jest rozwijanie aktywności naukowej, kulturotwórczej oraz społecznej. działanie na rzecz zdobywania i upowszechniania wiedzy historycznej o Białorusinach oraz poszanowania tradycji narodowych, propagowanie postaw tolerancji narodowej, sprzyjających kształtowaniu przyjaznych stosunków pomiędzy Białorusinami a Polakami oraz innymi narodowościami w RP. Towarzystwo zorganizowało wiele seminariów i konferencji dotyczących historii Białorusinów na Białostocczyźnie.

</doc>
<doc id="511834" url="https://pl.wikipedia.org/wiki?curid=511834" title="Pistolet Astra 4000">
Pistolet Astra 4000

Astra 4000 – hiszpański pistolet samopowtarzalny, następca modelu Astra 3000. W Stanach Zjednoczonych sprzedawana jako "Astra Falcon" z zestawem konwersyjnym dla amunicji kalibru .22 LR.
Opis.
Astra 4000 była bronią samopowtarzalną. Zasada działania oparta o odrzut zamka swobodnego.
Astra 3000 była zasilany ze wymiennego, jednorzędowego magazynka pudełkowego o pojemności 6 (9 mm), 7 (7,65 mm) lub 10 (5,56 mm) naboi, umieszczonego w chwycie. Zatrzask magazynka znajdował się w dolnej części lewej okładki chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="511835" url="https://pl.wikipedia.org/wiki?curid=511835" title="BTH">
BTH



</doc>
<doc id="511836" url="https://pl.wikipedia.org/wiki?curid=511836" title="Język beludżi">
Język beludżi

Język beludżi (zwany również baluczi) – język z rodziny języków indoeuropejskich, którym posługują się Beludżowie, pasterski lud pochodzenia irańskiego zamieszkujący Pakistan, Iran, południowy Afganistan, Oman, Turkmenistan i Tadżykistan. Według danych z 1987 roku posługiwało się nim 4,8 mln osób.
Język baludżi wraz z językami staroperskim, nowoperskim, pasztuńskim (błędnie zwanym afgańskim), kurdyjskim oraz wymarłymi dialektami średniowiecznymi, należy do grupy języków irańskich, którymi posługuje się około 200 milionów ludzi na terytorium rozciągającym się od wschodniej Turcji po Pakistan i zachodnią część Indii.
Literatura w języku beludżi obejmuje m.in.: epos heroiczny, ballady, pieśni liryczne, oraz bajki.

</doc>
<doc id="511838" url="https://pl.wikipedia.org/wiki?curid=511838" title="Jacob Obrecht">
Jacob Obrecht

Jacob Obrecht (ur. ok. 1457 w Bergen op Zoom, zm. 1505 w Ferrarze) – flamandzki kompozytor okresu renesansu
Życiorys.
Po roku 1476 działał jako śpiewak w Utrechcie. W latach 1479–1484 w Bergen prowadził chóry gildii mariańskiej ("Mariengilde") oraz kościoła Saint-Gertrantis (w 1480 roku otrzymał święcenia kapłańskie). Następnie był dyrygentem kapeli katedralnej w Cambrai (od 1484), w Brugii (od 1486) i Antwerpii (od. 1491), gdzie objął to stanowisko po śmierci Jacobusa Barbireau i sprawował je do 1496 roku. Potem przebywał znów w Bergen, Brugii, Antwerpii oraz Innsbrucku, by ok. 1504 dotrzeć do Ferrary, dokąd kilkakrotnie już przyjeżdżał na zaproszenie książąt d’Este. Tam zmarł na dżumę.
Twórczość.
Obrecht był jednym z najwybitniejszych twórców szkoły franko-flamandzkiej. Opierał się na wzorach Guillaume Dufaya i Johannesa Ockeghema, jak i wpływach muzyki włoskiej. Uprawiał polifonię opartą na klarownej strukturze melodycznej, zaczerpniętej zazwyczaj z chorału ("cantus firmus"). Chociaż struktura formalna jego dzieł jest niekiedy bardzo wyszukana, cechuje się dużą konsekwencją.
Jacob Obrecht skomponował:
Wydanie dzieł zebranych: "Werken van Jacob Obrecht", J, Wolf, Amsterdam, 1912-1921

</doc>
<doc id="511843" url="https://pl.wikipedia.org/wiki?curid=511843" title="Guillaume Dufay">
Guillaume Dufay

Guillaume Dufay, także Guillaume Du Fay (ur. ok. 1400 w Cambrai (lub okolicy), zm. 27 listopada 1474 w Cambrai) – franko-flamandzki kompozytor okresu średniowiecza i renesansu.
Związany z dworem w Cambrai oraz dworem papieskim. Był również duchownym i bakałarzem prawa kanonicznego. Jest centralną postacią szkoły burgundzkiej i w związku z tym jednym z najbardziej wpływowych kompozytorów XV-wiecznych.
Dufay pozostawił po sobie ok. 220 kompozycji (80 motetów, 35 części i 8 cyklów mszalnych oraz 2 magnificaty), zachowanych w 50 XVI- i XVII-wiecznych rękopisach. Tworzył przede wszystkim utwory religijne – msze i motety. Muzyka świecka Dufaya (pieśni i ballady) nawiązuje do francuskich kompozycji okresu "Ars nova".
Dokonał syntezy stylów: francuskiego, włoskiego i angielskiego. Był głównym przedstawicielem techniki fauxbourdon, bywa także uważany za jej twórcę. 
Jednym z najsławniejszych dzieł Dufaya jest motet skomponowany z okazji konsekracji katedry Santa Maria del Fiore we Florencji, "Nuper rosarum flores". Formę motetu być może wzorował na proporcjach architektonicznych Świątyni Salomona: 6:4:2:3. Stosunek jednostek metrycznych w kolejnych fragmentach motetu układa się w takie same proporcje. Jest to nietypowe dla epoki, bowiem stosunek dyminucji w utworach zwykle był cały czas opadający.

</doc>
<doc id="511847" url="https://pl.wikipedia.org/wiki?curid=511847" title="Pismo procesowe (polskie postępowanie cywilne)">
Pismo procesowe (polskie postępowanie cywilne)

Pismo procesowe – dokument obejmujący wnioski i oświadczenia stron postępowania składane poza rozprawą w postępowaniu cywilnym. 
Struktura.
Pismo procesowe winno odpowiadać wymogom formalnym, określonym w art. 126 Kodeksu postępowania cywilnego. W myśl tego przepisu pismo procesowe winno zawierać: 
Część pisma, która wyraża żądanie nazywana jest petitum, które w dalszej części jest uzasadniane i poparte wnioskami dowodowymi.
Do pisma procesowego dołącza się załączniki wymienione w tym piśmie. Kolejne pisma procesowe powinny zawierać również sygnaturę akt sprawy, w której zostały złożone. Jeśli przepisy szczególne tak stanowią, pismo procesowe składać należy na urzędowym formularzu lub za pośrednictwem systemu teleinformatycznego. 
Jeżeli strona składa pierwsze pismo w sprawie, należy podać:
Wśród pism procesowych przepisy kpc wyróżniają pozew i odpowiedź na pozew, stawiając im dalsze wymagania co do treści i formy. Specyficzną kategorią są również pisma procesowe mające na celu przygotowanie rozprawy, w których strona winna przytoczyć zwięźle stan sprawy, wypowiedzieć się co do twierdzeń strony przeciwnej i wypowiedzieć się w sprawie przytoczonych przez nią dowodów, a następnie wskazać dowody mające istotne znaczenie w sprawie.
Jeśli pismo procesowe nie spełnia wymogów formalnych, przewodniczący wzywa stronę do poprawienia pisma, uzupełnienia lub opłacenia go w terminie 7 dni, pod rygorem jego zwrotu. Przez poprawienie pisma rozumie się również wniesienie pisma na urzędowym formularzu, jeżeli wymóg ten nie został dochowany.
Przypisy.
 

</doc>
<doc id="511849" url="https://pl.wikipedia.org/wiki?curid=511849" title="Szyling somalijski">
Szyling somalijski

Szyling somalijski – jednostka walutowa Somalii. 1 szyling = 100 centów.
W obiegu znajdują się banknoty o nominałach 5, 10, 20, 50, 100, 500 i 1000 szylingów.

</doc>
<doc id="511850" url="https://pl.wikipedia.org/wiki?curid=511850" title="Beludżowie">
Beludżowie

Beludżowie – lud indoeuropejski pochodzenia irańskiego. Zamieszkują Pakistan, Iran, południowy Afganistan, Oman, Turkmenistan i Tadżykistan. Są narodem bez własnej państwowości, zamieszkują historyczny region zwany Beludżystanem. Posługują się językiem beludżi, wyznają islam sunnicki. 
Historia.
W VII w. zostali wyparci przez Arabów z pierwotnych siedzib położonych nad Morzem Kaspijskim. W 971–972 roku pokonał ich Adud al-Dawla z arabskiej dynastii Bujidów. W XVI w. Beludżowie utworzyli kilka feudalnych księstw. W XVII wieku plemienny przywódca Mir Hasan dał się poznać jako pierwszy „chan Beludżów”. Jego następcą od 1666 roku był Ahmad I, który założył Chanat Kalat, który wszedł w 1839 roku w skład Indii Brytyjskich, a później od 1948 roku w skład Pakistanu utrzymując do 1955 roku autonomię. Pozostałe terytoria zajmowane przez Beludżów weszły w skład Iranu. W 1958 wybuchło krótkotrwałe powstanie mające na celu odzyskanie przez Chanat Kalat odebranej autonomii. 
Kultura.
Beludżowie zajmują się głównie półosiadłym lub osiadłym pasterstwem (wielbłądy, owce, kozy), częściowo także uprawą zbóż. Lud ten ma bogate tradycje rzemieślnicze, przede wszystkim haftu i wyrobu dywanów. Dywany te słyną w całym świecie.
System plemienny oparty na więzi terytorialnej jest skomplikowany. Dziedziczni wodzowie kierują plemionami, złożonymi z podplemion i rodów. Na przestrzeni wieków styl życia Beludżów zmienił się w niewielkim stopniu. Tradycje i obyczaje dzielą ze spokrewnionym ludem Pasztunów zamieszkujących Afganistan.

</doc>
<doc id="511853" url="https://pl.wikipedia.org/wiki?curid=511853" title="Lesotozaur">
Lesotozaur

Lesotozaur ("Lesothosaurus") – rodzaj niewielkiego dinozaura ptasiomiednicznego z dolnej jury. Został opisany w 1978 roku przez Petera Galtona, jego nazwa oznacza „jaszczur z Lesotho”. Obejmuje jeden gatunek – "Lesothosaurus diagnosticus".
"Lesothosaurus" został początkowo uznany za przedstawiciela grupy ornitopodów, jednak Paul Sereno zasugerował, że prawdopodobnie jest oprócz pisanozaura jednym z najbardziej bazalnych dinozaurów ptasiomiednicznych. Przez niektórych naukowców lesotozaur był synonimizowany z fabrozaurem – innym niewielkim dinozaurem z tej samej lokalizacji. Rodzaj ten był niekiedy klasyfikowany w rodzinie Fabrosauridae. Według analizy filogenetycznej przeprowadzonej w 2005 roku przez Richarda Butlera "Lesothosaurus" jest bazalnym przedstawicielem kladu Neornithischia, obejmującego ornitopody oraz pachycefalozaury i ceratopsy. Według innej hipotezy jest najbardziej bazalnym spośród znanych tyreoforów. Niektórzy naukowcy sądzą, że "Stormbergia" może być w pełni dorosłym lesotozaurem. W takim przypadku rodzaj "Stormbergia" stałby się młodszym synonimem "Lesothosaurus".
Morfologia.
"Lesothosaurus" był niewielkim, lekko zbudowanym dwunożnym roślinożercą. Mierzył prawdopodobnie około 1 m długości. Podudzie było o 25% dłuższe od uda, a trójpalczasta stopa tej samej długości co podudzie, co sugeruje, iż "Lesothosaurus" potrafił szybko biegać. Przednie, stosunkowo krótkie, chwytne kończyny miały pięć palców. Długi ogon był usztywniony skostniałymi ścięgnami i stanowił przeciwwagę dla reszty ciała. Czaszka miała duże oczodoły i okna zapewniające miejsca przyczepu mięśni szczęk. Przypuszczalnie "Lesothosaurus" miał mięsiste policzki.

</doc>
<doc id="511859" url="https://pl.wikipedia.org/wiki?curid=511859" title="Gipsy Kings">
Gipsy Kings

Gipsy Kings – francuski zespół muzyczny. Muzycy z pochodzenia są hiszpańskimi Cyganami, których przodkowie uciekli z Katalonii podczas hiszpańskiej wojny domowej. Ich styl, Rumba Catalana to bardziej popowa odmiana tradycyjnego flamenco, został stworzony i wylansowany przez hiszpańską piosenkarkę Dolores Vargas, której twórczość przyczyniła się również do powstania zespołu. Członkowie zespołu należą do dwóch spokrewnionych rodzin, Reyes i Baliardo.

</doc>
<doc id="511861" url="https://pl.wikipedia.org/wiki?curid=511861" title="Patrick O’Connell">
Patrick O’Connell

Patrick Joseph O’Connell (8 marca 1887 w Dublinie – 27 lutego 1959 w Londynie) – Irlandczyk, był cenionym za charyzmę trenerem klubu piłkarskiego FC Barcelona w sezonie 1935-1940. W czasie gdy trenował Barcelonę wybuchła Hiszpańska wojna domowa.

</doc>
<doc id="511865" url="https://pl.wikipedia.org/wiki?curid=511865" title="Pałac Pod Głowami">
Pałac Pod Głowami



</doc>
<doc id="511866" url="https://pl.wikipedia.org/wiki?curid=511866" title="Fragmenty Okazaki">
Fragmenty Okazaki

Fragmenty Okazaki, odcinki Okazaki − krótkie fragmenty nici DNA, składające się z 100–2000 nukleotydów, dobudowywane przez polimerazę DNA do startera w procesie replikacji DNA podczas syntezy nici opóźnionej. Po usunięciu starterów przez endonukleazy fragmenty Okazaki są łączone przez ligazę w jedną całość.
Odkryte zostały w roku 1968 przez zespół Reijiego Okazakiego i nazwane na jego cześć.

</doc>
<doc id="511867" url="https://pl.wikipedia.org/wiki?curid=511867" title="Promethidion">
Promethidion

Promethidion. Rzecz w dwóch dialogach z epilogiem – poemat, traktat dydaktyczny Cypriana Kamila Norwida pisany wierszem. Najprawdopodobniej powstał w latach 1847-50, opracowany w 1850 i wydany rok później w Paryżu. Poeta dedykował go zmarłemu przyjacielowi - Włodzimierzowi Łubieńskiemu.
Poemat stanowi refleksję autora nad estetyką i pojmowaniem sztuki w nawiązaniu do filozofii Platona. W dziele tym autor opowiada się za koniecznością tworzenia odrębnej sztuki narodowej. Najważniejszym zadaniem sztuk plastycznych, jak uważał, jest ucieleśnianie ideału, upowszechnianie piękna. Działania te miałyby pokonywać dystans między twórcą a społeczeństwem, dawać sens moralny. Dzieło osiągnęło największą popularność w okresie Młodej Polski i 20-lecia międzywojennego.
Okoliczności powstania.
Norwid odwiedził po raz pierwszy Rzym w 1845 z misją dyplomatyczną. Drugi jego pobyt (1847-1848) upłynął pod znakiem licznych dyskusji polityczno-filozoficznych, które zaowocowały całą serią dialogów filozoficznych w duchu platońskim, poświęconych kwestiom estetycznym, moralnym lub obyczajowym, wiernie oddających charakter sobotnich spotkań literacko-artystycznych przy herbacie w gronie rodaków. Między lutym a początkiem czerwca odbywały się one w salonie Stanisława Egberta Koźmiana, a gdy ten opuścił Rzym, przeniosły się od września do salonu Edwarda Łubieńskiego albo do pracowni Norwida przy via San Felice. "Zestetyczniały one w murach mego atelier" – pisał poeta na początku 1848 roku do Koźmiana – a"rtyści rysują, a izba wyższa rozprawia, herbatę robi. [...] Jest w tym coś artyzmu, polityki, rycerstwa, świętości".
Charakter i przebieg tych dyskusji oddał Norwid w kilku utworach napisanych między 1847 a 1851 rokiem: w zarysie "Rzeczywistości" (1847, dyskutują: Wiesław i Chryzogon), w zarysie "Ruin" (1849, dyskutują: Wiesław i Marek), w dialogu "O historii" (1851, dyskutują: Jerzy, Edgar i Stefan) oraz w dwóch dialogach "Promethidiona": "Bogumile" i "Wiesławie". Poeta opatrzył je drobnymi charakterystycznymi realiami: wzmianką o piciu herbaty ("Bogumił": "przy pełnym stole herbatę pijąc") z cytryną ("O ruinach": "Owoc tej cytryny, co tu na stole leży") czy o karabinierach i amfiteatrze Koloseum ("Wiesław": "Jak w ściek pod męczeństw tu amfiteatrem").
Same dialogi wchodzące w skład poematu mogły powstać pomiędzy 1847 a 1850 rokiem, choć najprawdopodobniej w 1850. Scalenia ich w "Promethidion" dokonał autor w grudniu 1850 uzupełniając wówczas utwór o tytuł, dedykację, "Wstęp", "Do Czytelnika" i "Epilog." Tak skomponowany poemat Norwid przepisał na czysto i oddał w Paryżu młodej pannie Michalinie Dziekońskiej, z prośbą o przekazanie go kuzynce, Laurze z Górskich Czosnowskiej, która zgodziła się pokryć koszt publikacji. "Promethidion" został wydrukowany na początku lutego 1851 w drukarni L. Martineta w nakładzie 300 egzemplarzy.
O poemacie.
Tytuł "Promethidion", z greckiego: potomek Prometeusza nawiązuje do postaci mitologicznego tytana, który nie tylko miał stworzyć (ulepić z gliny) ludzi i nauczyć ich rzemiosł, ale i wykraść dla nich ogień, za co został przez bogów ukarany. Norwid sam czuł się takim Promethidionem, w 1869 roku pisał: "Ja pochodzę od Jafetowego wnuka, co przykowany był na szczycie Kazbeku w Kaukazie – od dziada mego Prometheusa".
Utwór został dedykowany Włodziowi [Łubieńskiemu] (1824-1849), pochodzącemu z Poznańskiego, którego ojciec miał majątek Pudliszki. Jako student uniwersytetu berlińskiego serdecznie zaprzyjaźnił się z Norwidem podczas jego pobytu w stolicy Prus (1845-1846). Zmarł w Ostendzie 10 października 1849, gdy wybierał się w odwiedziny do Norwida.
Poeta umieścił na początku utworu motto "Morituri te salutant Veritas" – "Idący na śmierć pozdrawiają cię Prawdo" będące parafrazą słynnego pozdrowienia rzymskich gladiatorów: "Ave Caeser, morituri te salutant". Poeta umieścił tą parafrazę również jako motto wiersza "Scherzo" i w liście do Józefa Bohdana Zaleskiego z 22 listopada 1850.
Poemat składa się z dwóch części:
Bogumił.
Rozmowa toczy się o Chopinie. Jeden z rozmówców twierdzi, że po tym poznaje dobrą muzykę, że mu serce bierze i odmyka. Bogumił chciałby jednak, by artysta dokładnie spowiadał Naród i nie wstydził się prawdy, ani jej nie poświęcał dla poklasku. Jak można mówić o prawdzie, tam gdzie wszystko jest udawaniem, sprzeciwia się Konstanty, piękno to to, co się podoba. Z tym określeniem nie zgadza się Maurycy – piękne jest to, co powinno się podobać, tak jak dobre nie jest to, "z czym przyjemniej, lecz co ulepsza". Konstanty zarzuca Maurycemu arystokratyzm, a przecież piękno jest też w pieśni gminnej. Bo arystokracja bywa też u gminu, ripostuje Ambroży, a Hrabia rezonuje, że harmonia może być tylko tam, gdzie porządek i dyscyplina. Ambroży uspokaja Hrabiego, że nikt nie chciał zrywać ogniw łańcucha ładu, bo rzecz była o idealnym kole. Mąż zamachowy cieszy się, że Ambroży raz wziął jego stronę, a Władysław ucisza wszystkich: Bogumił będzie śpiewał.
Bogumił wzywa męża odwiecznego, więc wolnego od namiętności, Prometeja z młotem, aby mu powiedział, czym jest piękno. "Kształtem jest miłości", odpowiada tytan. Człowiek może ją zobaczyć w Bogu i w sobie, ukształtowanym na obraz Stwórcy. Gdyby ten ślad piękna zachował w sobie i rzekł granitowi: żyj jak ja żyłem, może by kamień obudzony przetarł powieki. Jeden by tego dokonywał z kamieniem, inny z farbami, jeszcze inny z pieśnią. I szłaby ta wspólna pieśń w niebo.
W ziemię natomiast przelewa się ona poprzez pracę. Bogumił ponownie pyta Prometeja, tym razem o pracę. Prometeusz, podnosząc się z ziemi odpowiada, że jak piękno jest profilem Bożym, utraconym przez grzech w nas profilu cieniach, tak praca jest tej zguby szukaniem. Gdyby piękno było tym co się nam podoba, to i jego towarzysz Dobro stałoby się samolubnym, a wtedy Ziemia okazałaby się za ciasna dla ludzi. Tymczasem jest wręcz przeciwnie. Piękno nie ma stać pod korcem, bo piękno na to jest, by "zachwycało do pracy - praca, by się zmartwychwstało". Dlatego to właśnie chłop z rękami brązowymi najlepszym jest poetą, a Cezar dyktujący z konia, najlepszym historykiem. Pieśń i praktyczność stanowią jedno jak mąż i żona. Kto je rozdzieli, zepsuje. 
Pieśń polska przeszła już swe najciemniejsze miejsca, jej dźwięki polonezem przeszły przez Europę. Cóż stąd, kiedy jej formy zawsze są podobne do obcych. Zakochany chciałby widzieć choć cień ukochanej postaci, więc mu smutno, że wszystkie polskie chaty są krzywe, a figury świętych – bez wyrazu. Niejeden szlachcic widział Wenus z Milo, a zapomina, budując spichlerz, że użyteczne musi być jednocześnie piękne. Miłość jest odważna i nie boi się, że przyjdzie jej cierpieć, natomiast wszelka Miłość bez wcielenia jest tylko upiorem.
O tym że Grecja była kochana świadczy naśladowanie jej kolumn, poezji i filozofii, o umiłowaniu Rzymu świadczą: prawo, łacina, idea cesarstwa i słowo "Roma", które odwraca się w "Amor". Kto kocha temu nie wystarczy obcowanie z widmami, chce wcielenia w czyn albo dziecię. Gdybyż można było zobaczyć choć jedną małą kaplicę, która by tłumaczyła polskiego ducha, można by dotrzeć do miłości, która ją stworzyła. Izrael miał godzinę wielkości, gdy wierzył, ale się tej wierze sprzeniewierzył nie chcąc uznać Mesjasza w dziecku. Mówca drży czy Polakom wystarczy wiary. I idzie, sierota, pomiędzy ludzi duchowych, których duchowość jest pusta, a którzy zarzucają mu, że jest rzemieślnikiem i pomiędzy świeckich, którzy mają go za mistyka. Tak trwa prometejski sen.
Jeśli odrąbiesz greckiemu posągowi ręce, nogi i głowę, nadal pozostanie uduchowiony. I tak właśnie mówca widzi przyszłą sztukę Polski, jak "chorągiew na prac ludzkich wieży, / Nie jak zabawkę ani jak naukę, / Lecz jak najwyższe z rzemiosł apostoła / I jak najniższą modlitwę anioła". Pomiędzy tym będzie się oczyszczać i wysubtelniać praca, coraz lżejsza dzięki miłości, aż się dokona trud trudów. Na tym Bogumił skończył. Jedni uznali jego mowę za śliczną inni za ekscentryczną, jeszcze inni radzili napisać na ten temat grube dzieło, które by wyszło w Lipsku po trzech latach.
Wiesław.
Wiesław zagaja: opinia jest ostatnim promieniem proroctwa i wstrząśniętym sumieniem ludzkości. Konstanty odsądza go od mistyków lub idealistycznych filozofów. Generał jazdy uważa ten pogląd za urojenie, a mąż stanu za odę do czynu. Wiesław oponuje, nawet jeśli mistycyzm jest urojeniem, skąd ten opór przed sumieniem, które jest może najdoskonalszym urzeczywistnieniem prawdy. Dalej pyta generała czy siła, która by złamała karabinierów konnych jest byle czym. Generał odpowiada, ze chętnie, by dowodził takim żołnierzem, a ktoś inny dodaje, że chętnie by go ubierał. Wszyscy wybuchają śmiechem i temat się urywa. Następuje chwila milczenia. Wiesław wykorzystuje ją i zarzuca zebranym, że milczą bo są świadomi tego, ze zadrwili z prawdy. Po chwili protestów zebrani proszą go, by kontynuował. A on dorzuca, że cieniem opinii jest również to milczenie przed chwilą.
Opinia jest bowiem głosem ludu i głosem Boga. Czemu jej głos ma być wołaniem na puszczy i proroctwem? Bo prorocy to ci, którzy umierają dla prawdy co chwilę i mają tylko dwie zasady: że jest jeden Bóg i żeby walczyć prawdą dla prawdy. Głos ludu tylko wtedy jest głosem Boga, gdy nie ma siły i musi żebrać, aby go słuchano, gdy jest głosem przez pot, krew i łzy. Objaśniwszy kim jest prorok Wiesław chce mówić o wieszczu. Jak prorok wychodząc z sumienia walczy prawdą dla prawdy, tak wieszcz wychodzi od piękności, będącej kształtem Prawdy i Miłości i próbuje ustalić ich profil. Ale podczas gdy prorok bierze istotną część prawdy i z nią idzie, wieszcz bierze to, co mu się jawi za profilem Prawdy i Miłości i z tym się unosi i zachwyca. Jest jeszcze wróżbiarz. Ten ani nie idzie, ani nie lata, tylko trafia. W Polsce jest trochę proroctwa, ale je car i głupota tłumi. Wróżbiarzami są dzisiaj politycy, dla takich wieszcz i prorok są zagrożeniem.
Potem Wiesław zakreśla koło na stole i tłumaczy: promienie koła są proroctwem, linia obwodu to wieniec wieszczów, a środek koła, skąd wychodzą promienie to sumienie narodu. Wróżbiarze zwani przez lud czarownikami, kłamią prawdzie. Prorocy muszą odczarować ich czar. A jest on w mężczyznach, gdy się drapują, w kobietach, gdy zaprzeczają swojej anielskości, w poetach gdy służą najjaśniejszemu panu. On jest papieżem czaru przez drogie szaty, pawie pióra, koronki. Polska musi wygrać wojnę o prawdę, nim przed oblicze Boże będzie mogła przynieść miecz, a On zrobi resztę. Bo Polska jest córą opinii i głosem Boga, skoro tylko jej głos jest dziś wołaniem na puszczy.
Wiesław wraca do początku rozmowy i radzi swym słuchaczom podzielić się na koterie, pośród których prawda musi zaginąć. Słuchacze domagają się, żeby jak słudzy w Kanie, dolał wody do swej mowy. Wiesław broni się, że daje im mocne wino, aby nimi wstrząsnąć. Bo gdzie króluje prawda ludzie i zwierzęta żyją swobodnie. Ale świat zewnętrzny ze swoim blichtrem wciąż czyha i obiecuje, że strąci Boga z niebios. Ludzie się dla niego biczują i poszczą, aż są gotowi sprzedać szaty Jezusowe i przepić otrzymany pieniądz.
Recepcja utworu.
Pierwsi czytelnicy poematu, z roku 1851, okazali się nader nieprzychylni poecie. Lucjan Siemieński narzekał, że Norwid najprostsze prawdy przyoblekł w kulasy frazesów i sili się być mistycznym. Powątpiewał też czy narodzi się kiedy jakiś nowy Champollion, który odczyta te hieroglify. Julian Klaczko policzył "Promethidiony" i "Zwolony" pomiędzy androny. Konstanty Gaszyński uważał, że takie duby smalone drukować, to drwić sobie z publiczności. Andrzej Edward Koźmian twierdził, że Norwid oszalał. Zdaniem Kajetana Koźmiana wydanie Promethidiona zerwało tamy szału i głupstwa. W tym gremium jedynie Józef Bohdan Zaleski dostrzegł w poemacie głębię ducha. Norwid, jego zdaniem genialny, tu jeszcze okazuje się apostołem prawdy, prorokiem i wielkim artystą.
Stanisław Malczart (1902) uważał, że poemat powinien zostać świętą pieśnią artystów i wspomnieniem ich prometejskich bojów. Stanisław Witkiewicz (1903) dziwił się, że ten dziwny człowiek wypowiedział o sztuce tak głębokie prawdy, i że wiedział już przed laty o tym, o co on, Witkiewicz z trudem walczył. Zenon Przesmycki (1912) ubolewał, że wskutek niechęci swoich wielka myśl polska nie zdołała się rozwinąć i zawładnąć światem.
Żywe zainteresowanie "Promethidionem" przyniosło dwudziestolecie międzywojenne. Roman Zrębowicz zauważał, że Norwid zupełnie inaczej, bo w kontekście pracy, ujął temat prometeizmu, opanowanego wcześniej przez rozmaite Manfredy, Wertery, Kordiany i Peer Gynty. Zygmunt Falkowski (1933) stwierdzał, że męstwo podjętej przez Norwida walki o pełnię sztuki i solidność myślenia sprawiają, że "Promethidion" nęci swą młodością, jakby w nim krążył eliksir życia, który Mefistofeles podawał Faustowi. Kazimierz Kosiński (1933) uważał poemat za jedyną w literaturze polskiej improwizację na temat piękna rozumianego na sposób platoński. Wilam Horzyca (1933) widział w "Promethidionie" ostateczna odpowiedź daną pseudoklasycznym estetom. Zygmunt Wasilewski (1934) widział w tym utworze widok ruin z kawałkami duszy. Uważał, że Norwid nie potrafił zharmonizować motywów religijnych i filozoficznych, tworzących istny zator i pozostawił je jako porzucone odłamki.
Wacław Borowy (1941) doceniał w poemacie to, że nie jest on dydaktycznym wykładem, ale liryką poruszającą żywymi uczuciami i sugestywnymi obrazami. Za mistrzowską uznał ramę salonowo-towarzyską ze świetnymi sylwetkami rozmówców. Nieco później (1946) porównał wykład Norwida do "Georgik" Wergiliusza. Tadeusz Makowiecki widział w utworze Norwida zamysł przeniesienia ognia wielkiej sztuki i prawd boskich z kręgu wielkich i szczęśliwych narodów do ziemi mogił i krzyży, by zbudzić braci Prometeusza.

</doc>
<doc id="511869" url="https://pl.wikipedia.org/wiki?curid=511869" title="Uwe Bein">
Uwe Bein

Uwe Bein (ur. 26 września 1960 w Heringen) – niemiecki piłkarz, występował na pozycji pomocnika.
Kariera klubowa.
Bein treningi rozpoczął w wieku 8 lat w klubie TSV Lengers. Potem jako junior grał w VfB Heringen, W 1979 roku trafił do Kickers Offenbach z 2. Bundesligi. W 1983 roku awansował z zespołem do Bundesligi. W tych rozgrywkach zadebiutował 13 sierpnia 1983 roku w przegranym 0:1 meczu z VfL Bochum. 20 sierpnia 1983 roku w wygranym 4:3 spotkaniu z Borussią Mönchengladbach strzelił 3 gole, który był jego pierwszymi w trakcie gry w Bundeslidze. W Kickers Offenbach Bein grał przez 5 lat.
W 1984 roku odszedł do 1. FC Köln, również z Bundesligi. Pierwszy ligowy mecz zaliczył tam 25 sierpnia 1984 roku przeciwko Eintrachtowi Brunszwik (3:1). W 1985 roku zajął z klubem 3. miejsce w Bundeslidze. W 1986 roku dotarł z zespołem do finału Pucharu UEFA, gdzie 1. FC Köln uległ jednak w dwumeczu Realowi Madryt.
W 1987 roku Bein został graczem innego pierwszoligowego zespołu, Hamburgera SV. Zadebiutował tam 1 sierpnia 1987 roku w wygranym 5:2 ligowym pojedynku z FC Schalke 04. W Hamburgerze spędził 2 lat. W tym czasie rozegrał tam 52 spotkania i zdobył 22 bramki.
W 1989 roku Bein przeniósł się do Eintrachtu Frankfurt. Jego barwy reprezentował przez 5 lat. W tym czasie trzykrotnie zajmował z klubem 3. miejsce w Bundeslidze (1990, 1992, 1993). W 1994 roku odszedł do japońskiego Urawa Red Diamonds. Potem grał także w amatorskich niemieckich zespołach VfB Gießen oraz SVA Bad Hersfeld.
Kariera reprezentacyjna.
W reprezentacji RFN Bein zadebiutował 4 października 1989 roku w wygranym 6:1 meczu eliminacji Mistrzostw Świata 1990 z Finlandią. 26 maja 1990 roku w wygranym 1:0 towarzyskim spotkaniu z Czechosłowacją strzelił pierwszego gola w trakcie gry w drużynie narodowej. W tym samym roku został powołany do kadry na Mistrzostwa Świata. Zagrał na nich w meczach z Jugosławią (4:1), Zjednoczonymi Emiratami Arabskimi (5:1), Kolumbią (1:1) oraz Czechosłowacją (1:0). Reprezentacja RFN została zwycięzcą tamtego mundialu. W latach 1989–1993 w drużynie narodowej Bein rozegrał w sumie 17 spotkań i zdobył 3 bramki.

</doc>
<doc id="511871" url="https://pl.wikipedia.org/wiki?curid=511871" title="Pistolet Astra 800">
Pistolet Astra 800

Astra 800 – hiszpański pistolet samopowtarzalny, głęboko zmodernizowana wersja pistoletu Astra 600.
W latach 40. Astra opracowała na zamówienia władz III Rzeszy pistolet Astra 600, czyli wersję pistoletu Astra 400 kalibru 9 mm Parabellum. Do 1944 roku do Niemiec wyeksportowano ponad 10 000 tych pistoletów. Po wojnie produkcję pistoletu Astra 400 zakończono z powodu nasycenia rynku dużą ilością pistoletów kalibru 9 mm pochodzącą z demobilu.
Duże powodzenie jakie osiągnął na rynku amerykańskim pistolet Astra 4000 i rosnąca popularność naboju 9 mm Parabellum w USA spowodował rozpoczęcie prac nad nowym pistoletem tego kalibru. Nowa broń była głęboką modyfikacją Astry 600. Pistolet wyposażono w udogodnienia zastosowane wcześniej w Astrze 4000 (chwyt o bardziej ergonomicznym kształcie, kurek wyposażony w ostrogę, zatrzask magazynka z boku chwytu).
Pistolet był sprzedawany jako "Astra 800" (w Europie) i "Astra Condor" (w USA). Produkcję Astry 800 zakończono w 1969 roku.
Opis.
Astra 800 była bronią samopowtarzalną. Zasada działania oparta o odrzut zamka swobodnego.
Astra 800 była zasilany ze wymiennego, jednorzędowego magazynka pudełkowego o pojemności 8 naboi, umieszczonego w chwycie. Zatrzask magazynka znajdował się w dolnej części lewej okładki chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="511879" url="https://pl.wikipedia.org/wiki?curid=511879" title="Pompa jonowa">
Pompa jonowa

Pompa jonowa (pompa jonowo-sorpcyjna) – rodzaj bezwylotowej pompy próżniowej. Istnieje wiele rozwiązań konstrukcyjnych pomp jonowych (np. pompa diodowa).
W pompie tego rodzaju zachodzi zjawisko jonizacji pompowanego gazu, co wymaga zasilania pompy wysokim napięciem a często także przyłożenia zewnętrznego pola magnetycznego, celem zwiększenia ilości aktów jonizacji w zakresie mniejszych ciśnień. Jony gazu, padające na katodę z metalu (tytan, tantal) powodują jego rozpylenie. Metal osiada na ścianach pompy, zaś jego powierzchnia silnie sorbuje gazy. Gazy aktywne chemicznie (np. tlen, azot) są wiązane chemicznie (chemisorpcja), zaś gazy szlachetne są okludowane między nowo napylanymi warstwami metalu. Zastosowanie katody tytanowo-tantalowej pozwala zlikwidować szkodliwe zjawisko niestabilności argonowej, polegające na pompowaniu argonu przez samą katodę tytanową.
Pompy jonowo-sorpcyjne wymagają próżni wstępnej rzędu 10-3 Tr. Uzyskiwane za pomocą tych pomp próżnie dochodzą do 10-11 Tr. Ich zaletą w porównaniu do pomp dyfuzyjnych jest to, że dają "czystą" próżnię, tzn. nie zanieczyszczoną śladami oleju lub rtęci. Drugą zaletą jest to, że pompa jonowa reguluje się sama - im gorsza próżnia, tym większy prąd czerpany ze źródła zasilania, tym więcej aktów jonizacji i silniejsze rozpylanie metalu.
Zwykle pompy jonowo-sorpcyjne mają szybkość pompowania zawartą między ok. 2 l/s do kilkuset l/s. Są stosowane gdy potrzebna jest wysoka lub ultrawysoka czysta próżnia, np. w niektórych lampach nadawczych rozbieralnych i układach laboratoryjnych.
Pozycja montażu i pracy pompy jonowej względem poziomu jest zwykle dowolna, jednakże może być ograniczona przez ciężar samej pompy, wpływ pola magnetycznego na pozostałe elementy układu, wykorzystane techniki pompowania oraz przeprowadzane w komorze procesy.
W Polsce pompy jonowo-sorpcyjne wytwarza Instytut Tele- i Radiotechniczny.

</doc>
<doc id="511881" url="https://pl.wikipedia.org/wiki?curid=511881" title="Josep Planas">
Josep Planas

José Planas Artés (ur. 14 kwietnia 1901 w Barcelonie, zm. 9 kwietnia 1977 w Barcelonie) – hiszpański piłkarz i trener.
Życiorys.
Karierę piłkarską rozpoczynał w klubie L'Avenç del Sport. W latach 1921–1927 był zawodnikiem FC Barcelona, pojawił się 184 razy na boisku jako zawodnik tej drużyny. Podczas jego obecności w Barcelonie zespół trzykrotnie wygrał Puchar Króla. Jego karierę piłkarską przerwała kontuzja kolana. Po zakończeniu kariery rozpoczął działalność trenerską, był między innymi trenerem klubu piłkarskiego FC Barcelona w sezonie 1939–1940 i 1940–1941. Wprowadził nowe w tamtych czasach metody treningu oraz innowacyjną taktykę. 

</doc>
<doc id="511883" url="https://pl.wikipedia.org/wiki?curid=511883" title="Karl-Heinz Riedle">
Karl-Heinz Riedle

Karl-Heinz Riedle (ur. 16 września 1965 w Weiler im Allgäu) – niemiecki piłkarz grający na pozycji napastnika. Z reprezentacją Niemiec, w której barwach rozegrał 42 mecze, zdobył mistrzostwo świata w 1990 roku. W finale Ligi Mistrzów w 1997 strzelił dwa gole, dające pierwsze w historii zwycięstwo w tych rozgrywkach Borussii Dortmund.
Kariera piłkarska.
Był zawodnikiem Blau -Weiss Berlin, FC Augsburg, Werderu Brema, S.S. Lazio, Borussii Dortmund, Liverpool FC i Fulham F.C.
Sukcesy piłkarskie.
W reprezentacji Niemiec od 1988 do 1994 roku rozegrał 42 mecze i strzelił 16 goli – mistrzostwo świata 1990, wicemistrzostwo Europy 1992 i start w Mistrzostwach Świata 1994 (ćwierćfinał). Na Euro 1992 wraz z trzema innymi piłkarzami został królem strzelców.
Dziś prowadzi akademię piłkarską w swoim rodzinnym regionie i mieście

</doc>
<doc id="511892" url="https://pl.wikipedia.org/wiki?curid=511892" title="Ramón Guzmán">
Ramón Guzmán

Ramón Guzmán (ur. 22 stycznia 1899 w Barcelonie, zm. 1 kwietnia 1954 tamże) – piłkarz, trener klubu piłkarskiego FC Barcelona w 1941 roku. Został zwolniony w połowie sezonu z powodu słabych wyników sportowych.
Ramón Guzmán zmarł 1 kwietnia 1954 roku, w wyniku zawału po meczu piłkarskim weteranów.

</doc>
<doc id="511894" url="https://pl.wikipedia.org/wiki?curid=511894" title="Azmodan">
Azmodan



</doc>
<doc id="511898" url="https://pl.wikipedia.org/wiki?curid=511898" title="Thomas Berthold">
Thomas Berthold

Thomas Berthold (ur. 12 listopada 1964 w Hanau) – niemiecki piłkarz, występował na pozycji obrońcy.
Kariera klubowa.
Berthold zawodową karierę rozpoczynał w 1982 roku w Eintrachcie Frankfurt z Bundesligi. W tych rozgrywkach zadebiutował 12 marca 1983 roku w przegranym 0:3 meczu z Hamburgerem SV. 4 czerwca 1983 roku w przegranym 1:5 pojedynku z Fortuną Düsseldorf strzelił pierwszego gola w trakcie gry w Bundeslidze. W Eintrachcie spędził 5 lat.
W 1987 roku Berthold wyjechał do Włoch, gdzie został graczem Hellasu Werona. Występował tam przez 2 lata. W 1989 roku odszedł do AS Romy. W 1991 roku zdobył z nią Puchar Włoch. Z zespołem dotarł także do finału Pucharu UEFA, jednak Roma uległa tam Interowi Mediolan.
W 1991 roku Berthold powrócił również do Niemiec, gdzie podpisał kontrakt z pierwszoligowym Bayernem Monachium. Pierwszy ligowy mecz zaliczył tam 3 sierpnia 1991 roku przeciwko Werderowi Brema (1:1). W 1993 roku wywalczył z klubem wicemistrzostwo Niemiec.
W tym samym roku odszedł do VfB Stuttgart, również grającego w Bundeslidze. W jego barwach zadebiutował 8 sierpnia 1993 roku w przegranym 1:5 ligowym pojedynku z Werderem Brema. W 1997 roku zdobył z zespołem Puchar Niemiec. W 1998 roku dotarł z nim do finału Pucharu Zdobywców Pucharów, jednak Stuttgart uległ tam drużynie Chelsea. W czerwcu 2000 roku Berthold odszedł ze Stuttgartu. W styczniu 2001 roku podpisał kontrakt z tureckim Adanasporem, a w czerwcu 2001 roku zakończył karierę.
Kariera reprezentacyjna.
W latach 1984–1986 Berthold rozegrał 5 spotkań w reprezentacji RFN U-21. W seniorskiej kadrze RFN zadebiutował 29 stycznia 1985 roku w przegranym 0:1 towarzyskim meczu z Węgrami. 30 kwietnia 1985 roku w wygranym 5:1 pojedynku eliminacji Mistrzostw Świata 1986 z Czechosłowacją strzelił pierwszego gola w drużynie narodowej.
W 1986 roku Berthold znalazł się w kadrze na Mistrzostwa Świata. Zagrał na nich w meczach z Urugwajem (1:1), Szkocją (2:1), Danią (0:2), Marokiem (1:0), Meksykiem (0:0, 4:1 po rzutach karnych) oraz z Argentyną (2:3). Tamten mundial Niemcy zakończyli na 2. miejscu.
W 1988 roku Berthold został powołany do kadry na Mistrzostwa Europy. Wystąpił na nich w spotkaniu z Włochami (1:1), a RFN odpadł z turnieju w półfinale.
W 1990 roku Berthold ponownie wziął udział w Mistrzostwach Świata. Tym razem zagrał na nich we wszystkich meczach swojej drużyny: z Jugosławią (4:1), Zjednoczonymi Emiratami Arabskimi (5:1), Kolumbią (1:1), Holandią (2:1), Czechosłowacją (1:0), Anglią (1:1, 5:4 po rzutach karnych) oraz z Argentyną (1:0). Reprezentacja RFN został triumfatorem tamtego turnieju.
W 1994 roku Berthold po raz trzeci w karierze był uczestnikiem Mistrzostw Świata. Wystąpił na nich w pojedynkach z Boliwią (1:0), Hiszpanią (1:1), Koreą Południową (3:2), Belgią (3:2) oraz z Bułgarią (1:2). Niemcy odpadli z mundialu w ćwierćfinale. W latach 1985–1994 w drużynie narodowej Berthold rozegrał w sumie 62 spotkania i zdobył 1 bramkę.

</doc>
<doc id="511899" url="https://pl.wikipedia.org/wiki?curid=511899" title="Zbigniew Kwaśniewski">
Zbigniew Kwaśniewski

Zbigniew Kwaśniewski (ur. 2 kwietnia 1948 w Suwałkach, zm. 29 czerwca 2017 w Bayonne) – polski piłkarz, reprezentant kraju.
Kariera sportowa.
Wychowanek Wigier Suwałki w I zespole tej drużyny grał w latach 1964-1968. Następnie był zawodnikiem Włókniarza Białystok do 1971, w którym to roku, przeszedł do I ligowej Gwardii Warszawa. Następnym klubem od roku 1974 do końca kariery piłkarskiej w Polsce, gdzie „rządził i dzielił” była I ligowa Odra Opole, z którą to w 1977 roku zdobył Puchar Ligi dający prawo grania w Pucharze UEFA.
Reprezentacja Polski.
W sezonie 1977/1978 przed Mistrzostwami Świata w Argentynie uczestniczył we wszystkich zgrupowaniach kadry Jacka Gmocha. Miał już uszyty garnitur i spakowane walizki przed wyjazdem reprezentacji Polski na te mistrzostwa. W ostatniej chwili Jacek Gmoch i kilku działaczy dokonało zmiany w składzie i miejsce Z. Kwaśniewskiego zajął Roman Wójcicki (już na mistrzostwach o tę zamianę do trenera miało pretensje kilku starszych zawodników). 
Zbigniew Kwaśniewski rozegrał w 1978 roku dwa mecze w I reprezentacji Polski, w wygranych meczach z Luksemburgiem (3:1) i Grecją (5:2). 
Powiedzieli o Kwaśniewskim dla prasy:
Antoni Piechniczek (1983) (trener Kwaśniewskiego w Odrze Opole) "...w swojej trenerskiej karierze spotkałem kilku piłkarzy, którzy jak Kwaśniewski- debiutowali w ekstraklasie w wieku 27 lat tylko dlatego, że urodzili się z daleka od renomowanych piłkarskich ośrodków. A Kwaśniewski był przecież nie mniej utalentowany niż Lubański lub Deyna, lecz czy mógł rozwinąć swój talent w Suwałkach."
Józef Młynarczyk (1983) (kolega Kwaśniewskiego z Odry Opole) - Pytanie dziennikarza - Kto był liderem zespołu, tym którego słuchaliście? – J.Młynarczyk "- Wszyscy darzyli sympatią i zaufaniem i słuchali Zbyszka Kwaśniewskiego. Był to piłkarz od którego zaczynała się większość akcji w Odrze. On kierował zespołem na boisku. To był bezbłędny technicznie piłkarz..."
Józef Mudarewicz (kolega Kwaśniewskiego z Włókniarza Białystok "...Ot choćby Zbyszek Kwaśniewski. Przecież to artysta z brazylijską "kiwką". On potrafił w budce telefonicznej "założyć siatkę" przeciwnikowi. Szkoda tylko że tak późno trafił do wielkiej piłki..."
Kwaśniewski wraz z Gwardią Warszawa w sezonie 1972/1973 grał w Europejskim Pucharze Zdobywców Pucharu w I rundzie Gwardia wyeliminowała Ferencvárosi TC. W II rundzie odpadła po remisie (1:1) w Warszawie i przegranym meczu (0:1) z Feyenoordem w Rotterdamie.
Kwaśniewskiego trenowali m.in. Roman Racz w Wigrach, Bernard Dryll we Włókniarzu, Ryszard Koncewicz w Gwardii, Antoni Piechniczek w Odrze.
Karierę piłkarską zakończył w klubach polonijnych w USA, gdzie zmarł 29 czerwca 2017 roku. 

</doc>
<doc id="511901" url="https://pl.wikipedia.org/wiki?curid=511901" title="Reading F.C.">
Reading F.C.

Reading Football Club – angielski klub piłkarski z siedzibą w Reading.
Historia.
Został założony w 1871 roku. W sezonie 2005/06 po raz pierwszy w historii wywalczył awans do Premier League. Zespół rozgrywa mecze na obiekcie Madejski Stadium, zbudowanym dzięki wsparciu brytyjskiego handlarza samochodów i filantropa, Johna Madejskiego. W sezonie 2011/12 po raz kolejny zespół wywalczył awans do Premiership, awansował jako zwycięzca Championship. Po awansie w maju 2012 roku właścicielem klubu został Rosjanin, Anton Zingariewicz (nabył 51% udziałów za 32,6 mln dolarów). Po zaledwie jednym sezonie spędzonym w Premier League, Reading spadło do Championship.
Rekordy.
10:2 nad Crystal Palace (1946)
0:18 z Preston North End (1894)

</doc>
<doc id="511908" url="https://pl.wikipedia.org/wiki?curid=511908" title="Guido Buchwald">
Guido Buchwald

Guido Buchwald (ur. 24 stycznia 1961 w Berlinie Zachodnim) - niemiecki piłkarz grający na pozycji obrońcy. Z reprezentacją Niemiec, w której barwach rozegrał 76 meczów, zdobył mistrzostwo świata w 1990 roku oraz wicemistrzostwo Europy w 1992.
Sukcesy piłkarskie.
W Bundeslidze rozegrał 325 meczów i strzelił 28 goli.
W reprezentacji Niemiec od 1984 do 1994 roku rozegrał 76 meczów i zdobył 4 bramki – mistrzostwo świata 1990 i wicemistrzostwo Europy 1992 oraz starty w Euro 1988 (półfinał) i Mundialu 1994 (ćwierćfinał).
W J-Lidze rozegrał 127 meczów i strzelił 11 goli.

</doc>
<doc id="511913" url="https://pl.wikipedia.org/wiki?curid=511913" title="Super Baloo">
Super Baloo

Super Baloo (ang. "TaleSpin") – amerykański serial animowany, w którym wykorzystano m.in. drugoplanowe postaci "Księgi dżungli" Disneya: Są to Baloo, Shere Kahn, Luis oraz małpy ze stada Luisa. Skopiowano te postaci wiernie po czym dodano im ubrania.
Fabuła.
Akcja odbywa się w latach trzydziestych XX wieku, choć niektóre wynalazki przeczą temu. W zamożnym, nadmorskim mieście Port Monet, (ang. "Cape Suzette"), mieszka niedźwiedź Baloo, prowadzący własną firmę transportową. Ale bez sukcesów, bo brakuje mu podejścia do klienta, a jego biuro jest śmietnikiem. Przez co nie spłacił kredytu za swój samolot Kaczuchę. Kaczucha jest samolotem fikcyjnej serii Conwing L-16, nawiązującym do C-119 (lub C-82), G-21 i PBY-3. Bank sprzedał należącą do Baloo firmę i jej aktywa Rebece Inkasso (ang. "Rebecca Cunningham"), samotnie wychowującej córkę, Molly. Zaprzyjaźnił się z nią, zwłaszcza że niedługo później uratował życie jej i dziewczynki. Pozwala mu w wolnych chwilach traktować Kaczuchę jak swoją, a nawet mówić innym że jest jego. Byle nie nadużywał tego i przykładał się do pracy. Jest to jednak trudna przyjaźń, bo Baloo nie lubi pracować. Perspektywa utraty samolotu, który kocha jest jedynym co go trzyma przy Rebece. Zawarł z nią układ, że może go wykupić, jeśli uzbiera 50 tys. dolarów. Próbuje wszelkich sposobów by to uzyskać. Najlepszymi przyjaciółmi Baloo są: Kit Chmurołap, 12-letni sierota, którego przygarnął po jednej z bitew z Powietrznymi Piratami (został jego nawigatorem); Louis – orangutan, właściciel ulubionej knajpy (warto nadmienić, że we wspomnianym wyżej filmie, z którego obaj pochodzą są wrogami); Ciapata (ang. "Wildcat") – lew, genialny mechanik, lecz w sprawach prywatnych mocno nierozgarnięty i naiwny. Pracownicy Luisa to skopiowani członkowie jego stada z "Księgi Dżungli".
Do najczęstszych negatywnych postaci zalicza się:
Powstało 65 odcinków (+4 specjalne) w latach 1990-1994.
Po raz pierwszy serial pojawił się 5 września 1992 w TVP1 w sobotnim bloku "Walt Disney przedstawia" i był emitowany do 6 marca 1993. Serial powrócił po trzech miesiącach przerwy 19 czerwca 1993 i był nadawany do 16 kwietnia 1994. Po niespełna 22 latach nieobecności serial pojawił się 4 stycznia 2016 na antenie polskiego Disney Channel, emisja zakończyła się 31 stycznia 2016.
Odcinki.
W latach 1990-1994 powstało 65 odcinków.
Nawiązania.
Powietrzni Piraci, ważne postaci negatywne, powrócili po wielu latach w innym serialu Disneya "Kacze opowieści". Który jest rebootem klasyku o tej samej nazwie. Konkretnie w odcinku 20 i 45. Produkcja nawiązuje niejednokrotnie do innych dawnych seriali tej wytwórni.

</doc>
<doc id="511919" url="https://pl.wikipedia.org/wiki?curid=511919" title="Rezerwat przyrody Stawy Raszyńskie">
Rezerwat przyrody Stawy Raszyńskie

Rezerwat przyrody Stawy Raszyńskie – faunistyczny rezerwat przyrody położony w gminie Raszyn (powiat pruszkowski, województwo mazowieckie). Jest rezerwatem ornitologicznym stanowiącym bogaty ekosystem dla ptactwa wodnego oraz błotnego. W jego skład wchodzi kilkanaście stawów wraz z ich okolicą.
Został powołany Zarządzeniem Ministra Leśnictwa i Przemysłu Drzewnego z dnia 16 stycznia 1978 roku () na powierzchni 110 ha. Zarządzenie Nr 9 Regionalnego Dyrektora Ochrony Środowiska w Warszawie z dnia 15 kwietnia 2011 roku zwiększyło jego powierzchnię do 155,1313 ha. Wokół rezerwatu utworzono otulinę o powierzchni 186,74 ha. Rezerwat jest objęty ochroną czynną.
Położenie.
Rezerwat położony jest w Falentach po obu stronach alei Krakowskiej, pomiędzy Raszynem a Jankami w środkowej części zlewni rzeki Raszynki. Od zachodu graniczy z wsią Puchały, a od wschodu z Instytutem Technologiczno-Przyrodniczym, który to administruje tym terenem.
Kompleks stawów zajmuje lewą, prawie płaską część doliny Raszynki. Spadek terenu jest niewielki, a jego średnia wysokość to 112 m n.p.m.
Stawy.
Pierwsze stawy rybne w majątku falenckim powstały w 1784. Wówczas zasilane były wodą z Mrowy (Utraty). Intensywna akwakultura rozpoczęła się około 1839, gdy Falenty należały do Jana Spiskiego. Po II wojnie światowej stawy znacjonalizowano, przekazując ośrodkowi szkolenia rolniczego. W 1964 stały się własnością Instytutu Melioracji i Użytków Zielonych, przekształconego później w Instytut Technologiczno-Przyrodniczy. 
Na początku XXI w. kompleks składał się z 13 zbiorników. Najbardziej wysunięty na południe jest Staw Spiski (5,61 ha), kolejne to Falencki (17,11 ha), Parkowy Górny (4,54 ha), Parkowy Dolny (1,98 ha), Przydrożny (4,13 ha), Ósemka (4,69 ha), Przesadka A (1,62 ha) i B (1,48 ha), Rozgrodzony (6,69 ha), Raszyński (21,18 ha), Ukryty (2,54 ha), Przepływowy (1,71 ha) i najbardziej na północny zachód – Staw Puchalski (20,89 ha). Ponadto są drobniejsze zbiorniki – zimochowy, stawy kieszeniowe i osadniki. Ograniczona groblami powierzchnia to 110 ha, z czego ok. 94 ha znajduje się pod wodą. Pojemność retencyjna przy maksymalnym piętrzeniu wynosi 945 000 m³.
W najbardziej wysuniętej na południe części otuliny, przy granicy z Laszczkami, znajduje się źródło uznane za pomnik przyrody. Źródlisko zasila dwa bezimienne cieki określane jako zachodni (A) o długości 4,9 km i wschodni (B) o długości 3,6 km. Cieki te odbierają dodatkowo wodę z krótkich rowów melioracyjnych, które częściowo drenują okolice, a częściowo zbierają wodę z kolejnych źródeł. Woda z nich zasila większość stawów. Pobierana jest też woda z rowów ujęciowych Raszynki, głównie latem, gdy wzrasta zapotrzebowanie na jej dodatkowe źródło, oraz woda infiltrująca z jej spiętrzenia, a stawy Puchalski i Spiski mają dodatkowo własne źródła. Woda jest przepompowywana między stawami, przesiąka przez groble i może być w razie potrzeby przepompowywana w obie strony rowów łączących stawy. System rozrządu wody buduje kilkadziesiąt urządzeń hydrotechnicznych (mnichy, pompownie, zastawki).
Wody gruntowe są ściśle powiązane z wodami powierzchniowymi tego rejonu. Występują od głębokości 1–3 m, a ich poziom jest zmienny i uzależniony od poziomu lustra wody, opadając po jej spuszczeniu wody ze stawów. 
Stawy są co jakiś czas odmulane. Ich osady denne nie są skażone zanieczyszczeniami chemicznymi.
Flora.
Groble i okolice oraz wyspy porośnięte są olszami czarnymi, jesionami i wiązami polnymi. Tworzą one olsy i łęgi. Ponadto rosną tam klony zwyczajne, topole białe, dęby szypułkowe, jarzębiny i lipy drobnolistne. Stawy okalają zwarte szuwary: szerokopałkowy, mozgowy, kosaćcowy i trzcinowy. W stawach rosną gatunki takie jak rdestnica grzebieniasta czy rzęsa drobna. Nad stawami znajdują się też łąki łęgowe z kaczeńcami, skrzypem błotny, ostrożniem warzywnym i błotny, firletką poszarpaną, wiązówką błotną i sitowiem leśnym. Na łąkach znajduje się stanowisko storczyka plamistego.
Niektóre z drzew rosnących w granicach rezerwatu lub jego otulinie to pomniki przyrody. Wzdłuż alei Hrabskiej rośnie aleja jesionowa. W czasie powoływania pomnika (w 2009) tworzyło ją 88 osobników o obwodzie pnia od ok. 140 cm do ok. 300 cm. Kilkanaście lat później zostało ich 65. Liczyły wówczas ok. 150 lat. Poza tym pojedyncze drzewa uznane za pomniki przyrody to: klon zwyczajny o wysokości 22 m i pierśnicy 127 cm, topola biała o wysokości 26 m i pierśnicy 127 cm, wierzba biała o wysokości 16 m i pierśnicy 246 cm, dąb szypułkowy o wysokości 23 m i pierśnicy 149 cm.
Fauna.
W obrębie rezerwatu znajdują się stawy rybne stanowiące lęgowiska i żerowiska ok. 100 gatunków ptaków wodno-błotnych (dane z pierwszych dekad XXI w.) Są to m.in.:
oraz tworzące kolonie lęgowe:
Dodatkowe 50 gatunków pojawia się tu okresowo, np. w okresie przelotów, np. 
Wyjątkowo pojawiają się zalatujące osobniki gatunków takich jak pelikan różowy, kilkukrotnie obserwowane w XX i XXI w.
W ostatnich latach XX w. najliczniejszymi gatunkami ptaków na Stawach Raszyńskich była śmieszka i krzyżówka. W porównaniu z okresem z początku istnienia rezerwatu liczebność śmieszki spadła, a wzrosła liczebność perkozka, zausznika, czajki i czapli siwej. Zmiany te odpowiadają zasadniczym trendom liczebności tych gatunków w Polsce. Niektóre rzadsze gatunki występujące wcześniej przestały być notowane i odwrotnie, ale ogólny skład awifauny pozostał podobny. W XXI w. nastąpił wzrost udziału ptaków rybożernych. W okresie letnim ¾ ptaków to ptaki roślinożerne, kilkanaście rybożerne, a ok. 10% owadożerne i bentofagiczne. 
W rezerwacie występuje około 20 gatunków ważek, m.in. pałątka pospolita, tężnica wytworna, łątka dzieweczka, świtezianka błyszcząca, pióronóg zwykły, żagnica jesienna, oczobarwnica mniejsza i ważka czteroplama. Na terenie rezerwatu znajduje się jedno z nielicznych polskich stanowisk chrząszcza "Mordellaria aurofasciata".
Ochrona i użytkowanie.
Stawy rybne na początku XXI w. były ekstensywnie użytkowane przez instytut w sposób umożliwiający dobrostan ptaków. Zimą była spuszczana z nich woda. Rośliny były wykaszane. Dopuszczona jest turystyka. Wszystkie stawy mają charakter stawów karpiowych. Pełnią funkcje stawów narybkowych, kroczkowych lub towarowych oraz przesadek i zimochowów. Wprowadzenie ochrony rezerwatowej spowodowało wzrost populacji ptaków rybożernych, co spowodowało zmianę sposobu hodowli ryb, m.in. rezygnację z naturalnego tarła i hodowli narybku i kroczka jako najczęściej wyjadanej fazy rozwojowej ryb. Mimo to w latach 2010 i 2011 76% materiału zarybieniowego zostało zjedzone przez ptaki, co, obniżając rentowność akwakultury, stworzyło ryzyko jej zaniechania. Konflikt interesów ochronnych i rybackich wzrósł szczególnie po powstaniu kolonii lęgowej kormoranów w 2007 na wyspie Stawu Falenckiego. W związku z tym w 2011 Generalny Dyrektor Ochrony Środowiska Michał Kiełsznia wydał zgodę na zniesienie niektórych rygorów ochrony wobec tego gatunku na terenie rezerwatu, łącznie z zakazem płoszenia i zabijania. Na skutek działań zwalczających kormorany w 2012 straty materiału zarybieniowego wyniosły ok. 59%, czyli powróciły do poziomu sprzed istnienia kolonii. W 2018 w związku z kłopotami finansowymi ITP zaprzestał gospodarki rybackiej, w tym zarybiania stawów.
W lądowej części rezerwatu i jego otulinie na początku trzeciej dekady XXI w. znajdowały się grunty orne i łąki – od łęgowych, przez łęgi zgrądowiałe do grądowych.
Turystyka i obiekty kultury.
Ze względu na bliskość Warszawy Stawy Raszyńskie są jedną z jej atrakcji turystycznych. Rezerwat jest udostępniony do zwiedzania na wyznaczonym szlaku. W drugiej dekadzie XXI w. znajdowały się na nim trzy wieże widokowe przy stawach: Falenckim, Raszyńskim i Parkowym Górnym.
W rezerwacie znajduje się głaz upamiętniający bitwę pod Raszynem oraz tablica Tchorka upamiętniająca rozstrzelanych w okolicy więźniów Pawiaka. Na grobli falenckiej znajduje się barokowa statua Boga Ojca.

</doc>
<doc id="511920" url="https://pl.wikipedia.org/wiki?curid=511920" title="Pierre Littbarski">
Pierre Littbarski

Pierre Littbarski (ur. 16 kwietnia 1960 w Berlinie Zachodnim) – niemiecki piłkarz, grający na pozycji ofensywnego pomocnika. Z reprezentacją Niemiec, w której barwach rozegrał 73 mecze, zdobył mistrzostwo świata w 1990 roku oraz wicemistrzostwo świata w 1982 i 1986 roku.
Jego pradziadek był pochodzenia Polskiego i urodził się w Warszawie, Pierre Littbarski zawsze czuł się stuprocentowym Niemcem.
Sukcesy piłkarskie.
W Bundeslidze rozegrał 414 meczów i strzelił 116 goli.
W reprezentacji Niemiec od 1981 do 1990 roku rozegrał 73 mecze i zdobył 18 bramek – mistrzostwo świata 1990 i wicemistrzostwo świata 1982 i 1986 oraz starty w Euro 1984 (runda grupowa) i Euro 1988 (półfinał).

</doc>
<doc id="511921" url="https://pl.wikipedia.org/wiki?curid=511921" title="Dance, Dance">
Dance, Dance

Dance, Dance – drugi singel z albumu "From Under the Cork Tree" amerykańskiego zespołu Fall Out Boy.
W kulturze.
Utwór "Dance, Dance" został umieszczony w soundtracku filmu "" z 2009 roku i w grze "Burnout: Revenge" z 2005 roku.

</doc>
<doc id="511926" url="https://pl.wikipedia.org/wiki?curid=511926" title="Göreme">
Göreme

Göreme (gr "Κόραμα", "Korama") − miasto (dawniej Avcılar oraz Maccan) i dolina w Kapadocji, na zachód od Kayseri, na terenie których znajduje się Park Narodowy Göreme - wpisany na Listę Światowego Dziedzictwa Ludzkości UNESCO skansen około 350 kościołów wykutych w skale.

</doc>
<doc id="511927" url="https://pl.wikipedia.org/wiki?curid=511927" title="A Little Less Sixteen Candles, a Little More „Touch Me”">
A Little Less Sixteen Candles, a Little More „Touch Me”

A Little Less Sixteen Candles, a Little More "Touch Me" – trzeci, a zarazem ostatni singel z albumu "From Under the Cork Tree" amerykańskiego zespołu Fall Out Boy. Pete w teledysku wcielił się w rolę wampira.

</doc>
<doc id="511928" url="https://pl.wikipedia.org/wiki?curid=511928" title="Henryk Pytel">
Henryk Pytel

Henryk Tomasz Pytel (ur. 15 września 1955 w Sosnowcu) – polski hokeista grający na pozycji napastnika, reprezentant kraju, trzykrotny olimpijczyk.
Skrzydłowy napastnik, wychowanek i w latach 1971–1983 zawodnik Zagłębia Sosnowiec. Cztery razy zdobywał tytuł mistrza Polski i dwa razy wicemistrza. W ekstraklasie polskiej rozegrał 344 mecze strzelając 270 bramek. W sezonie 1975/1976 zdobył tytuł króla strzelców ekstraklasy.
W 1983 roku wyjechał do Niemiec, gdzie grał w klubach EV Landshut, ESC Wolfsburg i Fronten. W 1984 został najskuteczniejszym strzelcem Bundesligi, zdobywając 52 bramki w sezonie.
W latach 1975–1986 w reprezentacji rozegrał 129 meczów, w których zdobył 77 bramek (2. miejsce w historii polskiego hokeja). Trzykrotnie wziął udział w igrzyskach olimpijskich (Innsbruck 1976, Lake Placid 1980, Sarajewo 1984 oraz w ośmiu turniejach o mistrzostwo świata.
W 1993 roku powrócił do Polski. W sezonie 2004/2005 był trenerem hokeistów Zagłębia Sosnowiec (wspólnie z Andrzejem Nowakiem), od stycznia 2006 roku był asystentem trenera Krzysztofa Podsiadło.

</doc>
<doc id="511930" url="https://pl.wikipedia.org/wiki?curid=511930" title="Brama Królewska">
Brama Królewska



</doc>
<doc id="511932" url="https://pl.wikipedia.org/wiki?curid=511932" title="Gorczycznik pospolity">
Gorczycznik pospolity

Gorczycznik pospolity ("Barbarea vulgaris") znany jako rzeżucha zimowa, ziele św. Barbary lub "barbarka" – gatunek rośliny należący do rodziny kapustowatych. Występuje w stanie dzikim w Europie, dużej części Azji (Azja Zachodnia, Syberia, Mongolia, Chiny, Azja Środkowa, Nepal, Pakistan). Rozprzestrzenia się także poza tymi obszarami, np. w Afryce Północnej (Algieria, Tunezja) i gdzieniegdzie w innych rejonach. W Polsce jest pospolity.
Biologia i ekologia.
Roślina dwuletnia. Kwitnie od maja do czerwca. Siedlisko: przydroża, groble, nasypy, wysypiska, pola, żywopłoty. Chętnie na ławicach piaskowych i żwirowych brzegach rzek. Liczba chromosomów 2n = 16.
Synonimy.
Posiada wiele nazw łacińskich (synonimów):

</doc>
<doc id="511933" url="https://pl.wikipedia.org/wiki?curid=511933" title="Carles Rexach">
Carles Rexach

Carles Rexach i Cerdà (ur. 13 stycznia 1947 w Barcelonie) – hiszpański trener piłkarski i piłkarz, występował na pozycji napastnika. Obecnie pracuje jako skaut w hiszpańskim klubie FC Barcelona.
Życiorys.
Kariera klubowa.
W latach 1965–1981 był zawodnikiem hiszpańskiego klubu FC Barcelona, skąd w 1965–1967 wypożyczony był do CD Condal.
Kariera reprezentacyjna.
W latach 1969–1978 był reprezentantem Hiszpanii. Wystąpił na mistrzostwach świata 1978. Wystąpił w 15 spotkaniach, strzelając dwa gole.
Kariera trenerska.
Był trenerem hiszpańskiego klubu piłkarskiego FC Barcelona w latach: 1991, 1996 i 2001–2002.

</doc>
<doc id="511935" url="https://pl.wikipedia.org/wiki?curid=511935" title="Okeechobee">
Okeechobee

Miejscowości w USA:
Hrabstwa w USA:

</doc>
<doc id="511936" url="https://pl.wikipedia.org/wiki?curid=511936" title="Dieta niskoglikemiczna">
Dieta niskoglikemiczna

Dieta niskoglikemiczna, potocznie dieta cukrzycowa – dieta z ograniczeniem łatwo przyswajalnych węglowodanów, ma zastosowanie w cukrzycy, w przypadku upośledzonej tolerancji glukozy. Celem diety jest zmniejszenie stężenia glukozy we krwi i poprawa metabolizmu.
Zalecenia szczegółowe.
Alkohol.
Źródło: Zalecenia kliniczne dotyczące postępowania u chorych na cukrzycę Polskiego Towarzystwa Diabetologicznego.

</doc>
<doc id="511937" url="https://pl.wikipedia.org/wiki?curid=511937" title="Mirosław Iringh">
Mirosław Iringh

Mirosław Iringh ps. „Stanko” (ur. 28 lutego 1914 w Warszawie, zm. 28 maja 1985 tamże) – podporucznik, Słowak z pochodzenia, dowódca oddziału Słowaków – plutonu nr 535 podległego Armii Krajowej, wchodzącego w skład 1. kompanii batalionu „Tur” Zgrupowania „Kryska” walczącego na Czerniakowie w czasie powstania warszawskiego.
Życiorys.
W okresie II RP pracował jako dziennikarz, był współpracownikiem „Robotnika” (1938–1939).
W latach 1942–1943 stał na czele Słowackiego Komitetu Narodowego. W 1944 był także fotografem walk powstańczych i życia codziennego w tym czasie. Wiele jego zdjęć zasiliło zbiory Biblioteki Narodowej. Po wojnie pracował w Towarzystwie Czechów i Słowaków oraz Centralnej Agencji Fotograficznej. Współpracował z gazetami: "Život", "Gazeta Lubelska", "Gazeta Krakowska", "Życie Warszawy", "Przyjaźń", "Rzeczpospolita". Był represjonowany przez władzę powojenną za działalność w AK.
Zmarł na raka płuc w 1985. Pochowany na Starych Powązkach (kwatera 286-4-15).

</doc>
<doc id="511939" url="https://pl.wikipedia.org/wiki?curid=511939" title="Benjamin Linus">
Benjamin Linus

Benjamin Linus, Henry Gale ur. 1964 r. – postać fikcyjna, jeden z bohaterów serialu telewizyjnego "Zagubieni", grana przez aktora Michaela Emersona.
Życiorys.
Przed katastrofą.
Retrospekcja Linusa nastąpiła w dwudziestym odcinku trzeciego sezonu. Przedtem Ben, jeden z Innych, twierdzi, że mieszka na wyspie całe życie, choć naprawdę urodził się poza nią. Jego rodzicami są Emily i Roger Linus. Jego matka zmarła tuż po jego urodzeniu, a ojciec przypłynął z nim na wyspę jako pracownik Inicjatywy DHARMA. Ben nienawidził ojca, który obwiniał go za śmierć matki. Gdy skończył 28 lat, zamordował ojca i pracowników DHARMA. Następnie udał się do dżungli i dołączył do Innych.
Ben wychowuje Alex. Odebrał ją, gdy była niemowlęciem, Danielle Rousseau, jednej z rozbitków na wyspie. Z czasem Ben przekonał Innych do przeprowadzenia się do osady, zbudowanej za czasów DHARMA. Wydaje się być przywódcą Innych, choć Juliet mówi Jackowi, iż Inni podejmują decyzje grupowo. Sam Ben twierdzi, że przywódcą Innych jest niejaki Jacob.
Dwa dni przed katastrofą samolotu Oceanic Airlines - lot 815 Ben dowiaduje się, że ma guza na kręgosłupie. Jest członkiem klubu książkowego, działającego wśród Innych i nie znosi powieści Stephena Kinga (mówi o tym w odcinku "Opowieść o dwóch miastach"), choć będąc przetrzymywanym w zbrojowni stacji "Łabędź" pyta o te powieści Johna Locke, który przyniósł mu "Braci Karamazow" Dostojewskiego.
Po katastrofie.
Ben był świadkiem katastrofy samolotu Oceanic Airlines - lot 815. Rozkazał Goodwinowi inwigilować rozbitków z tylnej części samolotu, zaś Ethanowi – z części środkowej. Po tym, jak wysłani przez niego szpiedzy giną, Ben wpada w dżungli w pułapkę, zastawioną przez Danielle Rousseau. Zostaje przekazany Sayidowi. Rousseau twierdzi, że schwytany przez nią człowiek jest jednym z Innych. Sayid uwalnia go, wówczas Danielle rani go strzałem z kuszy, gdy Ben próbuje uciec. Sayid zabiera go do stacji "Łabędź".
W trakcie opatrywania jego rany przez Jacka, Sayid namawia Johna Locke do zmiany szyfru w zbrojowni i zamyka się tam wraz z Benem. Tam go torturuje. Ben twierdzi, że nazywa się Henry Gale i rozbił się z żoną na tej wyspie w trakcie podróży balonem. Jack przerywa przesłuchanie i zmusza Locka do otwarcia drzwi zbrojowni. Szantażuje go, że nie dopuści do naciśnięcia o określonej porze guzika, aby zresetować zegar, by nie dopuścić do wybuchu.
W trakcie przebywania w zamknięciu Ben umiejętnie stara się skłócić Johna i Jacka. Daje też Anie Lucii mapę do miejsca, gdzie rzekomo rozbił się balonem, a ona wyrusza tam z Sayidem i Charliem. Znajdują w grobie zwłoki zupełnie innej osoby (Afroamerykanina, który miał dowód osobisty i nazywał się właśnie Henry Gale), co daje im dowód, że mężczyzna, którego schwytali, jest jednym z Innych. Prawdziwe imię Bena rozbitkowie poznają w trzecim sezonie serialu w odcinku "Szklana baletnica". Wyjawia on je Jackowi, zwierza mu się także, iż spędził całe swoje życie na wyspie.
Rok 2007.
Po opuszczeniu wyspy Ben zabija Johna Locke'a i nakłania "Szóstkę Oceanic" do powrotu. Gdy John "ożył" po katastrofie lotu 316 linii Ajira", Ben na jego rozkaz zabija Jacoba. Następnie przyłącza się do grupy Ilany, która ma za zadanie chronić wybranych jeszcze przez Jacoba kandydatów, tj. "Szóstki Oceanic", spośród których miał być wyłoniony następca Jacoba.

</doc>
<doc id="511940" url="https://pl.wikipedia.org/wiki?curid=511940" title="Koper włoski">
Koper włoski



</doc>
<doc id="511941" url="https://pl.wikipedia.org/wiki?curid=511941" title="MuPAD">
MuPAD

MuPAD – komercyjny program algebry komputerowej (CAS) opracowany przez grupę badawczą MuPAD z Uniwersytetu w Paderborn pod kierunkiem profesora Benno Fuchssteiner we współpracy z "SciFace Software GmbH".
Składnia języka MuPAD wzorowana jest na języku Pascal i jest podobna do składni używanej w systemie Maple.
Najważniejszą różnicą między tymi programami jest obiektowość języka MuPAD. Oznacza to, że każdy obiekt (liczba, macierz, wyrażenie) wyposażony jest "sam z siebie" w metody operowania na nim. Na przykład, po zdefiniowaniu macierzy:
metody obiektu "A" pozwalają na wykonanie operacji:
"A.A" jest konkatenacją macierzy "A" z samą sobą.
Do momentu wypuszczenia wersji 3.2 Pro programu MuPAD, firma "SciFace" zezwalała na nieodpłatne wykorzystywanie nieco ograniczonej wersji programu w celach "non-profit" (badawczych i edukacyjnych). Ostatnio firma SciFace została wraz z prawami własności do programu MuPad wykupiona przez firmę MathWorks będącą właścicielem pakietu MATLAB i w związku z tym MuPad nie będzie już oferowany jako samodzielny produkt ale zostanie zintegrowany z Symbolic Math Toolbox rozprowadzanym przez MathWorks jako dodatek do obliczeń symbolicznych dla MATLAB-a. Funkcjonalność MuPAD Notebook została usunięta z MATLAB-a wraz z wersją R2020a.

</doc>
<doc id="511944" url="https://pl.wikipedia.org/wiki?curid=511944" title="Mupad">
Mupad



</doc>
<doc id="511948" url="https://pl.wikipedia.org/wiki?curid=511948" title="Centrum Sztuki Współczesnej Solvay">
Centrum Sztuki Współczesnej Solvay

Centrum Sztuki Współczesnej „Solvay” – instytucja kultury, której zadaniem jest promocja wydarzeń z zakresu sztuki współczesnej.
Działalność.
Działalność CSW Solvay można podzielić na trzy działy:

</doc>
<doc id="511950" url="https://pl.wikipedia.org/wiki?curid=511950" title="Adrian Mole">
Adrian Mole

Adrian Mole – postać fikcyjna, bohater ośmiu powieści Sue Townsend. Pierwsza opowieść, "Sekretny dziennik Adriana Mole'a lat 13 i 3/4", została wydana w 1982 (w Polsce w 1991).
Książki pisane są w formie pamiętnika prowadzonego przez nastolatka Adriana Mole'a – zakompleksionego, niedoszłego poetę. W książkach Townsend panuje typowo angielski humor.
Książki, których bohaterem był Adrian Mole (w nawiasie rok wydania w Polsce):
Na podstawie powieści Townsend powstały m.in. miniserial, sztuka teatralna i gra komputerowa.

</doc>
<doc id="511951" url="https://pl.wikipedia.org/wiki?curid=511951" title="Ireneusz Pacula">
Ireneusz Pacula

Ireneusz Pacula (ur. 16 listopada 1966 w Mysłowicach) – polski hokeista, olimpijczyk. Trener hokejowy - w latach 2009-2010 EC Euregio Gronau-Nordhorn, 2011-2012 GEC Ritter Nordhorn.
Kariera klubowa.
Napastnik, wychowanek i w latach 1985-1990 zawodnik Naprzodu Janów. Z klubem tym wywalczył w 1989 wicemistrzostwo Polski oraz dwa brązowe medale.
W 1991 wyemigrował do Niemiec, gdzie występował w klubach ECD Sauerland, ESC Wolfsburg, Mannheim ERC, Kassel EC, Kassel Huskies, Nordhorn GEC i Straubing EHC.
Uczestnik Zimowych Igrzysk Olimpijskich w Calgary w 1988 oraz mistrzostw świata w 1987 i 1992.

</doc>
<doc id="511952" url="https://pl.wikipedia.org/wiki?curid=511952" title="Harald Schumacher">
Harald Schumacher

Harald Anton Schumacher, Toni Schumacher (ur. 6 marca 1954 w Düren) – niemiecki piłkarz grający na pozycji bramkarza, i trener piłkarski. Z reprezentacją Niemiec, w której barwach rozegrał 76 meczów, zdobył mistrzostwo Europy w 1980 roku oraz wicemistrzostwo świata w 1982 i 1986 roku. Uważany jest za najlepszego obok Seppa Maiera i Olivera Kahna bramkarza w historii niemieckiej drużyny narodowej. Od 2001 roku szkoli swoich następców w Bayerze 04 Leverkusen.
Sukcesy piłkarskie.
W Bundeslidze rozegrał 464 mecze.
W reprezentacji Niemiec od 1979 do 1986 roku rozegrał 76 meczów – mistrzostwo Europy 1980 i wicemistrzostwo świata 1982 i 1986 oraz start w Euro 1984 (runda grupowa).

</doc>
<doc id="511953" url="https://pl.wikipedia.org/wiki?curid=511953" title="Daniel Prenn">
Daniel Prenn

Daniel Prenn (ur. 7 września 1904 w Wilnie, zm. 3 września 1991 w Dorking) – niemiecki tenisista, finalista Wimbledonu w grze mieszanej, reprezentant w Pucharze Davisa. W różnych okresach życia posiadał również obywatelstwo polskie i brytyjskie.
Był synem żydowskiego przedsiębiorcy budowlanego. Po I wojnie światowej otrzymał (podobnie jak ojciec) obywatelstwo polskie. Studiował nauki inżynieryjne na politechnice w Berlinie, ale aktywnie uczestniczył w polskim życiu tenisowym. Był m.in. mistrzem Śląska i Katowic w grze pojedynczej i podwójnej w 1926, wygrał także w tymże roku turniej w Łodzi w deblu, partnerując Maksowi Stolarowowi. Przez pewien czas był członkiem Łódzkiego Klubu Lawn Tennisowego. W 1927 znalazł się na 2. miejscu listy klasyfikacyjnej Polskiego Związku Lawn Tennisowego, za Stanisławem Czetwertyńskim.
Ze względu na studia Prenn stale rezydował jednak w Berlinie, co stawiało pod znakiem zapytania jego starty w składzie polskiej reprezentacji w Pucharze Davisa. Możliwość ta została ostatecznie zaprzepaszczona w 1928, prawdopodobnie ze względu na nieuregulowany stosunek do służby wojskowej. Prenn pozostał w Niemczech i w 1928 debiutował w reprezentacji Niemiec. W tym samym roku po raz pierwszy wygrał międzynarodowe mistrzostwa Niemiec w Hamburgu.
Prenn został członkiem klubu LTTC RW Berlin i znalazł się na czele listy klasyfikacyjnej federacji niemieckiej. W 1929 znacznie przyczynił się do awansu reprezentacji do finału międzystrefowego Pucharu Davisa, zdobywając m.in. dwa punkty singlowe z Brytyjczykami (w finale przegrał jednak z Billem Tildenem i Frankiem Hunterem, a także mecz deblowy). Ponownie osiągnął finał międzystrefowy tych rozgrywek w 1932, kiedy zespół niemiecki został wzmocniony Gottfriedem von Crammem. W półfinale strefy europejskiej Prenn pokonał Brytyjczyków Bunny’ego Austina i Freda Perry’ego, tego ostatniego po dramatycznym pięciosetowym meczu, w którym Perry prowadził już 5:2 w decydującej partii. W finale międzystrefowym Pucharu Davisa w 1932 Niemcy przegrali z Amerykanami 2:3, a Prenn odniósł zwycięstwo nad Frankiem Shieldsem. Postawa w Pucharze Davisa sprawiła, że Prenn został sklasyfikowany na 6. miejscu rankingu „Daily Telegraph”, a pismo „American Lawn Tennis” uznało go za pierwszą rakietę Europy. Już w 1929 wśród ośmiu najlepszych współczesnych graczy umieścił go Bill Tilden.
W 1930 Prenn osiągnął swój jedyny finał wielkoszlemowy – w finale grzy mieszanej na Wimbledonie w parze z Hilde Krahwinkel przegrał 1:6, 3:6 z Jackiem Crawfordem i Elizabeth Ryan. W 1934 doszedł na Wimbledonie do półfinału debla, partnerując Australijczykowi Harry Hopmanowi.
Kariera tenisowa Prenna załamała się po dojściu Hitlera do władzy. W kwietniu 1933 nowe władze niemieckie wydały zakaz reprezentowania kraju przez osoby pochodzenia żydowskiego. Przeciwko takiej decyzji protestowali m.in. niedawni rywale Prenna z Pucharu Davisa Austin i Perry, a także król Szwecji Gustaw V, znany miłośnik tenisa. W tej nowej sytuacji Prenn opuścił Niemcy i udał się do Wielkiej Brytanii. Tam, za pośrednictwem konsulatu polskiego w Londynie, zwrócił się do Polskiego Związku Tenisowego z prośbą o zezwolenie na grę w barwach Polski, co decyzją zarządu zostało jednak w sierpniu 1933 roku odrzucone. W związku z tym Daniel Prenn przyjął wkrótce potem obywatelstwo Wielkiej Brytanii i w barwach tego kraju kontynuował występy tenisowe, nie odnosząc już poprzednich sukcesów. Prowadził przedsiębiorstwo w branży elektromechanicznej.
Dziennikarz „Timesa”, komentując wykluczenie Prenna z niemieckiej ekipy daviscupowej, zauważył, że prawdopodobnie obawiano się niekorzystnej propagandowo konfrontacji z Polską. Faszystowskie władze nie chciały dopuścić, aby ewentualne zwycięstwo Niemiec nastąpiło za sprawą polskiego Żyda. Ostatecznie do meczu Polska-Niemcy nie doszło, gdyż polska ekipa uległa Holendrom. W 1936 Prenn na zaproszenie polskiego związku uczestniczył w Warszawie w przygotowaniach reprezentacji Polski do sezonu, trenując m.in. z Ignacym Tłoczyńskim i Józefem Hebdą.
Prenn był zawodnikiem praworęcznym, o bogatym wachlarzu zagrań. Zbigniew Bełdowski, znany polski trener tenisa, pamiętał występy Prenna w Sopocie w połowie lat 20., podkreślając szczególnie jego umiejętności smeczowania. Syn Prenna Oliver (ur. 1938) zdobył w 1955 mistrzostwo Wielkiej Brytanii juniorów.
Daniel Prenn był również utalentowanym tenisistą stołowym, w 1926 reprezentował Niemcy na mistrzostwach świata w Londynie. Dwa lata później figurował na 2. miejscu rankingu krajowego w Niemczech.
W 1981 został wpisany do Hall of Fame Sportu Żydowskiego.

</doc>
<doc id="511956" url="https://pl.wikipedia.org/wiki?curid=511956" title="Herb powiatu wołomińskiego">
Herb powiatu wołomińskiego

Herb powiatu wołomińskiego przedstawia, na tarczy dwudzielnej poziomo, w polu górnym o barwie czerwonej - pół orła białego (srebrnego), w polu dolnym o barwie błękitnej postać świętego Michała Archanioła w złotej zbroi trzymającego w prawej dłoni płomienisty miecz, a w lewej czerwoną wagę. Herb odwołuje się do historii i tradycji ziem powiatu. Półorzeł biały (srebrny) w polu górnym nawiązuje bezpośrednio do historycznego herbu Mazowsza - orła białego bez korony i przepaski na skrzydłach w polu czerwonym. Orzeł ten wywodzi się z godła dynastycznego Piastów i znany był już w XII wieku. Stylizację orła przyjęto według pieczęci herbowej księcia mazowieckiego Siemowita III z 1371 roku. Postać świętego Michała Archanioła, w średniowieczu jednego z głównych patronów rycerstwa, symbolizuje zwycięstwo wojsk polskich nad bolszewikami w 1920 roku pod Ossowem i Radzyminem.

</doc>
<doc id="511959" url="https://pl.wikipedia.org/wiki?curid=511959" title="Luxtorpeda">
Luxtorpeda

Luxtorpeda – popularne określenie wagonu spalinowego o aerodynamicznych kształtach, stosowanego w szybkich kolejowych połączeniach międzymiastowych w latach 30. XX wieku w Polsce. Popularnie mianem „luxtorpedy” pasażerowie określali również inne dalekobieżne wagony spalinowe eksploatowane przez PKP zarówno przed, jak i po II wojnie światowej.
Luxtorpeda SAx90080 – SAx90085.
Tło historyczne.
Po odzyskaniu przez Polskę niepodległości w 1918 roku tabor tworzonych Polskich Kolei Państwowych stanowiły pojazdy przejęte od zaborców, wśród których znajdował się jeden wagon spalinowy. Eksploatacja tego wagonu pokazała, że jest on znacznie efektywniejszy niż wagony parowe oraz składy klasyczne z parowozem.
Celem zbadania przydatności stosowania wagonów spalinowych w 1933 roku wypożyczono od firmy Austro-Daimler-Puch; a po pomyślnym zakończeniu prób odkupiono wagon spalinowy, określany jako „luxtorpeda” i oznaczony przez PKP SAx 90080.
Na bazie zmodernizowanych przez inżyniera Klemensa Stefana Sieleckiego planów zakupionego wagonu w Fabloku wyprodukowano 5 egzemplarzy „luxtorpedy” o oznaczeniach PKP od SAx 90081 do SAx 90085, wyposażonych w silnik MAN i mających lepsze parametry eksploatacyjne oraz niższą cenę zakupu i eksploatacji niż pierwowzór. W roku 1936 jedna z „luxtorped” ustanowiła niepobity do końca okresu międzywojennego rekord przejazdu na trasie Kraków – Zakopane: 2 godziny 18 minut.
Podobne wagony spalinowe były wprowadzane w latach 30. do obsługi połączeń dalekobieżnych w innych krajach – np. w Niemczech większość dużych miast było połączonych pociągami składającymi się z szybkich wagonów spalinowych – najbardziej znany pociąg Latający Hamburczyk łączył Berlin z Hamburgiem, a Latający Ślązak – Berlin przez Wrocław i Opole z Bytomiem.
Wprowadzana w Polsce „luxtorpeda” miała zdecydowanie luksusowy charakter – o czym świadczyły nie tylko wysokie ceny biletów, nowoczesny kształt wagonów czy wyposażenie wagonów wyłącznie w miejsca pierwszej klasy, lecz również przeznaczenie jej przede wszystkim do obsługi połączeń z modnym Zakopanem.
Eksploatacja.
Wszystkie 6 wagonów do wybuchu II wojny światowej stacjonowało w Krakowie, były to
Wagony te obsługiwały m.in. najbardziej znaną relację Kraków-Zakopane oraz Kraków-Katowice i Kraków-Krynica. Linie te, wymagające zmiany kierunku jazdy pociągu były szczególnie preferowane dla „luxtorpedy”, której konstrukcja wymagała obecności maszynistów w obu kabinach. W normalnej eksploatacji „luxtorpedy” nie mogły być łączone z innymi wagonami.
Podczas niemieckich bombardowań we wrześniu 1939 zniszczone zostały 4 z 6 „luxtorped” – 2 w Krakowie i 2 w Skarżysku-Kamiennej (w tym: SAx 90080). Dwa niezniszczone wagony były podczas wojny eksploatowane jako specjalne ("Sonderzüge") tylko dla Niemców i jeździły na trasach z Krakowa do Zakopanego lub do Krynicy. Obsługiwały także wycieczki specjalnych gości Generalnego Gubernatora.
W roku 1945 wagony przejęte przez armię radziecką wróciły do Krakowa w mocno niekompletnym stanie i nie mogły być wykorzystane w ruchu pasażerskim. Jeden z pociągów służył za magazyn części zamiennych dla drugiego dowożącego pracowników do kopalni Siersza w Trzebini. Około roku 1954 oba zostały pocięte na złom i do dziś nie zachował się żaden egzemplarz.
Inne dalekobieżne wagony spalinowe.
Mianem „luxtorpedy” były popularnie nazywane również inne wagony spalinowe, nawet nie posiadające aerodynamicznych kształtów. Były one wykorzystywane do obsługi szybkich pociągów nazywanych w rozkładzie jazdy „Pociągami Motorowo-Ekspresowymi” i określanymi skrótem MtE. Wagony te zwykle nie miały, jak oryginalna luxtorpeda niskiej, opływowej sylwetki, tylko klasyczne, wysokie pudło.
Wagony te były budowane na podstawie decyzji z 1933 Ministerstwa Komunikacji o zamówieniu dla PKP czteroosiowych wagonów silnikowych o prędkości maksymalnej 140 km/h dla ruchu dalekobieżnego oraz dwuosiowych o prędkości maksymalnej 70 km/h dla ruchu lokalnego. Wkrótce polskie fabryki (HCP, Fablok, Lilpop, Rau i Loewenstein) rozpoczęły produkcję różnych modeli wagonów motorowych, które szybko zostały wprowadzone do eksploatacji.
Posiadane przez PKP wagony spalinowe uległy zniszczeniu i rozproszeniu podczas II w.ś. Wojnę przetrwały jedynie pojedyncze egzemplarze, a do końca XX wieku dotrwał prawdopodobnie tylko jeden – oczekujący na remont w skansenie w Chabówce.
Eksploatacja.
Oprócz Krakowa wagony spalinowe stacjonowały również m.in. w Warszawie, Lwowie i Skarżysku-Kamiennej (DOKP Kraków).
Co najmniej 15 wagonów stacjonowało w Warszawie, były to:
Wagony z Warszawy w 1939 obsługiwały m.in. następujące relacje:
Następne 5 wagonów, dostarczonych przez HCP w 1936 roku stacjonowało we Lwowie. Wagony „lwowskie” nosiły numery: 90076, 90077, 90078, 90079, 90086 i od „warszawskich” różniły się wyposażeniem w przekładnię hydrauliczną Voith.
Przynajmniej 4 wagony stacjonowały w Skarżysku-Kamiennej – wśród nich wszystkie trzy wagony wyprodukowane w Sanoku przez firmę Zieleniewski Fitzner Gamper (90092 – 90094). Były wykorzystywane do prowadzenia pociągów w relacjach: Skarżysko – Katowice, Skarżysko – Łódź i od 1938 Skarżysko – Rozwadów – Przeworsk.
W Wilnie stacjonowały 11 wagonów motorowych serii SCi (90030, 90066-90075), 3 wagony serii SBCix (90096-90098), a także 5 doczepek serii Ci. Te wagony obsługiwały jak krótkie linie podmiejskie z Wilna do Nowej Wilejki, Jaszun, Łandwarowa, Rudziszek, Zawias, tak i dłuższe do Grodna, Lidy, Królewszczyzny i ostatnie przed granicą ZSRR stacji Zahacie. Wąskotorowe wagony motorowe wykorzystywane w Dyrekcji Wileńskiej z 1938 roku na linii Łyntupy - Kobylnik - Narocz oraz z 1939 roku na linii Dukszty - Druja.
Dane techniczne.
Dane techniczne wybranych wagonów spalinowych eksploatowanych przez PKP przed 1939:
Uwaga: do roku 1936 można spotkać oznakowanie SBix. Po zaprzestaniu produkcji boczniaków wycofano z oznaczeń literę „i” oznaczającą "wagon z korytarzem. SBCgix 90057 fabrycznie została wyposażona w przedziały 2 i 3 klasy, stąd litery B i C. Po włączeniu do eksploatacji przebudowano ją wyposażając w przedziały 2 klasy (późniejsza pierwsza). Dlatego zniknęła litera "C"."
Rozkłady jazdy.
„Luxtorpeda” weszła do masowej świadomości jako symbol szybkiego i komfortowego połączenia kolejowego. W poniższym zestawieniu znajduje się kilka przykładowych rozkładów jazdy połączeń obsługiwanych przez wagony spalinowe przed 1939:
Warszawa – Poznań.
Czas przejazdu zaplanowano na 3 godz. 34 min, prędkość handlowa ok. 87 km/h, pociąg oznaczony był w rozkładzie jazdy adnotacją "kursuje po ogłoszeniu" - jednak wybuch wojny przekreślił plany i pociąg planowo nie ruszył na tej trasie. Dla porównania – czas przejazdu w 2015 pociągiem Intercity wynosi 2 godz. 26 min, a prędkość handlowa ok. 124 km/h.
Łódź – Warszawa.
Czas przejazdu ok. 1 godz. 30 min, prędkość handlowa ok. 87 km/h. Dla porównania – prędkość handlowa pociągu Warszawa-Łódź w 2010 wynosi ok. 96 km/h, jednakże czas przejazdu we wrześniu 2012 wynosił 1 godz 40 min. W lutym 2017 r. najkrótszy czas przejazdu wynosił 1 godz 15 min. (IC Łodzianin).
Lwów – Nowy Sącz – Krynica – Zakopane.
Czas przejazdu Lwów – Zakopane ok. 11 godz. 15 min, prędkość handlowa ok. 40 km/h. Czas przejazdu Lwów – Krynica ok. 9 godz., prędkość handlowa ok. 41 km/h.
Odcinek Chabówka – Zakopane był pokonywany w ok. 1 godz. 20 min, prędkość handlowa ok. 33 km/h. Dla porównania w 2010 ta sama odległość jest pokonywana w 50-60 min, czyli z prędkością handlową ok. 43-54 km/h.
Lwów – Borysław.
Czas przejazdu ok. 1 godz. 30 min. Prędkość handlowa ok. 75 km/h.
Lwów – Kołomyja.
Czas przejazdu ok. 2 godz. 10 min. Prędkość handlowa ok. 93 km/h.
Lwów – Tarnopol.
Czas przejazdu ok. 1 godz. 50 min. Prędkość handlowa ok. 78 km/h.
Tarnopol – Zaleszczyki.
Czas przejazdu ok. 2 godz. 30 min. Prędkość handlowa ok. 58 km/h.

</doc>
<doc id="511961" url="https://pl.wikipedia.org/wiki?curid=511961" title="Pad kierunkowy">
Pad kierunkowy

Pad kierunkowy (z ang. "directional pad" albo "d-pad") – kontroler w kształcie znaku dodawania (+), obecny w niemal wszystkich współczesnych gamepadach konsol do gier. Pierwsze pady kierunkowe były dwustanowe, nazywane są też cyfrowymi, tzn. rejestrowały jedynie wciśnięcie przycisku. Z biegiem czasu pojawiły się też pady kierunkowe analogowe, które mierzyły również siłę nacisku.
Choć pad kierunkowy nie pozwala na dokładny wybór kierunku, jak np. dżojstik analogowy, jest prostszy w obsłudze i pozwala na przemieszczanie obiektu z dość dużą dokładnością w ośmiu podstawowych kierunkach.
Pierwszy pad kierunkowy pojawił się za sprawą firmy Nintendo, która opatentowała ten pomysł, ale obecnie patent już nie obowiązuje.

</doc>
<doc id="511963" url="https://pl.wikipedia.org/wiki?curid=511963" title="XXII dynastia">
XXII dynastia

XXII dynastia – dynastia władców starożytnego Egiptu, wywodzących się od wodzów plemion libijskich Maszuasz. Władcy rezydujący w Tanis, Bubastis oraz Tebach. Dynastia panowała w latach 946–722 p.n.e.
Istnieją poglądy, wyrażone przez A. Dodsona, a przyjęte m.in. przez K. Kitchena i J. von Backerath’a, mówiące, że pomiędzy panowaniem Szeszonka III i Pimaja, władzę krótko sprawował efemeryczny faraon – Szeszonk IV. W związku z tym we wszystkich opracowaniach, dotyczących Trzeciego Okresu Przejściowego napisanych po 1993 roku zmieniono imię dotychczasowego króla – Szeszonka IV, na Szeszonka VI.
Kenneth Kitchen oparł chronologię XXII dynastii na synchronizmie z Chronologią królów Judy i Izraela Edwina Thielego.

</doc>
<doc id="511965" url="https://pl.wikipedia.org/wiki?curid=511965" title="Reprezentacja zjednoczonych Niemiec w piłce nożnej">
Reprezentacja zjednoczonych Niemiec w piłce nożnej



</doc>
<doc id="511967" url="https://pl.wikipedia.org/wiki?curid=511967" title="Super Famicom">
Super Famicom



</doc>
<doc id="511968" url="https://pl.wikipedia.org/wiki?curid=511968" title="Kazimierz Kierzkowski">
Kazimierz Kierzkowski

Kazimierz Kierzkowski ps. „Kazimierz I”,„ "Prezes”" (ur. 10 sierpnia 1890 w Międzyrzecu Podlaskim, zm. w marcu 1942 w Auschwitz) – działacz polityczny i społeczny, major piechoty Wojska Polskiego i Armii Krajowej, członek Rady Głównej Centralnego Towarzystwa Organizacji i Kółek Rolniczych od 1934 roku.
Życiorys.
W 1910 ukończył Siedmioklasową Szkołę Handlową Zgromadzenia Kupców w Będzinie. W latach 1914–1917 służył w Legionach Polskich. W 1918 przyjęty został do Wojska Polskiego. W 1920 był szef sztabu Dowództwa Głównego Polskiej Organizacji Wojskowej na Górnym Śląsku. W sierpniu 1921 zajmował stanowisko szefa Wydziału Wywiadowczego Oddziału II Informacyjnego Sztabu Głównego WP. Po przeniesieniu do rezerwy pozostał na przydziale mobilizacyjnym w 56 pułku piechoty Wielkopolskiej w Krotoszynie. W 1921 za działalność w Legionach został odznaczony Orderem Virtuti Militari V kl. Nr 4943.
W latach 1923–1929 był komendantem głównym Związku Strzeleckiego. 20 września 1939 w Krakowie założył Organizację Orła Białego.
W latach 1940–1941 był szefem Biura Informacji i Propagandy Komendy Obszaru ZWZ Kraków–Górny Śląsk. Nazwisko Kierzkowskiego znalazło się na liście proskrypcyjnej Sonderfahndungsbuch Polen obejmującej osoby przeznaczone przez Niemców do akcji eliminacji warstwy przywódczej i inteligencji. 15 lipca 1941 został aresztowany podczas Intelligenzaktion Schlesien i skierowany do niemieckiego obozu koncentracyjnego Auschwitz–Birkenau, gdzie został zamordowany.
Syn Kierzkowskiego, Marek, był żołnierzem AK, uczestniczył w Powstaniu Warszawskim. Zaginął w czasie transportu z kompleksu niemieckich obozów Auschwitz–Birkenau do Mauthausen–Gusen.

</doc>
<doc id="511969" url="https://pl.wikipedia.org/wiki?curid=511969" title="Sepia (technika)">
Sepia (technika)

Sepia – jedna z technik barwienia (tonowania) odbitek fotograficznych, stosowana głównie w celu zwiększenia ich trwałości.
Jest wykonywana w dwóch kąpielach. Pierwszy roztwór (np. heksacyjanożelazianu(III) potasu) powoduje przejście srebra w formę jonową i odbarwienie odbitki. Drugi roztwór (np. siarczek sodu, tiomocznik) wytrąca w zaciemnionych miejscach zdjęcia siarczek srebra. Odbitka tonowana w ten sposób ma charakterystyczne brązowe zabarwienie.
Obecnie coraz powszechniejsza jest symulacja sepii przy użyciu programów komputerowych.

</doc>
<doc id="511971" url="https://pl.wikipedia.org/wiki?curid=511971" title="Szyling tanzański">
Szyling tanzański

Szyling tanzański – jednostka walutowa Tanzanii od 1966 roku. 1 szyling = 100 centów.
Obecnie w obiegu znajdują się:
Inną walutą używaną w Tanzanii jest Dolar amerykański.

</doc>
<doc id="511972" url="https://pl.wikipedia.org/wiki?curid=511972" title="D-Pad">
D-Pad



</doc>
<doc id="511974" url="https://pl.wikipedia.org/wiki?curid=511974" title="Jasień (Gdańsk)">
Jasień (Gdańsk)

Jasień (kaszb. "Nënczi" lub też "Nënkòwë", niem. "Nenkau") – dzielnica administracyjna w Gdańsku położona w południowo-zachodniej części miasta.
Jasień został włączony w granice Gdańska w 1973. Największy rozwój miał miejsce w latach 60., kiedy ze wsi rolniczej przekształcił się w wieś podmiejską oraz w latach 1991-1998, kiedy powstała większość obecnej zabudowy. W zabudowie dominuje budownictwo wielorodzinne. Dzielnica jest skomunikowana z centrum Gdańska i z Wrzeszczem autobusami miejskimi oraz regionalnymi. Od 01 września 2015 został oddany do użytku przystanek PKM na Jasieniu i stał się jedną z najlepiej skomunikowanych stacji PKM. Jako węzeł komunikacyjny pełni on kluczową rolę dla mieszkańców okolicznych dzielnic jak i całej aglomeracji Trójmiejskiej oraz Kaszub. Przystanek ten został zlokalizowany na skraju Trójmiejskiego Parku Krajobrazowego na terenach dawnego poligonu wojskowego.
Położenie.
Jasień znajduje się na wysoczyźnie morenowej, na skraju Pojezierza Kaszubskiego. Należy do okręgu historycznego Wyżyny.
Z Jasieniem sąsiadują: 
Granice dzielnicy.
Według statutu dzielnicy granicę stanowi Potok Kozacki od granicy administracyjnej miasta do zbiornika retencyjnego. Za zbiornikiem na północ do skrzyżowania ulicy Jabłoniowej z Warszawską, następnie z Kartuską i dalej na północ przez ogródki działkowe Zabornia do Potoku Siedleckiego, aż do południowego skraju Trójmiejskiego Parku Krajobrazowego i tam, przez las, w kierunku północno-zachodnim zmierza do Potoku Strzyża i nim aż do Obwodnicy, która stanowi granicę aż do ulicy Stężyckiej. Następnie biegnie granicą administracyjną miasta do Potoku Kozackiego.
Geografia.
Geomorfologia i hydrologia.
Do terenów zabudowanych przylegają pola uprawne, ogródki działkowe oraz tereny rekreacyjne.
Największym zbiornikiem wodnym w dzielnicy jest Jezioro Jasień. Przez jezioro przepływał dawniej Potok Siedlecki, obecnie, po zmianie biegu na początku lat siedemdziesiątych XX wieku, Potok Jasień. Od listopada 2012 do maja 2014 na Potoku Jasień kosztem 4 mln zł powstał sztuczny zbiornik retencyjny o pow. 3,8 ha i pojemności 49 tys. m sześciennych.
Zabudowa.
Zabudowa Jasienia znajduje się po obu stronach ulicy Kartuskiej. Większość zabudowań pochodzi z lat 1991-1998, kiedy to zbudowano nowe osiedle budynków wielorodzinnych. Z tego względu dzielnica została pozbawiona dawnego wiejskiego układu. Tereny położone na północ od tej ulicy mają bardziej rozwiniętą zabudowę. Na tej części dominuje zabudowa wielorodzinna powstała w latach 90. XX wieku. W południowej części dominują starsze budynki jednorodzinne. Najwyższym budynkiem osiedla jest zbudowany w 1988 kościół pod wezwaniem błogosławionej Doroty z Mątów.
W dzielnicy powstały liczne osiedla mieszkaniowe: osiedle Jasień, Jasień Pólnicy, osiedle Kryształowe w 2001 roku, osiedle Jasień Park w 2012, Lawendowe Wzgórza (od 2009), osiedle Wróbla Staw (od 2010), osiedle Młody Jasień (od 2018).
W zachodniej części dzielnicy rozwijają się obiekty handlu wielkopowierzchniowego. W centralnej części osiedla przy ul. Damroki znajdują się kompleks pawilonów usługowo-handlowych, które powstały wraz z budową osiedla. W roku 2015 przy ul. Pólnicy powstały kolejne pawilony handlowe. 
W 2021 przystąpiono do budowy osiedla „Przystań Jasień” nad Jeziorem Jasień.
Historia.
Wieś Jasień.
Pierwsza wzmianka o Jasieniu (wówczas Gnanowo) dotyczy nadania przez Mściwoja II, 13 września 1284, rycerzowi pomorskiemu Piotrowi Glabunie wolnych od podatków dóbr. W 1289 wieś jest odnotowana pod nazwą Ninechow. Na początku XIV wieku powstała przy założonym folwarku rycerskim niewielka wieś chłopska - Nynechow. W 1400 jest niemiecka wieś rycerską. W późniejszych dokumentach pojawiają się kolejno nazwy: Nynykaw (1402, 1415), Nynnekow (1438). Odzyskanie przez Polskę Pomorza Gdańskiego powoduje szybki rozwój Gdańska. Miasto zaczęło poszerzać swoje granice. Rozszerzenie granic na zachód (w kierunku Jasienia) było jednak utrudnione ze względu na wysoczyznę morenową.
W 1536 powstał rurociąg dostarczający wodę z Jasienia do Gdańska. W XVI wieku jasieński folwark stał się królewszczyzną. W dokumentach pojawiały się różne nazwy: Nynkow, Nynkowo (1509), Ninnekaw (1538), Minkowe (1539), Minkow (1570), Nuniekaw (1579), Nenkaw (1615), Ninkowy (1664), Nenkowy (1665), Nenkau (1790 i później). Od 1648 osada należy do dóbr królewskich "Kiełpino".
W 1704 wieś nabywa Jasiński, sędzia ziemi puckiej. W 1764 właścicielem wsi został Jasieński, sędzia ziemi tczewskiej. Pod koniec XVIII wieku dobra wraz ośmioma zagrodami nabył na własność polski szlachcic Feliks Łebiński pochodzący z rodu Jasieńskich. Podczas jego rządów odbudowany został folwark i założony park - powstaje wówczas okazały kompleks dworsko-parkowy, będący obecnie zabytkiem. W 1792 powstaje dokładny plan użytkowania majątku wykonany przez Weicherta.
W wyniku II rozbioru Jasień znalazł się pod panowaniem pruskim. W 1807 wieś wchodzi w granice Wolnego Miasta Gdańska. W 1813 w wyniku wojny francusko-rosyjskiej Gdańsk został zdobyty przez wojska rosyjskie i przekazany Prusom.
Kilka lat po wycofaniu się wojsk francuskich z miasta Gdańska, majątek w Nenkau wraz z posiadłościami w Kiełpinie, Sulminie, Rębowie i Otominie przeszedł w ręce zamożnego patrycjusza gdańskiego Stanisława Karola von Gralatha. 1 grudnia 1871 w Nenkau istniał folwark oraz 23 zagrody, które zamieszkiwało 261 mieszkańców (35 ewangelików, 218 katolików oraz 8 mennonitów). Od 1874 ziemie te należą do powiatu gdańskiego jako obszar dworski w okręgu urzędowym Kiełpino.
Po I wojnie światowej obszar dworski w Nenkau ponownie stał się częścią Wolnego Miasta Gdańsk. Wieś należała do powiatu Gdańskie Wyżyny. Jasień w przeciwieństwie do miast był głównie katolicki. Do 1945 w Nenkau istniał folwark z dworkiem i okazałym parkiem oraz 27 budynków mieszkalnych (w większości były to gospodarstwa ze stodołami i stajniami), funkcjonowała szkoła, działała kuźnia i rzeźnia.
Po II wojnie światowej wieś przyjęła spolszczoną nazwę Nenkowo, które zasiedlili napływowi Kaszubi i górale. W 1954 Nenkowo stało się wsią gromadzką powiatu gdańskiego i wówczas nadano jej nazwę Jasień. W latach 1954–1971 wieś należała i była siedzibą władz gromady Jasień, po jej zniesieniu w gromadzie Łostowice. 
W latach 60. XX wieku nastąpił szybki rozwój Jasienia. W 1963 zezwolono na odrolnienie działek pod zabudowę. Gospodarze rozbudowywali stare domy. Pod koniec lat 60. rolnicy sprzedawali swoje pola na działki dla pracowników Stoczni Gdańskiej.
Jasień w granicach Gdańska.
W 1973 Jasień został włączony do miasta Gdańska. Jednakże do 2000 w Jasieniu nadal urzędował sołtys. W odczuciu mieszkańców Gdańska w latach 70. Jasień był dzielnicą odległą, wiejską. Kojarzył się głównie z położonymi za miastem działkami oraz poligonem. Mimo tego uruchomiono dwie linie autobusowe 167 do Bysewa oraz 161 do Kiełpina.
W 1979 powstała parafia w Jasieniu pod wezwaniem Błogosławionej Doroty z Mątów (Mątowów), a w 1988 rozpoczęto budowę nowego kościoła.
W latach 80. urząd miasta postanowił wykupić gospodarstwa. Tereny te stały się atrakcyjne, gdyż rozwinęła się komunikacja indywidualna oraz miejska. Na wykupionych od rolników gruntach (26 ha) wybudowano w ciągu siedmiu lat, począwszy od 1991, osiedle mieszkaniowe „Jasień” (1476 mieszkań - w blokach, domkach szeregowych oraz bliźniakach). Obsługą mieszkańców osiedla bloków zajęła się Własnościowa Spółdzielnia Mieszkaniowa "Jasień".
W 1994 zlikwidowano poligon na Jasieniu. Obszar powojskowy został udostępniony na tereny rekreacyjne.
W 2000 powstała Przychodnia Lekarska Jasień przy ul. Kartuskiej 404.
W 2001 otwarto nową szkołę podstawową nr 85 im. Zrzeszenia Kaszubsko-Pomorskiego oraz gimnazjum nr 48 im. Lecha Bądkowskiego. Do obu szkół uczęszcza około 1500 uczniów, którzy uczą się na dwie zmiany między 7:30 a 17:10. W 2015 roku szkoły zostały połączone w Zespół Kształcenia Podstawowego i Gimnazjalnego Nr 2. Na osiedlu znajdują się trzy niepubliczne przedszkola oraz dwa punkty przedszkolne.
W 2010 roku uchwałą Rady Miasta Gdańska Jasień został wyodrębniony jako samodzielna dzielnica Gdańska. Wcześniej stanowił część dzielnicy noszącej nazwę Chełm i Gdańsk Południe.
W części dzielnicy zwanej „Stary Jasień” w trójkącie ulic Leszczynowej i Orzechowej powstał kompleks biurowy Euro Office Park, gdzie swoją główną siedzibę od 01 stycznia 2014 ma Bank BPH S.A.. Przy tej okazji Rada Miasta Gdańska zatwierdziła nazwę nowej ulicy Jana Pałubickiego, podpułkownika Armii Krajowej.
Transport.
Przez Jasień przebiega Trasa W-Z (Aleja Armii Krajowej) biegnąca w ciągu drogi krajowej nr 7. Łączy się ona z obwodnicą Trójmiasta będącą częścią drogi ekspresowej S6.
Przez dzielnicę biegnie Al. Pawła Adamowicza, będąca przedłużeniem ul. Bulońskiej na osiedlu Morena aż do węzła Jabłoniowa Trasy W-Z. Pozwoliła ona mieszkańcom na dogodniejszy dojazd do Wrzeszcza. Wraz z drogą powstała trasa tramwajowa oraz rowerowa.
Komunikacja miejska.
Przez dzielnicę przejeżdżają następujące autobusy ZTM.
Od 30.06.2020 tramwaje linii 12 dojeżdżają do krańcówki Lawendowe Wzgórze aleją Adamowicza (projekt Nowa Bulońska). Docelowo połączy się poprzez pętlę tramwajową na Ujeścisku z linią na Chełm i Łostowice, w ramach budowy ul. Nowej Warszawskiej. Na granicy Jasienia i Ujeściska planowana jest budowa zajezdni tramwajowej.
W północnej części dzielnicy znajduje się przystanek Pomorskiej Kolei Metropolitalnej (PKM) – Gdańsk Jasień, z którego można bezpośrednio dojechać do Gdańska Wrzeszcza, Gdańska Osowy, Kartuz i do portu lotniczego.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="511975" url="https://pl.wikipedia.org/wiki?curid=511975" title="Wieczny powrót">
Wieczny powrót

Wieczny powrót (inaczej palingeneza światów) – koncepcja filozoficzna przyjmująca, że świat powtarzał się i będzie powtarzać się wciąż w tej samej postaci nieskończenie wiele razy. Koncepcja ta ma swoje korzenie w starożytnym Egipcie. Stamtąd przywędrowała do Grecji. Po raz pierwszy pojawia się w filozofii Milezyjczyków, którzy głosili, że wszystko bierze swój początek z Arche i do niej powraca. Później idea została przejęta przez pitagorejczyków, a następnie stoików. Stoicy wierzyli, że świat to wciąż na nowo odgrywany spektakl, za każdym razem w najdrobniejszym szczególe identyczny z poprzednim. Wieczny powrót był ważną częścią filozofii Heraklita z Efezu (świat podlega zognieniu w wiecznym ogniu i powstaje na nowo) oraz Anaksymandra ("Apeiron" Anaksymandra). Wraz z końcem starożytności i rozprzestrzenianiem się chrześcijaństwa koncepcja ta została zapomniana. W czasach nowożytnych była rozwijana na nowo przez Fryderyka Nietzschego.
Jest to koncepcja zupełnie fizyczna, nie występuje w niej wędrówka dusz (reinkarnacja), ponieważ byty powracają wciąż w tych samych ciałach. Czas postrzegany jest jako cykliczny a nie prostoliniowy. Podstawą wiecznego powrotu jest stwierdzenie, że Wszechświat jest skończony przestrzennie, zawiera w sobie ograniczoną liczbę materii ale czas postrzegany jest jako nieskończony. Wszechświat nie ma stanu początkowego albo końcowego, stan materii w nim zawartej wciąż się zmienia. Ilość możliwych zmian jest skończona, dlatego prędzej czy później ten sam stan materii powtórzy się.
Starożytność.
W starożytnym Egipcie skarabeusz był symbolem odrodzenia oraz wiecznego powracania.
Idea wiecznego powrotu została rozwinięta w starożytnej Grecji. Koncepcja ta była ważną częścią filozofii stoickiej, to właśnie stoicy sformułowali ją w sposób wyraźny. Stoicy głosili, że świat nie jest wieczny i kiedyś jego istnienie dobiegnie końca.
Według stoików świat rozpoczynał swoje istnienie w wiecznym ogniu a na końcu ulegał zognieniu. Każdy kolejny świat był dokładną reprodukcją poprzedniego. Wszystkie wydarzenia według stoików były ściśle zdeterminowane. Koncepcja czasu prostoliniowego wprowadzona przez Arystotelesa sprawiła, że idea wiecznego powrotu straciła zainteresowanie.
Idea wiecznego powrotu pojawia się także w Biblii w Księdze Koheleta (Koh 3, 1-15):
"„Wszystko ma swój czas"
"i jest wyznaczona godzina na wszystkie sprawy pod niebem."
"Jest czas rodzenia i czas umierania,"
"czas sadzenia i czas wyrywania tego, co zasadzono,"
"czas zabijania i czas leczenia,"
"czas burzenia i czas budowania, [...]"
"czas miłowania i czas nienawiści, [...]"
"Wszystko co czyni Bóg na wieki będzie trwało. [...]"
"To co jest, już było, a to, co ma być kiedyś, już jest. [...]”"
Renesans.
Uroboros, wąż lub smok pożerający swój własny ogon był dla renesansowych alchemików symbolem wiecznego powrotu. Koncepcję wiecznego powrotu opisuje Sir Thomas Browne w swoim dziele "Religio Medici".
Fryderyk Nietzsche.
Idea wiecznego powrotu była ważną częścią filozofii Nietzschego, który jej przypisywał wyjątkowe znaczenie.
Po raz pierwszy Nietzsche zetknął się z tą koncepcją w pracach niemieckiego poety Heinricha Heinego. Nietzsche wysnuł tę teorię w "Wiedzy radosnej" a następnie rozwinął ją w "Tako rzecze Zaratustra".
W koncepcji przedstawionej przez Nietzschego świat jawi się jako nieustanne powtarzanie wszelkich czynów i wydarzeń raz popełnionych. Wychodząc z założenia, że świat składa się ze skończonej ilości możliwych wydarzeń, zaś czas jest nieskończony, każda nasza decyzja zaważa na wieczności. Podstawową kwestią jest jaki stosunek przyjmiemy wobec takiego stanu rzeczy. Czy okaże się on dla nas „największym ciężarem”, niemożliwym do uniesienia, całkowicie pętającym nasze działania, czy też wywołałoby u nas całkowite zatopienie się w życiu.
Wieczny powrót w nauce.
We współczesnej kosmologii istnieje teoria wszechświata pulsującego, która może stanowić analog do koncepcji wiecznego powrotu. Istnieje również konforemna kosmologia cykliczna, stworzona m.in. przez Rogera Penrose'a. Inne cykliczne modele określa się jako "bouncing universe" i "cyclic universe".

</doc>
<doc id="511978" url="https://pl.wikipedia.org/wiki?curid=511978" title="Jasień (jezioro w Gdańsku)">
Jasień (jezioro w Gdańsku)

Jasień (kasz. "Jezoro Nënkòwsczé", niem. "Nenkauer See") – jezioro w Polsce położone w województwie pomorskim, w Gdańsku, w dzielnicy Jasień.
Jezioro rynnowe, przepływowe o powierzchni 18,5 ha, położone na wschodnim krańcu Pojezierza Kaszubskiego, w zachodniej części Gdańska, w bezpośrednim sąsiedztwie ul. Kartuskiej oraz trójmiejskiej obwodnicy.
Obecnie jezioro pełni funkcję naturalnego zbiornika retencyjnego o pojemności 264 028 m³.
W średniowieczu z jeziora doprowadzano (poprzez Potok Siedlecki) wodę pitną do Gdańska. Przywilej czerpania wody nadał Gdańskowi Zygmunt I Stary.

</doc>
<doc id="511984" url="https://pl.wikipedia.org/wiki?curid=511984" title="Park Narodowy Göreme">
Park Narodowy Göreme

Park Narodowy Göreme – muzeum 350 wykutych w skale kościołów bizantyjskich, w tureckiej Kapadocji.
Dolinę Göreme odkrył dopiero w 1907 roku francuski duchowny . W dolinie znalazł blisko 350 kościołów wykutych w skale tufowej. Są to przede wszystkim małe, mieszczące kilkudziesięciu wiernych kościoły ze stropami kopułowymi. Kościoły w Göreme zdobione są freskami. Są to zarówno freski z okresu ikonoklazmu, jak również późniejsze, najstarsze pochodzą z IX wieku.
Historia i zabytki.
W regionie tym już w IV w. zaczęły się tworzyć małe wspólnoty anachoretów, żyjących pod duchowym kierownictwem św. Bazylego, biskupa Cezarei. Drążyli swe cele bezpośrednio w miękkich skałach tufowych. W czasie ikonoklazmu (725-842) zdobienia wielu świątyń były ograniczone do minimum, zazwyczaj zawierały symboliczne przedstawienia Krzyża. Po tym okresie, nowe wydrążone w skałach kościoły są już bogato zdobione kolorowymi freskami.
W XI wieku zbudowano "Ciemny Kościół", którego freski zachowały niezwykle żywe barwy, dzięki temu, że światło dzienne docierało tu jedynie przez małe drzwi wejściowe. Na freskach znalazły się sceny z Nowego Testamentu – ostatnia wieczerza, ewangeliści, pocałunek Judasza.
Najmniejszą świątynią jest Kościół Jabłkowy z XI wieku, który powstał na planie krzyża z centralną kopułą podtrzymywaną filarami.
Z XI wieku pochodzi "Kościół Wężowy". Centralnie umieszczono w nim postać Chrystusa i fundatora świątyni (postać dziecka - charakterystyczne przedstawienie fundatora). W kościele znajdują się freski przedstawiające św. Tomasza, św. Bazylego i św. Jerzego oraz mnicha-starca z długą brodą, św. Onufrego.
W części klasztorów w Parku Göreme znajdują się wyciosane w skale ogromne stoły wraz z ławami, które mogły pomieścić kilkudziesięciu mnichów.
Ochrona.
Miękkie skały, w których wykute są kościoły wciąż poddawane są niszczącemu procesowi wiatru i deszczu oraz wystawione są na niszczącą obecność turystów zwiedzających muzeum. W kościołach nie wolno fotografować z użyciem flesza, dotykać ścian, poruszać się drogami poza wyznaczonym szlakiem. Narodowy Park Göreme wpisano na Listę Światowego Dziedzictwa Ludzkości UNESCO w 1985 roku.

</doc>
<doc id="511986" url="https://pl.wikipedia.org/wiki?curid=511986" title="Dual channel">
Dual channel

Dual-channel – technologia stosowana w kontrolerach pamięci, do wydajniejszej obsługi pamięci RAM. Polega na podwojeniu przepustowości przesyłu danych pomiędzy kontrolerem pamięci a pamięcią RAM. Technologia dual-channel wykorzystuje dwa 64-bitowe kanały, co razem daje magistralę o szerokości 128 bitów dla przesyłu danych pomiędzy pamięcią RAM a kontrolerem pamięci.
Technologia dual-channel wymaga umieszczania modułów pamięci parami, w skorelowanych ze sobą gniazdach (gniazda te na płycie głównej oznaczone są najczęściej odpowiednimi kolorami). Moduły pamięci tworzące parę powinny być takie same. Możliwe jest także używanie podobnych modułów RAM różnych producentów, pod warunkiem, że mają taką samą wielkość pamięci (dopuszczalne są różne timingi (opóźnienia) oraz różne częstotliwości – w takim przypadku płyta główna ustawi częstotliwość pamięci zgodne z częstotliwością najwolniejszej zainstalowanej pamięci RAM).
Płyty główne oparte na nowoczesnych chipsetach obsługują tryb dual channel również, gdy użyjemy do jego budowy dwóch par pamięci o różnej pojemności (np. 2x1 GB + 2x2 GB).

</doc>
<doc id="511991" url="https://pl.wikipedia.org/wiki?curid=511991" title="Emil Schildt">
Emil Schildt

Emil Schildt (ur. 1958) - duński fotografik, z wykształcenia muzyk. Fotografią zainteresował się w 1980, a od 1987 zajmuje się wyłącznie pracą artystyczną. Wykłada fotografię w Vrå Folkehøjskole. 
Fotografuje głównie akty, stosując technikę malowania światłem. Odbitki swoich zdjęć barwi różnymi technikami (np. cyjanotypia).

</doc>
<doc id="511997" url="https://pl.wikipedia.org/wiki?curid=511997" title="Kiefer Sutherland">
Kiefer Sutherland

Kiefer William Frederick Dempsey George Rufus Sutherland (ur. 21 grudnia 1966 w Paddington) – kanadyjski aktor, producent i reżyser filmowy i telewizyjny.
9 grudnia 2008 otrzymał gwiazdę w Alei Gwiazd w Los Angeles znajdującą się przy 7024 Hollywood Boulevard.
Życiorys.
Wczesne lata.
Urodził się w Paddington w Londynie jako syn pary aktorskiej Shirley Douglas (1934-2020) i Donalda Sutherlanda (ur. 1935), u boku którego debiutował w komediodramacie "Powrót Maksa Dugana" ("Max Dugan Returns", 1983). Jest siedem minut starszy od swojej siostry bliźniaczki Rachel. Na podstawie praw ius soli i ius sanguinis posiada paszporty kanadyjski oraz brytyjski. Jego dziadek Tommy Douglas był założycielem socjalistycznej Partii Kanady.
Kiedy miał 10 lat przeprowadzili się wraz z matką do Toronto. Aktorstwem zainteresował się mając 14 lat, po obejrzeniu na scenie sztuki "Kto się boi Virginii Woolf?" ze swoją matką. Zaczął występować w teatrze. W wieku 15 lat porzucił naukę w szkole katolickiej w Ottawie. Mając 16 lat był modelem w reklamach jeansów firmy Levi’s (zarobił na tym 4 tys. dolarów).
Kariera.
Za rolę Donalda Campbella w dramacie "The Bay Boy" (1984) z Liv Ullmann był nominowany do nagrody Genie. Po przeprowadzce do Los Angeles pojawił się w jednym z odcinków serialu sci-fi Stevena Spielberga "Niesamowite historie" ("Amazing Stories", 1985) u boku Kevina Costnera i Anthony’ego LaPaglii, wystąpił w telewizyjnym dramacie ABC "Bractwo sprawiedliwych" ("Brotherhood of Justice", 1986) z Keanu Reevesem, melodramacie kryminalnym "W swoim kręgu" ("At Close Range", 1986) u boku Seana Penna i Christophera Walkena, dramacie przygodowym na podstawie powieści Stephena Kinga "Stań przy mnie" ("Stand by Me", 1986) z Riverem Phoenixem i dramacie "W pogoni za szczęściem" ("Promised Land", 1987) u boku Meg Ryan.
Zagrał postać Davida – seksownego przywódcę wampirów w komediowym horrorze "Straceni chłopcy" ("The Lost Boys", 1987). Długo nie mógł przebić się do czołówki amerykańskich aktorów. Wraz z Jasonem Patrikiem, Charlie Sheenem i Emilio Estevezem tworzyli w latach 80. grupę zwaną „brat pack” – młodych, popularnych, dużo grywających aktorów, o których rozpisywały się kolorowe magazyny. W ich dorobku przeważały role drugoplanowe, które trudno byłoby zaliczyć do wielkich kreacji.
W latach 90. pokazał, że potrafi być aktorem wszechstronnym: wystąpił między innymi w "Zniknięciu" z Sandrą Bullock, westernie "Młode strzelby" ("Young Guns I &amp; II", 1988 i 1990), dramacie sądowym "Ludzie honoru" ("A Few Good Men", 1992), filmie przygodowym "Trzej muszkieterowie" ("The Three Musketeers", 1993). Z czasem jego znakiem firmowym stały się role czarnych charakterów, podobnych do groźnego maniaka z filmu "Spojrzenie mordercy" ("Freeway", 1996) czy rasistowskiego fanatyka z dramatu "Czas zabijania" ("A Time To Kill", 1996).
W roku 2001 pojawił się w głównej roli agenta Jacka Bauera w kryminalnym cyklu "24 godziny" ("24"). Ten nowatorski, przedstawiający wydarzenia w czasie rzeczywistym serial zdobył znaczną popularność i uznanie krytyki. Za tę rolę dostał w roku 2002 nagrodę Złotego Globu oraz dwukrotnie nagrodę Złotej Satelity (2002, 2003) i Screen Actors Guild Award (2004, 2006).
Użyczył również głosu postaci Big Boss'a w obu częściach gry "Metal Gear Solid V".
W latach 2016–2019 występował w serialu "Designated Survivor" w głównej roli prezydenta Thomasa Kirkmana.
Życie prywatne.
Spotykał się z Sherilyn Fenn i Jaid Barrymore. 12 września 1987 poślubił aktorkę i producentkę Camelię Kath, z którą ma córkę Sarah Jude (ur. 1988). Jednak 1 lutego 1990 doszło do rozwodu. W latach 1989–1991 romansował z aktorką Julią Roberts, która trzy dni przed weselem porzuciła go, wyjeżdżając do Europy z jego przyjacielem Jasonem Patrickiem. Spotykał się z tancerką Amandą Rice (1991–1992) i Lisą Stothard (1994). 29 czerwca 1996 roku ożenił się z Kelly Winn (ur. 1963). Jednak ten związek przetrwał tylko do sierpnia 1999, formalnie zakończył się rozwodem 19 maja 2004. Spotykał się z Bo Derek (2000), Catherine Bisson (2001–2005), Reiko Aylesworth (2003–2005), Tricią Cardozo (2005−2006), Ashley Scott (2008) i Siobhan Bonnouvrier (2009).

</doc>
<doc id="512001" url="https://pl.wikipedia.org/wiki?curid=512001" title="C--">
C--

C-- (C minus minus) – język programowania stanowiący podzbiór języka C, bardziej niskopoziomowy. Został zaprojektowany wyłącznie jako język pośredni dla kompilatorów języków funkcyjnych, dla których język C jest pośrednikiem niewystarczającym (przez brak np. rekurencji ogonowej (ang. "tail recursion")).
Choć jego reprezentacja jest gołym tekstem, podobnie jak w przypadku języka C, nie jest on w ogóle przeznaczony do ręcznego pisania oprogramowania, lecz do generowania w nim kodu z języka wyższego poziomu.

</doc>
<doc id="512005" url="https://pl.wikipedia.org/wiki?curid=512005" title="Gałka analogowa">
Gałka analogowa

Gałka analogowa – urządzenie wskazujące znajdujące się na gamepadach. Najczęściej występuje ono obok pada kierunkowego, nierzadko towarzyszy mu drugie tego samego typu. Gałka analogowa odczytuje dane wprowadzane na podstawie położenia względem domyślnej pozycji „środkowej”. Podczas gdy przełączniki cyfrowe wykorzystują pojedyncze połączenia elektryczne do poruszania się (wykorzystując wewnętrzne cyfrowe styki elektryczne dla przycisków góra, dół, lewo i prawo), gałka analogowa wykorzystuje ciągłą aktywność elektryczną przechodzącą przez potencjometry do pomiaru dokładnej pozycji przełącznika w pełnym zakresie ruchu.
Gałki analogowe pojawiły się z potrzeby większej dokładności sterowania w trójwymiarowych grach komputerowych. Gałki wymyśliło przedsiębiorstwo Nintendo zajmujące się produkcją konsol. Pierwszy kontroler wykorzystujący popularną obecnie konstrukcję z dwoma gałkami analogowymi zaprezentowała firma Sony w roku 1997 na wystawie PlayStation Expo 96–97.

</doc>
<doc id="512013" url="https://pl.wikipedia.org/wiki?curid=512013" title="Spencer Gore">
Spencer Gore

Spencer William Gore (ur. 10 marca 1850 w Londynie, zm. 19 kwietnia 1906 w Ramsgate) – brytyjski tenisista, pierwszy zwycięzca Wimbledonu.
Nie był spokrewniony z późniejszym trzykrotnym mistrzem Wimbledonu, Arthurem Gorem.
Kariera tenisowa.
Spencer Gore początkowo był graczem w rackets, z którego czerpał charakterystyczne dla swej gry uderzenia. Dysponował skutecznym serwisem i jako jeden z pierwszych tenisistów dążył do kończenia akcji wolejami, co stanowiło zaskoczenie dla rywali. Podobnemu stylowi gry sprzyjała odmienna od współczesnej wysokość siatki (około półtora metra z boku).
Dnia 19 lipca 1877 roku został pierwszym mistrzem Wimbledonu, pokonując w finale Williama Marshalla. Wygrał decydujący mecz 6:1, 6:2, 6:4, demonstrując ofensywny styl gry. Za wygrany mecz otrzymał główną nagrodę w wysokości 12 gwinei (ok. 50 zł). Rok później, zgodnie z regulaminem, jego występ został ograniczony do tzw. challenge round, czyli meczu w obronie tytułu z przeciwnikiem wyłonionym w turnieju pretendentów (all comers). Jego rywalem został Frank Hadow, z którym przegrał mecz 5:7, 1:6, 7:9.
Gore podczas turniejów wimbledońskich wywoływał kontrowersje stylem gry – nie czekał aż piłka spadnie na ziemię, grając wolejami, a także uderzał piłki, gdy te były jeszcze na połowie przeciwnika (co ówcześnie nie było zakazane).
Gore zakończył grę w tenisa, uważając, że sport ten nie ma większej przyszłości, gdyż jest zbyt skomplikowany, by zainteresować widza. W latach 1874–1879 występował w reprezentacji Anglii w krykiecie.

</doc>
<doc id="512014" url="https://pl.wikipedia.org/wiki?curid=512014" title="Sterownik sprzętowy">
Sterownik sprzętowy



</doc>
<doc id="512016" url="https://pl.wikipedia.org/wiki?curid=512016" title="Eugeniusz Robaczewski">
Eugeniusz Robaczewski

Eugeniusz Robaczewski (ur. 17 marca 1931 w Łucku, zm. 1 listopada 2003 w Warszawie) – polski aktor teatralny, filmowy i dubbingowy karaimskiego pochodzenia. Prywatnie mąż Wandy Elbińskiej-Robaczewskiej i ojciec aktora Marka Robaczewskiego.
Kariera.
Urodził się w Łucku, w rodzinie karaimskiej. W 1954 ukończył Państwową Wyższą Szkołę Teatralną w Warszawie. Pierwszą rolę teatralną zagrał 11 lutego 1954. Pracował jako aktor Teatru Syrena w Warszawie.
Udzielał się jako aktor głosowy – m.in. jako Sknerus McKwacz z polskiej wersji serialu "Kacze opowieści" i innych produkcji Disneya, któremu podkładał głos do swej śmierci.
Pochowany jest w kwaterze karaimskiej cmentarza prawosławnego w Warszawie.

</doc>
<doc id="512023" url="https://pl.wikipedia.org/wiki?curid=512023" title="Księżniczka Sissi">
Księżniczka Sissi

Księżniczka Sissi (ang. "Princess Sissi", 1997) – niemiecko-francusko-kanadyjski serial animowany.
"Księżniczka Sissi" oparta jest na dziejach prawdziwej postaci – księżniczki bawarskiej Elżbiety, nazywanej Sissi, która poślubiając cesarza Franciszka Józefa została cesarzową Austrii i późniejszą królową Węgier.
Fabuła.
Serial animowany opowiada o Sissi, która zdobywa serce cesarza Franciszka Józefa – władcy jednego z najpotężniejszych krajów w XIX-wiecznej Europie – Austro-Węgier. Cesarz pragnie poślubić ukochaną Sissi i nic, nawet wojna, nie może przeszkodzić ich głębokiej miłości. Osoba, której władca ufa, Arcyksiężna Zofia, nienawidzi Sissi i uczyni wszystko, aby nie dopuścić do ślubu. Chce, by syn ożenił się przez nią wybraną kobietą, Heleną von Grossberg. Sissi okazuje się być bystrą i zdecydowaną osobą, która nawet w obliczu wojny, samotności jest na tyle odważna, że pokonuje wszelkie dworskie przeszkody, jakie stają na drodze do jej ukochanego.
Wersja polska.
Wersja polska: Master Film na zlecenie TVN
Reżyseria:
Dialogi:
Dźwięk:
Montaż:
Kierownictwo produkcji:
Teksty piosenek: Andrzej Brzeski
Opracowanie muzyczne: Eugeniusz Majchrzak
Śpiewała: Anna Ścigalska
Wystąpili:
Lektor: Marek Lelek

</doc>
<doc id="512024" url="https://pl.wikipedia.org/wiki?curid=512024" title="Atapaskowie">
Atapaskowie



</doc>
<doc id="512025" url="https://pl.wikipedia.org/wiki?curid=512025" title="Super Mario">
Super Mario



</doc>
<doc id="512036" url="https://pl.wikipedia.org/wiki?curid=512036" title="Socjalizm bezpaństwowy">
Socjalizm bezpaństwowy

Socjalizm bezpaństwowy - idea przejścia z systemu burżuazyjnego do systemu socjalistycznego (bezpaństwowego) opracowana przez Edwarda Abramowskiego. Zakłada ono w pełni pokojowe odrzucenie państwa i systemu kapitalistycznego na rzecz wolnego społeczeństwa, opartego na dobrowolnych stowarzyszeniach z uspołecznioną gospodarką.
Stosunek do demokracji parlamentarnej.
Edward Abramowski był gorącym przeciwnikiem takiej formy władzy, gdyż uważał, że teoretyczne podporządkowanie mniejszości woli większości nie jest wolnościowe, lecz w praktyce wygląda to odwrotnie. Dlatego też uważał, że formy jednostek terytorialnych powinny być małe i tworzone przez ludzi względnie jednolitych poglądowo z wcześniejszym wyeliminowaniem indywidualności (w sensie indywidualnych potrzeb materialnych).
W obronie demokracji państwowej często jej zwolennicy używają argumentu, że dzięki propagandzie mniejszość może stać się większością, jednak zdaniem Abramowskiego argument ten nie jest stwierdzeniem prawdziwym, gdyż społeczeństwo nie jest jednolite - składa się na nie wiele orientacji politycznych, religijnych, narodowości - często wrogich wobec siebie i są to często odrębności, których nie da się pokonać.
Poza tym propaganda, poza tymi granicami, może mieć granice ustawodawcze narzucone przez państwo lub kapitał.
Stosunek do kapitalizmu i liberałów.
Anarchizm jako pierwsza nowożytna doktryna konsekwentnie krytykuje własność zarówno prywatną jak i państwową, którą uważa za przyczynę i główną ostoję niesprawiedliwości i nierówności społecznej. Bowiem mówiąc słowami Kropotkina, "czyż można określić jaka cząstka bogactw, w których nagromadzeniu bierzemy wszyscy udział należy się każdemu z nas?". Dlatego też uważa on, iż jedynym wyjściem jest zniesienie własności prywatnej na rzecz anarchistycznej wspólnoty komunistycznej. Jednak najdosadniej zdefiniował istotę własności Proudhon, twierdząc, iż własność jest kradzieżą, bowiem nawet praca nie może się wiązać z przywłaszczeniem wspólnego dobra, które w postaci ziemi, powietrza czy darów przyrody należy do wszystkich ludzi. Także i inni anarchiści twierdzili, iż wszelka własność, wszelki kapitał, pochodzi z rabunku, z kradzieży, z wyzysku pracy jednego nad drugim. Dlatego też anarchiści postrzegali własność jako przeszkodę na drodze do równości wszystkich obywateli, ponieważ, jak to ujął Malatesta, tak długo jak bogactwa i środki produkcji pozostaną własnością jedynie kilku ludzi, tak długo większość zawsze będzie zmuszona żyć i pracować w biedzie. Anarchizm zatem w konsekwencji krytyki własności krytykował także kapitalizm za bezduszne i czysto materialistyczne traktowanie człowieka. Jawił się on jako system eksploatujący bezwzględnie i bezlitośnie ludzi w swoim dążeniu do osiągnięcia jak największych korzyści jak najmniejszym kosztem. Dlatego też anarchiści winili system kapitalistyczny za całe zło i niesprawiedliwość społeczną. Zatem według Stanisława Morawskiego, możemy stwierdzić, iż już od słynnego sformułowania Proudhon, iż własność jest kradzieżą, kapitalizm był przez anarchistów interpretowany jako typowy przykład zniewolenia ludzi. Pisze on dalej, iż właśnie dlatego Oscar Wilde już w 1 roku w swej książeczce "Dusza człowieka w epoce socjalizmu" szuka uzasadnienia dla stanowiska anarchistycznego przede wszystkim jako wyjścia z piekła, jakim jest system kapitalistyczny, który to "produkuje" głód, nędzę i upokorzenie większości społeczeństwa. Dlatego też walka z kapitalizmem oznaczała, jak to ujął Kropotkin, dążenie do wywłaszczenia klas posiadających ze znajdujących się w ich rękach bogactw, które to potem będą mogły być rozdysponowane równo pomiędzy wszystkich w ustroju anarchokomunistycznym.
Abramowski również krytykował własność, stawiając znak równości pomiędzy nią a nieszczęściem ludzkim. Pisał iż nic nie ma "mego", wszystko jest bowiem "nasze". I podobnie jak i inni anarchiści uważał, iż przywłaszczenie darów natury czy narzędzi wytwarzania jest zwykłym złodziejstwem. Podobną myśl odnajdujemy także u Tołstoja, który twierdzi, iż nie ma bardziej bezużytecznego zajęcia niż gromadzenia bogactwa, dodając przy tym, iż złodziejem nie jest ten co ukradł potrzebną mu rzecz, lecz bogaci, którzy posiadają zbędne dla siebie przedmioty potrzebne innym. Abramowski podkreślał ponadto, że gdzie jest własność, tam zawsze pojawia się ucisk polityczny. Podobnie sądzi Bakunin, twierdząc iż własność, niszcząc solidarność międzyludzką, stoi na drodze do prawdziwej wolności człowieka. Dlatego też w rozwiązaniu kwestii własności Abramowskiemu jawi się anarchistyczna wspólnota komunistyczna, która wzorem założeń Bakunina opierać się ma na wspólnej własności ziemi, narzędzi i kapitału. Poglądy te zbieżne są również z myślą Kropotkina, który to także propagował rozwiązanie kwestii własności poprzez zastąpienie jej wspólną własnością członków komuny. Abramowski pisze nawet, iż kolektywizm oznacza zgodność moich interesów życiowych z interesami innych, uwarunkowanie mojego dobrobytu z rozwojem dobrobytu współobywateli, to zaś w konsekwencji oznacza zniesienie egoizmu i zastąpienie go altruizmem. Taka zaś synteza braterstwa i wspólnej własności będzie jego zdaniem rewolucyjnym środkiem do zupełnego wyzwolenia człowieka. Widzimy zatem, iż dla Abramowskiego własność prywatna, kapitał jest źródłem wyzysku, bezrobocia, kryzysów i nierówności społecznej. Pisze on wręcz, iż "im więcej człowiek potrzebuje, tym mniej ma, im bardziej czuje się wolnym i równym panem przyrody - tym gorzej gniecie go despotyzm kapitału, tym potworniejsza nierówność rzeczywistych praw życiowych pęta wszystkie jego żądania... stąd nierównowaga duchowa. Niezgodność warunków życia z psychizmem jednostki wytwarza nienormalność istnienia, pesymizm, rozpacz, miotanie się gorączkowe, człowiek czuje się coraz bardziej olbrzymem strąconym w przepaść, spętanym Prometeuszem, spętanym przez boga - Kapitał".
Konsekwencją krytyki własności była u Abramowskiego krytyka kapitalizmu, bowiem istnienie własności prywatnej jest podstawowym źródłem krzywdy społecznej szerokich mas, bezrobocia, wyzysku i nędzy, a oparta na własności gospodarka kapitalistyczna jest bezwzględna w procederze wyzyskiwania robotników. Kapitalizm bowiem czerpie swą siłę i potęgę z pracy robotnika, jego krzywd i potu, udręki i trudu dnia codziennego w którym nie widać nawet iskierki nadziei na zmianę niewolniczego wręcz trybu życia. Z tego też powodu jak słusznie zauważyła Ruta Światło, Abramowski już od najwcześniejszych swych prac wnikliwie i ostro krytykował społeczeństwo burżuazyjne. Obnażał on bezlitośnie nędzę i krzywdę społeczną szerokich mas. Wskazywał iż środowisko kapitalistyczne zabija w człowieku jego osobowość, wypacza zmysł moralny i estetyczny. Podkreślał także deprawującą rolę pieniądza, piętnował nicość moralną i duchową, którą powoduje system kapitalistyczny. Pisał on bowiem, iż cała atmosfera kapitalizmu, walki o chleb powoduje, iż człowiek wychowany w takim środowisku staje się egoistą i już od małego dziecka tłumi się w nim jakże potrzebną miłość ludzi. Konkluduje zatem, iż zrodzony z kapitalizmu egoizm szerzy ciemnotę i nędzę. Egoizm ten bowiem jest ludziom szczepiony przez całe życie, poprzez konkurencję, ciężką walkę o chleb, panowanie pieniędzy, przez cały system niewoli. Stwierdza on zatem, iż jest to ogromna hodowla i szkoła egoizmu. Taka zaś atmosfera, beznadziejna rozpacz, upokorzenie, nienasycone pragnienia powodują, iż istnienie ludzkie jest pozbawione jakiegokolwiek sensu i skupia się tylko na rozpaczliwej walce o przetrwanie. Sytuację taką potęguje amoralizm kapitalizmu i burżuazji, gdzie religią jest bogactwo, a bogiem - Kapitał. Pieniądz jest wszechwładny, zatem nie ma takiej podłości przed którą cofnął by się kapitalista. Gonitwa za pieniądzem przeważa wszystkie inne względy. Każdy marzy o tym by najskuteczniej łupić pracę ludu. W rezultacie pogłębia się nędza, która jeszcze bardziej czyni życie beznadziejnym rodząc złodziei, morderców, prostytutki. Cała taka zaś atmosfera zabija w ludziach uczucia przyjaźni. Dlatego też należy szerzyć szkołę przyjaźni, która promuje wolność i siłę. Jest to zatem zadanie dla "Związków Przyjaźni", dla kooperatyw i towarzystw dobroczynnych, realizujących powszechnie moralną zasadę braterstwa, dobroci i miłości wszechludzkiej. Możemy stwierdzić, iż dla Abramowskiego kapitalizm jest niczym innym jak źródłem ucisku i nędzy szerokich mas społecznych. Dlatego też postuluje jego likwidację, by stworzyć socjalizm bezpaństwowy oparty na kooperatywach, gdzie nie ma własności, nie ma też kapitalistycznych stosunków pracy, a więc i nie ma ucisku, nędzy, bezrobocia i nieszczęścia.
Widzimy zatem, iż anarchiści konsekwentnie występowali przeciw własności i systemowi kapitalistycznemu. Ideałem było całkowite uspołecznienie własności, która miała stać się wspólnym dobrem wszystkich ludzi. Kapitalistyczna własność bowiem jawiła im się nie tylko już jako zwykła kradzież, ale także jako źródło wszelkich nieszczęść, zła, wyzysku, nierówności społecznej i nędzy szerokich mas pracujących. Własność bowiem stała na przeszkodzie do powszechnej równości i szczęśliwości wszystkich obywateli, była ona źródłem powszechnej demoralizacji, zła i przyczyną wszystkich cierpień ludzkości. System kapitalistyczny zaś był główną podporą i ostoją własności, bezwzględnym i okrutnym strażnikiem pilnującym interesy bogatej burżuazji i występującym zawsze i wszędzie przeciwko szerokim masom pracującym.
Potrzeba indywidualna.
Kapitalizm według Edwarda Abramowskiego niweluje wszelką indywidualność oraz odrębność ludzi, gdyż wprowadza jednostajność warunków życia, co powoduje, dlatego wszystkie kraje dotknięte kapitalizmem w swej polityce nie różnią się wiele. Jednak obok tego procesu, rozwój gospodarki kapitalistycznej, rodzi procesy idące w kierunku przeciwnym. Dążenie kapitalizmu do ujednolicenia społeczeństwa, prowadzi do znoszenia różnic starych prowincjonalnych, kastowych, obyczajowych etc. lecz stare typu zamienia nowymi - nie społecznymi a indywidualnymi. Cechą charakterystyczną współczesnego rozwoju społecznego jest indywidualizacja typów ludzkich.
Polega to na tym, że życie człowieka staje się coraz bardziej skomplikowane, budzi nowe potrzeby, zainteresowania, rodzi nowe produkty czy też zmienia stare relacje społeczno-gospodarcze.
Poza tym kapitalizm powołuje do życia wielkie zbiorowiska ludzkie, w których koncentruje się życie gospodarcze, powstają wielkie okręgi gospodarczo-przemysłowe, ściągając do siebie wielkie rzesze ludzi, pochodzących z rozmaitych krajów, kręgów kulturowych czy wyznaniowych.
Socjalizm państwowy.
Przejście.
Stronnictwo socjalistów bezpaństwowych, którego celem byłoby zwalczanie państwowości na każdym kroku i dążenie do kolektywizmu oraz uspołecznienia, winne dążyć do wyparcia państwa z każdej dziedziny życia, powinno dążyć aby państwo stało się niepotrzebne.
Droga do tego stanu rzeczy prowadzi przez popieranie wszystkich tendencji antypaństwowych i antykapitalistycznych, tworzenie wolnych związków zawodowych, które zmniejszają wyzysk robotników i władzę kapitalistów. Stronnictwo socjalistyczne powinno brać udział we wszelkich wyborach politycznych i winno prowadzić politykę liberalną (nie w sensie liberalizmu ekonomicznego, lecz w sensie liberalizmu społecznego i zmniejszania roli państwa w życiu człowieka).
Poza tym takowe ugrupowanie powinno organizować akcje bezpośrednie, których celem jest bojkot państwa. Chodzi w nich o zniszczenie potrzeb indywidualnych, na których opiera się państwo i kapitalizm. Należałoby bojkotować policję, szkoły prywatne i państwowe - co by zminimalizowało wpływ państwa i kapitalizmu na duszę i rozum młodego pokolenia.
Na każdym kroku należy bojkotować wszystkie instytucje państwowe a na ich miejscu budować nowe, wolne, uspołecznione, stowarzyszenia - które by wypełniały odpowiednie funkcje. Zamiast sądów, powinny powstawać samosądy lub sądy kolegialne, zamiast policji - grupy samoobrony, zamiast szkół prywatnych i państwowych - szkoły społeczne lub tworzyć się nauczanie indywidualne.
Edward Abramowski tak właśnie przewidywał upadek państwa i kapitalizmu.

</doc>
<doc id="512039" url="https://pl.wikipedia.org/wiki?curid=512039" title="Wojna śląska">
Wojna śląska



</doc>
<doc id="512046" url="https://pl.wikipedia.org/wiki?curid=512046" title="Dragutin Dimitrijević">
Dragutin Dimitrijević

Dragutin Dimitrijević ps. „Apis” (cyrylica serbska: Драгутин Димитријевић Апис; ur. 17 sierpnia 1876 w Belgradzie, zm. 26 czerwca 1917 w Salonikach) – szef wywiadu Sztabu Generalnego Serbii, związany z tajnymi organizacjami zmierzającymi do zjednoczenia państw południowosłowiańskich. 
Życiorys.
Dimitrijević pochodził z rodziny arumuńskiej, był synem Todora. Ze względu na wielką energię i swą korpulentną posturę, jeszcze w szkole otrzymał przydomek „Apisa”, od egipskiego świętego byka.
Wielokrotnie podejmował terrorystyczne działania m.in. w 1903 stał na czele grupy oficerów, którzy dokonali udanego zamachu na króla Serbii Aleksandra i jego żonę Dragę (umożliwiając dojście do władzy dynastii Karadziordziewiciów) i próby zamachu na cesarza Franciszka Józefa w 1911.
Był jednym z założycieli tajnej organizacji spiskowej "Zjednoczenie lub Śmierć" szerzej znanej pod nazwą Czarna Ręka. Zorganizował zamach w Sarajewie na arcyksięcia Franciszka Ferdynanda, uznawany za bezpośrednią przyczynę wybuchu pierwszej wojny światowej. To on przeszkolił Gavrilo Principa i innych Serbów którzy dokonali zamachu.
W trakcie wojny, książę-regent Aleksander Karadziordziewić, naczelny wódz armii serbskiej oraz premier Serbii Nikola Pašić, widząc rosnące wpływy organizacji, postawili przywódców „Czarnej Ręki” przed serbskim sądem wojskowym w Salonikach pod fałszywym zarzutem próby zamachu na życie króla i zorganizowania zamachu stanu. Dimitrijevicia i ośmiu oficerów skazano na śmierć. Rozstrzelano go w Mikrze pod Salonikami wraz z Lubomirem Vuloviciem i Rade Malobabiciem. Rozstrzelanych na miejscu pochowano. Pozostali oficerowie zostali przez księcia ułaskawieni. Gdy w latach 90. rozpoczęto tam budowę portu lotniczego Saloniki-Macedonia, odnalezione szczątki przeniesiono do serbskiej części cmentarza wojskowego w Salonikach. 
Wyrok przeciwko Dimitrijeviciowi był kontrowersyjny i umotywowany politycznie. W 1953 Sąd Najwyższy Serbii dokonał rehabilitacji wszystkich rzekomych spiskowców, uznając ich za niewinnych, ponieważ ich udział w zabójstwie nie został udowodniony.

</doc>
<doc id="512051" url="https://pl.wikipedia.org/wiki?curid=512051" title="Krup">
Krup



</doc>
<doc id="512053" url="https://pl.wikipedia.org/wiki?curid=512053" title="Orla (herb szlachecki)">
Orla (herb szlachecki)

Orla albo Saszor ("Mściug", "Opala", "Opola", "Saszor" lub "Szaszor", "Zapale") – polski herb szlachecki.
Opis herbu.
W srebrnym polu orla czerwony (bez głowy), o złotym uzbrojeniu, nad którym złota gwiazda (istnieją inne odmiany). W klejnocie pięć piór strusich.
Labry zdobiące herb czerwone, podbite srebrem.
Najwcześniejsze wzmianki.
Pieczęć Andrzeja Koszanowa – kasztelana poznańskiego, z 1340 i 1343 roku, jest wspominana u Piekosińskiego.
Herbowni.
Bardzki, Bergman, Bukowski, Chobieniecki, Chynka, Giełbowski, Gierałtowski (Geraltowski lub Geroltowsky) potomkowie z Domu Saszowski[ch] h. Saszor, Gierejewski, Gorajski, Grabowski, Jorogniewski, Kembłowski h. Opala, Kielbowski, Lgocki (Ligocki), Olszewski, Orłowski, Ośnicki, Pacewicz, Palczewski (Palczowski) potomkowie z Domu Saszowski[ch] h. Saszor, Mazowsze, Przetocki, Ptaczyński, Rogowski, Salmonowicz, Saszowski (Szaszowski, Szaszewski, Szassowski, Ssassowski, Sasowski lub Schaschowsky) h. Saszor, Wielamowski, Wilamowski, Wojenko, Załoga, Zapałowski, Ziemborowski.

</doc>
<doc id="512054" url="https://pl.wikipedia.org/wiki?curid=512054" title="Edinburgh">
Edinburgh



</doc>
<doc id="512055" url="https://pl.wikipedia.org/wiki?curid=512055" title="Ally McCoist">
Ally McCoist

Alistair (Ally) McCoist (ur. 24 września 1962 w East Kilbride) – szkocki trener piłkarski i piłkarz grający na pozycji napastnika. 61-krotny reprezentant Szkocji.
Ally McCoist swoją bogatą w sukcesy karierę rozpoczynał w klubie St. Johnstone F.C., gdzie zadebiutował w roku 1978. W swym pierwszym sezonie w tej drużynie zagrał jedynie cztery mecze, nie strzelając żadnego gola. W sezonie 1980/81 rozegrał on w barwach St Johnstone aż 38 meczów, zdobywając 22 bramki. Po tym sezonie wiele znamienitych klubów z Wielkiej Brytanii chciało mieć u siebie McCoista, jednak wszystkie oferty, w tym Rangersów przebił Sunderland. Pobyt w Sunderlandzie nie należał do udanych dla Ally'ego, gdyż w 56 rozegranych meczach strzelił jedynie 8 goli. W roku 1983 klub z Glasgow doprowadził swoje starania - ówczesny menedżer Rangersów, John Greig sprowadził McCoista na Ibrox Park.
Grając w Rangers F.C. McCoist zdobył ogółem dziesięć mistrzostw Szkocji, zdobył Puchar Szkocji oraz dziewięć razy unosił w górę Puchar Ligi Szkockiej. Dwa razy, w 1992, i 1993 zdobył Europejski Złoty But, czyli nagrodę dla najlepszego strzelca lig europejskich w danym sezonie, został też wybrany Szkockim Piłkarzem Roku 1992. McCoist jest liderem w klasyfikacji najlepszych strzelców w historii Rangersów – zdobył 255 bramek w samej lidze, a ogólnie strzelił ich 355), w dodatku zajmuje piąte miejsce na liście strzelców reprezentacji Szkocji z dziewiętnastoma golami zdobytymi w 61 meczach. Jest też członkiem Klubu Wybitnego Reprezentanta, który zrzesza szkockich futbolistów mających na swym koncie ponad 60 występów w kadrze narodowej. McCoist zakończył karierę w Kilmarnock FC, będąc podopiecznym trenera Bobby’ego Wiliamsona. W roku 2004 został mianowany asystentem Waltera Smitha, menedżera reprezentacji Szkocji.
McCoist wrócił do Rangers jako asystent menedżera Waltera Smitha w styczniu 2007 r.
W dniu 22 lutego 2011 roku ogłoszono, że będzie nowym menedżerem Rangers od maja 2011 roku
16 maja 2011 roku został trenerem Rangers F.C.
Znany jest również jako komentator sportowy. Do 2006 współpracował razem z Johnem Motsonem jako komentator serii gier EA Sports – FIFA.

</doc>
<doc id="512059" url="https://pl.wikipedia.org/wiki?curid=512059" title="Przegląd Elektrotechniczny">
Przegląd Elektrotechniczny

Przegląd Elektrotechniczny – najstarsze polskie czasopismo (obecnie miesięcznik) publikujące artykuły związane z elektrotechniką. Objętość pojedynczego numeru wynosi około 200 stron, format A4, kolorowy papier, miesięczny nakład wynosi około 700 egzemplarzy (rok 2005).
Czasopismo wydawane jest od maja 1919 r., podówczas przez Spółkę Wydawniczą "Przegląd Elektrotechniczny". Od maja 1920 r. jako oficjalny organ powstałego w 1919 r. Stowarzyszenia Elektrotechników Polskich. Obecnie wydawany przez Wydawnictwo SIGMA-NOT. 
Początkowo było polskim czasopismem dla elektryków, jednak obecnie zamieszczane są artykuły opisujące również najnowsze badania i osiągnięcia z szeroko rozumianej elektrotechniki, m.in. teorii elektrotechniki, elektroenergetyki, energoelektroniki, trakcji, miernictwa, techniki świetlnej, maszyn, aparatów i transformatorów, elektrotermii i materiałoznawstwa elektrycznego.
Regularnie relacjonowane są również wydarzenia krajowe i zagraniczne: konferencje, jubileusze, wyróżnienia.
W ostatnich latach ukazują się specjalne numery "Przeglądu Elektrotechnicznego", w których ukazują się artykuły opublikowane na międzynarodowej konferencji "International Workshop on 1 &amp; 2 Dimensional Magnetic Measurement and Testing" jak również z krajowego "Sympozjum Pomiarów Magnetycznych".
Od 1 stycznia 2008 Przegląd Elektrotechniczny jest indeksowany przez Thomson Scientific Web of Science (tzw. lista filadelfijska). Impact Factor: 0,242.
Od 1 stycznia 2013 Przegląd został usunięty z listy filadelfijskiej i nie jest już indeksowany. Przyczyną tego stanu rzeczy jest zbyt duży współczynnik autocytowań, wynoszący aż 77%. 
Rada redakcyjna, programowa i naukowa.
W skład rady redakcyjnej, programowej i naukowej przeglądu wchodzą:

</doc>
<doc id="512062" url="https://pl.wikipedia.org/wiki?curid=512062" title="Koszarawa (wieś)">
Koszarawa (wieś)



</doc>
<doc id="512063" url="https://pl.wikipedia.org/wiki?curid=512063" title="Sheffield United F.C.">
Sheffield United F.C.

Sheffield United Football Club – angielski klub piłkarski z siedzibą w Sheffield, założony w 1889, mistrz Anglii z 1898 roku, czterokrotny zdobywca Pucharu Anglii, w sezonie 2005/2006 zajął 2. miejsce w rozgrywkach Football League Championship i wywalczył bezpośredni awans do Premier League, w której występował w sezonie 2006/2007. Na początku sierpnia 2008 klub podpisał umowę współpracy z Liderem Włocławek.
Przez większą część historii klub grał w czerwono-białych koszulkach w paski z czarnymi spodenkami. Ich największym rywalem jest Sheffield Wednesday, a mecze pomiędzy tymi drużynami nazywane są "Steel City Derby".

</doc>
<doc id="512068" url="https://pl.wikipedia.org/wiki?curid=512068" title="Fryderyk I Rudobrody">
Fryderyk I Rudobrody



</doc>
<doc id="512069" url="https://pl.wikipedia.org/wiki?curid=512069" title="Marine One">
Marine One

Marine One – kryptonim każdego statku powietrznego należącego do Korpusu Piechoty Morskiej USA przewożącego Prezydenta Stanów Zjednoczonych.
Tak jak w przypadku Air Force One, istnieje "dyżurna maszyna", którą jest specjalnie do tego przystosowany Sikorsky SH-3 Sea King. Ma on przede wszystkim za zadanie, w razie konieczności, ewakuować głowę państwa i najważniejszych dygnitarzy z Białego Domu. Drugorzędnym zadaniem jest transportowanie prezydenta w wyznaczone miejsca, do czego jest, jak do tej pory, częściej wykorzystywany. Gdy na pokładzie śmigłowca znajduje się Wiceprezydent Stanów Zjednoczonych, automatycznie zostaje przydzielony mu kryptonim Marine Two.
Historia.
Pierwszym śmigłowcem noszącym miano "Marine One" był H-13 Sioux. Jako pierwszy używał go Dwight Eisenhower, już w 1957.
Następnie model H-13 Sioux został zastąpiony w 1958 r. przez H-34 Choctaw, a w 1961 przez Sikorsky SH-3 Sea King. Obecnie prócz SH-3 używany jest śmigłowiec Sikorsky VH-60N Presidental Hawk, czyli przebudowana wersja śmigłowca przeznaczonego dla wojska. 
Aż do 1967 Korpus Piechoty Morskiej dzielił się obowiązkiem transportu prezydenta z Armią USA. Kiedy na pokładzie maszyny Armii znajdował się prezydent, nosiły one kryptonim "Army One". 
W 2001 konkurs na nowy śmigłowiec "Marine One" wygrał zachodnioeuropejski AgustaWestland AW101, który miał być produkowany na licencji w Stanach Zjednoczonych pod wojskowym oznaczeniem VH-71A Kestrel, a Korpus Piechoty Morskiej do 2008 otrzymać miał 23 maszyny tego typu. 1 czerwca 2009 roku kontrakt został anulowany.

</doc>
<doc id="512071" url="https://pl.wikipedia.org/wiki?curid=512071" title="Komisja Kolonizacyjna">
Komisja Kolonizacyjna

Komisja Kolonizacyjna () – instytucja założona 26 kwietnia 1886 roku przez władze pruskie, z inicjatywy Ottona von Bismarcka, pod kierownictwem nadprezydenta prowincji poznańskiej.
Historia.
Dysponując dużymi funduszami przekazywanymi przez rząd, starała się wykupić ziemię od polskiej szlachty i chłopów, a następnie osadzić na niej przybyszów z Cesarstwa Niemieckiego. Miała służyć zakładaniu nowych wsi niemieckich w Wielkopolsce oraz na Pomorzu Gdańskim, a więc i wypieraniu Polaków tam mieszkających.
Mimo ogromnych pieniędzy łożonych na ten cel przez Niemców, nie odniosła sukcesu, gdyż mieszkańcy Cesarstwa Niemieckiego niezbyt chętnie przeprowadzali się na wschód (ostatecznie osiedlono około 22 tysiące rodzin). Widząc małą skuteczność działania Komisji Kolonizacyjnej, wprowadzono w 1908 roku nakaz wykupywania ziemi od Polaków. Protesty Niemców jednak w znaczny sposób ograniczyły taką politykę. Polacy sprzeciwiali się takiej polityce, tworząc spółki parcelacyjne oraz poprzez zaangażowanie kółek rolniczych pod patronatem Maksymiliana Jackowskiego.
Mimo że przez 30 lat działalności komisja nie zrealizowała zakładanych celów, a Polacy cały czas stanowili w Wielkopolsce zdecydowaną większość ludności, zdołała wykupić ponad 8% całej ziemi Wielkopolski i Pomorza.
W ramach akcji kolonizacyjnej osadziła do roku 1906 na ziemiach Wielkopolski i Pomorza około 12 tysięcy niemieckich rodzin osadniczych, szacując osiągnięty w ten sposób wzrost ludności niemieckiej na 135–150 tysięcy osób. Do roku 1918 liczba rodzin osadniczych wzrosła z 12 tysięcy do 20 tysięcy.

</doc>
<doc id="512074" url="https://pl.wikipedia.org/wiki?curid=512074" title="V.E.T.O.">
V.E.T.O.

V.E.T.O. - polski zespół muzyczny wykonujący hip-hop. Powstał w 1997 roku w Kielcach z inicjatywy Radoskóra, znanego z występów w składzie Wzgórze Ya-Pa 3 oraz Pęka. Z dorobkiem trzech albumów studyjnych w 2004 roku skład został rozwiązany. 
W 2013 roku formacja wznowiła działalność.
Historia.
Zadebiutowali w roku 1997 utworami "Styl południowo-wschodni" (nagranym wspólnie ze Wzgórzem Ya-Pa-3) oraz "Veto", umieszczonymi na składance "Hip-Hopla", wydanej przez S.P. Records. Później Radoskór pojawił się w utworze "Wspólna scena", nagranym w ramach projektu 10 osób, w którym udział wzięli najpopularniejsi wtedy raperzy i zespoły, takie jak: Wzgórze Ya-Pa-3, Born Juices, Dziki (wówczas Sektor B, w latach późniejszych Ideo), Zeke (należący wówczas do Edytoriału, w latach późniejszych występujący pod pseudonimem Pyskaty), Tede. 1998 rok był dla V.E.T.O. rokiem przełomowym. Gościnnie wystąpili w kilku utworach na płycie "Trzy" zespołu Wzgórza Ya-Pa-3 oraz na "jasnej stronie" "Produkcji hip-hop" DJ 600V z "Nie trzaskaj furtką". 
Wtedy też właściciel wytwórni R.R.X., Krzysztof Kozak ps. "Kozanostra" sfinansował prace nad albumem studyjnym. Jednakże fundusze zostały sprzeniewierzone na używki. Ostatecznie płyta została zrealizowana w prowizorycznym studiu. Materiał pt. "Vetomania" ukazał się w marcu 1999 roku nakładem R.R.X. W 2000 roku zespół zaczął nagrywać kolejną płytę i też w tym roku została wydana pod tytułem "Drugie życia tchnienie". Po jej wydaniu członkowie V.E.T.O. podjęli solową działalność artystyczną. Pęku wydał płytę pt. "Nowe wyzwanie". Natomiast solowy projekt Radoskóra nie ukazał się. W czerwcu 2004 roku zespół wydał trzecią płytę - "Do 3 razy sztuka".

</doc>
<doc id="512081" url="https://pl.wikipedia.org/wiki?curid=512081" title="Himmler">
Himmler



</doc>
<doc id="512084" url="https://pl.wikipedia.org/wiki?curid=512084" title="Killaz Group">
Killaz Group

Killaz Group – polska grupa muzyczna wykonująca hip-hop. Powstała w 1994 roku w Poznaniu pod nazwą Rapscalion X. Rok później zespół przyjął nazwę Killaz Group. W 2008 roku grupa została rozwiązana.
W swej twórczości zespół poruszał m.in. szereg zagadnień i problemów społecznych, w tym rozwarstwienie społeczne, alkoholizm i przemoc.

</doc>
<doc id="512092" url="https://pl.wikipedia.org/wiki?curid=512092" title="Maud Watson">
Maud Watson

Maud Edith Eleanor Watson (ur. 9 października 1864 w Harrow, Middlesex, zm. 5 czerwca 1946 w Charmouth) – brytyjska tenisistka, pierwsza zwyciężczyni Wimbledonu.
Życiorys.
Była córką duchownego. W finale pierwszej edycji gry pojedynczej kobiet na Wimbledonie w 1884 okazała się najlepsza z 13 uczestniczek, pokonując w półfinale Blanche Bingley, a w finale starszą siostrę Lillian 6:8, 6:3, 6:3. W kolejnych latach walczyła o tytuł z Bingley, pokonując ją w 1885 (6:1, 7:5) i przegrywając w 1886 (3:6, 3:6). Triumfowała również w innych turniejach na Wyspach Brytyjskich – w międzynarodowych mistrzostwach Irlandii (1884, 1885) i pierwszych międzynarodowych mistrzostwach Walii (1887). Była także mistrzynią Irlandii w grze mieszanej.
Maud i Lillian Watson były jedynymi siostrami walczącymi o tytuł w jednym z najbardziej prestiżowych turniejów tenisowych (później nazwanych wielkoszlemowymi) aż do początku XXI wieku, kiedy ośmiokrotnie w finałach spotykały się Serena i Venus Williams.

</doc>
<doc id="512094" url="https://pl.wikipedia.org/wiki?curid=512094" title="LGM">
LGM

LGM może się odnosić do:

</doc>
<doc id="512096" url="https://pl.wikipedia.org/wiki?curid=512096" title="Marek Marcińczak">
Marek Marcińczak

Marek Marcińczak (ur. 19 stycznia 1954 w Nowym Targu) – polski hokeista grający na pozycji obrońcy, reprezentant kraju, dwukrotny olimpijczyk.
Kariera sportowa.
Reprezentował barwy Podhala Nowy Targ, GKS Katowice i Zagłębia Sosnowiec. Siedmiokrotny medalista mistrzostw Polski - 5-krotny złoty i 2-krotny srebrny.
W reprezentacji Polski wystąpił 70 razy strzelając 3 gole. Dwukrotnie wystąpił na Hokej na lodzie igrzyskach olimpijskich (Innsbruck 1976, Lake Placid 1980. Uczestniczył w czterech turniejach o mistrzostwo świata (1975, 1976, 1977, 1979).

</doc>
<doc id="512097" url="https://pl.wikipedia.org/wiki?curid=512097" title="Surowce mineralne">
Surowce mineralne



</doc>
<doc id="512098" url="https://pl.wikipedia.org/wiki?curid=512098" title="Języki dardyjskie">
Języki dardyjskie

Języki dardyjskie (języki kafirskie) – zespół języków indoeuropejskich. Tą ogólną nazwą określa się ok. 20 języków z grupy indoirańskiej (aryjskiej). Zajmują pozycję przejściową między językami irańskimi a indoaryjskimi.
Języki te dzielą się na dwie podgrupy:
Używane są przez niewielkie grupy etniczne w górzystych regionach północno-wschodniego Afganistanu i północno-zachodniego Pakistanu oraz północno-zachodnich Indii. Z wyjątkiem kaszmirskiego, żaden z języków nie ma literatury pisanej.

</doc>
<doc id="512099" url="https://pl.wikipedia.org/wiki?curid=512099" title="Lillian Watson">
Lillian Watson

Lillian Mary Watson (ur. 17 września 1857 w Harrow, zm. 27 maja 1918 w Berkswell) – brytyjska tenisistka.
Była córką duchownego. W 1884, kiedy kobiety po raz pierwszy rywalizowały w turnieju wimbledońskim, Lillian Watson doszła do finału. Decydujący o tytule mecz przegrała z młodszą siostrą Maud 8:6, 3:6, 3:6. W tym samym roku doszła do ćwierćfinału mistrzostw Irlandii (i wygrała z Maud grę podwójną), a w retrospektywnym rankingu Karoly’ego Mazaka za 1884 została sklasyfikowana jako ósma rakieta świata (przy założeniu, że ówczesny tenisowy świat, szczególnie w rozgrywkach kobiet, ograniczał się do Wysp Brytyjskich).
W 1885 odpadła w pierwszej rundzie Wimbledonu, w 1886 przegrała w półfinale z Blanche Bingley 3:6, 6:8 (startowało jedynie osiem tenisistek).

</doc>
<doc id="512100" url="https://pl.wikipedia.org/wiki?curid=512100" title="Honda NSR 125">
Honda NSR 125

Honda NSR 125 – sportowy motocykl Hondy produkowany od 1988 roku. W roku 1993 model przeszedł modernizację nadwozia, otrzymał nowe owiewki z charakterystyczną przednią lampą (tzw. "kocie oczy") oraz nową aluminiową ramę. Silnik i przednie zawieszenie pozostały bez większych zmian. Model ten cechuje charakterystyczny wygląd, który sprawił, że motocykl stał się bardzo popularny.
W 2002 roku wstrzymano produkcję modelu NSR (są dostępne egzemplarze z początku 2003 roku), który został zastąpiony przez nowy motocykl Hondy – CBR 125R wyposażony w silnik czterosuwowy.
Silnik.
Motocykl został wyposażony w silnik dwusuwowy o pojemności 125 cm³, chłodzony cieczą, z układem dolotowym wyposażonym w zawór membranowy, układem wydechowym z zaworem wydechowym RC-Valve (zmieniającym czas otwarcia okna wydechowego silnika dwusuwowego) i skrzynią biegów o 6 przełożeniach. Silnik ma oznaczenie JC20E (również w nadwoziu JC22). Jest to silnik niezawodny. Dużą zaletą jest dostępność części. Moc silnika wynosi 28,5 koni mechanicznych w wersji w pełni odblokowanej. W zależności od przepisów w krajach docelowych, stosowano blokady mocy na różnym poziomie, lub ograniczenie prędkości.
Oznaczenia.
W zależności od kraju odbiorcy, numer VIN był inny ponieważ produkowano kilka wersji różniące się głównie osprzętem silnika dostosowanym do prawa różnych krajów (symbole A, B, C, D, E od roku 1998).
JC20 – oznaczenie fabryczne modelu NSR 125 produkowanego w latach 1988 – 1993.
JC22 – oznaczenie fabryczne modelu NSR 125 produkowanego w latach 1993 – 2002.
Osiągi.
Wersja w pełni odblokowana:
Prędkość maksymalna: 160km/h
Przyspieszenie 0 do 100km/h: 7 sekund.
Wersja zablokowana:
Prędkość maksymalna: 120km/h
Przyspieszenie 0 do 100km/h: 9-12 sekund.

</doc>
<doc id="512102" url="https://pl.wikipedia.org/wiki?curid=512102" title="PUVA">
PUVA



</doc>
<doc id="512104" url="https://pl.wikipedia.org/wiki?curid=512104" title="Adad-nirari II">
Adad-nirari II

Adad-nirari II (akad. "Adad-nērārī", w transliteracji z pisma klinowego zapisywane (m)dIM-ERIM.GABA, (m)(d)10-ERIM.GABA; tłum. „Adad jest moją pomocą”) – król Asyrii w latach 911-891 p.n.e., syn i następca Aszur-dana II, ojciec Tukulti-Ninurty II, dziad Aszurnasirpala II; eponim ("limmu") w roku 910 p.n.e.; według "Asyryjskiej listy królów" panować miał przez 21 lat.
Wstąpił na tron w momencie, gdy Asyria była ograniczona zaledwie do rdzennych ziem w dorzeczu Tygrysu i Małego Zabu. Do miast asyryjskich od zachodu zaczęli docierać w swoich wyprawach Aramejczycy, natomiast od wschodu otaczały kraj wrogie ludy z gór Zagros. Adad-nirari II rozpoczął wojnę z plemionami aramejskimi. Wyparł je z doliny Tygrysu oraz wzgórz Kasziari (na północ od Nasibiny). Następnie podążył w kierunku Al Dżaziry, gdzie zburzył albo na nowo ufortyfikował miasta, które niegdyś "wydarto bogu Aszurowi". Zorganizował wyprawę w rejon gór Zagros, w rejon dzisiejszego Kurdystanu.
Stoczył dwie zwycięskie wojny z babilońskim królem Szamasz-mudammiqiem, które powiększyły asyryjski stan posiadania o ziemie na wschód od Eufratu oraz o dwa miasta graniczne Hit i Zanku. Kolejna kampania przeciwko królowi Babilonii Nabu-szuma-ukinowi I zakończyła się zawarciem porozumienia gwarantującego pokój między obu państwami na okres co najmniej 80 lat. Każdy z sygnatariuszy porozumienia poślubił córkę drugiego, aby przypieczętować zawarte porozumienie.
Podbił kraj Hanigalbat, będący spadkobiercą królestwa Mitanni. Zapewnił również Asyrii zaopatrzenie w surowce. 

</doc>
<doc id="512106" url="https://pl.wikipedia.org/wiki?curid=512106" title="ABPM">
ABPM



</doc>
<doc id="512109" url="https://pl.wikipedia.org/wiki?curid=512109" title="Edmund Zieliński (hokeista)">
Edmund Zieliński (hokeista)

Edmund Zieliński (ur. 24 listopada 1909 w Kijewie, zm. 8 grudnia 1992 w Warszawie) – polski hokeista, olimpijczyk.
Zawodnik występujący na pozycji napastnika. Reprezentant AZS Poznań, z którym zdobył złoty (1934) i dwa razy brązowy medal (1931, 1933) mistrzostw Polski.
W reprezentacji Polski wystąpił 23 razy, zdobywając 8 bramek. Był członkiem drużyny hokejowej w Igrzyskach Olimpijskich w Garmisch-Partenkirchen w 1936 oraz mistrzostw świata w Davos w 1935.
Ukończył studia medyczne w 1939, w wojnie obronnej 1939 wzięty do niewoli niemieckiej. Po II wojnie światowej pracował jako lekarz wojskowy. Został pochowany na starym cmentarzu na Służewie przy ul. Renety.

</doc>
<doc id="512113" url="https://pl.wikipedia.org/wiki?curid=512113" title="World Monuments Fund">
World Monuments Fund

World Monuments Fund (WMF) – międzynarodowa organizacja non-profit, której działalność skierowana jest na ochronę światowej architektury historycznej i dziedzictwa kulturowego poprzez pracę w terenie, adwokaturę, przekazywanie dotacji, edukację i szkolenie.
Organizacja powstała w 1965 roku. Siedziba znajduje się w Nowym Jorku, a biura i oddziały zlokalizowane są na całym świecie, m.in. we Włoszech, Francji, Peru, Portugalii, Hiszpanii i Wielkiej Brytanii. Oddziały identyfikują, rozwijają i kierują projektami, negocjują z lokalnymi partnerami oraz szukają miejscowego wsparcia w celu uzupełnienia wcześniej otrzymanych darowizn.
World Monuments Watch.
Od 1996 roku – co dwa lata – World Monuments Watch działa na rzecz światowego dziedzictwa kulturowego, gdzie istnieje ryzyko spowodowane czynnikami naturalnymi lub z tytułu zmian socjalnych, politycznych oraz ekonomicznych.
Linki zewnętrzne.
Strona WMF 

</doc>
<doc id="512114" url="https://pl.wikipedia.org/wiki?curid=512114" title="Józefata">
Józefata



</doc>
<doc id="512115" url="https://pl.wikipedia.org/wiki?curid=512115" title="Jozefata">
Jozefata



</doc>
<doc id="512116" url="https://pl.wikipedia.org/wiki?curid=512116" title="Kameralny Chór Muzyki Dawnej „Canticum Novum”">
Kameralny Chór Muzyki Dawnej „Canticum Novum”

Kameralny Chór Muzyki Dawnej „Canticum Novum” – chór powstały w 1988 z inspiracji dyrygentki Elżbiety Marii Ptak, upowszechniający muzykę sakralną i świecką a cappella, działający przy Śródmiejskim Ośrodku Kultury w Krakowie.
Chór występuje również z towarzyszeniem instrumentalnego zespołu "Concerto Lamelli", działającego również w Śródmiejskim Ośrodku Kultury.
Zespół współpracuje z bractwem kultywującym średniowieczne zwyczaje rycerskie.
Chór koncertował w wielu miastach w Polsce, jak i zagranicą: Lwów (1991), Szwajcaria (1991, 1996), Niemcy (1991, 1992), Francja (1992, 1996), Włochy (1997). W czerwcu 1997 zespół śpiewał Ojcu Świętemu podczas jego wizyty w Krakowie. Siedzibą zespołu jest Kamienica Lamellich przy ul. Mikołajskiej 2, natomiast sala prób znajduje się w kamienicy przy ulicy Poselskiej 9. 

</doc>
<doc id="512117" url="https://pl.wikipedia.org/wiki?curid=512117" title="Foudre">
Foudre

Foudre (pol. błyskawica) – nazwa noszona przez francuskie okręty wojenne, m.in.:

</doc>
<doc id="512119" url="https://pl.wikipedia.org/wiki?curid=512119" title="Isma’il I">
Isma’il I

Isma'il I (ur. 17 lipca 1487 r., zm. 23 maja 1524) – szach Iranu w latach 1501/1502-1524, założyciel dynastii Safawidów, w szóstym stopniu potomek Safi ad-Dina.
Był jednocześnie szejkiem Ardabilu oraz religijnym przywódcą plemiennej federacji kyzyłbaszy, która stanowiła znaczną siłę wojskową. W roku 1500 podbił Szyrwan wraz z Baku - władcy tego państwa byli odwiecznymi rywalami szejków Ardabilu. Następną jego ofiarą stało się osłabione wówczas państwo Ak Kojunlu, pokonawszy jego sułtana zajął 1501/1502 Tebriz, gdzie ogłosił się szachem. W roku 1508 zdobył Bagdad, a w 1510 pokonał pod Merwem szejbanidzkiego chana Muhammada Szejbani (zgodnie z tradycją z jego czaszki miał zrobić puchar) i zdobył Chorasan. Po rozprawieniu się z Szejbanim zamierzał zaatakować imperium osmańskie, jednak w roku 1514 przegrał bitwę na równinie Czałdyran z wojskami sułtana Selima I, utracił Mosul oraz musiał ustąpić z Diyarbakıru, a następnie powtórnie przegrał pod Koczhisarem, tracąc w ten sposób większą część zachodnich zdobyczy. Przyczyną takiego przebiegu wojny była wyższość złożonej z wielu rodzajów wojsk armii tureckiej nad konnym pospolitym ruszeniem Safawidów. Klęski te nie załamały jednak nowej dynastii. Rodzinny jezyk Ismail I byl Tati(Talyskie) i Ismail I byl Talyscowiem i Ardabil miejscem urodzenia ktory byl Talscowym miastom. Jego doradca Khadem Bek Talysh byl tej Talyscowiem i byl gubernatorem Bagdada. Po śmierci Isma'ila I panował jego syn Tahmasp I I był także poetą, zasłużonym dla rozwoju Język tałyski, [[Język tałyski| i perskego.
[[Kategoria:Safawidzi]]
[[Kategoria:Urodzeni w 1487]]
[[Kategoria:Zmarli w 1524]]
[[Kategoria:Azerscy poeci]]
[[Kategoria:Irańczycy pochodzenia azerskiego]]

</doc>
<doc id="512120" url="https://pl.wikipedia.org/wiki?curid=512120" title="I Społeczne Liceum Ogólnokształcące im. Zbigniewa Herberta STO w Częstochowie">
I Społeczne Liceum Ogólnokształcące im. Zbigniewa Herberta STO w Częstochowie

I Społeczne Liceum Ogólnokształcące im. Zbigniewa Herberta w Częstochowie to prowadzona przez Społeczne Towarzystwo Oświatowe (STO) szkoła niepubliczna z uprawnieniami szkoły publicznej.
Historia.
W 1989 roku Wojciech Starzyński, prezes STO prowadził w Częstochowie wykłady o szkolnictwie niepublicznym, które zainspirowały grupę pracowników Wyższej Szkoły Pedagogicznej i Politechniki Częstochowskiej do utworzenia społecznego liceum. Zezwolenie MEN na prowadzenie liceum ogólnokształcącego uzyskano w sierpniu 1990 roku.
W ciągu pierwszych czterech miesięcy szkoła wynajmowała pomieszczenia w Centrum Kształcenia Ustawicznego przy ulicy Krakowskiej 19/21, a od początku 1991 roku mieściła się w domu katechetycznym przy ulicy Wysokiej 9. Do obecnej siedziby przy ulicy Tadeusza Rejtana 7 liceum wprowadziło się w 1995 roku.
Od 2002 roku szkoła nosi imię Zbigniewa Herberta i należy do Klubu Herbertowskich Szkół, skupiającego 12 liceów i gimnazjów, noszących imię poety. Przedstawiciele szkoły uczestniczyli w zjazdach Klubu w Warszawie, Kołobrzegu, Żorach, Bełchatowie.
Już we wrześniu 1990 roku uczniowie liceum wyjechali na pierwszy obóz integracyjny, zorganizowany w Załęczu Małym i od tej pory corocznie z takich wyjazdów korzystają absolwenci pierwszej klasy oraz uczniowie rozpoczynający naukę.
Zasady.
Zgodnie z założeniami Społecznego Towarzystwa Oświatowego szkoły powinny być małe, wtopione w lokalną społeczność i poddane nadzorowi rodziców.
Wszystkie szkoły STO stosują się do następujących zasad:

</doc>
<doc id="512123" url="https://pl.wikipedia.org/wiki?curid=512123" title="Kameralny Chór Muzyki Dawnej Canticum Novum">
Kameralny Chór Muzyki Dawnej Canticum Novum



</doc>
<doc id="512124" url="https://pl.wikipedia.org/wiki?curid=512124" title="Magia bez tajemnic">
Magia bez tajemnic

Magia bez tajemnic (tytuł oryginalny: "Breaking the Magicians' Code: Magic's Biggest Secrets Finally Revealed") – program ujawniający sekrety wykonania trików z dziedziny iluzji scenicznej oraz mikroiluzji. Program pierwotnie pojawił się w telewizji FOX, w Polsce został wyemitowany przez telewizję Polsat. Program prowadził Mitch Pileggi.
W programie najpierw dana iluzja była przedstawiana przez zamaskowanego iluzjonistę, a następnie ujawniano w jaki sposób sztuczka jest wykonywana.
Iluzjonistą objaśniającym wykonanie iluzji jest Val Valentino, który zdjął maskę na końcu czwartego odcinka. Swoją decyzję ujawnienie sekretów iluzji tłumaczył chęcią nakłonienia innych iluzjonistów do stworzenia nowych sztuczek, a nie korzystania ze starych trików, które zostały dawno wymyślone.
Kontynuacja serii.
Po wyemitowaniu serii został nakręcony jednoodcinkowy program "Secrets of Street Magicians Finally Revealed", w którym inny zamaskowany iluzjonista (który nie wyjawił swojej tożsamości) objaśniał wykonanie trików z dziedziny iluzji ulicznej. Program został wyemitowany 23 lutego 2000 roku.15 maja 2002 roku wyemitowano piątą część serii o nazwie "Breaking the Magician's Code: Magic's Biggest Secrets Finally Revealed 5 – Escape from the Ice". W tej części również pojawił się nowy iluzjonista, który również nie ujawnił swojej prawdziwej tożsamości.
W 2008 roku powstała kontynuacja serii „Magia bez tajemnic”, w którym również zamaskowany iluzjonista ponownie przedstawia magiczne sztuczki. Serial miał swoją premierę w Polsacie od 4 maja do 27 lipca 2013 roku.
Iluzje prezentowane w odcinkach 1-4 (1997-98).
"*" – Tylko w wersji VHS

</doc>
<doc id="512126" url="https://pl.wikipedia.org/wiki?curid=512126" title="Tomek wśród łowców głów">
Tomek wśród łowców głów

Tomek wśród łowców głów – szósty tom cyklu książek Alfreda Szklarskiego o przygodach Tomka Wilmowskiego i jego przyjaciół, po raz pierwszy wydany w 1965 roku, później wielokrotnie wznawiany.
Fabuła.
Po udanej ucieczce – razem z przymusowo przebywającym tam Zbyszkiem Karskim i jego narzeczoną, Nataszą – z carskiej Rosji, Wilmowscy razem z towarzyszącymi im druhami udają się prosto do Australii. Już wcześniej przyjęli zaproszenie państwa Allan, czyli rodziców młodej sympatii Tomka – Sally, na święta Bożego Narodzenia. Po prawie miesięcznej gościnie u Allanów, na spotkaniu w Sydney Polakom zaproponowana zostaje wyprawa łowiecko-badawcza do nieznanej prawie jeszcze Nowej Gwinei, zorganizowana głównie przez ogrody zoologiczne w Sydney i Melbourne. W ekspedycji towarzyszyć miałby im ich dawny znajomy i przewodnik – Karol Bentley (poznany w pierwszej części cyklu). Mimo entuzjazmu, z jakim podróżnicy przyjmują ten pomysł – na co istotny wpływ ma ich sytuacja finansowa – Tomek po krótkiej wymianie zdań z Sally na osobności, rezygnuje z udziału w wyprawie, co zaskakuje wszystkich. Dziewczyna żąda bowiem od młodego Wilmowskiego dotrzymania złożonej przed rokiem obietnicy – spełnienia każdego jej życzenia po zdaniu przez nią matury. A życzeniem tym jest wspólny wyjazd do Nowej Gwinei.
Nie mogąc dotrzymać danego słowa, Tomek, ze starannie ukrywanym żalem, informuje przyjaciół o zaistniałej sytuacji. Sally słusznie jednak przewidziała, że w takim wypadku Jan Smuga, jako dowódca wyprawy, zgodzi się również na jej udział. Po chwili narady zatwierdzona zostaje również decyzja o zabraniu Nataszy jako sanitariuszki i Zbyszka jako intendenta. Z dużo mniejszym entuzjazmem niż w przypadku krewnych Tomek reaguje na dołączenie do ekspedycji bardzo dalekiego kuzyna Sally – Jamesa Balmore’a, wyraźnie nadskakującego uroczej Australijce.
Dzięki łaskawości maharani Alwaru, łowcy mogą się udać do Gwinei na własnym jachcie o nazwie „Sita”, otrzymanym przez bosmana – a teraz już kapitana – Tadeusza Nowickiego na pożegnanie od brata władczyni po opuszczeniu Syberii. Po remoncie i odpowiednim przystosowaniu go do charakteru podróży, Polacy wraz z przyjaciółmi wypływają z Sydney, żegnani przez panią Allan.
Jeszcze przed dopłynięciem do celu wyprawa zagląda w oczy niebezpieczeństwu. Na skutek własnej lekkomyślności, niedoświadczony James Balmore, ryzykuje nie tylko naganę od dowodzącego na wodzie Nowickiego, ale przede wszystkim swoje życie, beztrosko kąpiąc się w morzu. Tylko dzięki roztropności Smugi nie dochodzi do jego „konfrontacji” z dwoma rekinami. Ponadto łowcy ratują grupę krajowców, więzionych przez handlarzy ludźmi. Dzięki temu zyskują nie tylko wdzięczność tych ludzi, ale i młodego przewodnika, rodzimego mieszkańca wyspy. Pomaga im on w zwerbowaniu koniecznych w tej wyprawie tragarzy, na każdym kroku okazując swoje przywiązanie. Jest postacią bardzo podobną do Sambo, młodego Murzyna z wyprawy do Afryki (patrz: Tomek na Czarnym Lądzie).
Kolejnym podobieństwem do drugiego tomu jest wykorzystywanie naiwności i niewiedzy tubylców za pomocą łatwych, „magicznych” sztuczek – i tym razem w rolę wielkiego czarownika wcielił się Tomek, „spaleniem” wody (pokrytej warstwą nafty...) zapobiegając odejściu krajowców.
Następną trudnością w przemierzaniu tej nieznanej jeszcze Europejczykom krainy są niezbyt przyjazne relacje pomiędzy ich tragarzami a sąsiednim plemieniem Tawade. Łowcy zdołali nieco złagodzić ten konflikt, a wręcz pogodzić zwaśnione ludy, co stanowczo nie spodobało się czarownikowi Tawade, tracącemu w ten sposób część swoich wpływów (i zysków). Dlatego też uknuł zemstę, wymierzoną w białych podróżników – na skutek jego działań torturowany wcześniej przez niego wąż ukąsił Sally. Polacy bez dalszych przeszkód opuścili kraj Tawade, jednak doszło im jeszcze jedno zmartwienie – mimo odpowiedniego wyciśnięcia i opatrzenia rany, chora Australijka z dnia na dzień traciła siły.
Kulminacyjnym punktem książki jest okrążenie przez wrogo nastawione plemię Ku-ku-ku-ku, w jakim znalazła się wyprawa w krainie ludożerców. Tymczasem Sally marniała w oczach, a wysiłki wszystkich uczestników skupiały się nie tylko na przygotowaniu obozu do odparcia ataku krajowców, ale również podtrzymywaniu na duchu coraz bardziej zrozpaczonego stanem dziewczyny Tomka. Kiedy wydawało się, że nic już jej nie uratuje, Sally wyznaje Nowickiemu swoje ostatnie życzenie – jakim jest poślubienie młodego Wilmowskiego. Nowicki, jako kapitan, może udzielić im ślubu jedynie na wodzie, dlatego nie zważając na realne niebezpieczeństwo wszyscy przenoszą się w pobliże jednej z długich piróg, czyli miejscowej łodzi. Świadkami zostają Wilmowski i Smuga, a po uzyskaniu przez młodych „ojcowskiego pozwolenia” Nowicki ogłasza ich małżeństwem. Dokładnie w tym momencie następuje zmasowany atak Ku-ku-ku-ku – który zostaje odparty, nie bez pomocy zaprzyjaźnionych tubylców Bena Bena.
Ze względu na nadal ciężki stan Sally, ale przede wszystkim na wrogie nastroje krajowców, ekspedycja zmuszona jest udać się w drogę powrotną. Małą flotyllą łodzi łowcy udają się rzeką Purari w kierunku jej ujścia do Zatoki Papua i Port Moresby, gdzie mogli liczyć na pomoc dobrego lekarza. Wreszcie Sally dochodzi do zdrowia.
Mimo nieprzychylnego stanowiska tubylców, wyprawie udaje się zrealizować swój cel – wracają bogatsi o rozmaite gatunki fauny i flory charakterystycznej dla Nowej Gwinei.

</doc>
<doc id="512127" url="https://pl.wikipedia.org/wiki?curid=512127" title="Canticum Novum">
Canticum Novum



</doc>
<doc id="512128" url="https://pl.wikipedia.org/wiki?curid=512128" title="Henrieta Nagyová">
Henrieta Nagyová

Henrieta Nagyová (ur. 15 grudnia 1978 w Nowych Zamkach) – słowacka tenisistka, reprezentantka w Fed Cup, olimpijka z Sydney (2000).
Kariera tenisowa.
Występując w gronie juniorek triumfowała w grze podwójnej dziewcząt na French Open 1994 wspólnie z Martiną Hingis.
Zawodową tenisistką była w latach 1994–2006. Jest zwyciężczynią dziewięciu turniejów rangi WTA Tour w grze pojedynczej i czterech w grze podwójnej.
W latach 1995–2004 reprezentowała Słowację w Fed Cup, uczestnicząc w dwudziestu czterech meczach, z których w osiemnastu triumfowała.
W 2000 zagrała na igrzyskach olimpijskich w Sydney w konkurencji singla, odpadając w pierwszej rundzie po porażce z Venus Williams.
W rankingu gry pojedynczej Nagyová najwyżej była na 21. miejscu (17 września 2001), a w klasyfikacji gry podwójnej na 37. pozycji (13 maja 2002).

</doc>
<doc id="512129" url="https://pl.wikipedia.org/wiki?curid=512129" title="Henrieta Nagyova">
Henrieta Nagyova



</doc>
<doc id="512134" url="https://pl.wikipedia.org/wiki?curid=512134" title="Silver Side Up">
Silver Side Up

Silver Side Up – trzeci studyjny album kanadyjskiej formacji Nickelback. Płyta ukazała się na rynku 11 września 2001 roku, nakładem wytwórni Roadrunner. Tym razem do współpracy nad materiałem zespół zaprosił producenta Ricka Parashara, znanego ze współpracy z takimi zespołami jak Pearl Jam czy Temple of the Dog. Z albumu pochodzi największy przebój zespołu "How You Remind Me", który przyniósł grupie dużą liczbę nagród, oraz ogólnoświatowy rozgłos. Album dotarł do 2 miejsca listy Billboard 200, oraz zajął 1. miejsca na listach w Kanadzie, Irlandii, Nowej Zelandii, oraz Wielkiej Brytanii. Ponadto album w wielu krajach uzyskał statusy złotych, oraz platynowych płyt, m.in. ośmiokrotna platyna w Kanadzie, sześciokrotna w Stanach Zjednoczonych oraz trzykrotna w Wielkiej Brytanii oraz Nowej Zelandii. Album został również umieszczony w roku 2002 na 26 miejscu w zestawieniu brytyjskiego magazynu Q w kategorii "Q magazine Recordings of The Year" Łączna liczba sprzedanych kopii albumu na całym świecie przekroczyła 14,1 mln. W 2010 roku, magazyn Billboard umieścił album na 47. pozycji w zestawieniu "200 najlepszych albumów dekady".
Pisanie i nagrywanie.
Wiele utworów, które znalazły się na albumie "Silver Side Up", było napisanych jeszcze podczas sesji nagraniowej do poprzedniej płyty "The State" z 1998 roku, pod okiem producenta Dale Penera. Takie utwory jak "Money Bought", "Where Do I Hide" czy "Hangnail" były prezentowane już podczas trasy koncertowej promującej poprzednią płytę. Zespół przystąpił do prac nad materiałem późnym latem 2001 roku. Prace nad materiałem trwały w Green House Studio" w Vancouver oraz w Burnaby. Nagrania trwały także w studiu "London Bridge Studio" w Seattle, gdzie nagrywały swoje płyty takie zespoły jak np. Alice in Chains, Soundgarden czy Zakk Wylde. Nagrania trwały do końca czerwca. Na płytę trafiło ostatecznie 10 piosenek, z czego jedna to nowa wersja utworu Just For" z płyty "Curb" z 1996 roku. Tym razem grupa aby się lepiej przygotować, otrzymała od wytwórni większy budżet na nagrania. Początkowo grupa sama zamierzała wyprodukować album, lecz wytwórni ten pomysł się nie spodobał.
Tak w jednym z wywiadów wspomina tę sytuację basista grupy Mike Kroeger: "Po pierwsze, chciałbym ustosunkować się do tego mitu, że wytwórnia nie pozwoliła nam wyprodukować "Silver Side Up". Im po prostu nasz pomysł się nie podobał. W końcu doszliśmy do takiego etapu, że w ostatniej chwili sami znaleźliśmy producenta. Wysyłaliśmy wcześniej listy do producentów, z którymi chcieliśmy współpracować, ale nie było ich za wielu. W ostatniej chwili zadzwonił do nas Rick Parashar i powiedział, że bardzo chętnie wyprodukuje tę płytę. Dlatego też go zatrudniliśmy.".
Grupa zaprosiła do nagrań także Randy’ego Stauba, znanego ze współpracy z Metalliką czy U2. Inżynierem dźwięku został Joe Moi, a asystentem Pat Sharman. Próby do nagrań trwały 6 tygodni, zaś samo nagrywanie albumu nieco ponad 5 tygodni. masteringiem płyty zajął się George Marino w "Sterling Sound". Jednym z pierwszych utworów, powstałych na sesji poprzedzającej wejście do studia był utwór "How You Remind Me". Tak w jednym z wywiadów Ryan Vikedal wspomina historię nagrania tego utworu: "Chad rozstawał się właśnie z dziewczyną. Nie trzeba dodawać, ile go to kosztowało, więc kiedy dowiedzieliśmy się, że równocześnie pracuje nad nową piosenką, wiedzieliśmy, że będzie to coś mocnego. Pewnego dnia przyszedł na próbę i zagrał niemal gotowy kawałek, który zaaranżowaliśmy w ciągu 20 minut. To jeden z tych utworów, które powstają bardzo szybko i bezboleśnie. Nie rozmawialiśmy właściwie na jego temat, nie naradzaliśmy się, po prostu zagraliśmy go i gotowe... Od razu wiedzieliśmy, że będzie to jeden z najlepszych utworów na tej płycie, ale oczywiście nie śmieliśmy przypuszczać, że zwariuje na jego punkcie cały świat
Po zakończeniu nagrań, zespół miał kłopot z wyborem utworu na pierwszy singel. Basista oraz perkusista byli za wyborem utworu "Never Again", lecz ostatecznie podjęto decyzję iż jest to za mocny utwór jak na pierwszy singel, dlatego wybór padł na dużo spokojniejszy utwór "How You Remind Me".
Brzmienie.
Album "Silver Side Up" zawiera w sobie elementy południowego bluesa, przebojowego i melodyjnego heavy metalu w stylu dokonań grupy Metallica z okresu płyt "Load" i "Reload", można się na nim doszukać także przebojowego hard rocka w stylu grupy Aerosmith, oraz melodyjnego post grungeo"wego brzmienia. W balladzie "Good Times Gone" można się doszukać elementów południowego country rocka z gościnnym udziałem Iana Thornleya. Zespół wciąż zachowuje melodyjne mocne gitarowe riffy, przeplatane solówkami i łagodniejszymi refrenami. Na płycie widać jest większy wpływ muzyki post grunge oraz metalu alternatywnego. Cechy charakterystyczne utworów zawartych na płycie to zwrotka-refren oraz kontrast między cichymi i spokojnymi zwrotkami a głośnym, dynamicznym powtarzającym się refrenem. Niektórzy recenzenci porównują siłę "Silver Side Up" z energią, którą zachwycała przed laty "Appetite for Destruction" grupy Guns N’ Roses.
Wydanie, promocja, trasa koncertowa.
Premiera albumu przypadała na 11 września 2001 roku. Niecałe dwa tygodnie później płyta ukazała się w Wielkiej Brytanii. Album był pilotowany przez singel "How You Remind Me". Zespół niemalże z miejsca ruszał w wielką trasę koncertową, grając po raz pierwszy koncerty w Europie, oraz Japonii. Koncerty w Stanach Zjednoczonych otwierał solowy zespół Jerry’ego Cantrella z Alice in Chains, który występował z grupą gościnnie na koncercie w Rexall Place w Edmonton w utworze "It Ain't Like That". Występ ten został uwieczniony na pierwszym koncertowym DVD zespołu, zatytułowanym "Live at Home". Łącznie zespół w ciągu dwóch lat intensywnego koncertowania zagrał 245 koncertów w Stanach, Europie oraz Azji. Była to pierwsza tak wielka trasa koncertowa w dorobku zespołu, który do momentu wydania "Silver Side Up" koncertował jedynie w ojczystej Kanadzie. Trasa oficjalnie została podzielona na 9 etapów. Pierwszy etap rozpoczął się 16 stycznia koncertem w Victorii i liczył łącznie 17 koncertów (16 w Kanadzie i 1 w Stanach). Zakończył się 6 lutego w Montrealu. Drugi etap trasy rozpoczął się koncertem 12 lutego w Londynie i obejmował 23 koncerty w Europie. Zakończył się w Monachium 18 marca. Trzeci etap obejmował koncerty wyłącznie w Stanach Zjednoczonych. Rozpoczął się koncertem w Roseville 4 kwietnia, i zakończył 18 maja w Salem. Liczył łącznie 26 koncertów. Czwarty etap (najkrótszy tej trasy) rozpoczął się 24 maja i obejmował dwa koncerty w Japonii. Zakończył 25 maja. Piąty etap (najdłuższy tej trasy) liczył w sumie 38 koncertów. Rozpoczął się 28 maja koncertem w San Francisco a zakończył 27 lipca w Latrobe. Szósty etap trasy rozpoczął się w Europie, koncertem w niemieckim Weeze 16 sierpnia, a zakończył 31 sierpnia w Konstancji. Liczył łącznie 8 koncertów. Siódmy etap objął koncerty w Stanach. Zaczął się w Blackfoot 5 września, a zakończył 29 września w San Francisco. Liczył w sumie 14 koncertów. Przedostatni, ósmy etap trasy objął Australię oraz Kanadę. Zaczął się koncertem w Brisbane 5 października, a zakończył 25 października w Vancouver. W sumie liczył 5 koncertów. Ostatni, dziewiąty etap trasy odbył się w Europie. Zaczął się 20 listopada od koncertu w Hamburgu, a zakończył 4 grudnia koncertem w Dublinie w Irlandii. Łącznie liczył 11 koncertów.
Sukces.
Płyta okazała się ogromnym sukcesem w dorobku grupy. Pilotowy singel "How You Remind Me", dotarł do 1. miejsca na liście Billboard Hot 100, oraz osiągnął najwyższe lokaty na listach w wielu krajach świata, m.in. w Stanach, Kanadzie, Austrii, Danii, Irlandii oraz Polsce. Był także najczęściej granym utworem rockowym w stacjach radiowych całego świata w roku 2002. Singel z utworem otrzymał status podwójnej platyny w Australii, oraz status złotej w Belgii, Austrii, Niemczech, Szwajcarii, Wielkiej Brytanii oraz w Stanach Zjednoczonych. Sam album osiągnął 1 miejsca na listach w Kanadzie, Austrii, Irlandii oraz Nowej Zelandii. Dotarł także do 2 miejsca na liście Billboard 200. Płyta uzyskała status ośmiokrotnej platyny w Kanadzie za sprzedaż 800 tys. kopii, platyny w Australii, Austrii oraz Holandii. Płyta uzyskała także status 3x platyny w Wielkiej Brytanii oraz sześciokrotnej platyny platyną w Stanach Zjednoczonych, przyznaną grupie przez RIAA w kwietniu 2005 roku. Do 27 maja 2006 roku, album sprzedał się w nakładzie przekraczającym 5 milionów egzemplarzy na całym świecie, a do dziś łączny nakład sprzedaży płyty wynosi ponad 10 milionów kopii na całym świecie. Wraz z albumem "All the Right Reasons", pozostaje najlepiej sprzedającym się albumem w historii grupy. 28 lutego 2009 roku zanotowano sprzedaż 5 398 200 kopii albumu w Stanach Zjednoczonych, a 13 czerwca 2009 roku, liczba ta wynosiła już 5 421 137 kopii.
Reedycja.
11 sierpnia 2005 roku, wytwórnia Roadrunner Records wydała reedycję albumu "Silver Side Up", wzbogaconą dodatkowo o płytę DVD z zapisem koncertu "Live at Home", który ukazał się na rynku 29 października 2002 roku. Wydawnictwo ukazało się ogólnoświatowo 11 sierpnia 2005 roku. Dodatkowo na płycie znalazły się materiały multimedialne oraz teledyski zespołu. Dźwięk koncertu został nagrany w formacie 5.1 Surround Sound. Na płycie w formie bonusu znalazł się także utwór "Hero", nagrany przez Kroegera w duecie z Joseyem Scottem.
Recenzje.
Miesięcznik Teraz Rock zauważa, że "ich bardziej awangardowe oblicze słychać w "Hollywood". Chad Kroeger zbliża się tu wokalnie do Maynarda Wielkiego, takowo zwichrowany jest też rytm kompozycji. Po drugiej stronie czekają nawiązania do rzeczy starszych. Za zespół wszech czasów Kanadyjczycy uważają Creedence Clearwater Revival i w tym kontekście nie powinna dziwić absolutnie stylowa riffownia "Where Do I Hide" czy zagrywki z epoki zdobiące balladę "Good Times Gone". Z kolei tam gdzie ruszają szybciej, motoryczne, jak na przykład w otwierającym album "Never Again", odzywa się stary dobry The Cult.".
Portal Rockmetal.pl: "Jako muzyka do słuchania album prezentuje się słabiutko. Wokalista śpiewa tak samo jak dziesiątki jemu podobnych, zespół chętnie korzysta z najnowszych przepisów na piosenkę, które robią za oceanem furorę. Ani harmonią, ani rytmiką ta płyta nie zaskakuje nawet na moment, a wszelkie próby kontemplacji kończą się szybko znalezieniem sobie ciekawszego zajęcia. Średnio na utwór przypadają dwa, trzy riffy – łatwo wpadające w ucho i łatwo z niego wypadające, struktura każdego kawałka jest przewidywalna jak wyniki wyborów na Białorusi...jedyne, co może przykuć na chwilę uwagę, to drobne brzmieniowe ciekawostki, jak sympatyczne pogłosy w "Hollywood", czy partie grane slidem przez gościnnie występującego gitarzystę na "Good Times Gone"."
Portal Nuta.pl: "Jest bardzo melodyjnie, ale i z wyraźnymi odwołaniami do grup z zachodniego wybrzeża USA ostatniej dekady – grupa zatroszczyła się bowiem o odpowiednią liczbę przesterów i nadała brzmieniu nieco chropowatości. Charakterystyczne zawodzenie gitar słychać np. w "Woke Up This Morning" (czy wstawki perkusyjne mają się kojarzyć ze "Spoonmanem" – ?!). Oczywiście, to żadna wielka nowość – jest już "parę" zespołów, które grają dokładnie w tym stylu (np. Creed) i mają podobne inspiracje..."
Twórcy.
Nickelback
Muzycy sesyjni
Produkcja

</doc>
<doc id="512147" url="https://pl.wikipedia.org/wiki?curid=512147" title="Kara śmierci w Dakocie Południowej">
Kara śmierci w Dakocie Południowej

Dakota Południowa jest jednym z tych stanów USA, w których wykonano najmniej wyroków śmierci. Od roku 1976 wykonano 5 egzekucji.
Abolicja (1913–1939).
W tym okresie kara śmierci była "czasowo" (urzędowe określenie) zniesiona.
Drugi okres (1939–1947).
W roku 1939 KŚ została na powrót wprowadzona, zaś szubienicę zastąpiono krzesłem elektrycznym
Zostało ono użyte tylko jeden raz (w ogóle w tym okresie odbyła się tylko jedna egzekucja). 8 kwietnia 1947 roku stracony został w Sioux Falls George Sitts.
Obecnie.
KŚ w tym stanie była zawieszona praktycznie od egzekucji Sittsa, zaś w latach 1972–1979 zniesiona (najpierw orzeczeniem Sądu Najwyższego "Furman v. Georgia"). Jednakże w roku 1979 przywrócono ją, co było pierwszym aktem urzędowym gubernatora Billa Janklowa.
Tak więc obecnie KŚ dalej figuruje w stanowym prawodawstwie, a jedyną metodą egzekucji jest zastrzyk trucizny. 11 lipca 2007 odbyła się pierwsza od 1947 roku egzekucja, stracony został Elijah Page, była to tzw. "voluntary execution" (egzekucja ochotnicza). W październiku 2012 roku przeprowadzono dwie kolejne egzekucje. 29 października 2018 roku stracono tam natomiast 56-letniego Rodneya Scotta Bergeta, skazanego na karę śmierci za zamordowanie strażnika więziennego podczas nieudanej próby ucieczki w 2011 roku. 4 listopada 2019 roku przeprowadzono tam natomiast egzekucję 63-letniego Charlesa Russella Rhinesa, skazanego na karę śmierci za zadźganie nożem 22-letniego pracownika sklepu z pączkami w Rapid City podczas napadu rabunkowego w 1992 roku. Aktualnie jedna osoba przebywa tam w celi śmierci.

</doc>
<doc id="512154" url="https://pl.wikipedia.org/wiki?curid=512154" title="Hard Rock Hallelujah">
Hard Rock Hallelujah

Hard Rock Hallelujah – piosenka fińskiego zespołu Lordi, którą to zespół zwyciężył Eurowizję w 2006 roku. Wcześniej, w tym samym roku, pojawił się także singel zespołu pod tym samym tytułem. Utwór ten zdobył na Eurowizji dwieście dziewięćdziesiąt dwa punkty, co do 2009 roku było najwyższym wynikiem w historii konkursu. Jest także najpopularniejszym fińskim utworem zaprezentowanym na Eurowizji w ciągu czterdziestu pięciu lat.
Piosenka utrzymana jest w stylu power metalu lat 80. i opowiada o zagrożeniu "arockalipsą". W tekście wokalista przekonuje, aby przygotować się do dnia "rockoningu".
Teledysk.
W teledysku widzimy stereotypową fankę hard rocka, ubraną w koszulkę z logo zespołu Twisted Sister, przechadzającą się po korytarzach liceum i słuchającą na walkmanie – pomalowanym w nazwy zespołów rockowych, m.in. AC/DC i KISS – utworu "Hard Rock Hallelujah". Zatrzymuje się przy drzwiach sali gimnastycznej, na której to ćwiczą cheerleaderki. Nagle gasną światła, dąć zaczyna upiorny wiatr. Kiedy rozpoczyna się refren, drugie drzwi sali wyrwane zostają z zawiasów, a w przejściu pojawia się Mr. Lordi. Wszystkie cheerleaderki osuwają się na ziemię.
Gdy kończy się refren, Mr. Lordi zachęca fankę by podeszła bliżej i namawia ją, aby namówiła resztę uczniów na przyłączenie się do fanów zespołu. Do pomocy Mr. Lordi daje jej cheerleaderki – teraz przemienione w zombie na usługach dziewczyny. Wraz z grupą zombie dziewczyna zaczyna ścigać pozostałych uczniów po budynku szkoły. Teledysk kończy się sceną, w której uczniowie szkoły próbują otworzyć drzwi wyjściowe, jednak te okazują się zamknięte. Rusza na nich grupa cheerleaderek-zombie.

</doc>
<doc id="512157" url="https://pl.wikipedia.org/wiki?curid=512157" title="Okręty desantowe typu Ouragan">
Okręty desantowe typu Ouragan

Okręty desantowe typu Ouragan to typ okrętów desantowych-doków marynarki francuskiej, zbudowany w ilości dwóch jednostek, a także nazwa głównego okrętu typu.
Historia.
Okręty desantowe-doki typu "Ouragan" (fr. "huragan") zostały zaprojektowane w celu uzupełnienia i zastąpienia starej jednostki tej klasy "Foudre" amerykańskiej budowy wojennej oraz klasycznych okrętów desantowych. Pierwszy okręt "Ouragan" wszedł do służby w 1965, drugi w 1968, oba zostały zbudowane w stoczni DCN w Breście. We Francji klasa okrętów desantowych-doków (ang. LPD) jest określana skrótem TCD.
Nazwy "Ouragan" i "Orage" (fr. "burza") nosiły wcześniej m.in. niszczyciele francuskie z okresu II wojny światowej typu "Bourrasque", z tego "Ouragan" przez krótki okres służył w Polskiej Marynarce Wojennej jako OF Ouragan.
Opis.
Zakładana misja bojowa okrętów typu "Ouragan" polega na przerzuceniu pierwszego rzutu desantu śmigłowcowego w celu oczyszczenia terenu dla desantu sił głównych, a następnie na wysadzeniu sił głównych wyposażonych w sprzęt zmechanizowany, za pomocą barek desantowych. Jeden okręt może transportować 343-370 żołnierzy desantu (470 na mniejsze odległości) oraz sprzęt bojowy, w tym czołgi. Jako jednostki transportowe lub logistyczne, okręty mogą przewozić 1500 ton ładunku.
W środkowej i rufowej części okrętów, na 5/6 długości kadłuba znajduje się wewnętrzny dok, o długości 120 m i szerokości 13,2 m, zamykany opuszczaną furtą rufową. Może on pomieścić do 8 małych barek desantowych CTM lub dwie średnie EDIC albo CDIC lub 1 EDIC i 4 CTM. W razie potrzeby, można w doku umieścić np. okręt patrolowy lub transportować tam pojazdy. W czasie załadunku lub wyładunku barek, dok napełniany jest wodą zaburtową przy pomocy systemu zbiorników balastowych, zwiększających zanurzenie kadłuba. Większość żołnierzy desantu mieści się w pomieszczeniach pomiędzy ścianami doku a burtami.
Nad dokiem, na rufie i śródokręciu są zazwyczaj zainstalowane dwie ruchome platformy, które mogą być przesuwane wzdłuż doku lub demontowane (całkowicie albo częściowo), odkrywając dok na rufie. Służą one jako przestrzeń ładunkowa, a rufowa także jako dodatkowe lądowisko dla śmigłowca. Ruchoma platforma na śródokręciu ma maksymalną długość 90 m, a na rufie 35 m (umieszczona jest nieco wyżej i może się nasuwać nad dolną, odkrywając dok). W załadunku pomagają dwa dźwigi, na każdej z burt, o udźwigu 35 ton. Nad dokiem i ruchomą platformą, w przedniej części śródokręcia znajduje się pokład śmigłowcowy, z jednym lądowiskiem, a na nim nadbudówka dziobowa z mostkiem, przesunięta na prawą burtę w celu ułatwienia operacji lotniczych. Na okrętach mogą stacjonować 4 średnie śmigłowce Super Puma lub 2 ciężkie śmigłowce Super Frelon. Śmigłowce parkowane są w przedniej części pokładu, ze złożonymi łopatami śmigieł.
Służba.
Początkowo "Ouragan” bazował w Breście, następnie od września 1976 do lipca 1980 w Tulonie, po czym znowu w Breście. "Orage” bazował początkowo w Breście, następnie odbył 11 kampanii pływania na Pacyfiku w związku z zabezpieczaniem francuskich testów nuklearnych na atolu Mururoa. Od 1977 został włączony do eskadry Atlantyku.
"Ouragan" brał udział m.in. transporcie żołnierzy francuskich podczas wojny koalicji z Irakiem w 1991 (operacja "Daguet" - przebył wówczas 24000 Mm).
Od września 1993 oba okręty służyły w składzie Morskich Sił Szybkiego Reagowania ("Force d'Action Navale"), bazując w Tulonie na Morzu Śródziemnym. Brały udział także w operacjach pokojowych w basenie Morza Śródziemnego. W 2003 roku "Orage" ewakuował 535 uchodźców z Liberii (operacja "Providence").
W 2006, "Ouragan" a w 2007 r. "Orage" zostały wycofane z francuskiej służby. Prowadzono zaawansowane rozmowy na temat sprzedaży okrętów do Argentyny, ale ostatecznie nie doszło do tego z powodów użycia w konstrukcji okrętów znacznej ilości azbestu. Pozostały one w bazie Tulon, jako przeznaczone do złomowania.

</doc>
<doc id="512158" url="https://pl.wikipedia.org/wiki?curid=512158" title="André the Giant">
André the Giant

André the Giant, właśc. André René Roussimoff (ur. 19 maja 1946 w Coulommiers, zm. 27 stycznia 1993 w Paryżu) – francuski wrestler i aktor znany ze swojego wysokiego wzrostu i dużej masy spowodowanych gigantyzmem. Do 1987 WWE kreowało go na "jedynego niepokonanego wrestlera w całej swojej karierze".
Jako wrestler zadebiutował w 1964. W świecie wrestlingu najbardziej znany był dzięki rywalizacji z Hulkiem Hoganem, której punktem kulminacyjnym była walka na WrestleManii III. André był jednokrotnym posiadaczem WWE World Heavyweight Championship oraz WWE Tag Team Championship. W 1993 został pierwszym wrestlerem wprowadzonym do galerii sławy federacji WWE – Hall of Fame.
Jego wzrost (224 cm) był wynikiem gigantyzmu, choroby spowodowanej nadmierną ilością hormonu wzrostu, która później przerodziła się w akromegalię. Swojemu wzrostowi zawdzięczał przydomek na ringu – „Eighth Wonder of the World” (ósmy cud świata).
Dzieciństwo.
André Roussimoff urodził się w Coulommiers, choć część źródeł błędnie podaje Grenoble. Był trzecim dzieckiem pary migrantów – Bułgara Borisa i Polki Marianne (Marianna) Rousimoff. Jako dziecko nazywano go „Dédé”. Objawy gigantyzmu u chłopca pojawiły się wcześnie; w wieku 12 lat André mierzył 191 cm i ważył 94 kg. Był jedynym chorującym na gigantyzm dzieckiem Roussimoffów. Nie mieścił się w szkolnym autobusie; do szkoły podwoził go jego sąsiad – dramaturg i przyszły noblista Samuel Beckett. W wolnym czasie grywał w piłkę nożną, zazwyczaj na pozycji bramkarza. Mimo dobrych wyników w nauce, Roussimoff porzucił szkołę po ukończeniu ósmej klasy, by móc pomagać w pracy na rodzinnej farmie. Zajmował się też stolarstwem, a także pracował w fabryce produkującej kombajny.
Kariera wrestlera.
Początki kariery.
W wieku 17 lat Roussimoff wyjechał do Paryża, gdzie wkrótce rozpoczął treningi wrestlerskie. W międzyczasie dorabiał organizując przeprowadzki. Roussimoff otrzymał pseudonim ringowy „Geant Ferre” (od francuskiego herosa Granda Ferré) i zaczął walczyć na paryskich ringach. W 1966 poznał kanadyjskiego wrestlera i promotora Franka Valois, który wkrótce stał się jego doradcą i menedżerem. Pod koniec lat 60. Roussimoff występował w Wielkiej Brytanii, Niemczech, Australii, Nowej Zelandii, a także w krajach afrykańskich.
W 1970 zadebiutował jako „Monster Roussimoff” w japońskiej federacji International Wrestling Enterprise. Występował zarówno w walkach solowych, jak i drużynowych, a wkrótce – wraz z Michaelem Nadorem – zdobył mistrzostwa drużynowe. Walcząc w Japonii Roussimoff dowiedział się, że choruje na akromegalię.
Roussimoff wyjechał do Montrealu w Kanadzie, gdzie regularnie walczył w Montreal Forum. Wkrótce zabrakło przeciwników dla giganta, co spowodowało spadek liczby odwiedzających arenę. W 1971 Roussimoff został pokonany przez Adnana Al-Kaissie. W 1972 kilkukrotnie zawalczył dla American Wrestling Association (AWA) Verne’a Gagne’a, a także poznał założyciela World Wide Wrestling Federation (WWWF) – Vince’a McMahona Sr., z którym niedługo później rozpoczął współpracę. Wkrótce przyjął pseudonim ringowy „André The Giant” i zaczął podróżować po całym świecie, występując dla różnych organizacji, co miało zapobiec nadmiernemu eksponowaniu giganta w jednym miejscu.
World Wide Wrestling Federation / World Wrestling Federation.
Seria zwycięstw (1973–1987).
26 marca 1973 André zadebiutował w World Wide Wrestling Federation (WWWF, późniejsze World Wrestling Federation) jako face; w swojej debiutanckiej walce w nowojorskim Madison Square Garden pokonał Buddy’ego Wolfe’a. Przez lata 70. i wczesne lata 80. André był jednym z najbardziej wspieranych przez publikę wrestlerów WWF. Przez to utarło się stwierdzenie, często powtarzane przez Gorillę Monsoona, że przed WrestleManią III André nie przegrał żadnej walki, prowadząc 15-letnią serię zwycięstw. Jednakże gigant dwukrotnie przegrał czysto w starciach stoczonych poza WWF: w 1984 roku przegrał pojedynek z El Canekiem, natomiast w 1986 poddał walkę przeciwko Antonio Inokiemu.
W 1976 roku André zmierzył się z bokserem Chuckiem Wepnerem w niewyreżyserowanym pojedynku. Walka transmitowana była za pośrednictwem telewizji i była jednym ze starć poprzedzających pojedynek Muhammada Aliego z Antonio Inokim. Zakończyła się, gdy André chwycił Wepnera i wyrzucił go z ringu ponad górną liną.
W latach 1980–1983 rywalizował z Hulkiem Hoganem, przy czym (w przeciwieństwie do ich rywalizacji w późnych latach 80.) André odgrywał rolę protagonisty, zaś Hogan – antagonisty. Po wygranej przez olbrzyma walce w Shea Stadium, Hogan wykonał na nim body slam. Ich rywalizacja kontynuowana była w Japonii, gdzie ich role się zamieniły, a do feudu dołączył także Antonio Inoki. W 1981 André wdał się w rywalizację z Killer Khanem. Oficjalnie, Khan złamał kostkę olbrzyma podczas ich walki, 2 maja 1981, zeskakując wprost na nogę przeciwnika z górnej liny. W rzeczywistości, André złamał kostkę wstając z łóżka rano tego samego dnia. Kontuzja stała się częścią scenariusza, prowadzącego do walki rewanżowej – ta odbyła się 20 lipca i zakończyła się podwójną dyskwalifikacją. 14 listopada André pokonał Khana w "Mongolian Stretcher matchu" (odmiana Stretcher matchu). W następnym roku rywale kilkukrotnie zawalczyli dla japońskich federacji.
W 1984 André podpisał stały kontrakt z Vincem McMahonem Jr. – nowym właścicielem World Wide Wrestling Federation. McMahon pozwolił mu jednak pracować także dla New Japan Pro-Wrestling (NJPW).Kolejną ważną rywalizacją André był toczony w połowie lat 80. feud z Big John Studdem. Rywale walczyli ze sobą dla federacji z różnych krajów, próbując ustalić, który z nich jest najlepszym gigantem wrestlingu. W 1984 Studd i Ken Patera znokautowali André podczas transmitowanej walki drużynowej, po czym obcięli mu włosy. Wkrótce André wymierzył sprawiedliwość na Paterze, zaś ze Studdem zmierzył się w „body slam challenge’u” podczas pierwszej WrestleManii, 31 marca 1985 w nowojorskim Madison Square Garden. André wykonał body slam na Studdzie, wygrywając nagrodę 15 000 dolarów amerykańskich. Po walce André zaczął rozrzucać pieniądze w stronę publiczności; ostatecznie torba z pieniędzmi została mu zabrana przez menedżera Studda – Bobby’ego „The Braina” Heenana.
Rok później, na WrestleManii 2, André wygrał dwudziestoosobowy Battle Royal, w którym udział wzięły gwiazdy National Football League oraz inni wrestlerzy. Ostatnim wyeliminowanym przez André uczestnikiem walki był Bret Hart.
Po WrestleManii André wznowił swoją rywalizację ze Studdem i King Kong Bundym. Wkrótce poprosił o przerwę od akcji w ringu, aby móc polepszyć nieco swój stan zdrowia i rozpocząć tournee po Japonii. Aby wyjaśnić nieobecność olbrzyma w programach telewizyjnych WWF, Bobby Heenan wyzwał André i partnera jego wyboru do drużynowej walki przeciwko Studdowi i Bundy’emu. André nie odpowiedział na wyzwanie, toteż dyrektor WWF w kayfabe Jack Tunney zawiesił olbrzyma na czas nieokreślony. André powrócił do Stanów Zjednoczonych w lecie 1986, zaczął nosić maskę, stał się częścią stajni The Machines i na potrzeby scenariusza zmienił pseudonim ringowy na „Giant Machine”. WWF twierdziło, że The Machines było nowym tag teamem z Japonii i że nikt nie zna prawdziwych tożsamości jej członków, choć dla fanów i Bobby’ego Heenana oczywistym było, że pod maską Giant Machine skrywa się André. Dręczony ciągłymi skargami Heenana Jack Tunney obiecał, że jeśli Heenan udowodni mu, iż André i Giant Machine to rzeczywiście ta sama osoba, ten zwolni olbrzyma. W późnym 1986 pozbyto się gimmicku Giant Machine i przywrócono pierwotny wizerunek André.
Mistrz WWF (1987–1989).
Brązowa statua André the Gianta odsłonięta na pierwszym konwencie WrestleMania Axxess w 2013
We wczesnym 1987 André stał się antagonistą i rozpoczął rywalizację z największym facem WWF – Hulkiem Hoganem. Na jednym ze styczniowych "Piper’s Pit" Hogan otrzymał sporych rozmiarów trofeum w nagrodę za bronienie WWF World Heavyweight Championship przez ponad 3 lata. André pogratulował Hoganowi, a tydzień później sam otrzymał nieco mniejsze trofeum za bycie "jedynym niepokonanym wrestlerem w historii". Hogan podszedł do udzielającego wywiadu André by mu pogratulować, po czym sam zaczął odpowiadać na pytania i stał się punktem centralnym wywiadu. Wyraźnie zirytowany gigant nagle wyszedł podczas przemowy Hogana. 7 lutego, na kolejnym "Piper’s Pit" odbyła się debata między Hoganem a André i jego nowym menedżerem – Bobbym Heenanem. Heenan oskarżył Hogana o bycie fałszywym przyjacielem giganta, zaś sam André wyzwał mistrza na pojedynek na WrestleManii III, po czym chwycił go i rozerwał mu koszulkę.
W kolejnym tygodniu Hogan i André podpisali kontrakt o walkę na WrestleManii. Rywale spotkali się w ringu podczas dwudziestoosobowego Battle Royalu, 14 marca podczas odcinka "Saturday Night’s Main Event". Starcie wygrał Hercules, lecz uwaga fanów skupiła się głównie na André eliminującym Hogana z walki. Podczas WrestleManii III André był w złym stanie zdrowotnym; ważył około 240 kg, co skutkowało dużym obciążeniem bolących kości i stawów olbrzyma. Jego strój wrestlerski ukrywał opatrunek po niedawno przebytej operacji kręgosłupa. Również specjalne platformy zawożące wrestlerów do ringu podczas trzeciej i czwartej WrestleManii zostały użyte ze względu na zdrowie André, tak aby olbrzym nie musiał cierpieć podczas długiej drogi do ringu. Ku uciesze ponad 93 tysięcy fanów zgromadzonych w Pontiac Silverdome na WrestleManii III, Hogan wygrał walkę wykonując na André swój finisher, "running leg dropu", poprzedzony słynnym body slamem.
Po WrestleManii rywalizacja André i Hogana trwała dalej, pomimo pogarszającego się stanu zdrowia olbrzyma. Obydwaj stali się kapitanami własnych drużyn, mających stoczyć starcie tag-teamowe na pierwszym Survivor Series. Rywale bezpośrednio walczyli ze sobą zaledwie minutę, zanim Hogan został wyciągnięty z ringu przez członków drużyny giganta. Hogan został wyeliminowany ze starcia poprzez wyliczenie pozaringowe, André natomiast wygrał całą walkę, jako ostatniego eliminując Bam Bam Bigelowa. Po zakończeniu starcia Hogan wrócił do ringu, zaatakował André i wyrzucił go z ringu. Po wygranym przez Hogana pojedynku z Bundym w jednym z odcinków "Saturday Night’s Main Event" André zaatakował rywala od tyłu i zaczął go dusić do momentu, w którym Hogan niemal utracił przytomność. Od mistrza oddzielił go dopiero Hacksaw Jim Duggan, który uderzył olbrzyma drewnianą deską łamiąc ją na pół.
André rozpoczął współpracę z innym wrogiem Hogana, Tedem DiBiasem, który chciał przejąć należący do jego rywala WWF World Heavyweight Championship. Dołączenie się DiBiasego do rywalizacji spowodowało ogłoszenie walki rewanżowej między André, a Hoganem. Walka odbyła się 5 lutego 1988, w czasie transmitowanego na żywo odcinka "The Main Event". André wygrał pojedynek i WWF World Heavyweight Championship dzięki pomocy sędziego. Wkrótce ujawniono, że pierwotnie wyznaczony sędzia spotkania, Dave Hebner, został "zatrzymany na zapleczu", a jego miejsce zajął jego sobowtór (w rzeczywistości brat bliźniak) Earl Hebner. Kiedy André spróbował przypiąć Hogana, zamiennik doliczył do trzech, mimo iż łopatki mistrza oderwane były od ziemi.
Po wygranej André oddał swój pas mistrzowski DiBiasemu, wkrótce jednak transakcja została anulowana przez ówczesnego dyrektora WWF w kayfabe Jacka Tunneya, zaś sam tytuł został zawieszony. Na WrestleManii IV André i Hogan walczyli przeciwko sobie w ćwierćfinale turnieju o mistrzostwo. Ich starcie zakończyło się podwójną dyskwalifikacją. Trwająca ponad rok rywalizacja zakończyła się wygranym przez Hogana Steel Cage matchu 31 lipca 1988.
Na pierwszej gali z cyklu SummerSlam André i DiBiase (odtąd zapowiadani jako The Mega Bucks) zmierzyli się w starciu drużynowym z Hulkiem Hoganem i mistrzem WWF World Heavyweight „Macho Manem” Randym Savage’em (znanymi jako The Mega Powers), z Jessem „The Body” Venturą jako sędzią specjalnym. Podczas walki menedżerka Mega Powers, Miss Elizabeth, odwróciła uwagę rywali i Ventury, co pozwoliło Hoganowi przypiąć DiBiasego. Savage zmusił niechętnego Venturę do trzykrotnego uderzenia o matę. Prowadząc rywalizację z Mega Powers André wdał się w rywalizację z Jimem Dugganem, którą ostatecznie zwyciężył.
Kolejnym rywalem André stał się Jake „The Snake” Roberts. W jednym z odcinków "Saturday Night Main Event" Roberts rzucił w stronę olbrzyma swojego węża, Damiena, ujawniając fobię André. Wskutek tego olbrzym doznał lekkiego ataku serca i postanowił zemścić się na Robertsie. W następnych tygodniach Roberts często pojawiał się z workiem w pobliżu ringu w czasie walk rywala, zmuszając André do ucieczki. Punktem kulminacyjnym ich rywalizacji była walka na WrestleManii V, którą dzięki dyskwalifikacji wygrał Jake Roberts.
W 1989, tuż po WrestleManii V, André wznowił rywalizację z powracającym Big Johnem Studdem, a w późniejszych miesiącach rywalizował też z mistrzem WWF Intercontinental The Ultimate Warriorem. Ich walki odbywały się głównie na house showach i nie były transmitowane w telewizji. Miały na celu wypromowanie Warriora na nową gwiazdę, toteż często kończyły się bardzo szybko (były tzw. squashami).
The Colossal Connection (1989–1990).
W późnym 1989 André połączył siły z innym członkiem The Heenan Family, Haku, tworząc z nim tag team The Colossal Connection. Nowa drużyna natychmiast postawiła sobie za cel zdobycie mistrzostwa drużynowego WWF World Tag Team Championship, będącego ówcześnie w posiadaniu tag teamu Demolition. 13 grudnia 1989 André i Haku zdobyli tytuły w walce z Demolition i przez następnych kilka miesięcy bronili ich, zazwyczaj przeciwko byłym mistrzom. Mistrzostwo utracili 1 kwietnia 1990 na WrestleManii VI w starciu przeciwko Demolition. Po walce, wściekły menedżer giganta Bobby Heenan obwinił André o przegraną, zaczął na niego krzyczeć, a nawet uderzył go w policzek. Rozjuszony olbrzym oddał Heenanowi, a także obronił się przed atakiem ze strony Haku. W związku z wciąż pogarszającym się zdrowiem André nie był w stanie walczyć na WrestleManii. W starciu walczył jedynie Haku, nie pozwalając gigantowi wejść do ringu.
André i Haku walczyli razem jeszcze raz 10 kwietnia na jednej z nietransmitowanych w telewizji gal WWF w stanie Hawaje. André został wyrzucony z ringu i The Colossal Connection przegrało walkę przez wyliczenie pozaringowe. André i Haku zaczęli ze sobą walczyć, co zakończyło działalność tag teamu. Ostatnią walkę dla WWF w roku 1990 André stoczył 13 kwietnia, w czasie wydarzenia organizowanego wspólnie przez WWF, All Japan Pro Wrestling oraz New Japan Pro-Wrestling. Połączył siły z Giant Babą i wspólnie pokonali Demolition.
Sporadyczne występy (1990–1992).
W 1990 wystąpił w krótkim segmencie z Lou Albano na gali organizacji Universal Wrestling Federation (segment wyemitowano w listopadzie). Na przełomie 1990 i 1991 WWF ogłosiło, że André weźmie udział w nadchodzącym Royal Rumble, ostatecznie jednak olbrzym nie pojawił się w ringu ze względu na kontuzję.
Pojawił się dopiero na WrestleManii VII, gdzie pomógł Big Boss Manowi w jego walce przeciwko Mr. Perfectowi. Do aktywnego udziału w walkach powrócił 26 kwietnia 1991, kiedy to wygrał sześcioosobowe starcie drużynowe u boku The Rockers. 10 maja wziął udział w Battle Royalu, ostatecznie wygranym przez Kerry’ego Von Ericha. Jego ostatnim ważniejszym wątkiem fabularnym w WWF były próby nawiązania współpracy z nim różnych menedżerów federacji. André odrzucał wszystkie oferty na różne, kompromitujące menedżerów, sposoby (w odpowiedzi na oferty olbrzym zgniótł dłoń Heenanowi, dał klapsa Sensational Sherri, zamknął Slicka w bagażniku samochodu, natomiast twarz Mr. Fuji wylądowała w cieście). W jednym z odcinków "WWF Superstars" Jimmy Hart ogłosił, że André zgodził się na współpracę z nim i Earthquakem. Zapytany o Harta olbrzym zaprzeczył słowom menedżera, co doprowadziło do ataku na nim ze strony Earthquake’a. Na SummerSlam olbrzym, podpierający się na kulach, wspomagał tag team The Bushwhackers w ich ostatecznie przegranej walce przeciwko The Natural Disasters (Typhoonowi i Earthquake). 9 października, na house show w Paryżu, wspierał The British Bulldoga w pojedynku z Earthquakem. Był to ostatni występ André dla World Wrestling Federation.
All Japan Pro Wrestling i Universal Wrestling Association (1990–1992).
Po WrestleManii VI André występował głównie w japońskiej organizacji All Japan Pro Wrestling (AJPW) oraz meksykańskiej Universal Wrestling Association. W latach 1990–1992 kilka razy w roku wyjeżdżał w trasę wraz z AJPW, zazwyczaj walcząc u boku Giant Baby w starciach drużynowych. W 1992 roku odbył ostatnie tournee po Meksyku, w czasie którego walczył jedynie w sześcioosobowych starciach drużynowych. 4 grudnia 1992 stoczył ostatnią walkę dla AJPW; tuż po tym zakończył karierę wrestlera.
Kariera aktora.
Jako aktor Roussimoff zadebiutował we francuskim filmie "Casse tête chinois pour le judoka" z 1967 roku. W następnych latach pojawiał się w amerykańskich serialach telewizyjnych. Wystąpił w kilku filmach pod koniec trwania kariery wrestlera, m.in. w "Conanie Niszczycielu" czy amerykańskiej komedii "Micki &amp; Maude". Największą sławę przyniosła mu rola olbrzyma Fezzika w filmie "Narzeczona dla księcia" z 1987 roku. Jego ostatnim filmem było "Jak kupić nową mamę", gdzie wystąpił w krótkiej roli giganta z cyrku; premiera filmu odbyła się rok po śmierci Roussimoffa.
Życie prywatne.
Roussimoff miał córkę, Robin Christensen-Roussimoff, urodzoną w 1979 roku. Był też ojcem chrzestnym córek wrestlera Billa Eadiego, znanego głównie pod pseudonimem ringowym jako Ax, członka tag teamu Demolition.
W 1974 w "Księdze rekordów Guinnessa" pojawiła się wzmianka jakoby André był najlepiej zarabiającym wrestlerem w historii. Roussimoff zarabiał wówczas 400 000 dolarów amerykańskich rocznie.
Roussimoff nazywany był przez znajomych "najwspanialszym pijaczyną". Według Mike’a Grahama oraz Dusty’ego Rhodesa, jednej nocy gigant wypił 156 puszek piwa (ponad 73 litry). W swojej autobiografii The Fabulous Moolah napisała, że André wypił kiedyś 127 piw w hotelowym barze, po czym utracił przytomność. Obsługa hotelu nie potrafiła go przenieść, toteż zmuszona była zostawić go w barze do czasu, aż się obudził. W książce o kulisach powstania "Narzeczonej dla księcia" Cary Elwes wspomniał, że pewnego razu wstawiony gigant upadł na przechodzącą obok osobę, przez co nowojorska policja nakazała jednemu z tajnych agentów pilnowanie pijanego Roussimoffa, aby nie zdarzały się podobne sytuacje.
André był jednym z właścicieli restauracji "Le Pichet", znajdującej się w Montrealu w Kanadzie.
W 1989 Roussimoff został aresztowany przez szeryfa hrabstwa Linn w Iowie za rzekomy atak na operatora kamery lokalnej stacji telewizyjnej.
Śmierć.
Tuż przed śmiercią Roussimoff wybrał się do Paryża, by móc uczestniczyć w ceremonii pogrzebowej ojca. Zmarł we śnie, w nocy z 26 na 27 stycznia 1993. Przyczyną jego śmierci była niewydolność serca. Zgodnie z życzeniem zmarłego, jego ciało zostało skremowane, a prochy rozsypane na terenie jego rancza w Ellerbe w Karolinie Północnej.
Inne media.
Postać André pojawiła się w wielu grach komputerowych z serii WWE, poczynając od wydanej w 1989 roku gry "WWF Superstars", gdzie wraz z postacią Teda DiBiasego przyjęła rolę bossa. André jako grywalna postać pojawił się w "WWF No Mercy", "WWE Day of Reckoning", "Legends of Wrestling II" "WWE SmackDown! vs. Raw", "WWE SmackDown! vs. Raw 2006", "WWE Legends of WrestleMania", "WWE All Stars", "WWE 2K14", "15", "16", "17", "18" i "19".
25 stycznia 2005 WWE wydało film dokumentalny "André The Giant" na DVD, skupiający się na życiu i karierze André.
W 2009 wydano "André the Giant: A Legendary Life" – biografię Roussimoffa, napisaną przez Michaela Krugmana. Na podstawie życia wrestlera stworzono także dwie powieści graficzne: "André the Giant: Life and Legend" (2014), autorstwa Briana Browna, oraz "André The Giant: Closer To Heaven" (2015), napisaną przez Brandona Eastona i zilustrowaną przez Denisa Mendriego.
9 maja 2016 ogłoszono, że na podstawie powieści graficznej Eastona i Mendriego powstanie film biograficzny. 13 lutego 2017 HBO Sports, WWE oraz Bill Simmons ogłosili rozpoczęcie współpracy w celu nakręcenia filmu dokumentalnego o życiu giganta.

</doc>
<doc id="512159" url="https://pl.wikipedia.org/wiki?curid=512159" title="The Arockalypse">
The Arockalypse

The Arockalypse – trzeci album studyjny fińskiego zespołu hardrockowego Lordi wydany w roku 2006. Album zdobył status potrójnej platyny w Finlandii oraz złota w Szwecji i Niemczech. Jej wersja rozszerzona oraz winylowa to pierwsze płyty Lordi, które ukazały się w USA.
Album zawiera utwór "Hard Rock Hallelujah", z którym zespół zwyciężył w Konkursie Piosenki Eurowizji 2006. W fińskich preselekcjach startowała również piosenka "Bringing Back the Balls to Rock".
Do udziału w nagrywaniu płyty zostało zaproszonych kilku znanych muzyków metalowych. Spośród nich czterech się zgodziło, a byli to Dee Snider, Jay Jay French, Bruce Kulick i Udo Dirkschneider. Nie udało się natomiast nakłonić Alice'a Coopera i Sebastiana Bacha.
Reedycja.
We wrześniu 2006 płyta została wydana ponownie. Dołączono do niej nową wersję utworu "It Snows in Hell", 3 nowe piosenki oraz płytę DVD. "The Arockalypse: Special Edition" to pierwszy album Lordi, który wydano w USA.

</doc>
<doc id="512163" url="https://pl.wikipedia.org/wiki?curid=512163" title="120 dni Sodomy czyli szkoła libertynizmu">
120 dni Sodomy czyli szkoła libertynizmu

120 dni Sodomy czyli szkoła libertynizmu ("Les cent vingt journées de Sodome ou l'École du libertinage") – powieść markiza de Sade'a. Jej do dziś zachowana forma została ukończona 27 listopada 1785, kiedy autor odbywał karę w Bastylii. W czasie szturmu paryżan na Bastylię 14 lipca 1789 roku "Sto dwadzieścia dni Sodomy, czyli szkoła libertynizmu" dostała się w ręce jednego z plądrujących Bastylię: Arnouxa de Saint-Maximima, który następnie ofiarował go markizowi de Villenevue-Trans, którego rodzina przechowywała rękopis przez trzy pokolenia. W 1900 r. manuskrypt zakupił anonimowy niemiecki bibliofil, wywiózł go do Berlina i przez 30 lat przechowywał w futerale w kształcie fallusa. W tym samym roku opublikował go seksuolog Iwan Bloch i udostępnił hermetycznemu gronu naukowców. Sade nie wiedział, że dzieło jego życia przetrwało. Sądził, że zaginęło bezpowrotnie i zrozpaczony starał się odzyskać swoją ideę pisząc kolejne swoje słynne dzieła „wyklęte”, np. trzy wersje „Justyny...”, „Juliette”, „Alina i Valcour...”. W liście do przyjaciela napisał słynne zdanie: „"Można odkupić stoły i krzesła, ale nie można odzyskać idei!"”. Lata spędzone w Charenton zaowocowały również wieloma dziełami „komercyjnymi”, pisanymi dla zarobku, które pokazują jego talent i kunszt pisarski.
Treść książki.
Akcja utworu rozgrywa się w odciętym od świata zamku Silling, poza granicami Francji, u schyłku panowania króla Ludwika XIV. Czworo bogatych libertynów w towarzystwie 42 osób przez cztery miesiące oddaje się orgiom seksualnym – dozwolona jest każda sodomia i tylko sodomia (czyli wszystkie praktyki seksualne potępiane przez Kościół katolicki).
Dzieło podzielone jest na cztery części, z których każda opisuje jeden miesiąc pobytu na zamku. Funkcję narratorek pełnią prostytutki: Duclos, Champville, Martaine i Desgranges, przy czym każda w ciągu jednego miesiąca ma za zadanie opowiedzieć 150 płomiennych opowieści ze swojego życia. Jeżeli któraś szczególnie przypadnie do gustu libertynom, każą natychmiast ją zrealizować.
Film Luisa Buñuela Złoty wiek w końcowej części zawiera cytat filmowy do dzieła de Sade'a.
Powieść zainspirowała Piera Paolo Pasoliniego do zrealizowania w 1975 r. filmu "Salò, czyli 120 dni Sodomy".

</doc>
<doc id="512164" url="https://pl.wikipedia.org/wiki?curid=512164" title="Sobór św. Aleksandra Newskiego w Łodzi">
Sobór św. Aleksandra Newskiego w Łodzi

Sobór św. Aleksandra Newskiego – sobór prawosławny w Łodzi, katedra diecezji łódzko-poznańskiej Polskiego Autokefalicznego Kościoła Prawosławnego oraz siedziba miejscowej parafii (w dekanacie Łódź). Mieści się przy ulicy Jana Kilińskiego 56, w sąsiedztwie parku im. Stanisława Moniuszki i stacji kolejowej Łódź Fabryczna.
Parafialną cerkiew wzniesiono w latach 1880–1884 z inicjatywy komitetu utworzonego przez największych łódzkich fabrykantów, którzy poprzez budowę prawosławnego obiektu sakralnego zamierzali dowieść swojej lojalności wobec władz carskich. Świątynię zaprojektował Hilary Majewski. Cerkiew została wyświęcona w 1884 przez arcybiskupa chełmskiego i warszawskiego Leoncjusza. Była nieprzerwanie czynna także podczas I wojny światowej, gdy miasto opuścili rosyjscy urzędnicy i żołnierze. W dwudziestoleciu międzywojennym, w odróżnieniu od wielu innych świątyń wzniesionych w Królestwie Polskim na potrzeby Rosjan, nie została zrewindykowana na rzecz Kościoła katolickiego ani rozebrana, co zwykle tłumaczy się okolicznościami jej budowy – została ufundowana przez zamożnych, szanowanych obywateli Łodzi. W 1951, w związku z utworzeniem diecezji łódzko-poznańskiej, świątynia otrzymała rangę soboru katedralnego.
We wnętrzu budynku zachowało się oryginalne dziewiętnastowieczne wyposażenie z trzyrzędowym ikonostasem.
Historia.
Okoliczności powstania i budowa.
Pierwsze rodziny wyznania prawosławnego pojawiły się w Łodzi w latach 50. XIX wieku; byli to wyłącznie Rosjanie. Początkowo ich liczba była nieznaczna, dopiero po powstaniu styczniowym i zaostrzeniu polityki rusyfikacyjnej zaczęła rosnąć. W końcu XIX wieku prawosławni stanowili ok. 1–2% mieszkańców Łodzi (różnica wynika z wliczenia do ogólnej liczby żołnierzy rosyjskich stacjonujących w mieście), tj. około 7 tys. mieszkańców. Niewielka liczebnie społeczność dla celów religijnych korzystała z wynajętego pomieszczenia w prywatnym domu, filii parafii Wszystkich Świętych w Piotrkowie, i nie zabiegała o budowę obiektu wolno stojącego. Osobną cerkiew domową w mieszkaniu emerytowanego wojskowego Andriejewa, położonym przy ulicy Nawrot, posiadali żołnierze 37 Jekaterynburskiego Pułku Piechoty.
Inicjatorem budowy cerkwi prawosławnej w Łodzi był gubernator piotrkowski Iwan Kachanow. Początkowo jednak jego apel o wzniesienie w Łodzi wolno stojącej świątyni prawosławnej nie przyniósł efektów. Władze miasta nie zaakceptowały koncepcji budowy cerkwi w pobliżu Nowego Rynku (ob. placu Wolności), proponując, by zbudowano ją na terenie parku przy ulicy Widzewskiej (obecnie ulica Kilińskiego), obok dworca kolejowego. Była to lokalizacja prestiżowa, jednak posiadała istotną wadę, którą była podmokłość gruntów. Jednocześnie była to działka należąca do miasta, co oznaczało, że wszelkie remonty obiektu będą odbywały się na jego koszt. 24 maja 1877 Kachanow zwrócił się do prezydenta Łodzi Maurycego Taubworcla z żądaniem podjęcia konkretnych kroków na rzecz rozpoczęcia prac budowlanych. Architekt miejski Hilary Majewski sporządził wówczas projekt budynku, ale licząca ówcześnie trzysta osób społeczność prawosławna nie była w stanie pokryć kosztów prac. Również Świątobliwy Synod Rządzący nie zdecydował się na sfinansowanie inwestycji.
Inicjatywę budowy cerkwi w Łodzi podjęli ponownie miejscowi przedsiębiorcy, sami niebędący wyznawcami prawosławia. 6 kwietnia 1879 zawiązany został komitet budowy cerkwi, do którego weszli najwięksi łódzcy fabrykanci: Karol Scheibler, Juliusz Heinzel, Józef Paszkiewicz, Edward Herbst, Ludwik Meyer, Symon Heiman jr., Izrael Poznański, A. Tumski, Aleksander Chudziński i Karol Strenge, a także prezydent miasta Walerian Makowiecki. Z inicjatywy komitetu świątynia miała upamiętniać postać i uratowanie cara Aleksandra II z zamachu na jego życie dokonanego cztery dni wcześniej przez Aleksandra Sołowjowa przed Pałacem Zimowym. Fabrykanci mieli nadzieję, że wzniesienie obiektu sakralnego upamiętniającego takie wydarzenie pomoże im uzyskać poparcie władz dla ich własnych projektów inwestycyjnych i handlowych. Liczyli w szczególności na przeniesienie do Łodzi stolicy guberni piotrkowskiej i uzyskanie nowych kontraktów. Komitet wybrał na patrona budowanej cerkwi św. Aleksandra Newskiego – patrona Aleksandra II. Karol Scheibler przewodniczył komitetowi do śmierci w 1881, później na jego czele stanął Iwan Kachanow. W marcu 1880 projekt Majewskiego został zatwierdzony do realizacji. Już w trakcie prac do komitetu budowy dołączyli Herman Konstadt, Reinhold Finster i Ludwik Grohman, a także nowy prezydent Łodzi Władysław Pieńkowski.
Kosztorys budowy cerkwi opiewał na kwotę 69 tys. rubli. Największą część kosztów pokryła rodzina Scheiblerów (25 tys. rubli). 11 tys. rubli przekazał na budowę Juliusz Heinzel, a 10 tys. zięć Karola Scheiblera, Edward Herbst. Ponadto Heinzel opłacił prace stolarskie warte 7 tys. rubli, zaś Herbst zakupił wyposażenie cerkiewne za 5 tys. Izrael Poznański przekazał na budowę 8 tys., zaś Herman Konstadt 4,5 tys. rubli. Architekt Hilary Majewski pokrył koszt wykonania witraży w wysokości 1,5 tys. rubli. Prywatni darczyńcy, z których żaden nie był członkiem Kościoła prawosławnego, łącznie pokryli ponad 86% wszystkich kosztów związanych z budową.
8 maja 1880 ks. Konstantin Ryżkowski, proboszcz parafii Wszystkich Świętych w Piotrkowie Trybunalskim, poświęcił kamień węgielny. Prace budowlane prowadziła łódzka firma Roberta Nestlera. Konsekracja świątyni miała miejsce 29 maja 1884. Obiekt poświęcił arcybiskup chełmski i warszawski Leoncjusz w obecności gubernatorów warszawskiego Iosifa Hurki i piotrkowskiego Nikołaja Zinowjewa. Budynek mógł jednorazowo pomieścić 300 osób. Nie była to zatem duża świątynia, jednak korzystna lokalizacja na tle parku i rozplanowanie przestrzenne dodawały jej okazałości.
Plac wokół cerkwi został ogrodzony we wrześniu 1891. Budowę ogrodzenia sfinansował Izrael Poznański. Pierwotnie cerkiewny plac był znacznie większy niż obecnie.
Cerkiew do 1918.
W roku oddania do użytku świątynia otrzymała w darze od cara Aleksandra III komplet srebrnych i pozłacanych naczyń liturgicznych.
Do 1906 liczba prawosławnych mieszkańców Łodzi ponownie wzrosła. Rosjanie tego wyznania stanowili w 1906 około 3% wszystkich mieszkańców miasta (10 tys. osób), co miało związek z napływem robotników pracujących przy rozbudowie linii kolejowej z Warszawy do Kalisza, jak również ze sprowadzeniem dodatkowych urzędników w okresie rewolucji 1905 roku. W kolejnych latach zauważalny był ponowny spadek liczby prawosławnych, którzy w 1911 ponownie stanowili około 1% mieszkańców Łodzi. Większość osób tego wyznania wyjechała z miasta podczas ewakuacji rosyjskich urzędników w 1915, przez co w 1918 udział prawosławnych w populacji Łodzi wynosił 0,4%. W mieście pozostał natomiast do 1917 proboszcz parafii św. Aleksandra Newskiego ks. Antoni Rudlewski. Po skierowaniu go do pracy duszpasterskiej w Warszawie jego obowiązki przejął ks. Teodor Walikowski. Oznaczało to, że przez cały okres I wojny światowej świątynia pozostawała czynna i nie poniosła strat materialnych. Dzięki ks. Rudlewskiemu dzwon z cerkwi św. Aleksandra Newskiego, o wadze blisko dwóch ton, nie został zarekwirowany przez wojsko niemieckie.
Cerkiew w okresie międzywojennym.
W okresie międzywojennym liczba prawosławnych w Łodzi ponownie wzrosła, na co miały wpływ powroty niektórych rodzin rosyjskich do miasta oraz osiedlanie się w nim Ukraińców i Białorusinów. Osiadła tam również grupa białych emigrantów rosyjskich, brakuje jednak danych określających jej liczebność. W 1927 w Łodzi mieszkało 3 tys. wyznawców prawosławia, zaś w 1937 blisko 11 tys. (według kwestionowanych danych Ministerstwa Pracy i Opieki Społecznej), co czyniło z miasta największe skupisko prawosławnych w regionie.
W odrodzonym państwie polskim cerkiew św. Aleksandra Newskiego stała się oficjalnie siedzibą parafii w 1920. Mieli uczęszczać do niej nie tylko wierni z miasta i powiatu Łódź, ale i z obszarów powiatów kaliskiego, kolskiego, konińskiego, łaskiego, łęczyckiego, sieradzkiego, słupeckiego, tureckiego i wieluńskiego. W pierwszych latach powojennych, podczas rewindykacji cerkwi prawosławnych, gdy wiele świątyń wzniesionych z inicjatywy władz carskich zostało rozebranych, cerkiew św. Aleksandra Newskiego nigdy nie była przeznaczona do zamknięcia i likwidacji. Analogiczne magistrat łódzki nigdy nie rozważał zniszczenia cerkwi św. Olgi i cmentarnej cerkwi Zaśnięcia Matki Bożej. W literaturze domniemywano, że przetrwaniu świątyni sprzyjał fakt, że w jej budowę zaangażowały się znane postacie związane z Łodzią, nie tylko przedstawiciele carskich władz. Być może jednak decyzję o zachowaniu świątyni podjęto z pobudek pragmatycznych (w Ministerstwie Wyznań Religijnych i Oświecenia Publicznego lub na szczeblu władz miejskich), uznając, że prawosławna parafia w Łodzi realnie potrzebowała tego obiektu sakralnego.
W okresie międzywojennym władze miasta kilkakrotnie dofinansowały remonty w cerkwi. W latach 1928–1929 budynek przeszedł kapitalną renowację, podczas której odnowiono jego elewację i wieżę oraz naprawiono dach. W 1936 ponownie odnowiono elewację obiektu. W tym samym roku działka razem z cerkwią przeszła na własność Polskiego Autokefalicznego Kościoła Prawosławnego przez zasiedzenie.
II wojna światowa i okres powojenny.
Podczas II wojny światowej prawosławne duchowieństwo służące w soborze św. Aleksandra Newskiego wydawało łódzkim Żydom fałszywe metryki chrztu. Niemcy domagali się od parafii wydania dzwonów cerkiewnych w celu przetopienia, jednak proboszcz ks. Stefan Rudyk ukrył je, zamurowując na dzwonnicy. Po wyzwoleniu Łodzi spod okupacji dzwony przywrócono do użytku liturgicznego.
W 1951 świątynia uzyskała rangę soboru, zostając równocześnie katedrą diecezji łódzko-poznańskiej. Liczba prawosławnych w Łodzi po II wojnie światowej ponownie spadła na skutek prześladowań, jakim NKWD poddało białych emigrantów rosyjskich. W 1951 do parafii należało 3 tys. wiernych. W końcu lat 60. i na początku lat 70. XX wieku liczbę uczęszczających do niej wiernych oszacowano na 2500 osób, z czego jedynie 600 realnie praktykujących. W latach 60., w związku z poszerzeniem ulicy przebiegającej przed elewacją świątyni, parafii odebrano plac przycerkiewny i budynek znalazł się w niemal bezpośrednim sąsiedztwie drogi. 
Świątynię wpisano do rejestru zabytków 20 stycznia 1971 pod nr A/117.
Na początku XXI wieku obiekt został gruntownie wyremontowany, odzyskując wygląd zewnętrzny z pierwszych lat po ukończeniu budowy.
W sierpniu 2014 przez dwa dni w soborze wystawione były dla kultu relikwie św. Marii Magdaleny przywiezione przez mnichów z Athosu.
Architektura.
Bryła budynku.
Cerkiew św. Aleksandra Newskiego w Łodzi jest jedną z najoryginalniejszych pod względem architektonicznym świątyń prawosławnych zbudowanych w Królestwie Kongresowym.
Cerkiew została zbudowana w stylu rosyjsko-bizantyjskim, z wyraźnymi nawiązaniami do stylu romańskiego, na planie ośmiokąta, z obejściem biegnącym dookoła oraz wyodrębnioną częścią centralną, nad którą na bębnie wznosi się główna kopuła, wsparta na czterech filarach. Jest ona orientowana, trójdzielna. Położony od zachodu przedsionek został zbudowany na planie kwadratu. Nad nim umieszczono wieżę zwieńczoną cebulastym hełmem. Elewacje obiektu ozdobiono rzędami niewielkich arkad. Rytmicznie rozmieszczono półkoliste otwory okienne zdobione są niewielkimi kolumienkami, których kapitele ozdobiono motywami floralnymi. Bogata kolorystyka bryły budynku stanowiła, podobnie jak wymienione ornamenty, nawiązanie do tradycji wschodniosłowiańskiego budownictwa sakralnego. Elementy dachu świątyni są złocone.
Na elewacjach rozmieszczono dziesięć kompozycji malarskich, w tym postać św. Aleksandra Newskiego, usytuowaną na dzwonnicy. Przysadzista wieża zakończona jest dachem i pięcioma wieżyczkami (od strony zachodniej), od środka polichromowana i zdobiona bogatą sztukaterią. W cerkwi umieszczono witrażowe okna. Nad kruchtą soboru znajduje się empora z chórem muzycznym.
Na dzwonnicy zawieszonych jest osiem dzwonów.
Wystrój wnętrza.
Ikonostas.
Głównym elementem wystroju wnętrza soboru jest trzyrzędowy dębowy ikonostas z dwoma drzwiami diakońskimi i królewskimi wrotami. Wykonał go Włoch Camillo w Petersburgu, z fundacji Izraela Poznańskiego.
Centralnym elementem ikonostasu są carskie wrota z sześcioma ikonami w kształcie medalionów, na których ukazano czterech ewangelistów oraz bohaterów sceny Zwiastowania (archanioła Gabriela i Maryję). Po lewej stronie carskich wrót znajduje się ikona Matki Bożej, po prawej – Chrystusa Pantokratora. Na drzwiach diakońskich umieszczono natomiast odpowiednio wizerunki świętego mnicha Laurentego Komelskiego i św. Szczepana. Bezpośrednio nad carskimi wrotami znajduje się kopia Poczajowskiej Ikony Matki Bożej, nieco wyżej – ikona Ostatniej Wieczerzy. W drugim rzędzie ikonostasu znajdują się ikony świąteczne, trzeci natomiast tworzą wizerunki św. Aleksandra Newskiego i św. Marii Magdaleny oraz wyobrażenie Zmartwychwstania.
Freski.
Główna kopuła cerkwi od wewnątrz pomalowana jest na błękitno, tworząc obraz gwiaździstego nieba. W czterech żaglach poniżej kopuły umieszczono wizerunki czterech ewangelistów. Jeszcze niżej, na filarach podtrzymujących konstrukcję, znajdują się postacie czterech świętych metropolitów moskiewskich – Aleksego, Piotra, Jonasza i Filipa. W portal zdobiący główne wejście do soboru wkomponowana jest ikona Chrystusa niosącego krzyż. Nad wejściami bocznymi od strony północnej i południowej umieszczono natomiast sceny Zdjęcia z krzyża oraz Złożenia do grobu.
W pomieszczeniu ołtarzowym soboru znajduje się natomiast wyobrażenie Deesis – postacie Jezusa Chrystusa, Matki Bożej i Jana Chrzciciela namalowane w przestrzeniach między oknami.
Pozostałe elementy wyposażenia.
Po lewej stronie od ikonostasu, po dwóch stronach ikony św. Mikołaja, zawieszono tablice pamiątkowe poświęcone policjantom i żołnierzom, którzy zginęli, tłumiąc wystąpienia rewolucyjne w Łodzi w 1905 oraz latach następnych.
Na prawym filarze przy wejściu do soboru znajduje się tablica upamiętniająca fundatorów świątyni i osoby prowadzące jej budowę.
Niemal wszystkie ikony znajdujące się w świątyni powstały w pracowni Wasilija Wasiljewa w Petersburgu. Na wyposażeniu obiektu, obok elementów wykonanych bezpośrednio na jego potrzeby, znajdują się również krzyże procesyjne z XVII–XVIII wieku, ikony z tego okresu oraz nowsze wizerunki stanowiące dary wiernych. W nawie głównej soboru znajdują się m.in. różne ikony Matki Bożej (m.in. Kazańska Ikona Matki Bożej oraz Ikona Matki Bożej „Miłująca”), Chrystusa, św. Włodzimierza, św. Mikołaja, św. Pantelejmona, św. Grzegorza Teologa, św. Konstantyna i św. Heleny, św. Serafina z Sarowa.

</doc>
<doc id="512165" url="https://pl.wikipedia.org/wiki?curid=512165" title="Cerkiew prawosławna Aleksandra Newskiego">
Cerkiew prawosławna Aleksandra Newskiego



</doc>
<doc id="512167" url="https://pl.wikipedia.org/wiki?curid=512167" title="Konferencja Episkopatu Polski">
Konferencja Episkopatu Polski

Konferencja Episkopatu Polski (w skrócie: KEP, ) – w Kościele katolickim w Polsce konferencja episkopatu zrzeszająca biskupów z Polski, mająca na celu koordynację prac biskupów i współpracę w rozwiązywaniu wspólnych problemów.
Biskupi w Polsce zrzeszają się w konferencje od roku 1918. Konferencja episkopatu Kościoła katolickiego w Polsce posiada osobowość prawną z siedzibą w Warszawie.
Od roku 1918 ogół biskupów polskich tworzy plenarną konferencję episkopatu. Powstanie krajowej Konferencji Episkopatu Polski zbiegło się w czasie z wejściem w życie kodeksu prawa kanonicznego. W okresie okupacji w latach 1939–1944 po wyjeździe do Rzymu (w porozumieniu z rządem i nuncjuszem apostolskim abp. Filippem Cortesim) prymasa kard. Augusta Hlonda we wrześniu 1939, faktyczną głową Kościoła w Polsce był kard. Adam Sapieha, który dwukrotnie doprowadził do konferencji plenarnych episkopatu Generalnego Gubernatorstwa, które odbyły się w Krakowie 5 maja 1942 i 8 czerwca 1943.
Pomimo sprzeciwu rządu w Londynie, 20 lipca 1945 wrócił z emigracji do Poznania prymas kard. August Hlond. Na mocy uprawnień otrzymanych od Stolicy Apostolskiej 8 sierpnia 1945, kard. August Hlond zorganizował na tzw. Ziemiach Odzyskanych cztery odrębne jednostki administracyjne jako przyszłe diecezje katolickie, oraz mianował pięciu polskich administratorów "ad nutum Sanctae Sedis".
Od roku 1963 biskupi pomocniczy otrzymali takie same uprawnienia, jak biskupi ordynariusze.
Skład Konferencji Episkopatu Polski.
Członkowie Konferencji Episkopatu Polski według statutu:
Biskupi seniorzy, o ile nie są członkami komisji, rad, zespołów i nie pełnią funkcji zleconych im przez Konferencję Episkopatu Polski, nie są członkami Konferencji, ale są zaproszeni na zebrania plenarne, podczas których mają głos doradczy.
Od 7 października 2009 obowiązuje nowy statut Konferencji Episkopatu Polski, który m.in. wzmocnił pozycję biskupów diecezjalnych, określił obowiązki prymasa Polski oraz poszerzył Radę Stałą Konferencji Episkopatu Polski. Prawo głosu w Konferencji Episkopatu Polski przysługuje wszystkim biskupom, z wyjątkiem zmian dot. statutu, gdy głos mają wyłącznie ordynariusze.

</doc>
<doc id="512168" url="https://pl.wikipedia.org/wiki?curid=512168" title="Cesarstwo galijskie">
Cesarstwo galijskie

Cesarstwo galijskie () – samozwańcze cesarstwo w okresie kryzysu wieku III, powołane między 259 a 260 w zachodnioeuropejskiej części Cesarstwa Rzymskiego przez uzurpatora Postumusa; istniało do 274. Składało się z części rzymskich prowincji Galia, Hispania, Betyka i Brytania.
Kryzys wywołało wzięcie do niewoli cesarza Waleriana I przez perskich Sasanidów. Seria rewolt wojska w prowincjach naddunajskich doprowadziła do odsłonięcia bronionej przez Postumusa linii Renu. Ten wykorzystał osłabienie armii rzymskiej, zabił Salonina tj. syna cesarza Galiena, i sam obwołał się cesarzem w Colonia Agrippina. Utworzył nowe cesarstwo ze stolicą w Trewirze, powołał wzorowaną na rzymskiej własną hierarchię urzędniczą. W 261 odparł atak Franków i Alemanów, którzy przekroczyli Ren.
Sytuacja gospodarcza i społeczna w tym młodym Cesarstwie przedstawiała się tragicznie, więc, gdy w 273/274 cesarz Lucjusz Domicjusz Aurelian przekroczył Alpy i najechał Cesarstwo Galijskie, jego ówczesny cesarz Tetryk II poddał się bez oporów, a Imperium Galliarum zostało bezboleśnie wcielone do Imperium Rzymskiego.
Terytorium.
Rdzeniem tego tworu państwowego były rzymskie prowincje: 
Luźniej związane to:

</doc>
<doc id="512170" url="https://pl.wikipedia.org/wiki?curid=512170" title="Raja">
Raja

Raja – obraźliwe określenie używane przez Turków i sturczonych miejscowych wobec chrześcijańskich poddanych w okresie imperium osmańskiego (od XVII wieku).
Termin wywodzi się z języka arabskiego, rozpowszechnił się jednak w krajach pod panowaniem tureckim, zwłaszcza na Bałkanach. Oznacza chrześcijańską zbiorowość zależną od muzułmańskich władców – pod tureckim panowaniem chrześcijanie mieli mniejsze prawa niż wyznawcy islamu, np. płacili wyższe podatki. Tłumaczy się jako "motłoch", "tłuszcza" lub nawet "bydło".
Obecnie słowo jest używane w języku bośniackim i oznacza paczkę przyjaciół, kumpli.

</doc>
<doc id="512173" url="https://pl.wikipedia.org/wiki?curid=512173" title="Konkurs Piosenki Eurowizji 2006">
Konkurs Piosenki Eurowizji 2006

51. Konkurs Piosenki Eurowizji został zorganizowany 18 i 20 maja 2006 przez greckiego nadawcę publicznego Ellinikí Radiofonía Tileórasi (ERT) na terenie Olimpijskiej Hali Sportowej w Amarusion niedaleko Aten.
Konkurs poprowadzili Sakis Ruwas i Maria Menunos. Finał wygrał zespół Lordi, reprezentant Finlandii z piosenką „Hard Rock Hallelujah”, za którą otrzymał łącznie 292 punktów.
Lokalizacja.
Miejsce organizacji konkursu.
Dzięki zwycięstwu konkursu w 2005 przez grecką reprezentantkę Elenę Paparizu, 51. Konkurs Piosenki Eurowizji odbył się w Grecji. Na konferencji prasowej dla zwycięzcy szef greckiej delegacji poinformował, że kolejny konkurs odbędzie się w Atenach, co w czerwcu potwierdziła Europejska Unia Nadawców (EBU). Jednak wiele miast ubiegało się o organizację konkursu, w tym Saloniki i Patras, odpowiednio drugie i trzecie co do wielkości miasta w Grecji. Burmistrzom trzech miast powiedziano, że ich miasta są gotowe do zorganizowania imprezy. Miejscami, o których mówiono w każdym mieście, były Olimpijska Hala Sportowa w Amarusion pod Atenami, Hala Sportowa Pylea w Pilei pod Salonikami i Arena Dimitris Tofalos w Patras.
Kilka dni po zwycięstwie Grecji w konkursie w 2005 grecki nadawca publiczny oświadczył, że zamierza zorganizować Konkurs Piosenki Eurowizji w Atenach, „biorąc pod uwagę już wyrażone przez EBU życzenie, aby wydarzenie było połączone z obiektami i udogodnieniami olimpijskimi, które miasto Ateny mają do zaoferowania”. Panaghiotis Psomiadis, rzecznik Salonik oświadczył, że miasto będzie walczyć o organizację konkursu. Ponieważ miasto Patras wydawało się nie być dostępne do organizacji zawodów, ostatecznie o organizację konkursu walczyły Ateny i Saloniki.
W połowie lipca, wraz z greckim nadawcą ERT, potwierdzono organizację widowiska na terenie Olimpijskiej Hali Sportowej w Amarusion w zespole metropolitalnym Aten. Mimo tego, że konkurs odbył się w mieście Amarusion pod Atenami, w marketingu (m.in. logo konkursu) powszechnie używana była nazwa „Ateny”.
Przebieg konkursu.
Podczas trzydniowego zjazdu Grupy Referencyjnej Europejskiej Unii Nadawców, które odbyło się w ateńskim Plaza NJV Hotel, poruszony został temat m.in. krajów tzw. "Wielkiej Czwórki" (tj. Niemiec, Francji, Hiszpanii i Wielkiej Brytanii) oraz zagwarantowanego miejsca dla ich reprezentantów w finale. W trakcie spotkania rozważano, by odebrać miejsce w finale nadawcom publicznym, których przedstawiciele zajęli cztery najniższe miejsca w finale konkursu w 2005.
Prowadzący.
Pod koniec sierpnia 2005 pojawiły się doniesienia o tym, że prowadzącym konkurs będzie piosenkarz Sakis Ruwas, który reprezentował Grecję podczas konkursu w 2004. W trakcie konferencji prasowej ERT, zorganizowanej 1 listopada w King George Hotel, potwierdzono informację. W lutym ogłoszono, że współprowadzącą koncerty będzie prezenterka telewizyjna Maria Menunos.
Projekt logo i sceny.
W październiku 2005 stacja ERT poinformowała, że wygląd sceny oraz logo konkursu będą inspirowane kształtem antycznego dysku z Fajstos. Podczas konferencji prasowej telewizja zaprezentowała oficjalne logo, zaprojektowane przez firmę Karamela, oraz slogan konkursu – "Feel the Rhythm!".
Proces podawania głosów.
W 2004 EBU rozważała wprowadzenie modyfikacji w sposobie podawania punktów przez sekretarzy z każdego kraju, co miało przyspieszyć czas przeznaczony na ogłoszenie wyników. W marcu 2006 poinformowano, że od tej pory wszystkie niższe noty (1–7 punktów) będą automatycznie wyświetlane na ekranie, natomiast sekretarze z poszczególnych krajów będą odczytywali tylko trzy najwyższe noty (8, 10 i 12 punktów).
Sponsorzy.
Sponsorami 51. Konkursu Piosenki Eurowizji zostały sieć telekomunikacyjna Cosmote Mobile Telecommunications S.A. i firma piwowarska Amstel.
Kraje uczestniczące.
W 51. Konkursie Piosenki Eurowizji wystąpili przedstawiciele 37 krajów, w tym debiutujący nadawca z Armenii. Z udziału w konkursie zrezygnowali nadawcy z Węgier, Czech oraz Austrii, która wycofała się z powodu niezadowolenia telewizji ORF nie podobał się poziom konkursu. Po wycofaniu się nadawcy chęć przejęcia praw do wysłania reprezentanta wyraziła komercyjna stacja ATV+, jednak bez powodzenia.
W półfinale konkursu wystąpiło 25 reprezentantów, a w finale – 24, w tym dziesięć najlepszych krajów z najlepszymi wynikami w finale poprzedniego konkursu, dziesięciu najwyżej ocenionych uczestników rundy półfinałowej, państwa tzw. "Wielkiej Czwórki", czyli Francja, Niemcy, Wielka Brytania i Hiszpania oraz organizator konkursu – Grecja.
Serbia i Czarnogóra wstępnie zadeklarowała udział w 51. Konkursie Piosenki Eurowizji, jednak wskutek wewnętrznych problemów z wyborem reprezentanta, zrezygnowała z uczestnictwa. Pomimo tego otrzymała prawo do głosowania w obu częściach konkursu. Gdyby takiego prawa wówczas nie miała, w finale znalazłaby się Polska zamiast Macedonii, której przyznała 10 punktów podczas półfinału.

</doc>
<doc id="512180" url="https://pl.wikipedia.org/wiki?curid=512180" title="Naiwny klasyfikator bayesowski">
Naiwny klasyfikator bayesowski

Naiwny klasyfikator bayesowski, naiwny klasyfikator Bayesa – prosty klasyfikator probabilistyczny. Naiwne klasyfikatory bayesowskie są oparte na założeniu o wzajemnej niezależności predyktorów (zmiennych niezależnych). Często nie mają one żadnego związku z rzeczywistością i właśnie z tego powodu nazywa się je naiwnymi. Bardziej opisowe jest określenie – „model cech niezależnych”. Ponadto model prawdopodobieństwa można wyprowadzić korzystając z twierdzenia Bayesa.
W zależności od rodzaju dokładności modelu prawdopodobieństwa, naiwne klasyfikatory bayesowskie można skutecznie „uczyć” w trybie uczenia z nadzorem. W wielu praktycznych aplikacjach, estymacja parametru dla naiwnych modeli Bayesa używa metody maksymalnego prawdopodobieństwa "a posteriori"; inaczej mówiąc, można pracować z naiwnym modelem Bayesa bez wierzenia w twierdzenie Bayesa albo używania jakichś metod Bayesa.
Pomimo ich naiwnego projektowania i bardzo uproszczonych założeń, w wielu rzeczywistych sytuacjach naiwne klasyfikatory Bayesa często pracują dużo lepiej, niż można było tego oczekiwać.
Naiwny model probabilistyczny Bayesa.
Model prawdopodobieństwa dla klasyfikatora jest modelem warunkowym
przez zmienną zależną klasy formula_2 z niewielu rezultatów albo „klas”, zależnych od kilku opisujących zmiennych formula_3 do formula_4 Problem pojawia się, gdy liczba cech formula_5 jest duża lub gdy cecha może przyjmować dużą liczbę wartości. Wtedy opieranie się na modelu tablic prawdopodobieństw jest niewykonalne. Dlatego też inaczej formułuje się taki model, by był bardziej przystępny.
Korzystając z twierdzenia Bayesa:
W praktyce interesujący jest tylko licznik ułamka, bo mianownik nie zależy od formula_2 i wartości cechy formula_8 są dane. Mianownik jest więc stały.
Licznik ułamka jest równoważny do łącznego modelu prawdopodobieństwa
który można zapisać, wykorzystując prawdopodobieństwo warunkowe
i tak dalej. Włącza się teraz „naiwną” warunkową zależność. Zakładając, że każda cecha formula_8 jest warunkowo niezależna od każdej innej cechy
Oznacza to
więc model można wyrazić jako
Oznacza to, że pod powyższymi niezależnymi założeniami, warunkowe rozmieszczenie nad klasą zmiennych formula_2 można zapisać
gdzie formula_18 jest współczynnikiem skalowania zależnym wyłącznie od formula_19
Modele tej formy są łatwiejsze do zrealizowania, gdy rozłoży się je na czynniki zwane klasą „prior” formula_20 i niezależny rozkład prawdopodobieństwa formula_21 Jeśli są klasy formula_22 i jeśli model dla formula_23 może być wyrażony przez parametr formula_24 wtedy odpowiadający naiwny model Bayesa ma formula_25 parametrów. W praktyce często formula_26 (klasyfikacja binarna) i formula_27 (zmienna Bernouliego jako cecha), wtedy całkowita liczba parametrów naiwnego modelu Bayesa to formula_28 gdzie formula_5 jest liczbą binarnych użytych cech.
Estymacja parametru.
W przypadku uczenia z nadzorem, chcemy ocenić parametry probabilistycznego modelu. Z powodu założenia niezależnych cech, wystarczy ocenić klasę poprzednią i zależną cechę modelu niezależnie, wykorzystując metodę maksimum prawdopodobieństwa "a posteriori" (MAP), wnioskowanie Bayesa lub inną parametryczną procedurę estymacji.
Konstrukcja klasyfikatora z modelu probabilistycznego.
Dotychczasowe omówienie problemu wyprowadziło model niezależnych cech, które są naiwnym probabilistycznym modelem Bayesa. Naiwny klasyfikator bayesowski łączy ten model z regułą decyzyjną. Jedna, ogólna reguła ma wydobyć hipotezę najbardziej prawdopodobną. Odpowiadający klasyfikator jest funkcją formula_30 zdefiniowaną
Omówienie.
Naiwny klasyfikator bayesowski ma wiele własności, które okazują się zaskakująco przydatne w praktyce, pomimo faktu, że założenia niezależności często są naruszone. Jak wszystkie probabilistyczne klasyfikatory, wykorzystujące regułą decyzyjną MAP, klasyfikacja jest tak długo poprawna, jak długo poprawna klasa jest bardziej prawdopodobna od innych (prawdopodobieństwa poszczególnych klas nie muszą być oceniane zbyt dokładnie). Inaczej mówiąc, klasyfikator jest wystarczająco mocny, by zignorować poważne niedociągnięcia naiwnego probabilistycznego modelu.
Przykład – klasyfikacja dokumentu.
Przedstawiony zostawnie tu problem klasyfikacji dokumentów metodą naiwnego klasyfikatora Bayesa. Rozważać będziemy klasyfikację poczty email pod względem zawartości i oceniać czy poszczególne wiadomości są chcianą pocztą czy też spamem.
Wyobraźmy sobie, że dokumenty są przypisane do pewnej liczby klas dokumentów, które mogą być modelowane jako komplety słów, gdzie (niezależne) prawdopodobieństwo, że i-te słowo danego dokumentu zdarza się w dokumencie klasy C zapisujemy, jako
Zakładamy, że prawdopodobieństwo wystąpienia słowa w dokumencie jest niezależne od długości dokumentu lub też, że wszystkie dokumenty mają tę samą długość.
Wtedy prawdopodobieństwo danego dokumentu formula_33 klasy formula_2
Pytanie, na które chcemy odpowiedzieć to: „jakie jest prawdopodobieństwo, że dany dokument formula_36 należy do danej klasy formula_2?”.
Korzystając z definicji
i
Przyjmijmy założenie, że są tylko dwie klasy: "S" i ¬"S" (w naszym przykładzie: spam i nie-spam).
i
Korzystając z bayesianu, powyższy rezultat zapisać możemy jako
Dzieląc jeden przez drugi, otrzymujemy:
Możemy to przekształcić do postaci:
W ten sposób, prawdopodobieństwo stosunku formula_47 może być wyrażone jako stosunek prawdopodobieństw. Bieżące prawdopodobieństwo formula_48 można obliczyć jako formula_49 korzystając z własności, że formula_50
Otrzymujemy więc:
W końcu możemy sklasyfikować dany dokument. Jest to spam, jeśli
W innym wypadku dokument spamem nie jest.

</doc>
<doc id="512182" url="https://pl.wikipedia.org/wiki?curid=512182" title="Jimmy Somerville">
Jimmy Somerville

James William „Jimmy” Somerville (ur. 22 czerwca 1961 w Glasgow w Szkocji) – szkocki piosenkarz, wokalista i założyciel zespołów Bronski Beat i The Communards, nagrywający również solowe płyty, znany z charakterystycznego falsetu oraz z zaangażowanych społecznie i politycznie tekstów.
Życiorys.
Młodość.
Ideowy lewicowiec, jako nastolatek był aktywistą lewicowych bojówek. Aktywnie działał w Anti-Nazi League ("Liga Antynazistowska") i Labour Party Young Socialists ("Młodzi Socjaliści Partii Pracy"). Brał udział w demonstracjach przeciwko zamykaniu kopalń i kontestował rząd torysów. Do dziś jest działaczem społecznym zaangażowanym w ruchu lewicowym propagującym tolerancję, czynnie popierającym przedsięwzięcia w obronie praw człowieka oraz akcje przeciw homofobii. Jest także zdeklarowanym gejem.
Bronski Beat i The Communards.
Działalność muzyczną rozpoczął zakładając w Londynie w 1983 roku grupę Bronski Beat. Muzycy z tej grupy poznali się podczas tworzenia dokumentalnego projektu filmowego pt. "" traktującego o nastoletnich gejach i lesbijkach. Popularność przyniosły mu początkowo covery przebojów disco, później zaangażowane społecznie przeboje takie jak "Smalltown Boy", "Why?", "Junk" i "For a Friend". Utwór "Smalltown Boy" mówiący o prowincjonalnym ostracyzmie wobec młodego geja, jest jego najbardziej rozpoznawalnym przebojem. W czerwcu 1985 Somerville opuścił zespół, by razem z klawiszowcem Richardem Colesem założyć duet The Communards. Działalność w nowym zespole była dla Somerville'a wyrazem potrzeby śpiewania bardziej zaangażowanych politycznie utworów. Duet wydał dwie płyty długogrające, jednak rozpadł się po niespełna trzyletniej działalności.
Okres działalności w obydwu zespołach, mimo że krótki, był czasem, w którym Somerville zdobył największą popularność i nagrał swoje najbardziej znane utwory.
Solowa kariera.
W 1988 roku Somerville rozpoczął karierę solową po rozpadzie swojego drugiego zespołu. W 1989 ukazał się pierwsza solowa płyta Somerville'a pt. "Read My Lips". Zawierała m.in. takie przeboje, jak "Comment Te Dire Adieu" z repertuaru Françoise Hardy i "You Make Me Feel Mighty Real" z dorobku Sylvestra. Niestety nowa solowa płyta nie trafiła już w gusta szerszej publiczności. 1989 i 1991 Somerville brał udział w charytatywnym projekcie Band Aid, z którego dochód wspomagał fundusz dla Etiopii. W roku 1991 dla fanów wydana została przekrojowa płyta "The Singles Collection 1984-1990" wspominająca dawne hity obu zespołów Jimmy’ego. Po wydaniu płyty Jimmy Sommerville bardziej angażuje się w projekty filmowe niż działalność stricte muzyczną, czego efektem był m.in. udział w filmach "Orlando", "Mensonge" i "Postcards from America" – jako twórca i wykonawca muzyki, czasem jako aktor w epizodach. Film "Postcards from America" wyprodukowany został przez wytwórnię filmową Normal Films założoną przez Somerville'a i Isaaca Juliena na potrzeby jego realizacji.
Działalność koncertową wznowił w 1995 roku wydając pop-dance'owy album "Dare To Love" z tekstami na tematy gejowskie. Promocyjna trasa koncertowa albumu w 1996 objęła USA, Liban, Estonię, Kazachstan, Rosję, Kanadę, Europę Zachodnią. W tym samym roku Jimmy zaangażował się w projekt "Respect" przeprowadzony w ramach kampanii pt. „Zjednoczmy się przeciwko Rasizmowi” ("Unite Against Racism"). Rok 1997 to rozstanie się z wytwórnią London Records. Kolejne nagrania, począwszy od singla "Dark Sky" powstały w studiach Gut Records. Intensywna działalność koncertowa tego roku to udział kolejno w Europride w Paryżu, CSD w Kolonii, Summer Rites w Londynie, Mardi Gras w Manchesterze, koncercie dobroczynnym na rzecz ośrodka dla nosicieli HIV i chorych na AIDS w Hanowerze, obchodach 10-lecia brytyjskiego pisma „The Pink Paper” oraz w koncercie w Royal Albert Hall z okazji rocznicy Stonewall riots.
Rok 1998 to kilkutygodniowy pobyt i koncerty w Australii, m.in. w Sydney na „Mardi Gras” i w Melbourne oraz współpraca z Sally Herbert przy nagraniu płyty duetu Banderas. Tego samego roku Somerville rozpoczął nagrania do swojej czwartej płyty pt. "Manage The Damage" wyprodukowanej wspólnie z Ashem Howesem. Płyta wyszła w maju 1999, w którym to odbył się również szereg koncertów takich jak „Scotland Rocks For Kosovo” oraz tournée po Niemczech, Francji, Włoszech, Grecji, Danii i Szwecji (w tym CSD w Berlinie, Europride w Sztokholmie i Mermaid Pride w Kopenhadze). W listopadzie 1999 Jimmy Somerville wystąpił w Royal Albert Hall w Londynie na „Equality Show” dla uczczenia 30. rocznicy wydarzeń w Stonewall Inn (razem z George’em Michaelem, Boyem George’em i Eltonem Johnem). Tego samego roku nagrał cover francuskiej piosenki Francoise Hardy "Comment Te Dire Adieu".
W roku 2000 trasa koncertowa przebiegała przez Austrię, Szwajcarię i wschodnie Niemcy (Drezno, Miśnia, Wiedeń, Oldenburg). Promując album "Manage The Damage" koncertował krótko w USA i Kanadzie, nawiązując przy okazji współpracę z Fundacją im. Matthew Sheparda w Nowym Jorku. W sierpniu 2000 roku wydał na singlu nową wersję przeboju "Why?". W 2001 Somerville wystąpił przed kilkunastotysięcznym tłumem podczas CSD w Berlinie, obchodząc też swoje czterdzieste urodziny w klubie „Matrix”. W roku 2002 pracował nad nagraniami w studiach niemieckich i włoskich oraz koncertował w Moskwie i Petersburgu. Przed 35-tysięczną publicznością wystąpił podczas targów Expo w Hanowerze. Tego samego roku dał koncert w Australii: na „Gay pride” w Perth oraz na ceremonii otwarcia „Gay Games” w Sydney.
Od roku 2003 ulubionym miejscem działalności muzycznej Somerville'a stają się Niemcy. To tutaj pracuje nad nową płytą wraz z Paulem Makiem, Sebastianem i Marcelem Kriegami, Tillmannem Uhrmacherem, Felixem Gauderem oraz Rosenstolz. Sukcesem był koncert przed Bramą Brandenburską podczas CSD, w którym uczestniczyło pół miliona widzów. W Niemczech również miały miejsce premiery kolejnych singli Somerville'a. Podczas „Mardi Gras” w 2003 w Londynie po prawie 20 latach Somerville zaśpiewał w duecie z Markiem Almondem ich wspólny przebój "I Feel Love". W 2004 roku wyszła kolejna płyta, zatytułowana "Home Again".
Obecnie po stare przeboje Bronski Beat i Somerville'a sięgają od czasu do czasu twórcy house i techno-mixów (m.in. "Why?" remiksowany przez Guya Garretta i Supermode, w Polsce grupa Milkshop – "Smaltown Boy" na płycie "Marzyciele"). Jimmy Somerville pozostaje wciąż najbardziej znaną postacią gejowskiej kontrkultury.

</doc>
<doc id="512183" url="https://pl.wikipedia.org/wiki?curid=512183" title="Mount Bogong">
Mount Bogong

Mount Bogong – góra w Alpach Australijskich, najwyższy szczyt stanu Wiktoria (wysokość 1986 m n.p.m.)

</doc>
<doc id="512184" url="https://pl.wikipedia.org/wiki?curid=512184" title="Bronski Beat">
Bronski Beat

Bronski Beat – brytyjski zespół wykonujący muzykę pop i new romantic, popularny w latach 80. XX w.
Historia.
Zespół powstał w Londynie latem 1983 roku. Muzycy poznali się podczas realizacji dokumentalnego projektu filmowego "". Nazwa zespołu miała nawiązywać do "Blaszanego bębenka" – powieści Güntera Grassa. W pierwszym składzie zespołu występowali: Jimmy Somerville (wokalista), Larry „Lazz” Steinbachek i Steve Bronski. Na początku swojej działalności grywali w londyńskich klubach oraz jako grupa supportowa, m.in. na koncertach Tiny Turner i Eltona Johna.
W 1984 roku podpisali kontrakt z wytwórnią London Records, wówczas ukazał się ich pierwszy singel, „Smalltown Boy”. Utwór ten, poruszający temat homoseksualizmu i opowiadający o trudach życia w nietolerancyjnym społeczeństwie, stał się dużym hitem i w Wielkiej Brytanii dotarł do miejsca 3. Wysoką popularność osiągnął również drugi singel zespołu, zatytułowany „Why?”. W grudniu 1984 został wydany debiutancki album "The Age of Consent", który zebrał przychylne recenzje i osiągnął sukces na listach sprzedaży. Tytuł albumu był wyrazem poparcia dla kampanii starającej się o obniżenie wieku prawnej dopuszczalności stosunków seksualnych w Wielkiej Brytanii. Duża część utworów Bronski Beat odznaczała się zaangażowanymi tekstami, w których członkowie grupy, jako zdeklarowani geje, krytykowali nietolerancję i niezrozumienie dla inności (m.in. we wspomnianych „Smalltown Boy” i „Why?”) oraz potępiali wojnę i wyścig zbrojeń („No More War”, „Junk”). Trzecim singlem z płyty była piosenka „It Ain’t Necessarily So”, a w 1985 roku na singlu pojawił się utwór „I Feel Love”, który był przeróbką wielkiego hitu Donny Summer z lat 70. W coverze tym pojawia się gościnnie Marc Almond z zespołu Soft Cell.
W czerwcu 1985, ku zaskoczeniu fanów, Jimmy Somerville zdecydował się odejść z zespołu. Na pożegnanie starego składu wydano jeszcze longplay "Hundreds and Thousands", na którym znalazły się głównie remiksy i piosenki ze stron B singli. Somerville założył nową grupę – The Communards, a w zespole Bronski Beat zastąpił go w wokalu John „Jon” Foster. Pierwszym singlem nagranym w nowym składzie był „Hit That Perfect Beat”, a w maju 1986 roku ukazała się kolejna płyta "Truthdare Doubledare". Nowy materiał jednak nie cieszył się taką popularnością, jak pierwsze nagrania zespołu. Po odejściu Fostera w 1987 roku, Bronski Beat jako duet rozpoczął prace nad kolejnym albumem, "Out and About". Nowe kompozycje prezentowane publiczności podczas występów zebrały dobre opinie, jednak wydanie albumu nie doszło do skutku po tym, jak wytwórnia zerwała współpracę z zespołem.
Pod koniec lat 80. dołączył do grupy kolejny wokalista Jonathan Hellyer oraz Will Donaldson. W latach 1989–1991 ukazały się cztery single Bronski Beat, m.in. „Cha Cha Heels”. W roku 1994 jako główny wokalista do zespołu powrócił Foster. Nagrano wówczas w nowych wersjach dwa starsze utwory: utrzymany w klimacie techno „Why” oraz akustyczny „Smalltown Boy” dla niemieckiej wytwórni ZYX Music. Rok później Johna Fostera jako wokalistę ponownie zastąpił Hellyer i w takim składzie nagrano kolejny, długo oczekiwany studyjny album "Rainbow Nation". Nie odniósł on spodziewanego sukcesu i jeszcze w tym samym roku ostatecznie rozwiązano Bronski Beat. Stenbachek i Bronski, którzy tworzyli grupę od samego początku jej istnienia, zajęli się własnymi projektami muzycznymi.

</doc>
<doc id="512185" url="https://pl.wikipedia.org/wiki?curid=512185" title="The Communards">
The Communards

The Communards – brytyjski duet popowy założony w latach 80. XX w. przez Jimmy’ego Somerville’a i Richarda Colesa. Zespół nagrał dwa albumy studyjne.
Brzmienie.
Zespół klasyfikowany jest w nurcie new romantic, synth pop lub pop-rocka lat 80. Wykonywał rytmiczne i dynamiczne utwory instrumentowane fortepianowo i perkusyjnie, z elementami innych gatunków: disco, jazz, a nawet flamenco, samba czy soul. Utwory często rozpisywane były także na duże składy instrumentalne ze smyczkami i sekcją dętą.
Dzieje grupy.
Dwaj muzycy rozpoczęli współpracę w czerwcu 1985, kiedy to Jimmy Sommerville odszedł z zespołu Bronski Beat. Nazwa zespołu The Communards powstała dla podkreślenia lewicowych poglądów politycznych muzyków (zobacz: komunardzi). Somerville’owi udało się przenieść do nowego zespołu popularność poprzedniego. Zyskali ją już na starcie nagrywając covery dwóch klasycznych przebojów muzyki disco: Thelmy Houston "Don’t Leave Me This Way" oraz Glorii Gaynor "Never Can Say Goodbye". Oba trafiły do amerykańskiej Top Five przebojów klubowych. Utwór "Don’t Leave Me This Way" utrzymywał się na szczycie brytyjskich list przebojów przez cztery tygodnie sierpnia i września 1986.
Somerville i Coles tworzyli zaangażowane społecznie utwory – ich przebój pt. "Reprise" był jednym z najostrzejszych ataków na konserwatywny rząd Margaret Thatcher. W tekstach popierali homoseksualizm (m.in. w utworach "You Are My World", "Forbidden Fruit"). Piosenkę "For a Friend" zadedykowali przyjacielowi choremu na AIDS. Zespół angażował się w wiele działań ideowych – uczestniczył w koncertach na rzecz strajkujących górników w Yorkshire, występował przeciw dyslokacji na terenie Wielkiej Brytanii amerykańskich rakiet jądrowych, przeciw apartheidowi oraz w kampaniach uświadamiających, czym jest AIDS.
Do ideologii duetu nawiązywał znak graficzny (zobacz), którym była czerwona pięcioramienna gwiazda z czarnymi cieniami oraz dwa kanciaste profile, Colesa i Somerville’a, wpisane w żółty okrąg. Zarówno logo jak i design okładek kolejnych płyt nawiązuje nieco wyglądem do stylu socrealistycznego, co jest czytelnym przekazem lewicowych poglądów muzyków.
W 1988 The Communards przestał istnieć – Richard Coles opuścił zespół poświęcając się pracy dziennikarskiej (pisma "Times Literary Supplement" i "The Catholic Herald"), a Jimmy Somerville rozpoczął solową karierę. W 1993 pod szyldem zespołu wydany został jeszcze składankowy album pt. "Heaven", a w marcu 2006 ukazał album "Communards. The Platinum Collection".

</doc>
<doc id="512191" url="https://pl.wikipedia.org/wiki?curid=512191" title="Communards">
Communards



</doc>
<doc id="512198" url="https://pl.wikipedia.org/wiki?curid=512198" title="Młociny (stacja metra)">
Młociny (stacja metra)

Młociny – ostatnia stacja linii M1 metra w Warszawie zlokalizowana na Bielanach, niedaleko Huty Warszawa, w okolicach ulic Kasprowicza, Nocznickiego i Zgrupowania AK „Kampinos”.
Opis stacji.
Stacja składa się z jednej kondygnacji podziemnej oraz dwóch pawilonów naziemnych służących jako wejścia. Perony, szerokości 4,5 m każdy oraz długości 120 m, są rozmieszczone po bokach stacji, a tory metra pośrodku. Cała stacja jest położona wzdłuż ulicy Kasprowicza, na przecięciu z ulicą Nocznickiego, niedaleko huty. Na końcach peronów są umieszczone schody ruchome oraz stałe. Północna część stacji jest zakończona torami odstawczymi. Stacja i układ torów został wybudowany w taki sposób, aby w przyszłości była możliwość wydłużenia linii metra, jeżeli będzie taka potrzeba. Możliwe będzie wydłużenie metra w jednym z kierunków:
Bielański odcinek metra Słodowiec - Młociny był budowany metodą odkrywkową.
Tory odstawcze.
Komora torów odstawczych ma 295 m długości i 6 700 m² powierzchni. Tory te umożliwiają pociągom zawracanie w kierunku stacji Kabaty. W komorze tej znajduje się też tor do mycia i usuwania drobnych usterek pociągów. Znajdują się tam też tory do postoju pociągów na noc tak, aby rano mogły szybko wyruszyć na trasę w kierunku Kabat.
Budowa stacji.
Rozpoczęcie zaawansowanych robót ziemnych na stacji Młociny zostało opóźnione o ok. 2 miesiące z powodu sporu między właścicielem kolektury Lotto (stojącej na terenie budowy) i władzami miasta.
Data zakończenia budowy stacji Młociny był jednocześnie datą ukończenia całej linii M1 warszawskiego metra. Cała linia jest dostępna dla pasażerów od 25 października 2008.
Węzeł Młociny.
Nad stacją powstał również węzeł komunikacyjny dla autobusów, tramwajów i metra, a także parkingi Parkuj i Jedź dla samochodów i rowerów. Jest to największy węzeł przesiadkowy w Warszawie. Na terenie węzła, oprócz stacji metra, znajdują się:
Węzeł ma zachęcić mieszkańców innych dzielnic Warszawy (Bielan, Bemowa i Białołęki) do przesiadania się z samochodu i kontynuowania podróży środkami komunikacji miejskiej. Znajdują się tam również punkty handlowo-usługowe.
Zabudowa wokół metra ma trzy poziomy:
Powierzchnia węzła wynosi ok. 401 000 m².

</doc>
<doc id="512199" url="https://pl.wikipedia.org/wiki?curid=512199" title="Lemna minor">
Lemna minor



</doc>
<doc id="512200" url="https://pl.wikipedia.org/wiki?curid=512200" title="Wskaźnik rentowności">
Wskaźnik rentowności

Wskaźnik rentowności (ang. "Profitability Index"), zwany również wskaźnikiem zyskowności inwestycji – kryterium oceny inwestycji, wyrażające się ilorazem sumy zdyskontowanych dodatnich przepływów pieniężnych do sumy zdyskontowanych ujemnych przepływów pieniężnych.
Wskaźnik rentowności oznaczamy jako PI. Najczęściej wykorzystywany jest w matematyce finansowej i ubezpieczeniowej.
formula_1
gdzie:
CIF (ang. "cash inflow") = dodatnie przepływy pieniężne w roku t
COF (ang. "cash outflow") = ujemne przepływy pieniężne w roku t
r = koszt kapitału
n = liczba lat
Gdy wskaźnik rentowności PI &gt; 1 wtedy wstępnie przyjmuje się projekt do realizacji. Im większa wartość wskaźnika PI, tym bardziej zyskowna wydaje się być inwestycja.
Wskaźnik rentowności jest wykorzystywany do wyboru najefektywniejszego spośród kilku projektów inwestycyjnych. PI jest obliczany tylko dla projektów o dodatniej NPV.

</doc>
<doc id="512202" url="https://pl.wikipedia.org/wiki?curid=512202" title="Kwiat słupkowy">
Kwiat słupkowy

Kwiat słupkowy, kwiat żeński – kwiat zawierający tylko jeden lub więcej słupków, nieposiadający natomiast pręcików. Oddzielne kwiaty żeńskie i męskie występują u niektórych gatunków roślin nasiennych. Czasami kwiaty żeńskie tworzą kwiatostany. Kwiaty żeńskie mogą występować na jednej roślinie wspólnie z kwiatami męskimi, wówczas mówimy o jednopienności, a rośliny takie nazywamy roślinami jednopiennymi. Jeżeli w obrębie jednego gatunku na jednym osobniku występują wyłącznie kwiaty słupkowe, a na innym kwiaty pręcikowe, wówczas mówimy o dwupienności, a rośliny takie nazywamy roślinami dwupiennymi. Z kwiatów żeńskich powstaje po zapyleniu ich pyłkiem wytwarzanym przez kwiaty męskie nasiona i owoce. Pyłek może zostać przeniesiony przez wiatr (anemogamia), zwierzęta (zoogamia), wodę (hydrogamia).
Występowanie oddzielnie kwiatów żeńskich i męskich (a zwłaszcza dwupienność), może być jednym z mechanizmów obronnych przed niekorzystnym dla większości roślin samozapyleniem.

</doc>
<doc id="512203" url="https://pl.wikipedia.org/wiki?curid=512203" title="Roślina jednopienna">
Roślina jednopienna



</doc>
<doc id="512204" url="https://pl.wikipedia.org/wiki?curid=512204" title="Kwiat żeński">
Kwiat żeński



</doc>
<doc id="512207" url="https://pl.wikipedia.org/wiki?curid=512207" title="Kwiat pręcikowy">
Kwiat pręcikowy

Kwiat pręcikowy, kwiat męski – kwiat zawierający tylko pręciki, nieposiadający natomiast słupków. Oddzielne kwiaty męskie i kwiaty żeńskie występują u niektórych gatunków roślin nasiennych. Kwiaty pręcikowe mogą występować na jednej roślinie wspólnie z kwiatami słupkowymi, wówczas mówimy o jednopienności, a rośliny takie nazywamy roślinami jednopiennymi. Jeżeli w obrębie jednego gatunku na jednym osobniku występują wyłącznie kwiaty słupkowe, a na innym kwiaty pręcikowe, wówczas mówimy o dwupienności, a rośliny takie nazywamy roślinami dwupiennymi. Często kwiaty męskie tworzą kwiatostany. Kwiaty męskie wytwarzają pyłek. Aby mógł on dokonać zapylenia kwiatów żeńskich, musi zostać na nie przeniesiony, np. za pomocą wiatru (anemogamia), zwierząt (zoogamia) lub wody (hydrogamia). Po przekwitnięciu kwiaty pręcikowe obumierają.
Występowanie oddzielnie kwiatów żeńskich i męskich (a zwłaszcza dwupienność), może być jednym z mechanizmów obronnych przed niekorzystnym dla większości roślin samozapyleniem.

</doc>
<doc id="512208" url="https://pl.wikipedia.org/wiki?curid=512208" title="Kwiat męski">
Kwiat męski



</doc>
<doc id="512211" url="https://pl.wikipedia.org/wiki?curid=512211" title="Jan Raas">
Jan Raas

Jan Raas (ur. 8 listopada 1952 w Heinkenszand) – holenderski kolarz szosowy i torowy, złoty medalista mistrzostw świata.
Kariera.
Jan Raas był jednym z najlepszych sprinterów w peletonie lat 70. XX w. Jego zawodowa kariera rozpoczęła się w 1975 roku w słynnej drużynie TI-Raleigh Team i zakończyła w 1985 po 145 zwycięstwach. Jego największym sukcesem była wygrana w wyścigu ze startu wspólnego zawodowców podczas mistrzostw świata w Valkenburgu w 1979 roku. W zawodach tych, na oczach 200 000 widzów, pokonał w sprincie Dietricha Thuraua z RFN. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też ósmy na mistrzostwach świata w Ostuni w 1976 roku.
Swoją karierę zakończył po ciężkim roku 1985, gdyż rok wcześniej na wyścigu Mediolan-San Remo uległ poważnemu wypadkowi, w którym doznał ciężkich obrażeń pleców i narządów wewnętrznych. Mimo to, kilka miesięcy później wygrał jeszcze etap na Tour de France, chociaż nie potrafił wrócić już do poprzedniego poziomu. Startował także w kolarstwie torowym, zdobywając między innymi srebrny medal w wyścigu punktowym na mistrzostwach Holandii w 1984 roku. Nigdy nie wystąpił na igrzyskach olimpijskich. W 1985 roku zakończył swoją przygodę z zawodowym kolarstwem.
Po czasie aktywnego uprawiania sportu Jan Raas został dyrektorem sportowym drużyny Kwantum, która po kilku zmianach sponsora istnieje obecnie pod nazwą Rabobank Cycling Team. W 2003 Raas odszedł z Rabobanku.

</doc>
<doc id="512228" url="https://pl.wikipedia.org/wiki?curid=512228" title="Lech Emfazy Stefański">
Lech Emfazy Stefański

Lech Emfazy Stefański ps. "Emfazy" (ur. 2 lipca 1928 w Warszawie, zm. 21 grudnia 2010 w Załubicach) – polski pisarz, publicysta, tłumacz literatury pięknej, autor i współautor książek z dziedziny parapsychologii i zjawisk paranormalnych. Aktor, reżyser i scenograf. Powstaniec warszawski. Współzałożyciel i główny Ofiarnik Rodzimego Kościoła Polskiego.
Życiorys.
Pierwszym etapem jego edukacji było ukończenie, już w czasie trwania II wojny światowej i okupacji, zawodowej szkoły chemicznej. Brał udział w powstaniu warszawskim, w ramach Armii Krajowej, jego pseudonim konspiracyjny brzmiał "Emfazy" i stał się następnie nieodłącznym wyróżnikiem, jako autora książek i publikacji, nieodłączną częścią podpisu wraz z imieniem i nazwiskiem.
Po wojnie ukończył studia na wydziale reżyserii Państwowej Wyższej Szkoły Teatralnej w Warszawie (dyplom uzyskał w 1967 r.). Pracował w teatrze (wraz z Mironem Białoszewskim współtworzył w latach 1954-1955 awangardowy „Teatr na Tarczyńskiej”), pracował w tygodniku „Po prostu”, pisał książki, artykuły, scenariusze, był reżyserem widowisk i spektakli, a także tłumaczył poezje i prozę.
Współzałożyciel i główny Ofiarnik zarejestrowanego w 1995 roku w rejestrze kościołów i innych związków wyznaniowych związku wyznaniowego – Rodzimego Kościoła Polskiego. Opracował podstawowe założenia programowe oraz liturgie związku, znowelizowane i rozszerzone następnie w 2013 roku w głównej mierze przez Ratomira Wilkowskiego pod nadzorem merytorycznym Kazimierza Mazura. Ze względu na swój podeszły wiek w 2008 roku Lech E. Stefański rezygnuje z funkcji Ofiarnika Generalnego, na którą to funkcję powołany zostaje następnie etnograf Ryszard Zięzio. 
W działalności Lecha E. Stefańskiego niezwykłe i ważne miejsce zajmowało badanie zjawisk parapsychicznych oraz publikacje związane z tym zagadnieniem. Jeden z najbardziej znanych polskich parapsychologów, współtwórca, aktywny działacz i prezes "Polskiego Towarzystwa Psychotronicznego". Po odejściu z PTP założył Warsztaty Psychotroniczne ATHANOR.
Został pochowany 28 grudnia 2010 roku na Cmentarzu Ewangelicko-Augsburskim w Warszawie na Woli przy ul. Młynarskiej.

</doc>
<doc id="512236" url="https://pl.wikipedia.org/wiki?curid=512236" title="Lorenzo Serra Ferrer">
Lorenzo Serra Ferrer

Lorenzo Serra Ferrer (katal. Llorenç Serra Ferrer, ur. 5 marca 1953 roku w Sa Pobla na Majorce) – hiszpański piłkarz i trener piłkarski.
Nigdy nie grał zawodowo w piłkę nożną. Na początku lat 80. rozpoczął pracę szkoleniową w klubie UD Poblense, który wprowadził do Segunda División. Następnie przez dziewięć lat pracował w Realu Mallorca, początkowo z drużyną młodzieżową, a od 1985 roku - z zespołem seniorów. Jego podopieczni w sezonie 1985-1986 wywalczyli awans do Primera División. Podobnym wyczynem - w rozgrywkach 1993-1994 - wyróżnili się piłkarze kolejnej drużyny prowadzonej przez Serrę Ferrera Realu Betis. Już w pierwszym sezonie w ekstraklasie zawodnicy Betisu zajęli trzecie miejsce, wyprzedzając m.in. Barcelonę i Valencię, a dwa lata później zagrali w finale Pucharu Króla.
W 1997 roku Serra Ferrer trenował drużynę młodzieżową Barcelony, a w sezonie 2000-2001 był szkoleniowcem zespołu seniorów. Jednak szybkie odpadnięcie z Ligi Mistrzów i słabsze wyniki w lidze sprawiły, że po trzydziestu dwu kolejkach został zmieniony przez Carlesa Rexacha.
Po trzech latach odpoczynku powrócił do Betisu, z którym sięgnął po drugi w historii klubu Puchar Króla.
W czerwcu 2006 roku został szkoleniowcem AEK Ateny. Awansował z nim do fazy grupowej Ligi Mistrzów oraz - na koniec sezonu 2006-2007 - zdobył wicemistrzostwo Grecji. W lutym 2008 roku, po dwu porażkach ligowych z rzędu, otrzymał wymówienie, mimo iż kilka dni wcześniej podpisał nowy kontrakt do 2011 roku.

</doc>
<doc id="512238" url="https://pl.wikipedia.org/wiki?curid=512238" title="Historia Sił Obronnych Izraela">
Historia Sił Obronnych Izraela

1948-1949.
Siły Obronne Izraela zostały powołane do życia pierwszym od chwili objęcia urzędu rozkazem premiera Dawida Ben Guriona z dnia 28 maja 1948 roku, gdy po podzieleniu brytyjskiego terytorium mandatowego Palestyny i przydzieleniu jednej jego części na powstanie państwa Izrael trwała już I wojna izraelsko-arabska. Rozkaz oznajmiał, iż SOI istnieć będzie, by „bronić istnienia, terytorialnej integralności i suwerenności państwa Izrael” oraz „chronić mieszkańców Izraela i zwalczać wszelkie formy terroryzmu zagrażającego codziennemu życiu”. Do tej nowo tworzonej armii miały przystąpić wszystkie żydowskie grupy zbrojne walczące w Palestynie. Znaczny odsetek stanowili też imigranci z innych państw europejskich, weterani walk w II wojnie światowej.
Rozkaz został oficjalnie opublikowany 31 maja 1948 roku. Zakazano w nim wszelkiej niezależnej działalności zbrojnej poza "Israel Defense Force" (IDF). Od członków Sił Obronnych Izraela żądano złożenia przysięgi wierności państwu Izrael, jego prawu i legalnym władzom. Wyżsi oficerowie dowództwa zostali zaprzysiężeni na uroczystości 27 czerwca 1948 roku. Proces tworzenia jednolitej armii izraelskiej był trudny. Jako pierwsze co do własnej niezależności porozumiały się zbrojne organizacje Irgun Zeva'i Le'ummi (hebr. Narodowa Organizacja Zbrojna) i Lohamei Herut Israel (hebr. Bojownicy o Wolność Izraela), które od początku weszły prawie w całości w skład IDF. Pojedyncze odrębne oddziały Lehi walczyły tylko w okolicach Jerozolimy aż do 17 września 1948 roku, kiedy to organizacja została oficjalnie rozwiązana. Jej członkowie ochotniczo wstąpili do izraelskiej armii. Natomiast bataliony Irgunu walczyły jako odrębne formacje w ramach izraelskiej armii aż do 20 września 1948 roku, kiedy to bataliony rozwiązano. Ich członkowie ochotniczo wstąpili do formacji izraelskiej armii. Kampanie i bataliony Palmach zostały rozwiązane rozkazem z dnia 29 października 1948 roku, który wszedł w życie 7 listopada. W ten sposób proces tworzenia i jednoczenia Sił Obronnych Izraela został ukończony w sześć i pół miesiąca.
"Zobacz też: I wojna izraelsko-arabska"
1949-1956.
W tych latach dokonała się reorganizacja SOI, dzięki którym przyjęły one kształt nowoczesnej armii wyposażonej w nowoczesny sprzęt, między innymi rodzimej produkcji pistolet maszynowy Uzi. Sformowano też Jednostkę 101 nad którą dowodzenie powierzono Arielowi Szaronowi, późniejszemu premierowi Izraela. Miała ona za zadanie przeprowadzać ataki odwetowe i prewencyjne, by zwalczyć problem przedostających się na terytorium Izraela terrorystów. Po masakrze w Qibyi (14 października 1953 roku) została rozwiązana, a jej żołnierze wcieleni do jednostek spadochronowych.
Na przełomie 1954 i 1955 roku nastąpiło gwałtowne pogorszenie stosunków izraelsko-egipskich, gdy najpierw – przy nieformalnym pozwoleniu rządu Egiptu - z terytorium tego państwa kilka ataków na Izrael przeprowadzili muzułmańscy feadini, a następnie Izrael dokonał ataków odwetowych.
Otwarty konflikt zakończył się druzgocącym zwycięstwem wspieranego przez Wielką Brytanię i Francję państwa Izrael, stanowiąc jednocześnie sugestywną demonstrację możliwości Sił Obronnych Izraela.
"Zobacz też: kryzys sueski"

</doc>
<doc id="512241" url="https://pl.wikipedia.org/wiki?curid=512241" title="Joan Josep Nogués">
Joan Josep Nogués

Joan Josep Nogués Portalatín (ur. 28 marca 1909 w Saragossie, zm. 1998) – hiszpański piłkarz i trener, reprezentant kraju. Grał na MŚ 1934.
Kariera klubowa.
Karierę piłkarską rozpoczął w klubie Real Saragossa. W klubie tym występował do 1930. W 1930 przeszedł do słynnej FC Barcelony. W klubie tym 5 razy zdobywał mistrzostwo Katalonii w latach 1930, 1931, 1932, 1935 i 1936. W tym samym roku zakończył karierę piłkarską, aby w 1940 powrócić do tego klubu. W 1942 definitywnie zakończył karierę piłkarską.
Kariera reprezentacyjna.
Karierę reprezentacyjną rozpoczął podczas MŚ 1934, gdzie wystąpił w spotkaniu z reprezentacją Włoch. Był to jego jedyny występ w kadrze narodowej. Wystąpił także w 10 spotkaniach reprezentacji Katalonii, w której to strzelił 1 bramkę.
Kariera trenerska.
W 1941 zaczął trenować zespół FC Barcelony. Wówczas klub przeszedł najdziwniejszy okres w swojej historii. Barcelona wygrała Puchar Hiszpanii, jednak groził jej spadek z pierwszej ligi, którego szczęśliwie udało się uniknąć w samej końcówce rozgrywek. Do 1949 trenował zespół Gimnàstic Tarragona. Trenował także zespoły RCD Espanyol, Sporting Gijón i U.E. Lleida.

</doc>
<doc id="512244" url="https://pl.wikipedia.org/wiki?curid=512244" title="Droga wojewódzka nr 702">
Droga wojewódzka nr 702

Droga wojewódzka nr 702 (DW702) – droga wojewódzka przebiegająca w całości na terenie województwa łódzkiego, przez powiaty: kutnowski, łęczycki i zgierski. Trasa ta jest głównym połączeniem drogowym między Kutnem a Łodzią.
Trasa DW702 kończy się w Zgierzu, a dalszą drogę do Łodzi kierowcy pokonują trasą DK91.
W sumie droga ta liczy ok. 44 km. Odległość między centrum Kutna a centrum Łodzi wynosi ok. 58 km.

</doc>
<doc id="512245" url="https://pl.wikipedia.org/wiki?curid=512245" title="Arnaud Di Pasquale">
Arnaud Di Pasquale

Arnaud Di Pasquale (ur. 11 lutego 1979 w Casablance) – francuski tenisista, medalista olimpijski.
Kariera tenisowa.
Występując w gronie juniorów Di Pasquale wygrał w 1997 roku US Open w grze pojedynczej chłopców, po pokonaniu w finale Wesleya Whitehousa. Sezon 1997 Francuz zakończył na pozycji lidera w klasyfikacji singlowej juniorów.
Jako zawodowy tenisista startował w latach 1998–2007.
W grze pojedynczej wygrał jeden turniej rangi ATP World Tour, w 1999 roku w Palermo. Rok wcześniej był finalistą zawodów w Bukareszcie.
W 2000 roku Di Pasquale zdobył brązowy medal podczas igrzysk olimpijskich w Sydney w grze pojedynczej. Po drodze pokonał kolejno - bez straty seta - Nicolasa Kiefera, Uładzimira Wałczkoua, Magnusa Normana i Juana Carlosa Ferrero. W półfinale uległ Jewgienijowi Kafielnikowowi, ale w pojedynku o 3. miejsce pokonał 7:6, 6:7, 6:3 Rogera Federera.
W rankingu singlowym Di Pasquale najwyżej był na 39. miejscu (17 kwietnia 2000), a w klasyfikacji deblowej na 320. pozycji (23 kwietnia 2001).

</doc>
<doc id="512247" url="https://pl.wikipedia.org/wiki?curid=512247" title="Arnaud di Pasquale">
Arnaud di Pasquale



</doc>
<doc id="512252" url="https://pl.wikipedia.org/wiki?curid=512252" title="Anna Ciepielewska">
Anna Ciepielewska

Anna Ciepielewska (ur. 7 stycznia 1936 w Ostrogu, zm. 20 maja 2006 w Warszawie) – polska aktorka teatralna i filmowa.
Życiorys.
W 1952 ukończyła I Liceum Ogólnokształcące im. Juliusza Słowackiego w Częstochowie. Była absolwentką Państwowej Wyższej Szkoły Teatralnej w Warszawie w 1956. Zadebiutowała w Teatrze im. Żeromskiego w Kielcach i Radomiu. Później przeniosła się do Poznania. Od 1959 była aktorką Teatru im. Wyspiańskiego w Katowicach. Od 1963 pracowała w warszawskich teatrach: Klasycznym, Ateneum i Nowym.
Od 15 grudnia 2004 była członkiem Zarządu Warszawskiego Koła Artystów Seniorów przy ZASP.
Była żoną aktora Stanisława Niwińskiego.
Zmarła w wyniku choroby nowotworowej. Pochowana na Cmentarzu Wojskowym na Powązkach w Warszawie (kwatera E-7-20).

</doc>
<doc id="512253" url="https://pl.wikipedia.org/wiki?curid=512253" title="Szacowanie">
Szacowanie

Szacowanie (także: "szacunek", "wycena") – przybliżone określanie wartości jakiejś wielkości przy posiadaniu niepełnych danych, występowania zakłóceń lub stosowaniu uproszczonego modelu opisującego parametry, cechy lub charakter tej wielkości (lub zjawiska wpływające na jej zachowanie).
Obszary zastosowania.
Szacowanie stosuje się w wielu naukach i dziedzinach wiedzy, handlu i działalności gospodarczej m.in.:

</doc>
<doc id="512257" url="https://pl.wikipedia.org/wiki?curid=512257" title="Fully Qualified Domain Name">
Fully Qualified Domain Name

FQDN () – pełna, jednoznaczna nazwa domenowa, określająca położenie danego węzła w systemie DNS. Składa się zwykle z nazwy hosta i co najmniej jednej domeny (etykiety) wyższego poziomu rozdzielonych symbolem "." i kończy się zawsze domeną najwyższego poziomu.
Na przykład www.wikipedia.org jest pełną nazwą domenową: "www" oznacza hosta, "wikipedia" jest domeną drugiego poziomu, a ".org" domeną najwyższego poziomu.

</doc>
<doc id="512272" url="https://pl.wikipedia.org/wiki?curid=512272" title="Tamizdat">
Tamizdat



</doc>
<doc id="512280" url="https://pl.wikipedia.org/wiki?curid=512280" title="Les 120 journées de Sodome ou l'école du libertinage">
Les 120 journées de Sodome ou l'école du libertinage



</doc>
<doc id="512282" url="https://pl.wikipedia.org/wiki?curid=512282" title="Telewizja Kraków">
Telewizja Kraków



</doc>
<doc id="512290" url="https://pl.wikipedia.org/wiki?curid=512290" title="Wielkość">
Wielkość



</doc>
<doc id="512291" url="https://pl.wikipedia.org/wiki?curid=512291" title="Hipowitaminoza">
Hipowitaminoza

Hipowitaminoza - zespół objawów wywołanych zbyt małą ilością jednej lub kilku witamin w organizmie. Występuje na skutek niedoboru witamin w diecie (hipowitaminoza pierwotna) lub w efekcie upośledzenia wchłaniania witamin z pokarmu, działania leków albo zwiększonego zapotrzebowania w przebiegu chorób lub w czasie ciąży (hipowitaminoza wtórna).

</doc>
<doc id="512306" url="https://pl.wikipedia.org/wiki?curid=512306" title="Młynek (urządzenie domowe)">
Młynek (urządzenie domowe)

Młynek – mechaniczne urządzenie AGD służące do mielenia (rozdrabniania) suchych produktów spożywczych.
Młynki można podzielić w zależności od ich źródła napędu na ręczne lub elektryczne, lub ze względu na ich przeznaczenie, np: młynek do mielenia kawy, młynek do mielenia pieprzu.
Mielenie twardych ziaren.
Mielenie twardych ziaren w młynku odbywa się jedną z dwóch metod: wolnoobrotową i wysokoobrotową.
Młynki wolnoobrotowe.
W młynkach wolnoobrotowych (takie są wszystkie z napędem ręcznym i niektóre z napędem elektrycznym) na obracającej się osi znajduje się specjalnie ukształtowana ślimacznica, do której wpadają ziarna mielonego surowca, i które następnie wpychane są do coraz ciaśniejszej przestrzeni pomiędzy ślimacznicą a tuleją, w której się ona obraca, co powoduje kruszenie i miażdżenie ziaren. Często stosowane są dwie przeciwbieżne ślimacznice o przeciwlegle nawiniętych zwojach. Zmielone ziarna po przejściu przez ślimacznicę przesypują się do specjalnego zbiorniczka poniżej młynka. W młynkach tego rodzaju na ogół jest możliwa regulacja średniej grubości zmielonej kawy (lub pieprzu, choć tu ma to raczej drugorzędne znaczenie) w zależności od potrzeb; regulacja odbywa się przez zwiększanie lub zmniejszanie przestrzeni pomiędzy zwojami ślimacznicy, w której odbywa się miażdżenie ziaren.
Młynki wysokoobrotowe.
W młynkach wysokoobrotowych (tylko elektryczne) wirujący w zamkniętej komorze nóż powoduje kruszenie ziaren, które znajdują się w komorze i pozostają względnie nieruchome wobec narzędzia. Po kilkudziesięciu sekundach takiego kruszenia wszystkie ziarna zostają rozdrobnione w dostatecznym stopniu – pozostają one w komorze roboczej młynka, skąd po zatrzymaniu urządzenia można je wysypać. Regulacja wielkości ziaren możliwa jest tu tylko przez dobór czasu mielenia, przy czym ze względu na wysoką prędkość obrotową narzędzia nadmierne przedłużanie mielenia może spowodować przypalenie się ziaren w wyniku wzrostu temperatury na skutek tarcia.

</doc>
<doc id="512310" url="https://pl.wikipedia.org/wiki?curid=512310" title="Miss International">
Miss International

Miss International rozgrywany od 1960 roku jest jednym z czterech największych konkursów piękności.

</doc>
<doc id="512313" url="https://pl.wikipedia.org/wiki?curid=512313" title="Jerzy Bogaty">
Jerzy Bogaty

Jerzy Bogaty niem. "Georg der Reiche, Herzog von Bayern-Landshut" (ur. 15 sierpnia 1455, zm. 1 grudnia 1503 w Ingolstadt) – od 1479 książę Bawarii-Landshut z rodu Wittelsbachów.
Był synem Ludwika IX Bogatego i Amalii Saskiej.
Jerzy był jednym z najważniejszych sojuszników cesarza Maksymiliana I w jego wojnach w Szwabii, Szwajcarii, Geldrii i na Węgrzech.
W 1475 poślubił królewnę polską Jadwigę Jagiellonkę, córkę króla Polski Kazimierza Jagiellończyka. Ich wesele w Landshut było jednym z najwspanialszych widowisk średniowiecznej Europy i jest do dzisiaj przedstawiane w tym mieście: Wesele w Landshut (niem.: Landshuter Hochzeit).
Przyczyną śmierci Jerzego była marskość wątroby. Nie pozostawił męskiego potomka, a po jego śmierci jego księstwo pogrążyło się w długotrwałej wojnie sukcesyjnej.

</doc>
<doc id="512318" url="https://pl.wikipedia.org/wiki?curid=512318" title="Huczwice">
Huczwice

Huczwice – nieistniejąca wieś w Polsce położona w województwie podkarpackim, w powiecie leskim, w gminie Baligród u stóp Chryszczatej, na terenie Ciśniańsko-Wetlińskiego Parku Krajobrazowego.
Wieś lokowana na prawie wołoskim w dobrach Balów z Hoczwi. Wieś prawa wołoskiego w latach 1551-1600, położona w ziemi sanockiej województwa ruskiego. Po raz pierwszy wzmiankowana w 1552 r. jako "Oczfficza", liczyła 10 gospodarstw kmiecych.
W połowie XIX wieku właścicielem posiadłości tabularnej w Huczwicach był Henryk hr. Fredro.
W XX wieku Huczwice przyłączono jako przysiółek do Rabego. W 1921 roku wieś liczyła 28 domów i 156 mieszkańców (132 grek., 24 mojż.). Po II wojnie światowej mieszkańców wysiedlono, zabudowania zniszczono wraz z drewnianą cerkwią z 1850 roku.
Przez teren Huczwic prowadzi oznakowany szlak z Bystrego na Chryszczatą.

</doc>
<doc id="512333" url="https://pl.wikipedia.org/wiki?curid=512333" title="Ilość">
Ilość

Ilość – wielkość czegoś co może być mierzone i/lub ważone; czego może być mniej lub więcej. W mowie potocznej bywa zastępowane przez słowo „wielkość”, a często też błędnie słowem „liczba” (niepoprawne sformułowania to np. „liczba wody” zamiast ilość wody czy „ilość osób” zamiast „liczba osób”; rzeczownik „liczba” łączy się z nazwami rzeczy policzalnych, „ilość” zaś – niepoliczalnych.).
Pojęcie ilości jest stosowane m.in. w fizyce (np. ilość energii, ilość ciepła) czy matematyce (np. ilość informacji).
W filozofii ilość jest przeciwieństwem jakości.

</doc>
<doc id="512347" url="https://pl.wikipedia.org/wiki?curid=512347" title="Lúcio Costa">
Lúcio Costa



</doc>
<doc id="512348" url="https://pl.wikipedia.org/wiki?curid=512348" title="Skaza krwotoczna">
Skaza krwotoczna

Skaza krwotoczna (łac. "diathesis haemorrhagica"), plamica, purpura – nadmierna skłonność do krwawień wywołana zaburzeniami w układzie hemostazy (krzepnięcia i fibrynolizy). Objawiać się może krwawieniami w obrębie skóry (siniaki), błon śluzowych, nosa, stawów, mózgu z dróg rodnych, dróg moczowych, przewodu pokarmowego, wydłużonym krwawieniem po urazach tkanek.
Klasyfikacje i przyczyny.
Ze względu na mechanizm powstawania, skazy dzieli się na skazy naczyniowe, osoczowe, płytkowe i mieszane (np. rozsiane krzepnięcie wewnątrznaczyniowe, łączące w sobie wszystkie trzy elementy). Ponadto podzielić je można na skazy wrodzone i nabyte. Najczęstszą skazą krwotoczną wrodzoną jest choroba von Willebranda.
Skazy naczyniowe.
Spowodowane są nieprawidłową budową naczyń, zwiększeniem przepuszczalności ich ścian lub uszkodzeniem.
Skazy płytkowe.
Wynikają z niedoboru, rzadziej z nadmiaru płytek krwi lub zaburzeń ich czynności:
1. Małopłytkowość.
Charakteryzuje się liczbą płytek krwi we krwi obwodowej &lt;150 000/µl. Najczęstszą przyczyną małopłytkowości u dzieci jest pierwotna małopłytkowość immunologiczna (samoistna małopłytkowość, ang. idiopathic thrombocytopenic purpura, ITP).
2. Nadpłytkowość.
Rozpoznawana, gdy liczba płytek krwi we krwi obwodowej przekracza 400 000/µl.
Skazy osoczowe.
Obejmują zaburzenia w układzie krzepnięcia krwi i fibrynolizy, wynikają z niedoboru, lub braku osoczowych czynników krzepnięcia. Niedobory te mogą być wrodzone (np. w hemofilii) lub nabyte (np. niedobór protrombiny wynikający z niedoboru witaminy K).
Skazy osoczowe wrodzone.
Najczęściej są spowodowane niedoborem lub zaburzeniem czynności pojedynczego czynnika krzepnięcia krwi:
Wrodzone niedobory czynnika XII (anomalia Hagemana), prekalikreiny i wielkocząsteczkowego kininogenu powodują przedłużenie APTT, ale są bezobjawowe i nie wymagają leczenia.
Skazy osoczowe nabyte.
Są wynikiem niedoboru wielu czynników krzepnięcia, zazwyczaj z powodu zmniejszonej syntezy z powodu niedoborów (np. niedoboru witaminy K), chorób wątroby lub zwiększonego ich zużycia (DIC). Do rzadkich przyczyn należy atakowanie jednego z czynników krzepnięcia przez autoprzeciwciała (hemofilia nabyta). Przyczynami są zazwyczaj:

</doc>
<doc id="512356" url="https://pl.wikipedia.org/wiki?curid=512356" title="Mister World">
Mister World

Mr World – konkurs sprawdzający poziom męskości i dżentelmeństwa mężczyzn rozgrywany nieregularnie od 1996 roku. Pomysłodawczynią i organizatorką wyborów jest Julia Morley prowadząca również konkurs Miss World. Konkurs odbywa się nieregularnie, raz na 2 do 3 lat, ale jego pomysłodawcy poważnie zastanawiają się na przeprowadzaniem go co roku. Dylemat ten wiąże się z niespodziewanie wielką popularnością konkursu. Jak na razie ostatnią edycję konkursu w 2010 roku, obejrzało w telewizji 1,4 mld ludzi. Podobnie jak w wypadku Miss World, panowie biorący udział w wyborach najprzystojniejszego mężczyzny zostają poddani testom sprawdzającym ich wszechstronność, zaliczają się do nich konkurs talentów, zawody sportowe oraz pokaz mody, zwłaszcza pokaz strojów kąpielowych, który jest najbardziej popularnym elementem męskich konkursów piękności. Zwycięzca podpisuje kontrakty reklamowe i otrzymuje możliwość wystąpienia na prestiżowych pokazach mody, dostaje również bonifikatę pieniężną będącą równowartością ok. 40 tys. euro. Warunki jak musi spełniać kandydat na Mistera World, są podobne do tych z konkursu Miss World, jednak nieznacznie się od nich różnią. Kandydat musi spełniać podane warunki :

</doc>
<doc id="512361" url="https://pl.wikipedia.org/wiki?curid=512361" title="Placet">
Placet

Placet (łac. "placet" podoba się) – . W średniowieczu także przez władzę świecką.
W dziedzinie prawa sądowego "placet" to prośba skierowana do monarchy o rozstrzygnięcie sporu. We Francji w przypadku przychylnego jej rozpatrzenia, monarcha wydawał wyrok osobiście lub przekazywał Radzie Stron Procesowych.

</doc>
<doc id="512362" url="https://pl.wikipedia.org/wiki?curid=512362" title="Bracia Polscy">
Bracia Polscy



</doc>
<doc id="512365" url="https://pl.wikipedia.org/wiki?curid=512365" title="Manhunt International">
Manhunt International

Manhunt International – międzynarodowy konkurs piękności dla mężczyzn rozgrywany od 1993 roku. Korzenie samego konkursu sięgają jednak 1987, kiedy to z inicjatywy Alexa Liu dyrektora Metromedia Singapore zorganizowano pierwszy konkurs. 

</doc>
<doc id="512369" url="https://pl.wikipedia.org/wiki?curid=512369" title="Mikser (gospodarstwo domowe)">
Mikser (gospodarstwo domowe)



</doc>
<doc id="512372" url="https://pl.wikipedia.org/wiki?curid=512372" title="Narodziny narodu">
Narodziny narodu

Narodziny narodu (tytuł oryginalny "The Birth of a Nation") – amerykański film niemy z 1915 roku w reżyserii D.W. Griffitha. "Narodziny narodu" są adaptacją filmową powieści Thomasa F. Dixona Juniora, osadzoną treściowo w czasach wojny secesyjnej. Głównymi bohaterami utworu są dwie rodziny: Stonemanowie oraz Cameronowie, które po wybuchu wojny stanęły po przeciwnych stronach barykady. W obliczu coraz odważniej występujących Afroamerykanów oba rody zakładają Ku Klux Klan; ostatecznie po ustaniu wojny konflikt się kończy, a zaprzyjaźnione rodziny jednoczą się ponownie, co stanowi zapowiedź narodzin narodu amerykańskiego.
Zrealizowany kosztem 110 000 dolarów (około 1 500 000 dolarów według cen z 2013 roku) film był pionierskim osiągnięciem kina. Reżyser w "Narodzinach narodu" kładł szczególny nacisk na rolę montażu w dramatyzowaniu akcji. Ruch kamery uległ dynamizacji; sceny były kręcone z kilku ustawień kamery. Griffith zerwał z klasyczną zasadą trzech jedności, zastosował też trzy kulminacje dramaturgiczne wpływające na akcję filmu, przy czym ostatnia z nich (odsiecz Ku Klux Klanu wobec ataku Afroamerykanów na posiadłość Cameronów) wprowadzała technikę montażu równoległego. Sekwencje były rozdzielane poprzez ściemnianie, rozjaśnienie i użycie efektu przesłony.
"Narodziny narodu" początkowo miały być wydane pod nazwą "Człowiek klanu", jednak ta pierwsza wersja spotkała się z burzliwą reakcją publiczności. Okrojona wersja pod obecną nazwą również była krytykowana; reżyserowi zarzucano rasistowskie poglądy, gloryfikowanie Ku Klux Klanu oraz przedstawianie Afroamerykanów w negatywnym świetle. W odpowiedzi na krytykę Griffith stworzył film "Nietolerancja". Pomimo zarzucanej mu szowinistycznej wymowy "Narodziny narodu" posiadają opinię najbardziej wpływowego dzieła w dziejach kinematografii. Ze względu na zastosowanie pionierskich technik kinematograficznych użytych po raz pierwszy w tym filmie, w 1992 roku dzieło Griffitha zostało umieszczone w amerykańskim National Film Registry jako warte zachowania, pomimo zawartego w nim rasizmu i złego wpływu. Ponieważ film przyczynił się do odrodzenia Ku Klux Klanu, uznano, że „jest częścią historii narodu od której nie można uciec”.
Obsada.
Lista opracowana na podstawie źródła.

</doc>
<doc id="512373" url="https://pl.wikipedia.org/wiki?curid=512373" title="Jan Błoński">
Jan Błoński

Jan Andrzej Błoński (ur. 15 stycznia 1931 w Warszawie, zm. 10 lutego 2009 w Krakowie) – polski historyk literatury, krytyk literacki, eseista, tłumacz, profesor nauk humanistycznych, wykładowca Uniwersytetu Jagiellońskiego.
Życiorys.
Był starszym bratem Wandy Błońskiej-Wolfarth.
Doktoryzował się pracą "Mikołaj Sęp Szarzyński a początki polskiego baroku". W 1953 podpisał rezolucję ZLP w sprawie procesu krakowskiego, wyrażając w ten sposób aprobatę dla wyników procesu księży kurii krakowskiej. Czołowy przedstawiciel tzw. "krakowskiej szkoły krytyki literackiej". Uważany za jednego z najbardziej wpływowych krytyków powojennych, doprowadził m.in. do wydania w Polsce wszystkich dzieł Witolda Gombrowicza. Autor eseju "Biedni Polacy patrzą na getto" („Tygodnik Powszechny” nr 2/1987).
W 1953 podpisał tzw. apel krakowski z poparciem stalinowskich władz PRL po aresztowaniu pod sfabrykowanymi zarzutami duchownych katolickich i skazaniu na karę śmierci: Edwarda Chachlicę, Michała Kowalika i księdza Józefa Lelitę.
W 1981 uhonorowany Nagrodą im. Kazimierza Wyki. W latach 1996–2001 juror Literackiej Nagrody Nike. Członek Collegium Invisibile. W listopadzie 1995 uhonorowany Nagrodą Krakowska Książka Miesiąca za "Wszystkie sztuki Sławomira Mrożka". W styczniu 2007 otrzymał Złoty Medal „Zasłużony Kulturze Gloria Artis”. 2 marca 2009 został pośmiertnie uhonorowany Nagrodą im. ks. Stanisława Musiała. Pochowany na Cmentarzu Salwatorskim w Krakowie (kwatera SC6-9-22).

</doc>
<doc id="512381" url="https://pl.wikipedia.org/wiki?curid=512381" title="Białorusin">
Białorusin



</doc>
<doc id="512382" url="https://pl.wikipedia.org/wiki?curid=512382" title="Lempira (waluta)">
Lempira (waluta)

Lempira – jednostka walutowa Hondurasu, dzieli się na się na 100 centavos. Wprowadzona w 1931 r., zastępując peso honduraskie w stosunku 1:1.
Nazwa Lempira pochodzi od bohatera narodowego, indiańskiego kacyka Lempira, który walczył z hiszpańskimi konkwistadorami podczas podboju Hondurasu. Postać ta występuje również na monetach 20 i 50 centavos, oraz na banknocie 1 lempiras.
W obiegu znajdują się:

</doc>
<doc id="512384" url="https://pl.wikipedia.org/wiki?curid=512384" title="Iwan Czerniachowski">
Iwan Czerniachowski

Iwan Daniłowicz Czerniachowski (ukr. Іван Данилович Черняховський, ros. Иван Данилович Черняховский, ur. we wsi Oksanino k. Humania, zm. 18 lutego 1945 w okolicach Melzaka obecnie polskiego Pieniężna) – radziecki dowódca wojskowy, generał armii, najmłodszy generał Armii Czerwonej, dowódca wyższych związków operacyjnych, dwukrotny Bohater Związku Radzieckiego (1943, 1944).
Życiorys.
Urodził się 29 czerwca 1906 we wsi Oksanino w okolicach Humania, w rodzinie kolejarskiej. Przed wstąpieniem do wojska pracował na kolei jako robotnik. W 1924 wstąpił do Armii Czerwonej. W 1928 ukończył Szkołę Oficerów Artylerii w Kijowie, a w 1936 Akademię Wojsk Pancernych i Zmotoryzowanych.
W latach 1928–1931 służył na stanowiskach dowódczych w jednostkach artylerii, a w 1938–1941 w oddziałach pancernych rozmieszczonych w Kijowskim i Białoruskim Okręgu Wojskowym. W marcu 1941 został dowódcą 28 Dywizji Pancernej w Nadbałtyckim Okręgu Wojskowym, a następnie 241 Dywizji Strzeleckiej na Froncie Północno-Zachodnim. Podczas walk wyróżnił się sprawnym dowodzeniem i od czerwca 1942 został mianowany dowódcą 18 Korpusu Pancernego na Froncie Woroneskim.
Od lipca 1942 do kwietnia 1944 dowodził 60 Armią, z którą walczył m.in. w składzie Frontu Woroneskiego w bitwie na łuku kurskim i podczas forsowania Dniepru. 14 lutego 1943 został awansowany na stopień generała porucznika. Dekretem Prezydium Rady Najwyższej ZSRR z 17 października 1943, za sforsowanie Dniepru został uhonorowany tytułem Bohatera Związku Radzieckiego. Po przemianowaniu Frontu Woroneskiego na 1 Front Ukraiński walczył na Ukrainie.
Od 15 kwietnia 1944 dowodził Frontem Zachodnim, a od 24 kwietnia 3 Frontem Białoruskim. Pod jego dowództwem front uzyskał znaczące sukcesy, takie jak okrążenie na wschód od Mińska ponad 100 tys. żołnierzy niemieckich. Dowodził operacją wileńską i kowieńską, w wyniku których Niemcy zostali wyparci z Litwy i północno-zachodniej Białorusi oraz uzyskano przyczółki na lewym brzegu Niemna. 29 lipca 1944 za udział w tych operacjach został ponownie wyróżniony tytułem Bohatera Związku Radzieckiego.
Po zdobyciu Wilna 13 lipca 1944 roku (od 6–7 lipca o miasto walczyły oddziały Armii Krajowej o liczebności 5,5 tys. żołnierzy, a następnego dnia, 8 lipca, do walki włączyły się oddziały radzieckie) władze radzieckie nakazały oddziałom AK opuścić miasto i zgromadzić się na skraju Puszczy Rudnickiej. Wtedy doszło do rozmowy gen. Iwana Czerniachowskiego z płk. Aleksandrem Krzyżanowskim w sprawie dozbrojenia oddziałów AK bez żadnych warunków politycznych, na które to generał wyraził zgodę. Podstępem wezwani 16 lipca na odprawę do budynku dowództwa Frontu Białoruskiego komendant ppłk Aleksander Krzyżanowski „Wilk”, ppłk. Lubosław Krzeszowski, szef sztabu mjr Teodor Cetys „Sław” oraz ppłk Adam Szydłowski zostali rozbrojeni i aresztowani. 17 lipca 1944 w ramach tajnej operacji przeprowadzonej przez gen. Iwana Czerniachowskiego wraz z gen. Iwanem Sierowem, przysłanym przez NKWD, rozbrojono także i wywieziono w głąb ZSRR oficerów Armii Krajowej zgromadzonych w Boguszach dla dalszych rozmów. W tej sytuacji reszta zgromadzonego na skraju Puszczy Rudnickiej wojska polskiego, na rozkaz nowego dowództwa, miała przedzierać się lasami na Grodno i Białystok. Armia Czerwona zorganizowała natychmiast pościg za nimi, w wyniku którego pojmano 5 tys. osób. Był to początek „obławy augustowskiej”. Żołnierze Armii Krajowej odmawiali wstępowania do Armii Polskiej pod dowództwem gen. Zygmunta Berlinga, rozbrojenia i rozwiązania struktur oraz negowali fakt włączenia Wileńszczyzny w granice Związku Radzieckiego.
W styczniu 1945 na czele 3 Frontu Białoruskiego brał udział w operacji wschodniopruskiej, przełamując niemiecką obronę w północnej części Prus Wschodnich. Wraz z 2 Frontem Białoruskim odciął od sił głównych zgrupowania niemieckie w Sambii, Królewcu i na wybrzeżu Zalewu Wiślanego. Zmarł raniony odłamkiem artyleryjskim podczas wizyty na linii frontu w okolicach Melzaka (ob. Pieniężno w woj. warmińsko-mazurskim).
Według innej wersji pocisk za odjeżdżającym samochodem z generałem wystrzeliła załoga czołgu Armii Czerwonej w rewanżu za zastrzelenie przez generała ich dowódcy na oczach załogi.
Został pochowany na jednym z centralnych placów Wilna. Po odzyskaniu niepodległości przez Litwę, w latach 90. XX wieku, jego ciało przeniesiono do Moskwy i pochowano na Cmentarzu Nowodziewiczym.
Upamiętnienie.
Jego imię nadano miastu w obwodzie kaliningradzkim w Rosji. Nosi je też wiodąca ukraińska uczelnia wojskowa – Narodowy Uniwersytet Obrony.
31 stycznia 2014 lokalne władze postanowiły zburzyć jego pomnik w Pieniężnie, uzasadniając to tym, że jest on dla Polaków symbolem komunizmu, totalitaryzmu i sowietyzacji. 17 września 2015 doszło do demontażu pomnika.
Niektóre źródła podają, że gen. armii Iwan Czerniachowski miał zostać awansowany na marszałka Związku Radzieckiego, ale zmarł przed ogłoszeniem dekretu Rady Najwyższej ZSRR.
Pomnik gen. Iwana Daniłowicza Czerniachowskiego został ustanowiony w Wilnie w 1964. W 1991 roku został przez władze Wilna usunięty, a następnie bez uzgodnienia był przeniesiony przez Armię Radziecką do Woroneża i w 1993 roku ustawiony na placu Czerniachowskiego przed dworcem kolejowym Woroneż I.

</doc>
<doc id="512391" url="https://pl.wikipedia.org/wiki?curid=512391" title="Miss Europe">
Miss Europe

Miss Europe (pol. Miss Europy) jest najstarszym międzynarodowym, kontynentalnym konkursem piękności.

</doc>
<doc id="512392" url="https://pl.wikipedia.org/wiki?curid=512392" title="Adolf Berman">
Adolf Berman

Adolf Abraham Berman, Awraham Berman, ps. „Borowski”, „Adam” (hebr. אברהם ברמן; ur. 17 października 1906 w Warszawie, zm. 3 lutego 1978 w Tel Awiwie) – polski i izraelski działacz społeczny i polityk o poglądach komunistycznych, doktor filozofii, sekretarz Żegoty, poseł do Krajowej Rady Narodowej i deputowany Knesetu. Brat Jakuba Bermana.
Życiorys.
Praca naukowa.
Absolwent filozofii Uniwersytetu Warszawskiego. Napisaną przez niego pracę magisterską, którą przedstawił do obrony w 1931, uznano za rozprawę doktorską, nadając mu odpowiedni tytuł. Był psychologiem oraz nauczycielem w gimnazjach warszawskich, prowadził badania naukowe w dziedzinie psychologii oraz wdrażał pionierski w Polsce system poradnictwa zawodowego.
Działalność społeczna i polityczna w Polsce.
Od 1926 członek partii Poalej Syjon – Lewica, redaktor polskojęzycznego organu tej partii; wydawał w języku jidysz tygodnik „Arbeter Cajtung”.
W czasie II wojny światowej posługiwał się pseudonimem "Borowski" lub "Adam Borowski". Był jednym z założycieli i przywódców utworzonego w 1942 Bloku Antyfaszystowskiego oraz współredagował jego organ – „Der Ruf”. Podczas wojny był dyrektorem żydowskiej organizacji charytatywnej, Centrali Związku Towarzystw Opieki nad Sierotami i Dziećmi Opuszczonymi „Centos”. Organizacja opiekowała się dziećmi (poniżej 14 roku życia) w getcie warszawskim; utrzymywała sierocińce, internaty i półinternaty, kluby i kuchnie dla dzieci. Organizowała obchody świąt. Pod jej opieką znajdowało się ok. 3/4 dzieci z ogólnej ich liczby wynoszącej ok. 100 tys. Berman pomagał także Żydom w ucieczkach z getta. Był odpowiedzialny za wyszukiwanie kontaktów z Polakami po „aryjskiej stronie”, co mógł robić względnie swobodnie, gdyż nie miał semickich rysów. We wrześniu 1942 wraz żoną Barbarą opuścił getto i zamieszkał po „stronie aryjskiej”.
W czasie powstania w getcie warszawskim wspólnie z Leonem Feinerem był autorem depesz informujących Londyn o wydarzeniach, w tym o masowej likwidacji społeczności żydowskiej, i wzywających aliantów do pomocy. W ostatniej, trzeciej depeszy z 11 maja 1943 rozgoryczony pisał o braku reakcji świata na dokonującą się masakrę.
Po wielkiej akcji deportacyjnej w lecie 1942 kontynuował podziemną działalność – m.in. ocalił ostatnie notatki historyka warszawskiego getta Emanuela Ringelbluma. Był członkiem prezydium Żydowskiego Komitetu Narodowego (ŻKN) i jego reprezentantem wobec polskiego podziemia. Pełnił funkcję sekretarza w prezydium „Żegoty”. Zaprzyjaźnił się wówczas z Władysławem Bartoszewskim, który miał pseudonim "Ludwik Borowski"; znajomość ta przetrwała wiele lat. Był współautorem, wspólnie z Leonem Feinerem i Icchakiem Cukiermanem, listu informującego świat o systematycznym wymordowywaniu społeczności żydowskiej w okupowanej Polsce. Pisał w nim także o "bliskich i serdecznych stosunkach" łączących ŻKN z przedstawicielami walczącej Polski Podziemnej. W styczniu 1944 został kierownikiem referatu żydowskiego Krajowej Rady Narodowej. W tym samym miesiącu był szantażowany przez szmalcowników, którzy według Zofii Rudnickiej zażądali od niego pół miliona złotych. Szantażystów udało się zidentyfikować i zlikwidować.
Podczas powstania warszawskiego wchodził w skład Rady Politycznej Armii Ludowej na Żoliborzu.
Rząd RP w Londynie poprzez delegata w Warszawie przekazywał pieniądze, wpłacane przez Joint i Światowy Kongres Żydów, na pomoc dla Żydów w Polsce, m.in. Adolfowi Bermanowi „Borowskiemu” dla Lewicy Poalej Syjon. Starano się także uratować chociaż niektórych Żydów wskazanych imiennie przez Reprezentację Polskich Żydów, m.in. Adolfa Bermana.
W 1945 został wiceprzewodniczącym, a potem, do 1949, przewodniczącym Centralnego Komitetu Żydów Polskich. Latem 1946 uczestniczył w rozmowach z Ministerstwem Bezpieczeństwa Publicznego, Ministerstwem Sił Zbrojnych i Ministerstwem Obrony Narodowej, które doprowadziły do czasowego otwarcia granic Polski dla masowej emigracji Żydów. Odwiedził obóz w Treblince, gdzie zginęli jego bliscy i dzieci, nad którymi sprawował opiekę w getcie, co zrobiło na nim wstrząsające wrażenie. Po wojnie Władysław Bartoszewski odwiedził Bermana w Centralnym Komitecie Żydów Polskich, gdzie ten przyjął go, jak pisze Bartoszewski – „bardzo ciepło, mimo tego, iż nie miał on wątpliwości, że jestem oficerem AK i że znajduje się w innym obozie politycznym”. Dwukrotnie, w 1946 i 1948, Berman, korzystając ze swoich koneksji, wyciągnął z więzienia Władysława Bartoszewskiego. Jednak w kwietniu 1949 Adolf Berman został usunięty ze stanowiska przewodniczącego CKŻP, za czym stał Szymon Zachariasz, zastąpił go komunista Grzegorz Smolar. W 1949 Bartoszewskiego aresztowano po raz trzeci, tym razem pozostał w więzieniu przez pięć lat.
W 1947 został odznaczony Orderem Krzyża Grunwaldu II klasy. Otrzymał również Medal za Warszawę 1939–1945 (1946).
W 1950, wobec coraz dalej idącej marginalizacji CKŻP i ograniczenia jego autonomii, Berman zdecydował się na wyjazd do Izraela.
W Izraelu.
Jako Awraham Berman w latach 1951–1955 był deputowanym Knesetu II kadencji, do którego dostał się z listy Mapam. W wyniku rozłamu w Mapam został członkiem Frakcji Lewicowej (hebr. סיעת שמאל, Si’at smol), a od 1954 był członkiem Komunistycznej Partii Izraela (Maki) i wchodził w skład jej władz. Napisał książkę, w której opisał swoje wspomnienia z getta warszawskiego. Był przewodniczącym izraelskiej Organizacji Bojowników Antyfaszystów oraz członkiem prezydium Światowej Organizacji Partyzantów Żydowskich i Byłych Więźniów. Zeznawał w procesie Adolfa Eichmanna (1961), a także w sprawie Wiery Gran.
Będąc Izraelczykiem, Adolf Berman nie wyzbył się polskości. Piastował stanowisko redaktora naczelnego marksistowskiego miesięcznika „Walka” – wydawanego w języku polskim w latach 1958–1965. Był też jednym z najaktywniejszych działaczy Ligi Przyjaźni Izraelsko-Polskiej. Język polski pozostał przeważającym językiem jego licznych korespondencji. Był głównym mówcą na uroczystych akademiach poświęconych pamięci Polaków, ludzi pióra, m.in. Władysława Broniewskiego i Stefana Żeromskiego. W połowie lat 50. Władysław Bartoszewski odnowił przyjaźń z Adolfem Bermanem, z którym korespondował, i w 1963 odwiedził Izrael, kiedy na zaproszenie Instytutu Jad Waszem odbierał dyplom "Sprawiedliwy wśród Narodów Świata" w imieniu Rady Pomocy Żydom „Żegota”. Adolf Berman pomógł mu wtedy w zbieraniu materiałów do książki "Ten jest z ojczyzny mojej", o Polakach ratujących Żydów.
Zmarł na raka w Tel Awiwie w 1978, w wieku 71 lat.
Życie prywatne.
Syn Isera i Guty. Miał dwóch braci: Jakuba i Mieczysława (zginął w Treblince) oraz dwie siostry: Annę (po mężu Wołek, zamordowaną wraz z mężem Pawłem i córką Leną w obozie zagłady w Treblince) i Irenę (po mężu Olecką, 1917–2000). Jakub (1901–1984) pozostał w Polsce, jako wicepremier i członek Komisji Wojskowej Biura Politycznego KC PZPR od maja 1949 nadzorował ludowe Wojsko Polskie, kierował ideologią partii komunistycznej oraz aparatem represji.
Był żonaty z Barbarą (nazywaną Basią) Temkin (1907–1953), z zawodu bibliotekarką, z którą wspólnie ratował mieszkańców getta. Po przyjeździe do Izraela podupadła na zdrowiu, czego przyczyną był niesprzyjający klimat, w 1953 zmarła na zapalenie płuc. Była autorką dziennika z getta, wydanego w Izraelu w 1956 i w Polsce w 2000. Syn, Emanuel (ur. 1946), został psychoanalitykiem i profesorem psychologii klinicznej na Uniwersytecie w Hajfie. Wykładał także w Polsce.

</doc>
<doc id="512401" url="https://pl.wikipedia.org/wiki?curid=512401" title="Rozcinka">
Rozcinka

 Rozcinka (przecinka rozruchowa, obcinka) – w górnictwie wyrobisko korytarzowe przygotowawcze, wykonywane na wysokość wybieranego pokładu przeznaczonego do eksploatacji. Rozcinkę przed wykonaniem zbrojenia ściany zabezpiecza się obudową podporową.

</doc>
<doc id="512403" url="https://pl.wikipedia.org/wiki?curid=512403" title="Pistolet Colt 22">
Pistolet Colt 22

Colt 22 – amerykański pistolet samopowtarzalny. Pistolety tego typu były oferowane od 1994 roku. Pierwsza wersja, "Colt 22 Cadet", była bronią przeznaczoną do strzelania rekreacyjnego, ze stałymi przyrządami celowniczymi. W 1995 roku rozpoczęto produkcję wersji sportowej "Colt 22 Target" wyposażonej w dłuższą lufę i regulowane przyrządy celownicze. Produkcję wszystkich odmian Colta 22 zakończono w 2000 roku.
Opis.
Colt 22 był bronią samopowtarzalną. Zasada działania oparta o odrzut zamka swobodnego. Pistolet wykonany był ze stali nierdzewnej. Bezpiecznik miał postać kołka w tylnej części szkieletu.
Colt 22 był zasilany z wymiennego, jednorzędowego magazynka pudełkowego o pojemności 10 naboi, umieszczonego w chwycie. Zatrzask magazynka znajdował się po prawej stronie chwytu. Broń była wyposażona w zatrzask zamka (po lewej stronie szkieletu).
Lufa gwintowana.
Przyrządy celownicze składały się z muszki i szczerbinki (Cadet) lub muszki i celownika mikrometrycznego (Target).

</doc>
<doc id="512404" url="https://pl.wikipedia.org/wiki?curid=512404" title="Zabierka">
Zabierka

Zabierka – wyrobisko podziemne eksploatacyjne o wąskim przodku, rzędu od 3 do 8 metrów. Wysokość zabierki nie przekracza 8 metrów, najczęściej są to wyrobiska o wysokości 5 metrów.
Przy wykonywaniu wyrobisk zabierkowych kierunek drążenia przodka jest prostopadły do kierunku postępu frontu eksploatacyjnego.

</doc>
<doc id="512413" url="https://pl.wikipedia.org/wiki?curid=512413" title="Coregonus">
Coregonus

Coregonus – rodzaj ryb z rodziny łososiowatych (Salmonidae).
Systematyka.
Takson został opisany w 1758 przez Karola Linneusza w "Systema Naturae" jako podrodzaj w obrębie rodzaju "Salmo".
Systematycy wyróżniają wiele gatunków, podgatunków i lokalnych form geograficznych. Relacje pokrewieństwa pomiędzy nimi są trudne do ustalenia z powodu szerokiego zasięgu ich występowania, dużych zdolności przystosowawczych, hybrydyzacji i introgresji.
Klasyfikacja.
Gatunki zaliczane do tego rodzaju:
Gatunkiem typowym jest "Salmo lavaretus" ("C. lavaretus").
W powyższym wykazie uwzględniono również gatunki wymarłe ujęte w Czerwonej księdze gatunków zagrożonych:

</doc>
<doc id="512415" url="https://pl.wikipedia.org/wiki?curid=512415" title="Bułka tarta">
Bułka tarta

Bułka tarta – produkt spożywczy powstały wskutek zmielenia bądź starcia suchego pieczywa.
Stosowana jest m.in. jako składnik panierki. Używa się jej również do posypywania formy na ciasto (ma zapobiegać jego przywieraniu). Dosypywanie pewnej ilości tartej bułki do półgotowych produktów kulinarnych zwiększa ich gęstość i spoistość (mięso mielone).
Poza kuchnią bułka tarta ma zastosowanie jako zanęta wędkarska, albo karma dla ptaków lub ryb.
Ze względu na swoją higroskopijność powinna być przechowywana w suchym miejscu, gdyż może zakisnąć lub spleśnieć. Nie powinna być przechowywana dłużej niż 6 miesięcy.
Pomimo nazwy, bułka tarta niekoniecznie musi być przygotowana z bułek. Do jej produkcji mogą być wykorzystane suchary, chleb, biszkopty, itp. 
Odmiany.
Ze względu na wykorzystany w czasie produkcji surowiec, rozróżniamy wiele rodzajów bułki tartej. Najpowszechniejsze to:
Ponadto obecnie w sprzedaży dostępne są bułki tarte z dodatkami smakowymi, jak czosnek, czy też chilli. Oprócz tego można również dostać bułki tarte bezglutenowe (zwykle z pieczywa z mąki ryżowej) oraz bezglutenowe niskobiałkowe.

</doc>
<doc id="512420" url="https://pl.wikipedia.org/wiki?curid=512420" title="Pierwsze wyjście z mroku">
Pierwsze wyjście z mroku

Pierwsze wyjście z mroku – debiutancki album studyjny zespołu Coma wydany w 2004 roku. Na album składają się utwory zarówno balladowe ("Leszek Żukowski", "Pasażer", "100 tysięcy jednakowych miast") jak i momenty ostrego brzmienia (m.in. "Czas globalnej niepogody", "Ocalenie" czy tytułowe "Pierwsze wyjście z mroku"), a całość zwieńczona jest skocznym koncertowym utworem "Skaczemy" (oficjalnie nie wymieniony na płycie). Album otrzymał nagrodę Fryderyka za Album Roku w kategorii Rock w 2005 roku, oraz II miejsce za Album Roku w plebiscycie Teraz Najlepsi.
Nagrania dotarły do 7. miejsca listy OLiS.

</doc>
<doc id="512422" url="https://pl.wikipedia.org/wiki?curid=512422" title="Roman Jankowski (żużlowiec)">
Roman Jankowski (żużlowiec)

Roman Jankowski (ur. 5 października 1957 w Kościanie) – polski żużlowiec i trener sportu żużlowego. W sezonach 2008 i 2009 trener Unii Tarnów, a od 2010 – Unii Leszno.
Życiorys.
Swoją karierę rozpoczął w roku 1975 zapisując się do żużlowej szkółki prowadzonej przez Andrzeja Pogorzelskiego w Lesznie. Pod jego okiem szybko rozwijał swoje umiejętności, dzięki czemu już po roku (29 kwietnia 1976) zadebiutował w barwach Unii Leszno w młodzieżowych zawodach żużlowych w Gnieźnie. Pierwszy start w lidze miał miejsce jeszcze w tym samym roku, 9 maja, podczas spotkania z Włókniarzem Częstochowa.
Przez 26 lat (1976–2001) był wierny swojemu macierzystemu klubowi, Unii Leszno. W latach 2002–2003 reprezentował barwy WKM Warszawa. Przez dwa sezony (1980–1981) startował na torach angielskich, w drużynie Hackney Hawks (wraz z Zenonem Plechem i Andrzejem Huszczą). Karierę zawodniczą zakończył w 2003 roku.
Z żoną Ewą ma trzech synów (Łukasza, Marcina i Norberta), którzy kontynuują żużlowe tradycje rodzinne.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Mistrzostwa Świata Par
Indywidualne Mistrzostwa Polski
Młodzieżowe Indywidualne Mistrzostwa Polski
Mistrzostw Polski Par Klubowych
Młodzieżowe Drużynowe Mistrzostwa Polski
Drużynowe Mistrzostwa Polski
Drużynowy Puchar Polski
Indywidualny Puchar Polski
Złoty Kask
Srebrny Kask
Drużynowe Mistrzostwa Polski – Sezon Zasadniczy Najwyższej Klasy Rozgrywkowej.
W nawiasie miejsce w danej kategorii (śr/m oraz śr/b – przy założeniu, że zawodnik odjechał minimum 50% spotkań w danym sezonie)
Inne ważniejsze turnieje.
Memoriał im. Edwarda Jancarza w Gorzowie Wielkopolskim
Memoriał Alfreda Smoczyka w Lesznie
Kryterium Asów Polskich Lig Żużlowych w Bydgoszczy
m.in. trzykrotnie I m-ce (1986, 1989, 1999)
Łańcuch Herbowy Miasta Ostrowa Wielkopolskiego
m.in. trzykrotnie I m-ce (1994, 1999, 2000)
Puchar Międzynarodowych Targów Poznańskich w Poznaniu

</doc>
<doc id="512427" url="https://pl.wikipedia.org/wiki?curid=512427" title="Zaprzepaszczone siły wielkiej armii świętych znaków">
Zaprzepaszczone siły wielkiej armii świętych znaków

Zaprzepaszczone siły wielkiej armii świętych znaków – drugi album studyjny zespołu Coma, wydany 29 maja 2006 roku. Jeszcze tego samego roku (jesienią) album otrzymał status złotej płyty. Płyta dotarła do 1. miejsca listy OLiS w Polsce. Nagrania zostały zmasterowane w High-End Audio w Warszawie przez Grzegorza Piwkowskiego.
Twórcy.
Źródło.

</doc>
<doc id="512433" url="https://pl.wikipedia.org/wiki?curid=512433" title="Siejowate">
Siejowate

Siejowate, głąbielowate (Coregoninae) – podrodzina ryb łososiowatych (Salmonidae) klasyfikowana też jako odrębna rodzina "Coregonidae".
Podrodzina siejowatych obejmuje wiele gatunków, podgatunków i ras ekologicznych o niejednoznacznej pozycji taksonomicznej. Nazwy rodziny pochodzą od gatunku sieja nazywanego również głąbielem. Są szeroko rozprzestrzenione w wodach lądowych półkuli północnej – w Europie, Azji i w Ameryce Północnej. W Europie i na terytorium dawnego Związku Radzieckiego miały duże znaczenie gospodarcze. Niektóre formy zostały wprowadzone do akwakultury.
Cechy charakterystyczne.
Ciało srebrzyste, pokryte dużymi łuskami. Mały otwór gębowy bez zębów. Na łuku skrzelowym występują liczne wyrostki filtracyjne.
Taksonomia.
Taksonomia tej grupy ryb jest szczególnie trudna ze względu na istnienie wielu form i odmian lokalnych. Niektóre gatunki już wyginęły, a inne skrzyżowały się. Wielu systematyków klasyfikuje siejowate w randze rodziny Coregonidae, blisko spokrewnionej z Salmonidae. Wyróżniają w niej podrodzinę Coregoninae obejmującą rodzaje "Coregonus" i "Prosopium" oraz monotypową podrodzinę Stenodinae z rodzajem "Stenodus".
W tradycyjnym ujęciu podrodzina Coregoninae obejmuje rodzaje:

</doc>
<doc id="512436" url="https://pl.wikipedia.org/wiki?curid=512436" title="Pistolet Colt Defender">
Pistolet Colt Defender

Colt Defender (oznaczenie fabryczne "Model O7000D") – amerykański pistolet samopowtarzalny. Jest to przeznaczona do skrytego przenoszenia i samoobrony wersja pistoletu Colt M1911.
Pistolet zbudowano szkielet pistoletu Colt Commander z lufą długości 76 mm i odpowiednio skróconym zamkiem. Pistolet początkowo oferowany w kalibrach .40 S&amp;W i .45 ACP, obecnie dostępna jest tylko wersja kalibru .45.
Opis.
Colt Defender jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia ruchomy łącznik.
Mechanizm spustowy bez samonapinania z kurkowym mechanizmem uderzeniowym (kurek i spust szkieletowy). Skrzydełko bezpiecznika znajduje się na szkielecie po lewej stronie. Pistolet wyposażony jest w automatyczny bezpiecznik chwytowy.
Colt Defender jest zasilany z wymiennego, jednorzędowego magazynka pudełkowego o pojemności 7 naboi, umieszczonego w chwycie. Zatrzask magazynka po lewej stronie chwytu pistoletowego. Chwyt otoczony jest z przodu i boków jednoczęściową okładziną z gumy posiadającą wklęśnięcia pod palce.
Lufa gwintowana.
Przyrządy celownicze stałe (muszka i szczerbinka), wyposażone w luminescencyjne kropki ułatwiające strzelanie w nocy. Pistolet wykonany jest ze stopu lekkiego (szkielet) i stali nierdzewnej (zamek).

</doc>
<doc id="512438" url="https://pl.wikipedia.org/wiki?curid=512438" title="Coregonus albula">
Coregonus albula



</doc>
<doc id="512439" url="https://pl.wikipedia.org/wiki?curid=512439" title="Legia Warszawa">
Legia Warszawa



</doc>
<doc id="512440" url="https://pl.wikipedia.org/wiki?curid=512440" title="Coregonus nasus">
Coregonus nasus



</doc>
<doc id="512448" url="https://pl.wikipedia.org/wiki?curid=512448" title="Biblioteka Politechniki Łódzkiej">
Biblioteka Politechniki Łódzkiej

Biblioteka Politechniki Łódzkiej – biblioteka uczelniana Politechniki Łódzkiej, gromadząca literaturę naukowo-techniczną z dziedzin reprezentowanych na tej uczelni.
Sieć biblioteczna Politechniki Łódzkiej.
System biblioteczno-informacyjny Politechniki Łódzkiej stanowią: Biblioteka Politechniki Łódzkiej, na którą składają się Biblioteka Główna, biblioteki filialne oraz biblioteki zakładowe, działające w jednostkach organizacyjnych uczelni. W ramach systemu funkcjonuje sześć bibliotek filialnych na poszczególnych wydziałach i dwadzieścia bibliotek zakładowych tj. instytutowych, katedralnych i innych.
Biblioteki filialne:
Historia.
Bibliotekę Główną Politechniki Łódzkiej powołano do życia we wrześniu 1945 roku. W tym samym czasie organizowano biblioteki przy zakładach naukowych Politechniki, tworząc zaczątek uczelnianej sieci bibliotecznej. Do 1957 roku Biblioteka Główna nie posiadała wyodrębnionych działów. W 1958 roku ustalono czterooddziałową organizację biblioteki. Po wielu zmianach porządkujących, aktualna, dostosowana do potrzeb struktura (zatwierdzona w 2006 roku) obejmuje siedem oddziałów i cztery sekcje. W 2006 roku zmieniono nazwę biblioteki na Biblioteka Politechniki Łódzkiej.
W pierwszych latach istnienia nowej jednostki organizacyjnej PŁ opiekę nad nią sprawowała Komisja Biblioteczna składająca się z profesorów politechniki. Natomiast bezpośrednią organizacją i kierowaniem biblioteką zajmowała się Stanisława Stollowa w czteroosobowym wówczas zespole. Pierwszym właściwym dyrektorem biblioteki został w 1950 dr Stanisław Peliński. Od 1 lutego 2023 roku dyrektorem jest Adam Lenic.
Wraz z rozwojem biblioteki i rozbudową struktury organizacyjnej, zwiększono zatrudnienie pracowników. Od 4 osób w 1945 roku do 112 osób w roku 2007. Liczba zatrudnionych osób na koniec 2014 roku wyniosła 106 osób.
Decyzją władz wydziałów PŁ Biblioteka Biotechnologii i Nauk o Żywności oraz Biblioteka Elektroniki zostały zlikwidowane z dniem 1 marca 2020 roku.
Budynek.
Pierwszy lokal biblioteczny mieścił się w rektoracie politechniki, usytuowanym w pałacu Karola Scheiblera przy pl. Zwycięstwa. Następnie, w styczniu 1947 roku, zbiory przeniesiono do pofabrycznego budynku Wydziału Mechanicznego przy ul. Gdańskiej 155. W sierpniu 1959 biblioteka otrzymała pomieszczenia w nowo wybudowanym gmachu Wydziału Włókienniczego, gdzie – wielokrotnie powiększając swój metraż – egzystowała przez 43 lata. Nowy, odrestaurowany budynek przy ul. Wólczańskiej 223 udostępniono użytkownikom 23 września 2002 roku.
Historia budynku, który zbudowany został z przeznaczeniem na magazyn Fabryki Schweikerta sięga początków XX wieku. Czteropiętrowy gmach przeznaczony pierwotnie na magazyn fabryczny powstał w 1912 roku. Był jednym z pierwszych budynków w Europie, gdzie zastosowano żelazobeton. Należał on, podobnie jak znajdująca się w pobliżu fabryka do rodziny łódzkich przemysłowców – Schweikertów (syna Fryderyka Wilhelma Schweikerta, Roberta). W 1913 roku gmach rozbudowano, dodając m.in. wieżę ciśnień ze zbiornikiem na wodę. W 1928 roku w budynku uruchomiono produkcję obuwia gumowego. Po wojnie obiekt zajmowała Łódzka Fabryka Wyrobów Gumowych „Stomil”. W 1996 roku zakupiła go Politechnika Łódzka z myślą o umieszczeniu tam biblioteki. Budynek o kubaturze 10 tys. m² wyremontowano, nowocześnie urządzono i wyposażono pod kątem potrzeb biblioteki.
Budynek z dawną wieżą ciśnień jest obecnie jednym z bardziej charakterystycznych akcentów architektonicznych uczelni. Gmach ma 5 kondygnacji, około 10 tys. metrów kwadratowych powierzchni, 22 metry szerokości oraz 100 metrów długości. W budynku znajdują się zbiory Biblioteki Głównej oraz siedziba władz Biblioteki Politechniki Łódzkiej.
Księgozbiór.
W 1945 roku zbiory Biblioteki liczyły 930 woluminów. Księgozbiór Biblioteki Głównej zapoczątkowały dary, m.in. pochodzące z zagranicy. Z czasem powiększano i uzupełniano księgozbiór kupując książki z różnych źródeł. Zaprenumerowano czasopisma i zadbano o zbiory specjalne.
Według danych statystycznych na 31 grudnia 2022 roku zbiory Biblioteki (Biblioteka główna oraz biblioteki filialne) stanowią:
Gromadzenie zbiorów odbywa się zgodne z profilem naukowym uczelni.
System komputerowy.
Pierwszy inwentarz książek służył czytelnikom i bibliotekarzom jako katalog, było to możliwe przy niewielkim wówczas księgozbiorze. Niebawem zaczęto tworzyć kartkowy katalog alfabetyczny oraz rozpoczęto prace przy opracowywaniu katalogu rzeczowego według UKD. W drugiej połowie lat 80. rozpoczęta została komputeryzacja biblioteki. Zakupiono i wdrożono system biblioteczny LECH BMS w celu komputerowego opracowania zbiorów. Z czasem zastąpiony on został przez nowocześniejszy i sprawniejszy amerykański system HORIZON. Od 10 września 2012 roku działa Katalog Komputerowy w systemie Symphony.
Zasoby elektroniczne.
Biblioteka udostępnia wiele źródeł elektronicznych w postaci komputerowych baz danych oraz serwisów online zagranicznych, polskich i własnych (alfabetyczny wykaz subskrybowanych przez Bibliotekę źródeł). Według danych na 31 grudnia 2022 r. biblioteka umożliwia dostęp do:
Częścią zasobów elektronicznych są również materiały zdigitalizowane przez bibliotekę (ogółem 11 968 tytułów).
Repozytorium cyfrowe.
W 2005 roku powstała Biblioteka Cyfrowa Politechniki Łódzkiej eBiPoL. Jej głównym zadaniem jest archiwizacja i ochrona (dzięki digitalizacji) cennych zbiorów bibliotecznych przed zniszczeniem oraz umożliwienie ich częstszego i bezpieczniejszego udostępniania. 
Od 2 lutego 2012 r. została uruchomiona CYBRA czyli Łódzka Regionalna Biblioteka Cyfrowa, w której "„znajdują się zeskanowane lub typu „digital born” materiały następujących bibliotek łódzkich uczelni i instytucji: Politechniki Łódzkiej, Uniwersytetu Medycznego, Instytutu Medycyny Pracy im. prof. J. Nofera, Akademii Muzycznej im. Grażyny i Kiejstuta Bacewiczów, Państwowej Wyższej Szkoły Filmowej, Telewizyjnej i Teatralnej im. L. Schillera”".
W końcu lutego 2010 roku powstało Repozytorium Politechniki Łódzkiej CYRENA. CYRENA to inaczej CYfrowe REpozytorium NAuki, za główne cele tego projektu przyjęto m.in. udostępnianie wyników badań w różnej postaci oraz archiwizację szeroko pojętego dorobku naukowego macierzystej uczelni. Repozytorium ma charakter półotwarty, materiały w nim deponowane są dostępne dla wszystkich użytkowników Internetu w pełnym tekście, jak i z pewnymi ograniczeniami dostępu, przeglądania i ich pobierania.
Dostęp do internetu i usługi elektroniczne.
Biblioteka umożliwia korzystanie z internetu szerokopasmowego o prędkości 100 Mb/s i udostępnia ponad sto komputerów z dostępem do internetu dla użytkowników. Ponadto umożliwia podłączenie własnego komputera, dostęp do gniazda internetowego i korzystanie z internetu bezprzewodowego. Sieć Wi-Fi stanowi część projektu eduroam, realizowanego w Polsce przez konsorcjum PIONIER, a na Politechnice Łódzkiej wdrażanego przez Centrum Komputerowe PŁ.
Galeria Biblio-Art.
Galeria Biblio-Art powstała w Bibliotece Głównej w 2007. Jej celem jest prezentacja przejawów artystycznej wrażliwości środowiska akademickiego Łodzi, integracja różnego typu szkół wyższych oraz przybliżanie dokonań poszczególnych autorów posiadających różne pasje i wywodzących się z różnych obszarów twórczych. Pierwszy wernisaż wystawy fotograficznej „Przyłapani na czytaniu” odbył się 6 listopada 2007. 12 czerwca 2015 roku odbyła się 50., jubileuszowa wystawa w Galerii Biblio-Art. Rocznie galeria organizuje kilka wystaw pracowników i studentów z Politechniki Łódzkiej, ale częstymi wystawcami są też studenci i wykładowcy z Akademii Sztuk Pięknych im. W. Strzemińskiego oraz Państwowej Wyższej Szkoły Filmowej, Telewizyjnej i Teatralnej im. L. Schillera. Nawiązano także współpracę z innymi instytucjami kultury w regionie, a także poza Łodzią i jej okolicami. Każda z wystaw poprzedzona jest wernisażem, podczas którego zaproszeni goście mają możliwość krótkiej rozmowy z autorem lub autorami prac oraz wymiany doświadczeń artystycznych.
Przedsionek Literacki.
Spotkania i rozmowy z pisarzami o książkach. Pierwsze spotkanie w Przedsionku Literackim odbyło się 23 maja 2014 z Moniką Sawicką, pisarką, dziennikarką, autorką powieści: "Kruchość porcelany", "Serwantka", "Mimo wszystko", "Demi-sec", "7 kolorów tęczy", "Kolejność uczuć" oraz "Szeptem". 21 maja 2015 r. gościem był pisarz fantasy Andrzej Sapkowski. W listopadzie 2015 roku Biblioteka gościła Przemysława Dakowicza, adiunkta w Katedrze Literatury i Tradycji Romantyzmu Uniwersytetu Łódzkiego, autora wydanej w 2015 r. znakomitej "Afazji polskiej", zaś w styczniu 2016 roku w ramach spotkania autorskiego w Przedsionku Literackim prof. Halina Abramczyk opowiadała o swoich podróżach do Afryki i pracy zawodowej.

</doc>
<doc id="512449" url="https://pl.wikipedia.org/wiki?curid=512449" title="Kościół Unitariański na Węgrzech">
Kościół Unitariański na Węgrzech

Kościół Unitariański na Węgrzech () – jeden z Kościołów protestanckich na Węgrzech, zrzeszający około 25 000 wiernych. Należy do ICUU ("Międzynarodowej Rady Unitarian i Uniwersalistów").
Historia.
Myśl unitariańską w nowożytnych Węgrzech zapoczątkował Ferenc Dávid, kalwiński pastor, od 1555 roku biskup Siedmiogrodu, a od 1564 kaznodzieja księcia Jana Zygmunta Zápolyi. Pod wpływem lektury Biblii zwątpił on w dogmat o Trójcy Świętej. Za jego sprawą w 1566 roku synod Kościoła kalwińskiego uznał Skład Apostolski za jedyne wyznanie wiary.
Unitarianizm mógł się swobodnie rozwijać dzięki wprowadzonej podczas siedmiogrodzkiego sejmu w 1568 roku tolerancji religijnej. Ponieważ cieszył się poparciem księcia czynił znaczne postępy i był na dobrej drodze, by zastąpić kalwinizm. Koniec dynamicznego rozwoju nastąpił po śmierci Jana Zápolyi w 1571 roku gdy unitarianie mieli już 400 parafii. Wtedy to władzę w Siedmiogrodzie przejął Stefan Batory, późniejszy król Polski, zagorzały katolik. Pozbawił on unitarian drukarni oraz usnął ich z dworu. Choć odebrał on unitarianom przywileje to ich nie prześladował. Stanowczo zakazał jednak „innowacji religijnych”.
W 1576 roku Ferenc Dávid został wybrany na biskupa unitarian. Wtedy też podważył sens modlitw do Jezusa. Jego przeciwnicy uznali to za „innowację religijną” i doprowadzili do skazania go na dożywotnie więzienie w 1579 roku, gdzie, jeszcze w tym samym roku, zmarł. Synod Kościoła unitariańskiego był zmuszony do uznania boskości Chrystusa.
Szykanować unitarian zaczęto w XVII wieku, gdy władzę w kraju objęli kalwini. Unitarian podejrzewano o powiązania z sabbatarianami, którzy głosili powrót do zasad judaizmu i odrzucali Nowy Testament, i zażądano delegalizacji wyznania. Ostatecznie unitarianizm pozostał dozwolony, ale Kościołowi nakazywano wzywanie Jezusa w modlitwach i chrzest „w imię Ojca i Syna i Ducha Świętego”. Unitarianom zakazywano też publikacji, odbierano kościoły, a ostatecznie odebrano im miejsca w sejmie.
W 1692 roku władzę objęli Habsburgowie. Choć obiecywali respektować wolność wyznania to wspierali katolicyzm. Unitarianom odbierano szkoły i kościoły, tak, że do końca XVIII wieku, gdy zagwarantowano tolerancję, dotrwało zaledwie 32 tysiące unitarian, zwłaszcza wśród chłopów i drobnomieszczaństwa.
XIX wiek to okres odradzania się unitarianizmu. Ważną rolę odegrała tu pomoc finansowa unitarian z Wielkiej Brytanii i Stanów Zjednoczonych. Kościół zdobywał wiernych nie tylko w Siedmiogrodzie, ale także na pozostałym obszarze Węgier, tak, że w 1876 roku założono pierwszą parafię w Budapeszcie.
Trudne dla unitarianizmu okazało się oddzielenie Siedmiogrodu od Węgier. W 1949 roku Kościół musiał podzielić się na Kościół Unitariański na Węgrzech i Unitariański Kościół Siedmiogrodu. Władze komunistyczne prześladowały mniejszość węgierską w Rumunii, a więc i unitarian, a pewne napięcia zostały do dnia dzisiejszego.
Doktryna Kościoła Unitariańskiego na Węgrzech.
Unitarianie wierzą w:
Nie uznają natomiast boskości Chrystusa i zjawiska Trójcy Świętej.
Kościół uznaje dwa sakramenty:
Poza tym odprawia takie ceremonia jak:
Główne święta to:
Podczas tych świąt odprawia się Wieczerzę Pańską.
Liturgia.
Nabożeństwa odprawiane są w każdą niedzielę, rano i wieczorem, w języku węgierskim. Składają się z czytań z Pisma Świętego, śpiewów i kazania. W wiejskich parafiach codziennie odmawiane są krótkie modlitwy.
Administracja Kościoła.
Główną władzę w Kościele pełni synod zbierający się co cztery lata. Na jego czele stoi biskup. Zarząd pełni, wybierany podczas zebrania synodu, Wielki Konsystorz składający się z biskupa, kilku duchownych oraz kilku świeckich członków Kościoła.
Kościół dzieli się na 12 parafii i 21 wspólnot (filiałów). Siedziba znajduje się w Budapeszcie, gdzie istnieją dwie parafie.

</doc>
<doc id="512453" url="https://pl.wikipedia.org/wiki?curid=512453" title="Kacza (dopływ Zatoki Gdańskiej)">
Kacza (dopływ Zatoki Gdańskiej)

Kacza ("Kaczy Potok", kaszb. "Kaczô" lub "Kaczô Strëga") – potok, będący najdłuższym ciekiem wodnym przepływającym przez Gdynię i leżącym w zlewisku Morza Bałtyckiego. Długość Kaczej wynosi 14,8 km, natomiast powierzchnia zlewni 53,8 km². Obejmuje ona tereny gęsto porośnięte krzewami, lasami i niewielkimi płatami bagnistych łąk i torfowisk.
Do stycznia 1920 roku i w okresie zaboru pruskiego rzeka nosiła nazwę niemiecką "Katzfließ".
W państwowym rejestrze nazw geograficznych Kacza sklasyfikowana jest jako potok. We wcześniejszej publikacji z 2006 roku Komisja Nazw Miejscowości i Obiektów Fizjograficznych określiła Kaczą jako rów.
W planie gospodarowania wodami na obszarze dorzecza Wisły z 2011 Kacza jest jednolitą częścią wód powierzchniowych o kodzie PLRW20001747989 i typie 17 (potok nizinny piaszczysty).
Źródło i górny bieg.
Obszar źródliskowy Kaczej znajduje się we wsi Bojano nieopodal osiedla Czarna Góra. Rzeka wypływa z mokradeł rozpościerających się na wysokości 157 do 190 m n.p.m. Jedna jej odnoga, na zachód od Bojana, wypływa z zalewu, powstałego w wyniku spiętrzenia wypływającej ze źródła wody, która wpada następnie do głębiej położonego koryta rzeczki. Tam również doprowadzana jest woda drenami i spływem grawitacyjnym z okolicznych terenów. W odległości 700 m od tego źródła na północ znajduje swój początek druga odnoga rzeczki, która przepływa przez osiedle Czarna Góra (Bojano) i kieruje się na wschód, aby połączyć się w jeden wspólny ciek, który od tego miejsca płynie w kierunku Zatoki Gdańskiej.
Dalszy bieg.
Rzeka już po chwili wpływa do Gdyni, do dzielnicy Wiczlino. Przepływając przez wiczlińskie pola, rzeka wpływa do Dąbrowy, gdzie jako niewielki jeszcze strumyk, przepływając pod ulicą Wiczlińską, zmierza w kierunku lasu. W lesie przepływa pod Obwodnicą Trójmiasta, torami kolejowymi na Kościerzynę i wpływa na teren rezerwatu leśnego Kacze Łęgi. Następnie płynie przez ogródki działkowe w Małym Kacku, przepływa pod torami kolejowymi, Aleją Zwycięstwa i wzdłuż ulicy Spacerowej zbliża się do ujścia. Kacza uchodzi do Zatoki Gdańskiej na orłowskiej plaży tuż nad molem spacerowym, w miejscu, gdzie swą przystań mają orłowscy rybacy.
Walory przyrodnicze.
Kacza płynie w wąwozie o krawędziach wysokich na 50-60 metrów. W większości swej długości Kacza płynie wśród lasów Trójmiejskiego Parku Krajobrazowego. Kacza przepływa przez rezerwat leśno-florystyczny Kacze Łęgi, natomiast uchodzi nieopodal rezerwatu przyrody Kępa Redłowska.
Dopływy.
Kacza posiada trzy nazwane dopływy. Pierwszy to lewobrzeżny Potok Wiczliński, który wpływa do Kaczej w Gdyni-Wiczlinie, w okolicach Polany Krykulec. Dalej z prawej strony dopływa potok Źródło Marii, który wlewa swe wody na terenie rezerwatu Kacze Łęgi. Natomiast w granicach dzielnicy Mały Kack prawym dopływem jest Potok Przemysłowy. Ponadto Kacza posiada kilka bezimiennych dopływów.
Jakość wody w Kaczej.
Na podstawie monitoringu z lat 2016 i 2019 stan ekologiczny wód sklasyfikowano jako słaby, o czym zadecydował stan makrobezkręgowców bentosowych, podczas gdy stan fitobentosu i makrofitów był w lepszym stanie. Również stan większości elementów fizykochemicznych mieścił się w granicach dobrego stanu. Wśród badanych w tych latach substancji priorytetowych normy dobrego stanu chemicznego przekroczyła zawartość fluorantenu i benzo-a-pirenu.

</doc>
<doc id="512454" url="https://pl.wikipedia.org/wiki?curid=512454" title="Watford F.C.">
Watford F.C.

Watford Football Club – angielski klub piłkarski z siedzibą w mieście Watford, w hrabstwie Hertfordshire, występujący w Championship.
Historia.
Klub został założony w 1881 roku i na początku występował na stadionie Cassio Road. W 1922 przeniósł się na obecny stadion Vicarage Road. Od 1997 roku na tym samym obiekcie występuje drużyna rugby Saracens Rugby Club. Pseudonim klubu "The Hornets" (szerszenie) pochodzi od strojów w żółto-czarne pasy. Watford znane jest z długotrwałej rywalizacji z lokalnym klubem Luton Town.
Najlepsze okresy w historii klubu miały miejsce pod przewodnictwem trenera Grahama Taylora, byłego selekcjonera reprezentacji Anglii. Pierwszy raz objął on zespół w 1977 i trenował go 10 lat. W tym czasie Watford przebyło drogę z Division Four do Division One zdobywając wicemistrzostwo Anglii w 1983, osiągnęło także finał Pucharu Anglii w 1984 i wystąpiło w Pucharze UEFA. Po raz drugi Taylor objął klub w 1997 i w 1999 zespół awansował do Premier League, z której spadł rok później. W tym czasie właścicielem klubu był wokalista Elton John, który miał być dożywotnim honorowym prezesem Watford F.C. 9 listopada 2008 roku pojawiła się informacja, iż zrzeka się on honorowego tytułu, z powodu złej polityki drużyny.
W sezonie 2005/2006 zajął 3. miejsce w rozgrywkach Championship i w finale play-off o wejście do Premier League pokonał 3:0 Leeds United. W sezonie 2006/2007 występował w rozgrywkach angielskiej ekstraklasy, jednakże po zajęciu ostatniego miejsca w tabeli ponownie spadł do niższej klasy rozgrywkowej. W roku 2012 trenerem klubu został Gianfranco Zola, który poprowadził zespół do trzeciego miejsca w lidze, gwarantującego awans do baraży o Premier League. W półfinale zawodnicy włoskiego szkoleniowca po pasjonującej końcówce pokonali Leicester City. W finale przegrali z Crystal Palace F.C. 0:1 i pozostali w Championship.
W sezonie 2014/2015 piłkarze Watfordu wywalczyli awans do najwyższej klasy rozgrywkowej Premier League.

</doc>
<doc id="512455" url="https://pl.wikipedia.org/wiki?curid=512455" title="Konrad Karchut">
Konrad Karchut

Konrad „Saimon” Karchut (ur. 1975 w Zamościu) – polski basista. Znany z wieloletnich występów w grupie muzycznej Hunter. W latach 2002–2003 współpracował z grupą Vader. Wraz z zespołem Hunter dwukrotnie otrzymał nominację do nagrody polskiego przemysłu fonograficznego Fryderyka.
Życiorys.
Konrad Karchut urodził się w 1975 roku w Zamościu. We wczesnej młodości wraz z rodziną przeprowadził się do Szczytna, gdzie ojciec dostał pracę w szkółce milicyjnej. Naukę gry na gitarze basowej rozpoczął w wieku siedemnastu lat za namową przyjaciela Maurycego „Mausera” Stefnowicza założyciela grupy Dies Irae, który również kupił gitarę basową dla początkującego muzyka.
Do zespołu Hunter dołączył w 1999 roku po odejściu basisty Tomasza „Goliasha” Goljaszewskiego. Z zespołem nagrał m.in. sześć albumów studyjnych "Medeis" (2003), "T.E.L.I..." (2005), "HellWood" (2009), "Królestwo" (2012), "Imperium" (2013) i "NieWolnOść" (2016). W 2002 roku dołączył do olsztyńskiej grupy Vader z którą odbył światową trasę koncertową promującą wydawnictwo "Revelations". Karchut został wymieniony w książeczce płyty jako członek zespołu, jednakże nie brał udziału w nagraniach.
W 2003 roku wraz ze wzmożoną działalnością grupy Hunter Karchut opuścił Vader.

</doc>
<doc id="512456" url="https://pl.wikipedia.org/wiki?curid=512456" title="Dwa Drzewa Valinoru">
Dwa Drzewa Valinoru



</doc>
<doc id="512458" url="https://pl.wikipedia.org/wiki?curid=512458" title="Drzewa Valarów">
Drzewa Valarów



</doc>
<doc id="512459" url="https://pl.wikipedia.org/wiki?curid=512459" title="Trwały zarząd">
Trwały zarząd

Trwały zarząd – regulowana przez prawo administracyjne prawna forma władania nieruchomością państwową lub samorządową przez państwową lub samorządową jednostkę organizacyjną nieposiadającą osobowości prawnej.
Opis.
W przypadku własności prywatnej uprawnienia właścicielskie wykonuje z zasady sam właściciel, a powierzenie ich wykonywania innej osobie następuje poprzez ustanowienie prawa rzeczowego albo stosunku obligacyjnego. Inaczej jest w przypadku własności przysługującej podmiotom prawa publicznego - państwu (które w obrocie cywilnoprawnym występuje jako Skarb Państwa) i jednostkom samorządu terytorialnego. Uprawnienia właścicielskie podmiotów publicznoprawnych wykonują z reguły nie one same, lecz ich jednostki organizacyjne. Należy tu podkreślić, że nie chodzi o państwowe i samorządowe (komunalne) osoby prawne, które same są właścicielami nieruchomości, lecz o państwowe i samorządowe jednostki organizacyjne nie posiadające osobowości prawnej, które nie mogą być właścicielami, ponieważ nie mają osobowości prawnej. W celu umożliwienia takiej jednostce prawidłowego gospodarowania nieruchomością należało uregulować prawa i obowiązki związane z tym władaniem, przede wszystkim określając zakres odpowiedzialności takiej jednostki wobec organu reprezentującego właściciela oraz jej uprawnienia w stosunku do posiadanej nieruchomości. Ponieważ nie mogą tu wchodzić w rachubę żadne prawa rzeczowe ani obligacyjne regulowane przez prawo cywilne, formy prawne tego władania uregulowano w prawie administracyjnym.
Prawna regulacja władania nieruchomościami przez państwowe jednostki organizacyjne - różnie zwane i mające w różnych okresach różny status - przechodziła w czasach PRL ciągłą ewolucję:
Obecnie obowiązująca ustawa o gospodarce nieruchomościami () wprowadziła instytucję trwałego zarządu, szczegółowo regulując jej treść. Jednostka organizacyjna, na rzecz której ustanowiono trwały zarząd, ma przede wszystkim prawo do korzystania z nieruchomości w celu prowadzenia działalności należącej do zakresu jej działania, a w szczególności do dysponowania nieruchomością na cele budowlane w rozumieniu prawa budowlanego, za zgodą organu nadzorującego, oraz do oddania nieruchomości w najem, dzierżawę lub użyczenie. Czas oddania nieruchomości w trwały zarząd może być oznaczony albo nie oznaczony. Trwały zarząd ustanawia i przekazuje właściwy organ, który również stwierdza jego wygaśnięcie w określonych przypadkach - w drodze decyzji administracyjnej. Takim przypadkiem jest decyzja o zezwoleniu na realizację inwestycji drogowej, która stanowi podstawę do wydania przez wojewodę albo starostę decyzji o wygaśnięciu trwałego zarządu ustanowionego na nieruchomości przeznaczonej na pas drogowy, stanowiącej własność Skarbu Państwa lub jednostki samorządu terytorialnego. Do trwałego zarządu stosuje się pomocniczo przepisy Kodeksu cywilnego o użytkowaniu.

</doc>
<doc id="512460" url="https://pl.wikipedia.org/wiki?curid=512460" title="Silpion">
Silpion



</doc>
<doc id="512462" url="https://pl.wikipedia.org/wiki?curid=512462" title="Ninquelote">
Ninquelote



</doc>
<doc id="512463" url="https://pl.wikipedia.org/wiki?curid=512463" title="Malinalda">
Malinalda



</doc>
<doc id="512464" url="https://pl.wikipedia.org/wiki?curid=512464" title="Leopold Janikowski">
Leopold Janikowski

Leopold Janikowski (ur. 14 listopada 1855 w Dąbrówce k. Warszawy, zm. 8 grudnia 1942 w Zielonce) – meteorolog, podróżnik, etnograf, ojciec Stanisława Janikowskiego.
Życiorys.
Leopold Ludwik Janikowski urodził się w Dąbrówce (obecnie część dzielnicy Białołęka w Warszawie, Dąbrówka Szlachecka lub Dąbrówka Grzybowska) jako syn Jana (ur. ok. 1817) i Franciszki (z domu Wolkewicz, ur. ok. 1827). Chrzest przyjął 22 czerwca 1856 roku w kościele parafialnym pw. św. Jakuba Apostoła w Tarchominie.
Uczęszczał do gimnazjum w Kaliszu. Po przeniesieniu się do Warszawy, pracował przez dłuższy czas w dziale meteorologicznym warszawskiego obserwatorium astronomicznego.
Pierwsza wyprawa do Kamerunu (1882–1886).
W 1881 roku Janikowski odpowiedział na ogłoszenie opublikowane w czasopiśmie Wędrowiec przez Stefana Szolc-Rogozińskiego, dwudziestoletniego oficera rosyjskiej marynarki wojennej, który szukał towarzyszy podróży. Celem ekspedycji było utworzenie stacji geograficznej w zatoce Ambas, która miała umożliwić „eksplorację wyżyn Kamerunu i penetrację terenu w poszukiwaniu jeziora Liba lub Riba”.
Ta pierwsza udokumentowana polska wyprawa badawcza do Afryki miała miejsce między 1882 a 1885 rokiem i była prowadzona przez Stefana Szolc-Rogozinskiego, Leopolda Janikowskiego i Klemensa Tomczeka. Podróżnicy odwiedzili wówczas Maderę, Wyspy Kanaryjskie, Liberię i wyspę Fernando Po.
Wyprawa ruszyła z Hawru 13 grudnia 1882 roku na statku żaglowym "Łucja Małgorzata" (fr.: "La Lucie Marguerite"), lugrze o tonażu około 100 ton z francuską załogą pod banderą francuską i flagą armatora z herbem Warszawy, Syrenką. W dniach 16–20 grudnia przeczekano sztorm w angielskim porcie Falmouth.
Po wizycie na Maderze, w Liberii i Assini 16 kwietnia 1883 roku zaokrętowano w porcie Santa Isabel na hiszpańskiej wyspie Fernando Po w Zatoce Gwinejskiej.
Ich wyprawa do Kamerunu zajęła cztery miesiące, ale wkrótce po przybyciu na Fernando Po 16 kwietnia 1883 roku trzech podróżników kupiło wyspę Mondoleh u wybrzeży Kamerunu z przeznaczeniem na stację badawczą za „10 sztuk materii, 6 fuzji (skałkówek), trzy skrzynki dżinu, 4 kuferki, 1 tużurek czarny, 1 cylinder, 3 kapelusze, tuzin czapek czerwonych, 4 tuziny słoików pomady, tuzin bransoletek i 4 chustki jedwabne”.
Leopold Janikowski był wówczas głównie zaangażowany w konstrukcję obozu ekspedycji na wyspie Mondoleh. Po spotkaniu ludu Bubi na Fernando Po, Janikowski badał ich zwyczaje, prawo i historię, co później opisał. Janikowski został podany przez Moreno w 2013 roku jako osoba, która zapewniła najbardziej dokładne informacje o politycznym kierownictwie i strukturze wojska ludu Bubi w tamtych czasach. Tak zwane „peace handbooks” wydane w 1920 roku przez sekcję historyczną Foreign and Commonwealth Office nawiązywały do artykułu Janikowskiego o Fernando Po.
Podczas wyścigu o Afrykę, Brytyjczycy działający przeciwko niemieckim zakusom o Kamerun byli wspierani przez dwóch Polaków: Szolc-Rogozińskiego i Janikowskiego, którzy podpisali ponad 35 traktatów z lokalnymi liderami.
Rogoziński i Janikowski wykonali krótką trzytygodniową wyprawę do Gabonu, zbierając materiał antropologiczny i etnograficzny, a po powrocie 14 lipca 1884 roku natrafili na niemieckie statki żaglowe na wodach Kamerunu oraz, ku ich przerażeniu, zostali postawieni przed faktem deklaracji protektoratu niemieckiego wobec rzecznego obszaru Kamerunu oraz obszaru Bimbii. 12 lutego niemiecka korweta "Bismarck" raniła i aresztowała Janikowskiego na otwartym morzu gdy płynął kajakiem z Batoki do Victorii, wierząc że mają oni Rogozińskiego. W tym samym czasie Szwedzi Knutson i Waldau otrzymali oficjalne pozwolenie kapitana Karchera aby aresztować 'S.S. Rogozińskiego i przekazać go władzom niemieckim. Według kontradmirała Knorra, starszego niemieckiego oficera rejonu: „Jako że M. Janikowski i jego załoga została przypadkowo ostrzelana i narażona na niebezpieczeństwo, są oni widocznie upoważnieni do żądania słusznej i racjonalnej rekompensaty”.
Janikowski, razem z Szolc-Rogozińskim i niemieckim sprawozdawcą Zöller wspięli się na szczyt wulkanu Kamerun w grudniu 1884 roku. Była to pierwsza polska i trzecia europejska wyprawa na szczyt (po Richardzie Francisie Burtonie w 1860 i T. J. Comberze w 1878 roku).
Ekspedycja powróciła do Europy latem 1885 roku. Najpierw podróżnicy udali się do Londynu i Paryża, tam też prowadzili wykłady oraz wypowiadali się dla prasy popularnej. Leopold Janikowski jako członek francuskiego towarzystwa geograficznego "Société de géographie" publikował w ich magazynie. Następnie wyprawa powróciła do Polski, a zbiory z Afryki stały się źródłem idei utworzenia Muzeum Etnograficznego w Warszawie. Janikowski wygłosił w tym mieście także cały szereg odczytów.
Polska kolonia.
Podróżnicy działali w czasach trzeciego rozbioru, dlatego też Szolc-Rogoziński służył w marynarce rosyjskiej. Jego dziennik, według Bagińskiego, potwierdza „jego prawdziwą intencję [...] utworzenie drugiej Wolnej Ojczyzny dla emigrantów z uciśnionego kraju”. Janikowski potwierdza to w swojej książce z 1936 roku:
Druga wyprawa do zachodniej Afryki (1887–1890).
Na początku 1887 roku Leopold Janikowski popłynął po raz drugi do Afryki, tym razem aby osiąść w pobliżu Gór Krystalicznych pośród plemienia Mpangue (Fan). W grudniu 1889 roku powrócił do Warszawy w związku z aneksją Kamerunu przez marynarkę niemiecką. Z drugiej wyprawy Janikowski przywiózł 1 300 różnych eksponatów.
Muzeum Etnograficzne.
Kolekcja ta była wystawiana na utworzonej przez niego Wystawie Etnograficznej. W 1902 roku została przekazana Muzeum Przemysłu i Rolnictwa w Warszawie. Czasopismo "Ethnologia Polona" opisało ją jako najcenniejsze przedmioty z Afryki w muzeum.
W latach 1900–1932 Janikowski był kolejno sekretarzem, wicedyrektorem, p.o. dyrektora oraz dyrektorem administracyjnym tegoż muzeum.
We wrześniu 1939 roku budynek muzeum uległ całkowitemu zniszczeniu przez bombardowania i pożar. Jedyne eksponaty które przetrwały znikły w kolejnych latach wojny - w ten sposób nie pozostało nic z ponad pięćdziesięcioletniej przedwojennej historii muzeum.
Zielonka.
W latach wojny Janikowski z żoną mieszkali w Zielonce, ukrywając Żydów w piwnicy pod kuchnią. Leopold Janikowski zmarł w Zielonce k. Warszawy i został pochowany na warszawskim cmentarzu Powązkowskim (kwatera 36-6-29,30). W 2022 roku ku jego czci powstał mural na budynku Muzeum Zielonki przy ul. Kolejowej w Zielonce. 
Rodzina.
Leopold Janikowski miał jednego syna, Stanisława Leopolda Janikowskiego, który został dyplomatą.
Publikacje.
Janikowski swoje wspomnienia z podróży publikował w kilku magazynach geograficznych, m.in. paryskim. Wysyłał on do Polski korespondencję, głównie do Kuriera Warszawskiego, który publikował jego listy. Jest on też autorem książki "W dżunglach Afryki. Wspomnienia z polskiej wyprawy afrykańskiej w latach 1882-90" z 1936 roku.

</doc>
<doc id="512465" url="https://pl.wikipedia.org/wiki?curid=512465" title="Repionierka">
Repionierka

Repionierka (pionierka końcowa, antypionierka) – burzenie obozowiska pod koniec obozu, czyli wybijanie wszystkich gwoździ, rozplecenie pryczy i etażerek, składanie namiotów, wynoszenie żerdzi i zasypywanie terenu ściółką leśną.

</doc>
<doc id="512466" url="https://pl.wikipedia.org/wiki?curid=512466" title="Kulurien">
Kulurien



</doc>
<doc id="512468" url="https://pl.wikipedia.org/wiki?curid=512468" title="Twierdzenie Goedla">
Twierdzenie Goedla



</doc>
<doc id="512469" url="https://pl.wikipedia.org/wiki?curid=512469" title="Ninquelótë">
Ninquelótë



</doc>
<doc id="512475" url="https://pl.wikipedia.org/wiki?curid=512475" title="SFA">
SFA



</doc>
<doc id="512476" url="https://pl.wikipedia.org/wiki?curid=512476" title="Kelpie">
Kelpie

Kelpie – w folklorze celtyckim nadnaturalny wodny koń, zmieniający kształty, nawiedzający szkockie jeziora i rzeki. Na Orkadach podobne stworzenie nosi nazwę Nuggle, a na Szetlandach Shoopiltee. Pojawia się także w folklorze skandynawskim jako Bäckahästen ("koń potokowy").
Kelpie czasami ukazuje się jako brutalny i włochaty człowiek, który ściska i miażdży podróżników, jednak jego najczęstszą, powszechnie przyjętą formą jest łagodny koń, stojący przy strumieniu lub rzece. Jeśli ktokolwiek go dosiądzie, kelpie poszarżuje w najgłębsze partie wody, porywając ze sobą i zatapiając nieszczęsnego jeźdźca. Krzyżówki kelpie z koniem domowym są dobrymi końmi wierzchowymi. Kelpie ostrzegają swoim zawodzeniem i wyciem przed nadchodzącymi burzami. Stworzenia te są jednak rzadko łagodne.
Folklorystyczna opowieść "The Kelpie's Wife" opowiada o jednym z tych stworzeń i jego żonie, żyjących w jeziorze Loch Garve w szkockim regionie Ross. Utwór zespołu Jethro Tull "Kelpie" z wydanego w 1979 albumu "Stormwatch" opowiada o młodej kobiecie, skuszonej przez kelpie. Podobne stworzenie w celtyckiej kulturze, "Each uisge" (celt. "wodny koń"), nawiedza raczej słonowodne zbiorniki, a nie jeziora i rzeki z wodą słodką, z którymi kojarzy się kelpie.
Kelpie w Skandynawii.
W Skandynawii "Bäckahästen" był jedną z transformacji wodnego ducha o kształcie człowieka, zwanego Nix. Często opisywany jest jako majestatyczny biały koń, który pojawia się niedaleko rzek, najczęściej podczas mglistej pogody. Każdy, kto wspiął się na jego grzbiet mógł już nigdy nie móc z niego zsiąść. W takim wypadku koń mógł wskoczyć do wody, topiąc jeźdźca. "Koń potokowy" bywa także widziany jako zaprzężony do pługa. Może to być spowodowane tym, że koń chciał zmylić jakąś osobę, lub też komuś udało się go schwytać.
Kelpie w Szkocji.
Według wierzeń i przesądów szkockich, tamtejsze kelpie najczęściej ukazywały się w postaci ludzkiej, jednak ich skóra miała niebieskie zabarwienie. Potrafiły ponoć także przyjmować kształty groźnych koni wodnych. W Szkocji wierzono kiedyś, że morskie sztormy powodowane są przez te złośliwe stworzenia. Niebiescy ludzie z cieśniny Minch u północnych wybrzeży Szkocji dbali, by morskie wody były tam ciągle wzburzone i w ten sposób skutecznie zmuszały żeglarzy do wybierania innych szlaków. Inne kelpie wzniecały sztormy tylko wtedy, gdy chciały przywieść kogoś do zguby. Wielu ludzi tonęło niespodziewanie po wejściu w pozornie spokojne wody szkockich jezior i rzek. Do innych ulubionych zajęć szkockich kelpie należało straszenie koni tak, by przerażone zrzucały z grzbietów swoich jeźdźców. Kelpie stanowiły zagrożenie także dla statków. Do przepłoszenia okrutnych stworzeń służyły specjalne wiersze i żeglarskie piosenki. Szkockie kelpie często uznawano za lokalną wersję bretońskich "korrigan", jednak "korrigan" są przedstawiane wyłącznie jako kobiety.
Kelpie a współczesne potwory.
Według Bengta Sjögrena, szwedzkiego autora i historyka przyrody, dzisiejsze wierzenia w potwory, żyjące w jeziorach np. Loch Ness, mają swój początek w starych legendach o kelpie. Sjögren twierdzi, że relacje o nich zmieniały się z czasem. Starsze doniesienia mówią o stworzeniach, przypominających konie, natomiast nowsze częściej wspominają o gadach i stworzeniach, przypominających wyglądem dinozaury. Sjögren wnioskuje, że legendy o kelpie rozwinęły się w dzisiejsze legendy o potworach, zamieszkujących jeziora. Istoty zmieniły tylko wygląd na bardziej realistyczny i nowoczesny, dzięki odkryciom dotyczących dinozaurów oraz wielkich gadów wodnych. Było to powodem "ewolucji" ich wyglądu z koniopodobnych wodnych kelpie do dinozaurów i gadów morskich, szczególnie plezjozaurów.

</doc>
<doc id="512478" url="https://pl.wikipedia.org/wiki?curid=512478" title="Port lotniczy Cork">
Port lotniczy Cork

Port lotniczy Cork (ang.: "Cork Airport", kod IATA: ORK, kod ICAO: EICK) – międzynarodowy port lotniczy w Corku, jeden z głównych w Irlandii.
W 2008 roku obsłużył 3,25 mln pasażerów, co czyni go drugim (po Dublinie) portem lotniczym Irlandii. W sierpniu 2006 został oddany do użytku nowy, wybudowany za ponad 230 mln euro, terminal, pozwalający na obsługę 5 milionów pasażerów rocznie.
Port lotniczy Cork jest zarządzany przez "Cork Airport Authority", spółkę córkę powołaną przez "Dublin Airport Authority" która to zarządza portami w Dublinie, Shannon i Corku. W lutym 2007 port ten stał się niezależną firmą i jej tylko podlega lotnisko.

</doc>
<doc id="512480" url="https://pl.wikipedia.org/wiki?curid=512480" title="Misja Nadziei">
Misja Nadziei

Misja Nadziei - Chrześcijańskie Stowarzyszenie Pomocy Dzieciom „Misja Nadziei” – jest ekumeniczną organizacją charytatywną promującą i rozwijającą rodzinną opiekę zastępczą w Polsce. Głównym zadaniem, celem organizacji jest zwrócenie uwagi społeczeństwa na trudny los osieroconych i osamotnionych dzieci oraz podejmowanie partnerskich inicjatyw mających na celu niesienie konkretnej pomocy tym dzieciom poprzez darowanie im bezpiecznego miejsca i przyjaźni w rodzinach. Misja Nadziei jest członkiem Koalicji na rzecz Rodzinnej Opieki Zastępczej z siedzibą w Warszawie, oraz Aliansu Ewangelicznego. Organizacja została założona w 1997 roku, przez lidera ruchu społecznego na rzecz rodzinnej opieki zastępczej - Andrzeja Olszewskiego.

</doc>
<doc id="512481" url="https://pl.wikipedia.org/wiki?curid=512481" title="Wincenty Musialik">
Wincenty Musialik

Wincenty Musialik (Muschalik) (ur. 30 marca 1859 w Bytomiu, zm. 15 sierpnia 1923 w Piaśnikach) — ksiądz katolicki, proboszcz parafii św. Augustyna w Lipinach, dzielnicy Świętochłowic.
Urodzony w rodzinie Jana i Marii z domu Koschmider (Kośmider) w Bytomiu. Był przez cztery lata uczniem gimnazjum bytomskiego, następnie gimnazjum w Raciborzu (do 23 września 1881). W latach 1881-1896 studiował teologię na wydziale teologicznym uniwersytetu wrocławskiego. Po roku pobytu w alumnacie przyjął święcenia kapłańskie 17 lipca 1887 r. z rąk Księcia Biskupa Herzoga. Jego pierwszą placówką w której pełnił służbę jako wikary, była parafia w Krzyżownikach k. Głubczyc. W 1891 został skierowany do Drołtowic (Rudelsdorf) w powiecie sycowskim, gdzie jako administrator opiekował się jednocześnie sąsiednimi parafiami: Szczodrów (Schollendorf) i Międzybórz (Neu-Mittelwalde). 17 stycznia 1894 został zatwierdzony na stanowisku proboszcza w Drołtowicach.
Po śmierci ks. Jana Ronczki, ks. Wincenty Musialik otrzymał probostwo w Lipinach (6 listopada 1901). W trudnej lipińskiej parafii jego głównym zajęciem duszpasterskim było zapewnienie wystarczającego miejsca w kościele ze względu na przyrost ludności. Jego dziełem w Lipinach jest powiększenie kościoła i założenie nowego cmentarza oraz nabycie dzwonów. Za jego staraniem powstał interesujący architektonicznie kościół w Chropaczowie, którego budowę rozpoczęto w 1911 według planów katowickiego architekta Maxa Giemzy. W parafii patronował działalności wielu organizacji w tym Stowarzyszeniu Czeladników, stowarzyszeniu św. Cecylii (założone 1902), polskim grupom Alojzjanów oraz stowarzyszeniom robotniczym św. Józefa. Znający go osobiście ks. Emil Szramek pisze, że ks. Musialik był człowiekiem łagodnego usposobienia i odznaczał się wielką gościnnością. Parafia była trudna, politycznie podzielona, a ludzie chętnie słuchali haseł socjalistycznych. W 1922 w okresie wrzenia poplebiscytowego zmuszony został do zrzeczenia się parafii. Zmarł po krótkiej chorobie w szpitalu w Piaśnikach 15 sierpnia 1923. Został pochowany w Kaplicy Różańcowej parafialnego kościoła w Lipinach.

</doc>
<doc id="512484" url="https://pl.wikipedia.org/wiki?curid=512484" title="Przystanek (ujednoznacznienie)">
Przystanek (ujednoznacznienie)

1 miejscowość w Polsce:

</doc>
<doc id="512486" url="https://pl.wikipedia.org/wiki?curid=512486" title="Pyongyang">
Pyongyang



</doc>
<doc id="512487" url="https://pl.wikipedia.org/wiki?curid=512487" title="Victoria Station">
Victoria Station

Victoria Station – jedna z głównych stacji kolejowych w Londynie, znajduje się w City of Westminster. Stacja została otwarta w 1862, obecnie znajduje się tam 19 peronów. W roku 2005 obsłużyła około 61,65 mln pasażerów.
Obecnie na stacji kończą i zaczynają swój bieg pociągi dwóch przewoźników. Składami firmy Southeastern można stąd dotrzeć m.in. do Chatham. Z kolei firma Southern jest operatorem połączeń m.in. do Brighton i na lotnisko Gatwick. Okazjonalnie z dworca odjeżdżają też luksusowe pociągi turystyczne firmy Venice Simplon. Pasażerowie dojeżdżają nimi do Folkestone, a następnie (po przejeździe Eurotunelem) kontynuują podróż do Wenecji.
W pobliżu dworca kolejowego Victoria Station znajduje się dworzec autobusowy Victoria Coach Station. Z dworca tego odjeżdżają autobusy takich przewoźników jak National Express, Megabus, Veolia, Oxford Tube i in.

</doc>
<doc id="512490" url="https://pl.wikipedia.org/wiki?curid=512490" title="Inkontynencja parcia">
Inkontynencja parcia

Inkontynencja parcia (ang. "urge incontinence"), "nietrzymanie moczu z powodu naglącego parcia" − odczucie potrzeby częstego oddawania moczu. Chory czuje parcie już przy niewielkim wypełnieniu pęcherza moczowego, po czym dochodzi do niekontrolowanego oddania moczu ("nietrzymanie moczu"). Dolegliwość jest często związana z nadreaktywnością pęcherza moczowego.

</doc>
<doc id="512492" url="https://pl.wikipedia.org/wiki?curid=512492" title="Wiosna Ardy">
Wiosna Ardy



</doc>
<doc id="512498" url="https://pl.wikipedia.org/wiki?curid=512498" title="Pistolet Colt Commander">
Pistolet Colt Commander

Colt Commander – amerykański pistolet samopowtarzalny, wersja pistoletu Colt M1911 wyposażona w skróconą lufę.
Historia.
Podczas II wojny światowej przepisową bronią krótką żołnierzy piechoty był pistolet Colt M1911A1. po wojnie wielu byłych żołnierzy kupowało ten pistolet jako broń prywatną, ale jego wadą były duże wymiary oraz masa utrudniające skryte przenoszenie. W 1948 roku Colt rozpoczął produkcję pistoletu Colt Commander. Nowy pistolet przy zachowaniu zasady działania Colta M1911 posiadał szkielet wykonany ze stopu lekkiego oraz skróconą lufę i zamek. Pistolet oferowany był w wersjach kalibru .45 ACP, .38 Super, 9 mm Parabellum, a przez krótki czas także 7,65 mm Parabellum.
W 1970 roku ofertę uzupełniono o wersję "Combat Commander" posiadającą szkielet ze stali nierdzewnej. Wersję ze szkieletem ze stopu lekkiego nazywano od 1970 roku "Lightweight Commander". W 1972 roku zmieniono stop, z którego wykonywano "Lightweight Commandera", oraz wprowadzono do oferty nowe magazynki o pojemności 8 naboi (zamienne ze starymi).
W następnych latach powstały kolejne wersje Commandera takie jak:
W 2000 roku ofertę Colta ograniczono. Od tego roku produkowane są tylko dwie wersje tego pistoletu, oparte na konstrukcji pistoletu Colt M1991A1:
Opis.
Colt Commander jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia ruchomy łącznik.
Mechanizm spustowy bez samonapinania z kurkowym mechanizmem uderzeniowym (kurek szkieletowy). Skrzydełko bezpiecznika znajduje się na szkielecie po lewej stronie. Pistolet wyposażony jest w automatyczny bezpiecznik chwytowy.
Colt Commander jest zasilany z wymiennego, jednorzędowego magazynka pudełkowego o pojemności 7 naboi, umieszczonego w chwycie. Zatrzask magazynka po lewej stronie chwytu pistoletowego.
Lufa gwintowana.
Przyrządy celownicze stałe (muszka i szczerbinka). Pistolet wykonany jest ze stopu lekkiego (szkielet wersji Lightweight) i stali (zamek, szkielet wersji Combat). Okładki chwytu drewniane

</doc>
<doc id="512503" url="https://pl.wikipedia.org/wiki?curid=512503" title="Międzynarodowa Rada Unitarian i Uniwersalistów">
Międzynarodowa Rada Unitarian i Uniwersalistów

Międzynarodowa Rada Unitarian i Uniwersalistów (w oryginale: International Council of Unitarian and Uniwersalists, w skrócie ICUU) – organizacja zrzeszająca ponad 200 000 Unitarian, Uniwersalistów i Unitarian Uniwersalistów z całego świata. Powołana została podczas konwencji w dniach 23-26 marca 1995 roku.
Zasady i Cele.
Preambuła Konstytucji Międzynarodowej Rady Unitarian i Uniwersalistów:
My, grupy należące do Międzynarodowej Rady Unitarian i Uniwersalistów stwierdzamy, że wierzenia naszej wspólnoty religijnej opierają się na:
deklarujemy, że naszym celem jest:
Linki zewnętrzne.
Międzynarodowa Rada Unitarian i Uniwersalistów

</doc>
<doc id="512505" url="https://pl.wikipedia.org/wiki?curid=512505" title="Pyeongyang">
Pyeongyang



</doc>
<doc id="512507" url="https://pl.wikipedia.org/wiki?curid=512507" title="Inkontynencja stresowa">
Inkontynencja stresowa

Inkontynencja stresowa (ang. "stress incontinence"), wysiłkowe nietrzymanie moczu — rodzaj inkontynencji związany z osłabieniem mięśni miednicy, czyli zewnętrznego systemu zamknięcia. Inkontynencja ta pojawia się podczas szybkiego wzrostu ciśnienia w jamie brzusznej, które powoduje u chorego niekontrolowane oddanie moczu. U chorych dochodzi do tego podczas zwiększonego napięcia mięśni brzucha przy takich czynnościach jak śmiech, kichanie, kaszel, ale także przy podnoszeniu ciężkich przedmiotów. Dotknięte są tym najczęściej kobiety po wielokrotnych porodach, osoby cierpiące na nadwagę, ale także osoby starsze, ze względu na starcze osłabienie mięśni.
UWAGA: - inkontynencja stresowa nie wiąże się z ogólnie pojętym stresem, czy stresującymi sytuacjami. Prawidłowe polskie określenie brzmi wysiłkowe nietrzymanie moczu, gdyż w tym przypadku angielskie słowo "stress" odnosi się do polskiego słowa "naciskać".

</doc>
<doc id="512510" url="https://pl.wikipedia.org/wiki?curid=512510" title="Pielęgnica">
Pielęgnica

Pielęgnica – zwyczajowa nazwa wielu gatunków ryb m.in. z rodzajów "Amatitlania", "Astronotus", "Cichlasoma", "Heros", "Rocio", należących do rodziny pielęgnicowatych, m.in.:

</doc>
<doc id="512515" url="https://pl.wikipedia.org/wiki?curid=512515" title="Prefektura Iwate">
Prefektura Iwate

 – prefektura znajdująca się w regionie Tōhoku w Japonii. Jej stolicą jest miasto Morioka. Prefektura ma powierzchnię 15 275,01 km2 . W 2020 r. mieszkało w niej 1 211 206 osób, w 492 014 gospodarstwach domowych (w 2010 r. 1 330 530 osób, w 483 971 gospodarstwach domowych).
Położenie.
Iwate to druga pod względem powierzchni prefektura Japonii, po Hokkaido. Prefektura położona na północno-wschodnim wybrzeżu wyspy Honsiu nad Oceanem Spokojnym. Leży we wschodniej części regionu Tōhoku. Graniczy z prefekturami: Miyagi, Akita, Aomori.
Na północy, zachodzie i wschodzie prefektury znajdują się góry. Przez środek, z północy na południe, przebiega dolina rzeki Kitakami. Region nad Oceanem Spokojnym jest górzysty z urozmaiconą linią brzegową. Region centralny to rolniczy teren ze stolicą w Morioce. Górzyste regiony na zachodzie i północy posiadają malownicze widoki, bujne lasy i śnieżne zimy.
Miasta prefektury.
W skład prefektury wchodzi 14 większych miast ("shi") 15 mniejszych ("chō" lub "machi") i 4 wsie (gminy wiejskie, "mura").
Klimat.
Klimat jest raczej chłodny, także w lecie z powodu zimnych wiatrów o nazwie "yamase-kaze". Latem temperatury osiągają 30°C, jednak nie trwa to zazwyczaj długo. Zima na terenach górskich jest śnieżna z pokrywą od listopada do marca.
Historia.
W V w n.e. tereny obecnej prefektury stanowiły granicę przed barbarzyńcami z północy. W 646 r. n.e. po reformach Taika tereny przyłączono do prowincji Mutsu.
Ekonomia.
Ostatnio silnie jest rozwijany przemysł elektroniczny i związany z nim półprzewodników, głównie w rejonie Morioki.
Na wybrzeżach tradycyjnie rozwinięte jest rybołówstwo.
Kultura.
Język.
W prefekturze powszechny jest dialekt japońskiego tōhoku-ben.

</doc>
<doc id="512521" url="https://pl.wikipedia.org/wiki?curid=512521" title="Ni-MH">
Ni-MH



</doc>
<doc id="512522" url="https://pl.wikipedia.org/wiki?curid=512522" title="Wysiłkowe nietrzymanie moczu">
Wysiłkowe nietrzymanie moczu



</doc>
<doc id="512528" url="https://pl.wikipedia.org/wiki?curid=512528" title="Inkontynencja z przepełnienia">
Inkontynencja z przepełnienia

Inkontynencja z przepełnienia (ang. "overflow incontinence"), "nietrzymanie moczu z przepełnienia" — inkontynencja związana z zablokowaniem dróg ujścia uryny.
Najczęściej dotknięci są nią mężczyźni ze względu na przerost gruczołu krokowego, przez który przebiega zwężona (w związku z przerostem) cewka moczowa.
W tym przypadku dochodzi do stałego wydzielania niewielkich ilości uryny, dlatego często mówi się wówczas o inkontynencji kropelkowej. Jednakże, to kropelkowe wydalanie moczu może być mylące, gdyż główną cechą charakterystyczną jest fakt, że w pęcherzu zawsze pozostaje uryna i pęcherz nigdy nie zostaje całkowicie opróżniony, przez co często dochodzi do stanów zapalnych. W tym wypadku ilość magazynowanej uryny może dochodzić do wartości powyżej 1000 ml, objawiając się ostrymi bólami. W takiej sytuacji cewnikuje się chorego, w celu umożliwienia całkowitego opróżnienia pęcherza i stosuje leczenie operacyjne.
Dotknięte tym rodzajem inkontynencji mogą być również kobiety, u których przyczyną mogą być różnego rodzaju guzy.

</doc>
<doc id="512529" url="https://pl.wikipedia.org/wiki?curid=512529" title="Ekkaja">
Ekkaja



</doc>
<doc id="512531" url="https://pl.wikipedia.org/wiki?curid=512531" title="Francisco Clavet">
Francisco Clavet

Francisco Javier Clavet González (ur. 24 października 1968 w Aranjuez) – hiszpański tenisista, zdobywca Pucharu Davisa.
Kariera tenisowa.
Jako zawodowy tenisista Clavet występował w latach 1988−2003.
W 1990 roku jako pierwszy zawodnik od 12 lat wygrał turniej w cyklu ATP World Tour, przystępując do imprezy jako tzw. szczęśliwy przegrany. Miało to miejsce w Hilversum, a Clavet, przed turniejem 148. w rankingu światowym, w finale pokonał Eduardo Masso. Łącznie w singlu wygrał 8 turniejów rangi ATP World Tour oraz uczestniczył w 7 finałach.
W pierwszych latach występów zawodowych często startował w turniejach deblowych. Był łącznie w 4 finałach turniejów deblowych.
W latach 1999−2000 występował w reprezentacji Hiszpanii w Pucharze Davisa. Jesienią 1999 roku został powołany do kadry na mecz barażowy o pozostanie w grupie światowej z Nową Zelandią i przyczynił się do zwycięstwa, zdobywając 2 punkty singlowe. W 1 rundzie edycji 2000 pokonał Włocha Vincenzo Santopadre. Nie wystąpił już w kolejnych meczach, ale przysługuje mu tytuł zdobywcy Pucharu Davisa, po który sięgnęli koledzy z reprezentacji w grudniu 2000 roku po finale z Australią.
W rankingu gry pojedynczej Clavet najwyżej był na 18. miejscu (13 lipca 1992), a w klasyfikacji gry podwójnej na 89. pozycji (1 stycznia 1990).

</doc>
<doc id="512534" url="https://pl.wikipedia.org/wiki?curid=512534" title="Prefektura Miyagi">
Prefektura Miyagi

 – prefektura znajdująca się w regionie Tōhoku, w Japonii. Jej stolicą jest miasto Sendai. Prefektura ma powierzchnię 7 282,29 km2 . W 2020 r. mieszkało w niej 2 303 487 osób, w 979 791 gospodarstwach domowych (w 2010 r. 2 347 975 osób, w 901 254 gospodarstwach domowych).
Położenie.
Miyagi, prefektura położona na północno-wschodnim wybrzeżu wyspy Honsiu ("Honshū") nad Oceanem Spokojnym. Leży w południowej części regionu Tōhoku. Geograficznie dzieli się na siedem regionów. Graniczy z prefekturami: Yamagata, Akita, Fukushima, Iwate.
Wybrzeże Sanriku.
Wybrzeże Sanriku (Sanriku-kaigan) to skalista linia brzegowa z niezliczonymi zatokami, klifami i zatoczkami, która rozciąga się na ponad 300 km wzdłuż wybrzeża Pacyfiku w regionie Tōhoku, obejmując prefektury: Aomori, Iwate i Miyagi. Ze względu na swoje naturalne piękno jest ona od dawna atrakcją turystyczną, a znaczna jej część należy do Sanriku Reconstruction National Park ("Sanriku Fukkō Kokuritsu Kōen").
Wybrzeże Sanriku jest okresowo nawiedzane przez potężne tsunami. W dniu 11 marca 2011 r. najsilniejsze kiedykolwiek zarejestrowane trzęsienie ziemi wywołało ogromne, niszczycielskie tsunami, które uderzyło wzdłuż Sanriku. Zginęło około 20 tys. ludzi, a dziesiątki tysięcy budynków zostało zmytych z powierzchni ziemi. Wiele miast straciło całe dzielnice, a kilka miasteczek i wiosek zostało prawie całkowicie zniszczonych. Proces odbudowy potrwa jeszcze kilka lat.
Matsushima.
Matsushima słynie z zatoki, która jest pełna wysepek porośniętych sosnami i od wieków jest uznawana za jeden z trzech najbardziej malowniczych widoków w Japonii. Małe miasteczko znane jest również ze świątyni buddyzmu zen o nazwie Zuigan-ji, jednej z najważniejszych w regionie Tōhoku.
Zuigan-ji.
Zuigan-ji została założona w 828 roku jako świątynia szkoły Tendai, następnie przekształcona w świątynię zen w okresie Kamakura (1192–1333), a po latach upadku przywrócona do sławy przez daimyō Masamune Date (1567–1636), który w 1609 roku przebudował ją na rodzinną świątynię. Na jej terenie znajduje się Muzeum Sztuki Zuigan-ji, gdzie eksponowane są niektóre skarby świątyni, w tym złote przesuwane drzwi fusuma i artefakty klanu Date, jak naturalnej wielkości drewniana figura ubranego w zbroję Masamune.
Entsū-in.
Tuż obok Zuigan-ji zbudowano w 1647 roku świątynię buddyjską Entsū-in, w której mieści się mauzoleum Mitsumune Date (zmarł w wieku 19 lat), wnuka Masamune Date. Świątynia została poświęcona bogini miłosierdzia Bosatsu Kannon. W mauzoleum znajduje się posąg młodego pana na białym koniu w otoczeniu jego najbardziej oddanych wyznawców, którzy po jego śmierci popełnili rytualne samobójstwo. Wnętrze ozdobione jest złotymi liśćmi i ozdobnymi malowidłami o zachodniej symbolice, ponieważ klan Date interesował się chrześcijaństwem (m.in. wysłał posłów do papieża w Rzymie) i zachodnią technologią.
Miasta.
Miasta leżące w prefekturze Miyagi:

</doc>
<doc id="512536" url="https://pl.wikipedia.org/wiki?curid=512536" title="Terach">
Terach

Terach (hebr. תֶּרַח) − ojciec Abrahama.
Był synem Nachora, syna Seruga. Urodził się i żył w mieście Ur w Mezopotamii. Miał trzech synów: Abrama (znanego później pod imieniem Abrahama), Nachora i Harana. Córką Teracha była Saraj (znana później pod imieniem Sary), która poślubiła swojego przyrodniego brata Abrama.
Po śmierci najmłodszego syna Terach zdecydował się opuścić Ur i wyruszyć w kierunku Kanaanu. Zabrał ze sobą syna Abrama, córkę i synową Saraj oraz wnuka Lota. Po drodze zatrzymali się w Harranie (Charanie), gdzie zdecydowali się osiedlić. Terach umarł w Harranie, mając dwieście pięć lat. Według Pięcioksięgu samarytańskiego Terach żył sto czterdzieści pięć lat, gdyż samarytański pisarz zapewne uważał, że Abraham podjął drugi etap swojej podróży dopiero po śmierci ojca (Rdz 12:1).

</doc>
<doc id="512538" url="https://pl.wikipedia.org/wiki?curid=512538" title="Prefektura Yamagata">
Prefektura Yamagata

 – prefektura znajdująca się w regionie Tōhoku, w Japonii. Jej stolicą jest miasto Yamagata. Ma powierzchnię 9 323,15 km2 . W 2020 r. mieszkało w niej 1 068 696 osób, w 398 358 gospodarstwach domowych (w 2010 r. 1 168 789 osób, w 388 670 gospodarstwach domowych).
Geografia.
Yamagata, prefektura położona na północno-zachodnim wybrzeżu wyspy Honsiu nad Morzem Japońskim. Jest jedną z sześciu prefektur leżących w regionie Tōhoku. Geograficznie dzieli się na regiony (z północy na południe) Shōnai, Mogami, Murayama i Okitama. Graniczy z prefekturami: Miyagi, Akita, Fukushima, Niigata.
W skład prefektury wchodzi 13 większych miast ("shi"), 19 mniejszych ("chō" lub "machi") i 3 gminy wiejskie ("mura").
Miasta.
Miasta prefektury Yamagata:
Historia.
W przeszłości tereny obecnej prefektury Yamagaty często przechodziły z rąk do rąk. Obszar ten stanowił południową część historycznej prowincji Dewa, która podlegała czasami również pod władanie sąsiedniej prowincji Mutsu, tworząc Ōshū. W okresie Heian (794–1185) terenami zarządzał ród Fujiwara.
Ekonomia.
Rejon nadmorski tradycyjnie specjalizuje się w rybołówstwie i przetwórstwie owoców morza. Natomiast rejony w głębi lądu skupiają się głównie na rolnictwie.
Kultura.
Język.
W prefekturze powszechny jest dialekt japońskiego yamagata-ben.

</doc>
<doc id="512544" url="https://pl.wikipedia.org/wiki?curid=512544" title="School Rumble">
School Rumble

 – manga autorstwa Jina Kobayashi, która ukazywała się w magazynie „Shūkan Shōnen Magazine” w latach 2002-2008. Autor napisał również sequel mangi, zatytułowany "School Rumble Z".
Na jej podstawie wyprodukowano dwie serie anime, 2 serie OVA oraz serial aktorski. 
Fabuła.
Historia opowiada o niecodziennym życiu uczniów pewnej szkoły średniej, koncentrując się na przygodach Harimy Kenjiego, który jest nieszczęśliwie zakochany w Tenmie Tsukamoto, która kocha natomiast Ohjiego Karasumę (miłość ta jest również nieodwzajemniona). Harima Kenji wielokrotnie usiłuje wyznać Tenmie swoje uczucia jednak wynikają z tego same nieszczęścia. Po drodze rozkochuje w sobie siostrę Tenmy, Yakumo oraz koleżankę Tenmy, Eri. W międzyczasie pojawia się wątek rywalizacji klasy 2-C z klasą 2-D.
Manga.
Kolejne rozdziały mangi autorstwa Jina Kobayashi ukazywały się od 47. numeru w 2002 roku czasopisma „Shūkan Shōnen Magazine” wydawnictwa Kōdansha. W 33. numerze w 2008 roku tego czasopisma podano do wiadomości, że finałowy rozdział mangi ukaże się w kolejnym numerze tego czasopisma, wydanym 23 lipca 2008 roku.
9 lutego 2010 autor opublikował także dodatkowy, ośmio-stronicowy rozdział mangi w czasopiśmie „Bessatsu Shōnen Magazine” Kōdanshy. 30 listopada 2016 roku w „Shūkan Shōnen Magazine” opublikowany został kolejny rozdział mangi, który skupia się tym razem na postaciach Tsukamoto i Harimy.
Spin-off.
Jin Kobayashi jest także autorem spin-offu zatytułowanego "School Rumble Z", który ukazywał się w czasopiśmie „Magazine Special” wydawnictwa Kōdansha od sierpnia 2008 roku. Ostatni rozdział ukazał się w tym czasopiśmie 20 maja 2009 roku.
Pierwszy i jedyny tomik tej mangi ukazał się 17 czerwca 2009 roku.
Anime.
W czerwcu 2004 roku ogłoszono powstawanie adaptacji mangi w formie anime. Pierwsza seria składa się z 26 odcinków i była emitowana od 5 października 2004 do 29 marca 2005.
We wrześniu 2005 roku podano do informacji, że w produkcji znajdują się także dwa odcinki OVA, które zostaną wydane na DVD 22 grudnia 2005 roku.
W grudniu 2005 roku ogłoszono powstawanie kolejnej serii "School Rumble". Seria druga składa się z 26 odcinków. Kolejne odcinki emitowane były w Japonii między 2 kwietnia 2006 a 24 września 2006.
W lutym 2008 roku wydawnictwo Kōdansha ogłosiło, że do limitowanych edycji tomów 21 oraz 22 dołączone zostaną kolejne odcinki serii OVA "School Rumble: Third Term" i wydane zostaną kolejno 17 lipca i 17 września 2008.

</doc>
<doc id="512550" url="https://pl.wikipedia.org/wiki?curid=512550" title="Sucha destylacja drewna">
Sucha destylacja drewna



</doc>
<doc id="512551" url="https://pl.wikipedia.org/wiki?curid=512551" title="Oiolosse">
Oiolosse



</doc>
<doc id="512552" url="https://pl.wikipedia.org/wiki?curid=512552" title="Wieczna Biel">
Wieczna Biel



</doc>
<doc id="512554" url="https://pl.wikipedia.org/wiki?curid=512554" title="Elerrina">
Elerrina



</doc>
<doc id="512556" url="https://pl.wikipedia.org/wiki?curid=512556" title="Uwieńczona Gwiazdami">
Uwieńczona Gwiazdami



</doc>
<doc id="512558" url="https://pl.wikipedia.org/wiki?curid=512558" title="Nasir El Kasmi">
Nasir El Kasmi

Nasir El Kasmi (ur. 2 października 1982 w Wuppertalu) – piłkarz marokański grający na pozycji pomocnika.
Występował w Bayerze 04 Leverkusen, gdzie nie rozegrał żadnego meczu. Grał jedynie w rezerwach Bayeru. W 2001 roku zdobył tytuł mistrza Oberligi. Następnie występował w MSV Duisburg, a w 2006 roku trafił do Holstein Kiel. W reprezentacji Maroka rozegrał dwa spotkania.

</doc>
<doc id="512559" url="https://pl.wikipedia.org/wiki?curid=512559" title="Amon Uilos">
Amon Uilos



</doc>
<doc id="512560" url="https://pl.wikipedia.org/wiki?curid=512560" title="Unitariański Kościół Siedmiogrodu">
Unitariański Kościół Siedmiogrodu

Unitariański Kościół Siedmiogrodu (, ) – jeden z Kościołów protestanckich w Rumunii, zrzeszający ok. 80 000 wiernych pochodzenia węgierskiego, głównie rolników i mieszkańców miast (co sprawia, że Siedmiogród jest największym skupiskiem unitarian w Europie i drugim na świecie). Należy do ICUU (Międzynarodowej Rady Unitarian i Uniwersalistów).
Historia.
Myśl unitariańską w Siedmiogrodzie zapoczątkował Ferenc Dávid, kalwiński pastor, od 1555 roku biskup Siedmiogrodu, a od 1564 kaznodzieja księcia Jana Zygmunta Zápolyi. Pod wpływem lektury Biblii Dávid zwątpił w dogmat o Trójcy Świętej. Za jego sprawą w 1566 roku synod Kościoła kalwińskiego uznał Skład Apostolski za jedyne wyznanie wiary.
Unitarianizm mógł się swobodnie rozwijać dzięki wprowadzonej podczas siedmiogrodzkiego sejmu w 1568 roku tolerancji religijnej. Ponieważ nurt ten cieszył się poparciem księcia czynił znaczne postępy i był na dobrej drodze, by zastąpić kalwinizm. Koniec dynamicznego rozwoju unitarianizmu nastąpił po śmierci Jana Zápolyi w 1571 roku gdy unitarianie mieli już 400 parafii. Wtedy to władzę w Siedmiogrodzie przejął Stefan Batory, późniejszy król Polski, zagorzały katolik. Odebrał on unitarianom przywileje, lecz ich nie prześladował. Stanowczo zakazał jednak innowacji religijnych.
W 1576 roku Ferenc Dávid został wybrany biskupem unitarian. Wtedy też podważył sens modlitw do Jezusa. Jego przeciwnicy uznali to za wprowadzanie „innowacji religijnych” i w 1579 roku doprowadzili do skazania go na dożywotnie więzienie, gdzie zmarł jeszcze w tym samym roku. Synod Kościoła unitariańskiego został zmuszony do uznania boskości Chrystusa.
Szykany wobec unitarian zaczęły w XVII wieku, gdy władzę w kraju objęli kalwini. Unitarian podejrzewano o powiązania z sabbatarianami, którzy głosili powrót do zasad judaizmu i odrzucali Nowy Testament, i na tej podstawie żądano delegalizacji wyznania. Ostatecznie unitarianizm pozostał dozwolony, ale Kościołowi nakazywano wzywanie Jezusa w modlitwach i chrzest „w imię Ojca i Syna i Ducha Świętego”. Unitarianom zakazywano też publikacji, odbierano kościoły, a ostatecznie odebrano im miejsca w sejmie.
W 1692 roku władzę objęli Habsburgowie. Choć obiecywali respektować wolność wyznania to wspierali katolicyzm. Unitarianom odbierano szkoły i kościoły, tak, że do końca XVIII wieku, gdy zagwarantowano tolerancję, dotrwało zaledwie 32 tysiące unitarian, zwłaszcza wśród chłopów i drobnomieszczaństwa.
XIX wiek to okres odradzania się unitarianizmu. Ważną rolę odegrała tu pomoc finansowa unitarian z Wielkiej Brytanii i Stanów Zjednoczonych. Kościół zdobywał wiernych nie tylko w Siedmiogrodzie, ale także na pozostałym obszarze Węgier, dzięki czemu w 1876 roku założono pierwszą parafię w Budapeszcie.
Trudne dla unitarianizmu okazało się oddzielenie Siedmiogrodu od Węgier. W 1949 roku Kościół musiał podzielić się na Kościół Unitariański na Węgrzech i Unitariański Kościół Siedmiogrodu. Władze komunistyczne prześladowały mniejszość węgierską w Rumunii, a więc i unitarian, a pewne napięcia pozostały do dnia dzisiejszego.
Doktryna Kościoła Unitariańskiego na Węgrzech.
Unitarianie wierzą w:
Nie uznają natomiast boskości Chrystusa i Trójcy Świętej.
Kościół uznaje dwa sakramenty:
Poza tym odprawia takie ceremonia jak:
Główne święta to:
Podczas tych świąt odprawia się Wieczerzę Pańską.
Administracja Kościoła.
Zarząd i administracja Kościoła wygląda podobnie jak w węgierskim odpowiedniku. Kościół dzieli się na 125 parafii gdzie urzędują duchowni i 50 wspólnot (filiałów), zrzeszonych w 5 dystryktów. Siedziba znajduje się Kolozsvár.
Duchowieństwo.
W Kościele służbę pełni 142 pastorów, mężczyzn i kobiet. Dodatkowo 31 kandydatów przyjmuje naukę w seminarium w Kolozsvár.
Współpraca zagraniczna.
Każda rumuńska parafia współpracuje z jedną amerykańską. Amerykańscy unitarianie wspomagają siedmiogrodzki Kościół finansowo.

</doc>
<doc id="512574" url="https://pl.wikipedia.org/wiki?curid=512574" title="Święty Joachim">
Święty Joachim

Święty Joachim, hebr. יהוֹיָקִים, gr. Ἰωακείμ, cs. "Prawiednyj Bogootiec Ioakim" (zm. prawdopodobnie w 16 roku przed narodzeniem Chrystusa, w Jerozolimie) – ojciec Maryi, mąż św. Anny, święty katolicki i prawosławny ("sprawiedliwy boży rodziciel"), wspominany również przez inne Kościoły chrześcijańskie: koptyjski, ormiański, syryjski, jak i przez anglikański.
Życie.
 
Według tradycji pochodził z zamożnej rodziny galilejskiej. Wraz z małżonką sprawiedliwą Anną, mieszkał w żydowskim mieście Nazaret. Małżeństwo prowadzące bogobojne życie nie miało dzieci. Nie mogąc doczekać się dziecka, Joachim udał się na pustynię, gdzie pościł przez 40 dni i nocy i modlitwami błagał Boga o łaskę. Wtedy zjawił mu się anioł i zwiastował, że modły zostały wysłuchane, gdyż jego małżonka Anna, da mu dziecię, które będzie radością ziemi.
Zmarł mając 80 lat, gdy Maryja była jeszcze dzieckiem.
Ewangelie kanoniczne nie podają informacji na temat rodziców Maryi. Zarówno św. Joachim jak i św. Anna są imionami zaczerpniętymi z apokryfów i utrwalonymi w tradycji. Także z apokryfów pochodzą informacje o ich życiu.
Jego imię pochodzi z hebr. od wyrazów: "Jeho" - "Bóg" (Jahwe) oraz "jaqim" - "podnieść" i oznacza "Bóg wzmocni, pokrzepi, pocieszy, podniesie".
Kult.
Relikwie obojga małżonków widziano jeszcze w XII w. w niewielkiej cerkiewce przy . Obecnie uważa się je za zaginione. 
Wspomnienie liturgiczne św. Joachima w Kościele katolickim obchodzone jest 26 lipca w Novus Ordo Missae oraz 16 sierpnia (wprowadzony przez papieża Piusa X) w tradycyjnym obrządku łacińskim.
Cerkiew prawosławna wspomina świętego trzykrotnie:
Na ikonach św. Joachim przedstawiany jest jako starszy, brodaty mężczyzna w długim płaszczu. Niekiedy można go spotkać w stroju pasterza z nakryciem głowy podobnym do turbanu. W ikonografii chrześcijańskiej spotykany jest w scenach z życia Bogarodzicy: Narodzenie Matki Bożej (siedzi nieopodal łoża, na którym leży św. Anna, która dopiero co powiła Bogarodzicę) i Wprowadzenie Matki Bożej do Świątyni. Prawosławna tradycja, w przeciwieństwie do zachodniej, rzadko ukazuje sceny spotkania Joachima i Anny u Złotej Bramy czy też przedstawienia Rodziny Matki Bożej.
W sztuce zachodniej atrybutami św. Joachima są: księga, zwój, anioł, Dzieciątko Jezus na ramionach, dwa gołąbki w dłoni, na zamkniętej księdze lub w małym koszyku, jagnię u stóp, pasterski kij. 
Święty Joachim jest patronem: miasta San Joaquin w Kalifornii, małżonków, stolarzy, garbarzy i handlarzy pościelą.
W Polsce św. Joachim jest patronem kościołów i parafii m.in. w Sosnowcu (kościół i parafia), Krzyżanowicach (parafia)

</doc>
<doc id="512575" url="https://pl.wikipedia.org/wiki?curid=512575" title="Motihari">
Motihari

 
Motihari -– miasto w Indiach niedaleko granicy z Nepalem. Miejsce narodzin brytyjskiego pisarza George Orwella. Leży w jednym z najbardziej zacofanych i zaniedbanych rejonów Indii.
Motihari zamieszkuje około 150 tys. ludzi.

</doc>
<doc id="512577" url="https://pl.wikipedia.org/wiki?curid=512577" title="Góry Amanu">
Góry Amanu



</doc>
<doc id="512583" url="https://pl.wikipedia.org/wiki?curid=512583" title="Tołpyga">
Tołpyga



</doc>
<doc id="512584" url="https://pl.wikipedia.org/wiki?curid=512584" title="Canal du Midi">
Canal du Midi



</doc>
<doc id="512591" url="https://pl.wikipedia.org/wiki?curid=512591" title="Tymon (polski raper)">
Tymon (polski raper)



</doc>
<doc id="512592" url="https://pl.wikipedia.org/wiki?curid=512592" title="MusicXML">
MusicXML

MusicXML – znacznikowy format prezentacji graficznej notacji muzycznej oparty na wzorcach dokumentowych DTD (ang. "Document Type Definition"). Został zaprojektowany dla reprezentacji muzyki nutowej, szczególnie odpowiedniej dla zachodniej notacji muzycznej mającej początki w XVII wieku.
Jest wymienny, łatwy w analizie, wyszukiwanie informacji w nim jest proste – bazuje na powszechnie stosowanym formacie XML – jasny w zrozumieniu i łatwy w konstrukcji. Dzięki temu użytkownik ma łatwość w manipulacji i organizacji danych.
MusicXML został oparty na dwóch akademickich, badawczych formatach muzycznych:
MusicXML to głównie przeróbka MuseData do postaci XML z dodaniem kilku kluczowych koncepcji z HumDrum.
Ponieważ oba formaty były używane głównie do pracy z muzyką poważną i folkową, MusicXML postawił za cel wyjść poza tę granicę i objąć także nowoczesną muzykę popularną.
Struktura MusicXML a XML.
XML został zaprojektowany, aby rozwiązać typowe problemy, z którymi spotykali się programiści, m.in. twórcy oprogramowania muzycznego – problem zgodności, wymiany i jednolitości formatu.
Ponieważ XML jest formatem hierarchicznym, nie można w nim bezpośrednio opisać muzyki. W zamian stworzono dwa wysokopoziomowe formaty dokumentowe:
Nuty w zapisie DTD "partwise" i "timewise" reprezentują kolejne pojedyncze ruchy (zagrania) w muzyce przez poszczególne instrumenty. Wielokrotne ruchy również są możliwe i zostały opisane w innym pliku DTD (opus.dtd, opus – dzieło muzyczne), występują w nim odwołania do plików z opisem pojedynczych instrumentów.
Przykład pliku XML z wewnętrzną deklaracja DTD dla obiektu „note” (nuta).
Przykładowa informacja muzyczna w pliku xml.
MusicXML jest formatem opisowym, dlatego z poprawnie zdefiniowanego pliku możemy uzyskać znacznie bogatszy zbiór informacji niż z pliku MIDI.
Przykładowo informacja o ścieżkach muzycznych utworu zawiera ich nazwę, użyty instrument, definicję programu i kanału MIDI, zaś poszczególna ścieżka posiada takie atrybuty jak tempo, rozmiar, tonację, metrum, klucz itp.
Zagłębiając się coraz bardziej w strukturze hierarchicznej, możemy osiągnąć opis liryczny, towarzyszący poszczególnej nucie utworu.

</doc>
<doc id="512594" url="https://pl.wikipedia.org/wiki?curid=512594" title="Lützow (1931)">
Lützow (1931)

Lützow (wcześniejsza nazwa Deutschland) – niemiecki okręt pancerny typu "Deutschland", klasyfikowany od 1939 jako krążownik ciężki, a potocznie nazywany „pancernikiem kieszonkowym”. Zwodowany 19 maja 1931 w stoczni Deutsche Werke w Kilonii, rozpoczął służbę 1 kwietnia 1933.
Historia.
25 stycznia 1940 okręt przemianowano na „Lützow”, gdyż Adolf Hitler uznał, że ewentualne zatopienie okrętu noszącego nazwę „Deutschland” (niem. "Niemcy") może być niekorzystne propagandowo. 9 kwietniu 1940 podczas inwazji na Norwegię „Lützow” został trzykrotnie trafiony pociskami 150 mm baterii nadbrzeżnej. W drodze do Kilonii w wyniku ataku torpedowego wykonanego przez brytyjski okręt podwodny HMS „Spearfish” 11 kwietnia 1940, stracił dwie śruby, a jego rufa uległa poważnemu uszkodzeniu. Odholowany do stoczni, przez pół roku był remontowany, a następnie przeszedł do norweskiego fiordu Trondheim.
13 czerwca 1941 dosięgnęła go torpeda zrzucona przez samolot brytyjski. Poważne uszkodzenia kadłuba unieruchomiły okręt na następny rok. 31 grudnia 1942 r. atakował koło Wyspy Niedźwiedziej podczas bitwy na morzu Barentsa konwój JW 51B. Mimo znacznej przewagi ogniowej, niemieckie okręty nie zdołały zatopić żadnego transportowca, a w dodatku straciły jeden z niszczycieli.
„Lützow” skierowany został na Bałtyk, służył jako okręt szkolny do końca 1944. 8 lutego 1945 wspierał swoją artylerią obrońców Fromborka, a od 23 marca ostrzeliwał sowieckie wojska nacierające na Gdańsk i Gdynię. W nocy z 4 na 5 kwietnia wraz z innymi okrętami wziął udział w osłonie operacji „Walpurgisnacht”, w której przetransportowano z Kępy Oksywskiej na Hel ok. 35000 uciekinierów i żołnierzy. 16 kwietnia 1945 w Kanale Piastowskim w Świnoujściu, został poważnie uszkodzony podczas nalotu 617 dywizjonu RAF i osiadł na mieliźnie. 4 maja 1945 został zniszczony przez Niemców. 
Po wojnie wrak „Lützowa” wydobyli Sowieci. Został zatopiony na Morzu Bałtyckim 22 lipca 1947 roku w czasie eksperymentu użycia nowych dużych bomb lotniczych. Wrak spoczywa na głębokości ok. 115 metrów.

</doc>
<doc id="512596" url="https://pl.wikipedia.org/wiki?curid=512596" title="Hrazdan">
Hrazdan

Hrazdan () – miasto w Armenii, stolica prowincji Kotajk. Ma 39 900 mieszkańców (2022). Hrazdan jest piątym co do wielkości miastem Armenii.

</doc>
<doc id="512598" url="https://pl.wikipedia.org/wiki?curid=512598" title="Płat">
Płat



</doc>
<doc id="512600" url="https://pl.wikipedia.org/wiki?curid=512600" title="Stu Hamm">
Stu Hamm

Stuart "Stu" Hamm (ur. 8 lutego 1960 w Nowym Orleanie) – amerykański gitarzysta basowy, kompozytor, producent muzyczny. Znany ze współpracy z takimi wykonawcami jak: Joe Satriani oraz Steve Vai i Frank Gambale.
Stu Hamm urodził się w roku 1960, był najmłodszym z trojga braci. Muzyka towarzyszyła mu przez całe dzieciństwo. Nie powinno być to, zatem niespodzianką, że posiada swój własny styl już od początków grania. Jego ojciec był znanym teoretykiem muzyki, wydał na świat bardzo wiele różnych książek odnoszących się do amerykańskiej muzyki rozrywkowej. Jego matka była śpiewaczką operowa, jak również sama dawała lekcje śpiewu. Jego starsi bracia również kształcili się w grze na różnych instrumentach i wystawiali go na „działanie” wielu gatunków muzycznych. Poczynając od klasyki poprzez jazz do rocka.
Swoją karierę zaczynał już w dzieciństwie w rodzinnym mieście Champaign w stanie Ilinoiis. Początkowo grał na pianinie i flecie. Po pewnym czasie zakupił gitarę basową i to był prawdziwy początek jego muzycznej drogi. Po podstawówce poszedł do liceum muzycznego, po jego ukończeniu, kontynuował naukę w tym kierunku na studiach muzycznych, aby dalej doskonalić swoją grę na basie. W owym czasie był zafascynowany muzyką zespołu „YES”.
Stu postanowił zrobić użytek z umiejętności zdobytych w dzieciństwie i zaczął „przekładać” utwory grane na pianinie, na gitarę basową (z tego właśnie okresu wywodzi się utwór „Sonata księżycowa” grana na basie). Wkrótce po zakończeniu liceum został przedstawiony słynnemu Steve'owi Vaiowi.
Podczas pewnego koncertu poznał się z Jaco Pastoriusem. Wtedy uznał go za swojego idola. Hamm po kilku semestrach na studiach (uczęszczał do Akademii muzycznej w Bostonie - jednej z najbardziej prestiżowych szkół muzycznych w Ameryce) postanowił przerwać studia I wyruszył w trasę ze swoim pierwszym zespołem grającym kawałki Elvisa Presleya. Po roku gry postanowił powrócić na studia, lecz tylko na jeden semestr. Po paru latach pracy nad swoim warsztatem muzycznym, rozpoczął prace z Vaiem, czego wynikiem był album „Flex-Able”.
Następnie został przedstawiony nauczycielowi Vaia, Joemu Satrianiemu. Pod jego okiem odnalazł swoje zainteresowanie do gitary solowej, grywał czasem z Vaiem i Satrianim. Od roku 1980 koncertował i nagrywał z obydwoma artystami jak również ze słynną grupą G3. Od momentu, gdy zaczął koncertować z Vaiem wydał bardzo wiele płyt. Niektóre z nich to:
Wybrana dyskografia.
Solo

</doc>
<doc id="512603" url="https://pl.wikipedia.org/wiki?curid=512603" title="Prędkość chwilowa">
Prędkość chwilowa



</doc>
<doc id="512604" url="https://pl.wikipedia.org/wiki?curid=512604" title="Notation Interchange File Format">
Notation Interchange File Format

Notation Interchange File Format (NIFF) – format prezentacji graficznej notacji muzycznej.
Wydawał się być alternatywą dla MIDI. NIFF reprezentował muzykę "graficznie", a dane były w postaci binarnej. Np. trudno było określić nutę "C" (do), było to możliwe jedynie poprzez jej pozycję na pięciolinii.
NIFF, chociaż sprawdził się bardzo dobrze w aplikacjach OCR do rozpoznawania nut, nie sprawdził się jako format informacyjny, łatwy do sformalizowania i użycia w aplikacjach z sekwencyjnym przetwarzaniem muzyki czy muzycznych zbiorach danych – aktualny i prostszy w użyciu jest MIDI i MusicXML.

</doc>
<doc id="512608" url="https://pl.wikipedia.org/wiki?curid=512608" title="Iwanowice">
Iwanowice



</doc>
<doc id="512609" url="https://pl.wikipedia.org/wiki?curid=512609" title="Robert Amirian">
Robert Amirian

Robert Amirian (ur. 26 września 1972 w Warszawie) – polski producent muzyczny, kompozytor, autor tekstów, realizator nagrań, gitarzysta, wokalista, muzyk sesyjny, twórca programów telewizyjnych, scenarzysta, producent telewizyjny, copywriter i wykładowca akademicki pochodzenia ormiańskiego.
Muzycznie współpracował z takimi artystami i zespołami jak: Collage, Anita Lipnicka, Anna Maria Jopek, Baasch, BOKKA, Czesław Niemen, Deus Meus, Edyta Górniak, Fismoll, Grzegorz Markowski, Kari, Kari Amirian, Kasia Kowalska, Kayah, Kuba Badach, Lasery, Superhuman Like Brando, Martyna Jakubowicz, Maryla Rodowicz, Mietek Szcześniak, Natalia Kukulska, Oly., Piotr Lisiecki, Piotr Żaczek, Poluzjanci, Renata Dąbkowska, Ryszard Rynkowski, Quidam, TGD, Varius Manx, Gracjan Kalandyk, Halina Mlynkova, i inni. Założyciel wytwórni płytowej Nextpop. Wokalista zespołów Collage (1992–2003) i Satellite (2000–2009).
Życiorys.
Wczesne lata.
Urodził się i wychował w Warszawie jako syn Polki i Ormianina. Jego babka ze strony ojca była Rosjanką. Uczęszczał do warszawskiej Szkoły Podstawowej nr 278 im. Sandro Pertiniego i Szkoły Podstawowej nr 307 im. Króla Jana III Sobieskiego. Jako 10-latek mówiący w trzech językach, nagrywał dubbingi filmowe w reżyserii Zofii Dybowskiej-Aleksandrowicz. Należał do drużyny zuchowej i harcerskiej. Jako nastolatek chciał być dziennikarzem muzycznym albo prowadzić własną wytwórnię płytową. Od szkoły podstawowej występował w warszawskich zespołach thrashmetalowych – Curse Ritual, Vengence i Genoside. W latach 1988–1992 był uczniem warszawskiego XV Liceum Ogólnokształcącego z Oddziałami Dwujęzycznymi im. Narcyzy Żmichowskiej. Naukę kontynuował w Florence Nightingale Middle School w Los Angeles. Studiował na Uniwersytecie Kalifornijskim.
Kariera.
W latach 1992–2003 był wokalistą, kompozytorem i autorem tekstów zespołu art rockowego Collage, z którym w 1994 nagrał płytę "Moonshine" dla holenderskiej wytwórni SI Music w Holandii. Zespół koncertował wielokrotnie w Polsce i za granicą, m.in. w: Holandii, Niemczech, Stanach Zjednoczonych, Meksyku, Brazylii, Japonii i Rosji.
Napisany przez niego utwór „A to, co mam...” (1995) w wykonaniu Kasi Kowalskiej wygrał festiwal sopocki oraz nagrodę Fryderyka w kategorii „Przebój roku 1995”. Inna piosenka jego autorstwa, „Chcę znać swój grzech...” (1996), również nagrana przez Kowalską, reprezentowała Polskę w 41. Konkursie Piosenki Eurowizji.
W 1996 ukazał się jego solowy album "Bardzo niebieskie migdały", który promował singel „Sen nocy letniej” w duecie z Kayah.
Tworzył muzykę i koncertował też z wykonawcami takimi jak np.: Varius Manx, Kasia Kowalska, Anna Maria Jopek, Martyna Jakubowicz, bracia Pospieszalscy, Mietek Szcześniak, Kuba Badach, TGD, Anita Lipnicka czy Satellite. Był kilkakrotnie nominowany do Nagrody Muzycznej „Fryderyk” w kategoriach „wokalista” i „kompozytor”.
Jest autorem tekstów piosenek dla wielu polskich wykonawców, takich jak m.in.: Kasia Kowalska ("Gemini"), Fismoll, Anna Maria Jopek, Poluzjanci, Ani Szarmach, Piotr Żaczek, Kari Amirian ("Daddy Says I’m Special"), Piotr Lisiecki czy Varius Manx ("Emu", "Elf", "The New Shape"). Jest też autorem i producentem opraw muzycznych programów i stacji telewizyjnych (TVP, TVN, Polsat i TV4), filmowych ("Clockwise", "Film pod strasznym tytułem", "Pamiętnik", "Etiuda" 2001) i radiowych (m.in. Radio Plus).
Nagrywał i występował z chórami TGD i Deus Meus. W 1999 nagrał utwór „Osiem błogosławieństw” wraz z Czesławem Niemenem, Ryszardem Rynkowskim, Anną Marią Jopek, Natalią Kukulską i Mietkiem Szcześniakiem, który został wykonany na żywo w Krakowie dla Papieża Jana Pawła II podczas pielgrzymki.
Pod koniec lat 90. i ponownie w 2006 napisał i wyprodukował piosenkę dla Fundacji Polsat „Wystarczy chcieć” w wykonaniu Kayah, Edyty Górniak, Maryli Rodowicz, Grzegorza Markowskiego, Natalii Kukulskiej i Mietka Szcześniaka. W 2000 został wokalistą zespołu Satellite. W latach 2003–2008 pracował w TVN jako główny producent kreatywny, kreując oryginalne formaty telewizyjne. Po 2008 prowadził firmy produkcyjne Too Funky Productions i studia produkcji i postprodukcji dźwięku Sound Tropez w warszawskim Wilanowie, które następnie weszły w skład Roboto.
W 2010 był jurorem programu Disney Channel "My Camp Rock" z Reni Jusis i Adamem Sztabą. Wielokrotnie reprezentował Polskę jako panelista i wydawca/promotor na konferencjach i festiwalach muzycznych, m.in.: The Great Escape (Anglia), Eurosonic (Holandia), Reeperbahn (Niemcy) czy Nouvelle Prague (Czechy).
Od 2011 roku prowadzi wytwórnie płytowe Nextpop Songwriters’ Label i Innersong Artists’ Label, których misją jest nagrywanie, wydawanie i promowanie polskich singer/songwriterów, głównie debiutantów, a także promowanie ich i organizowanie ich koncertów w Polsce i za granicą. Na początku 2014 wydawnictwo weszło w skład grupy kreatywnej Music&amp;Sons, założonej przez Amiriana i Jarosława Ferka.
Artyści Nextpop tacy jak BOKKA, Fismoll, Oly., Kari czy Baasch występowali w wielu krajach na koncertach i festiwalach, a produkowana przez Amiriana płyta Fismolla "At Glade" zdobyła status Złotej Płyty.
W 2018 roku wycofał się z koncertowania i skupił się na produkcji muzycznej, tworzeniu formatów telewizyjnych i scenariuszy, produkcji opraw telewizyjnych m.in. HGTV, TVN Style i muzyki reklamowej.
Od 2019 jest wykładowcą Warszawskiej Szkoły Filmowej Macieja Ślesickiego i Bogusława Lindy na kierunku Produkcja Muzyczna.
Życie prywatne.
Był żonaty z Karoliną Amirian.

</doc>
<doc id="512611" url="https://pl.wikipedia.org/wiki?curid=512611" title="SMDL">
SMDL

SMDL (ang. "Standard Music Description Language") - format prezentacji danych muzycznych.
Był próbą generalizacji informacji muzycznej za wszystkie czasu (również brano pod uwagę przyszłość) i okazał się niezwykle skomplikowany i trudny do użytku. Zanim powstała dokumentacja i skończono etap projektowania języka, pojawiły się prostsze modele (np. MusicXML).
SMDL był bardzo ambitnym projektem, ale nieznane jest narzędzie aktualnie używające tego formatu. 

</doc>
<doc id="512612" url="https://pl.wikipedia.org/wiki?curid=512612" title="Łódź Art Center">
Łódź Art Center

"Łódź Art Center" Międzynarodowe Centrum Sztuki w Łodzi – kulturalno-artystyczny ośrodek działający w kompleksie pofabrycznym przy ul. Tymienieckiego 3 w Łodzi. 
Historia i działalność.
Centrum powstało w roku 2005 z inicjatywy Fundacji Edukacji Wizualnej oraz artystów związanych z Międzynarodowym Muzeum Artystów. Wydarzenia tu organizowane – zwłaszcza Łódź Biennale czy Fotofestiwal – udowodniły, że industrialna atmosfera sprzyja projektom kulturalnym.
Łódź Art Center powstało w 9 halach o łącznej powierzchni ponad 8 tys. m2 odrestaurowanej, XIX-wiecznej fabryki – części dawnego imperium Karola Scheiblera. Odnowione pomieszczenia zdobyły tytuł „Wnętrza Roku 2004” przyznawany przez łódzkich architektów za najlepszą rewitalizację zabytków.
Poza cyklicznymi wydarzeniami w Łódź Art Center odbywają się wystawy indywidualne, wernisaże, konferencje i warsztaty edukacyjne. Do najsłynniejszych festiwali organizowanych na terenie Centrum Artystycznego Tymienieckiego 3 należy Międzynarodowy Festiwal Fotografii w Łodzi – Fotofestiwal oraz działający od 2007 roku Międzynarodowy Festiwal Designu – Lodz Design. Centrum organizuje także projekty artystyczne i promocyjne wspólnie z instytucjami kultury z Łodzi i innych miast polskich. Jednym z podstawowych elementów jest współpraca z miastami partnerskimi, zagranicznymi galeriami oraz indywidualnymi kuratorami.
Fundacja Łódź Art Center jest również inicjatorem i jednym z partnerów (wspólnie z Urzędem Miasta Łodzi i Stowarzyszeniem Chorea) powołania Art Inkubatora w Łodzi.
Łódź Art Center tworzone jest przez grupę animatorów kultury, specjalistów od promocji i kuratorów, którzy w swoich działaniach zmierzają do utrwalenia wizerunku Łodzi jako miasta nowoczesnego i przyjaznego kulturze. Najistotniejszym posunięciem w tym kierunku były starania o zdobycie tytułu Łódź – Europejska Stolica Kultury 2016. Inicjatorami tego przedsięwzięcia byli Krzysztof Candrowicz i Michał Piernikowski.

</doc>
<doc id="512613" url="https://pl.wikipedia.org/wiki?curid=512613" title="Mike Keneally">
Mike Keneally

Mike Keneally, właśc. Michael Joseph Keneally (ur. 20 grudnia 1961 w Nowym Jorku) – amerykański muzyk, kompozytor i wokalista, multiinstrumentalista.
Znany przede wszystkim z występów w zespole Franka Zappy. W latach 1996-2002 nagrywał oraz koncertował wraz z gitarzystą Steve’em Vaiem, w 2007 roku jako muzyk koncertowy rozpoczął współpracę z formacją Dethklok, natomiast w 2010 roku z gitarzystą Joem Satrianim. W 1992 roku zapoczątkował solową działalność artystyczną.

</doc>
<doc id="512616" url="https://pl.wikipedia.org/wiki?curid=512616" title="Ryszard Karalus">
Ryszard Karalus

Ryszard Karalus (ur. 26 maja 1945 w Suwałkach) – polski piłkarz, trener piłkarski, były trener i dyrektor klubu Jagiellonia Białystok. 
Kariera.
Jest wychowankiem Wigier Suwałki, w I drużynie Wigier grał w latach 1962-1965. Następnie w czasie odbywania służby wojskowej w latach 1965-1967 grał w Husarze Nurzec. Po przejściu do rezerwy w był zawodnikiem III ligowego Włókniarza Białystok, wystąpił w 180 meczach strzelił 43 gole. 
W 1974 przeszedł do Jagiellonia Białystok, w której wystąpił w 43 meczach i strzelił 3 bramki. Grał w niej jako zawodnik, był trenerem, dyrektorem klubu, działaczem. Obecnie pracuje jako trener rocznika 1993.
Linki zewnętrzne.
Ryszard Karalus na stronie kibiców Jagiellonii Białystok

</doc>
<doc id="512621" url="https://pl.wikipedia.org/wiki?curid=512621" title="Szalona odwaga">
Szalona odwaga

Szalona odwaga "(Courage Under Fire)" – amerykański dramat wojenny z 1996 w reżyserii Edwarda Zwicka z Denzelem Washingtonem i Meg Ryan w głównych rolach.
Opis fabuły.
Podczas Wojny w Zatoce Perskiej podpułkownik Nathan Serling przez pomyłkę niszczy amerykański czołg, a kilku żołnierzy traci życie. Na rozkaz przełożonych tuszuje tę tragedię, walcząc przy tym, by prawda wyszła na jaw. Po powrocie do Stanów Zjednoczonych otrzymuje zadanie, by zbadać okoliczności śmierci kapitan Karen Emmy Walden, dowodzącej załogą medycznego helikoptera. Pani kapitan ma być pierwszą kobietą odznaczoną pośmiertnie Medalem Honoru. Śledztwo utrudnia fakt, że z trzech przesłuchiwanych świadków każdy przedstawia odmienną wersję wydarzeń w czasie działań wojennych, zaś ich oceny kandydatki do odznaczenia są całkowicie rozbieżne.

</doc>
<doc id="512627" url="https://pl.wikipedia.org/wiki?curid=512627" title="Firiel">
Firiel

Fikcyjne postacie ze stworzonej przez J.R.R. Tolkiena mitologii Śródziemia.

</doc>
<doc id="512629" url="https://pl.wikipedia.org/wiki?curid=512629" title="Windows 3.11">
Windows 3.11



</doc>
<doc id="512630" url="https://pl.wikipedia.org/wiki?curid=512630" title="Hyarmendacil">
Hyarmendacil

Fikcyjne postacie ze stworzonej przez J.R.R. Tolkiena mitologii Śródziemia, królowie Gondoru:

</doc>
<doc id="512632" url="https://pl.wikipedia.org/wiki?curid=512632" title="Ocean Zewnętrzny">
Ocean Zewnętrzny



</doc>
<doc id="512636" url="https://pl.wikipedia.org/wiki?curid=512636" title="Morwena">
Morwena

Morwena – imię żeńskie stworzone przez J.R.R. Tolkiena. W oryginale ma postać "Morwen" (sind. „czarna panna”). Noszą je następujące fikcyjne postaci:

</doc>
<doc id="512638" url="https://pl.wikipedia.org/wiki?curid=512638" title="Rómendacil">
Rómendacil

Fikcyjne postacie ze stworzonej przez J.R.R. Tolkiena mitologii Śródziemia.

</doc>
<doc id="512647" url="https://pl.wikipedia.org/wiki?curid=512647" title="Stanisław Milski">
Stanisław Milski

Stanisław Jan Milski, właściwie Stanisław Jan Hołyst (ur. 8 lutego 1897 w Czchowie, zm. 4 września 1972 w Warszawie) – polski aktor teatralny, filmowy i telewizyjny, reżyser teatralny.
Życiorys.
Był synem Jana Hołysta i Katarzyny z Rychterów. Ukończył szkołę baletową w Poznaniu. Po kontuzji uniemożliwiającej mu uprawianie zawodu tancerza, której nabawił się podczas wypadku, zainteresował się scenografią i kostiumologią teatralną.
Od 1916 występował na scenach teatrów Wilna, Katowic, Poznania, Lwowa, Krakowa, Łodzi i Torunia. W latach 30. XX w. parał się również reżyserią. Od 1937 współpracował z warszawską rozgłośnią Polskiego Radia w roli spikera i lektora W latach 1939–1941 występował na deskach Teatru Polskiego w Wilnie. Podczas II wojny światowej pracował również w zawodzie woźnicy na Wileńszczyźnie.
W sezonie 1944/45 reżyserował w Polskim Teatrze Dramatycznym w Wilnie. W 1945 razem z całym zespołem teatru wileńskiego przeniósł się do Torunia, gdzie był aktorem i reżyserem Teatru Ziemi Pomorskiej.
W sezonie 1945/1946 występował w Teatrze im. Stefana Jaracza w Olsztynie, będąc jednocześnie kierownikiem artystycznym tego teatru. W sezonie 1946/1947 grał i reżyserował w Teatrze im. Aleksandra Węgierki w Białymstoku, w 1948 w Teatrze Klasycznym w Warszawie, a w latach 1948–1952 ponownie w Teatrze im. Stefana Jaracza w Olsztynie.
W sezonie 1955-56 reżyserował w Teatrze Ziemi Lubuskiej w Zielonej Górze, a w latach 1955–1964 także w Teatrze Wybrzeże w Gdańsku. Od 1964 reżyserował w Teatrze im. Juliusza Osterwy w Lublinie. W 1966 obchodził jubileusz pięćdziesięciolecia pracy artystycznej i przeszedł na emeryturę.
Pod koniec życia nie występował już na scenie, stał się natomiast popularnym aktorem filmowym. Grając głównie w rolach drugoplanowych, dzięki posiadanemu talentowi, tworzył prawdziwe kreacje i stąd często nazywano go „mistrzem epizodu”.
Został pochowany na cmentarzu w Warszawie-Radości.

</doc>
<doc id="512654" url="https://pl.wikipedia.org/wiki?curid=512654" title="Michał z Wielunia">
Michał z Wielunia

Michał z Wielunia (zm. 1487) – dziekan wydziału
sztuk Akademii Krakowskiej.
Był synem Michała, zapewne wieluńskiego mieszczanina. W 1466 r. zapisał się w grono studentów UJ. W 1470 r. uzyskał bakalaureat sztuk wyzwolonych a w 1474 r. uzyskał stopień magistra.
Przed 1481 r. został bakałarzem dekretów. W tym samym roku został dziekanem Wydziału Filozoficznego UJ.
Po uzyskaniu rocznego urlopu od prowadzenia zajęć dydaktycznych wiosną 1484 r. wyruszył wraz z Jerzym z Łańcuta, prezbiterem kościoła Panny Maryi w Krakowie i magistrem Mikołajem z Głogowa, kaznodzieją niemieckim na pielgrzymkę do Ziemi Świętej do Jerozolimy, aby złożyć hołd przy Grobie Chrystusa”.
Podróżnicy nigdy nie dotarli do celu. Na terenie Mołdawii zostali schwytani do niewoli tureckiej, co obaj kapłani Jerzy oraz Mikołaj, po opatrznościowym wykupieniu ich w Konstantynopolu przez Wenecjan, odczytali jako znak, by zawrócić do kraju. Jednak Michał z Wielunia nie poddał się i próbował samotnie dotrzeć do Palestyny. Niestety latem 1487 roku zmarł z wycieńczenia. Pochowali go zakonnicy joanniccy na wyspie Rodos. 

</doc>
<doc id="512658" url="https://pl.wikipedia.org/wiki?curid=512658" title="Harlond">
Harlond

Fikcyjne miejsca ze stworzonej przez J.R.R. Tolkiena mitologii Śródziemia.

</doc>
<doc id="512662" url="https://pl.wikipedia.org/wiki?curid=512662" title="Zapalenie pęcherzyka żółciowego">
Zapalenie pęcherzyka żółciowego

Zapalenie pęcherzyka żółciowego – stan zapalny pęcherzyka żółciowego spowodowany przede wszystkim kamicą żółciową.
Ostre zapalenie pęcherzyka żółciowego.
Jest to stan, w którym w wyniku zablokowania odpływu żółci przez kamień żółciowy dochodzi do rozwoju stanu zapalnego. Zapalenie zwykle jest jałowe i jest efektem zmian biochemicznych żółci, drażnienia błony śluzowej kamieniami, wzrostu ciśnienia i rozciągnięcie pęcherzyka żółciowego. Ostre zapalenie pęcherzyka żółciowego jest następstwem 10–20% przypadków objawowej kamicy żółciowej. W 5–10% przypadków nie stwierdza się kamicy żółciowej, wówczas ostre zapalenie pęcherzyka żółciowego towarzyszy ciężkim stanom takim jak sepsa, ciężkie urazy, rozległe oparzenia i stan pooperacyjny.
Objawy.
Do objawów ostrego zapalenia pęcherzyka żółciowego należy:
Ostre zapalenie pęcherzyka żółciowego jest podejrzewane, gdy po napadzie kolki żółciowej ból nie ustępuje i dochodzi do wzrostu temperatury ciała.
Objawy ogólnoustrojowej toksemii z gorączką, z tachykardią i przyspieszeniem oddechu wskazują na narastanie zakażenia w pęcherzyku, z kolei narastanie objawów miejscowego zapalenia otrzewnej przemawiają za zapaleniem zgorzelinowy lub perforacją pęcherzyka żółciowego.
Rozpoznanie.
Rozpoznanie jest stawiane na podstawie obrazu klinicznego oraz wyników badań pomocniczych.
Ultrasonografia (USG) może wykazać obecność kamieni, pogrubienie ścian pęcherzyka żółciowego i okołopęcherzykowy płyn. Tomografia komputerowa (TK) może być przydatna w wykrywaniu powikłań.
W badaniach laboratoryjnych stwierdza się leukocytozę z przesunięciem obrazu odsetkowego w lewo, zwiększoną aktywność ALT, AST, ALP, zwiększone stężenie bilirubiny i zwiększone stężenie amylazy.
Leczenie.
W leczeniu zachowawczym stosuje się ścisłą dietę i odpowiednie nawadnianie. Podaje się środki rozkurczowe takie jak drotaweryna, papaweryna, hioscyna lub oksyfenonium. Stosuje się antybiotyki o szerokim spektrum działania, w tym cefalosporyny III generacji, a w razie podejrzenia zakażenia bakteriami beztlenowymi podaje się metronidazol.
W każdym przypadku ostrego zapalenia pęcherzyka żółciowego spowodowanym kamicą żółciową konieczna jest cholecystektomia (operacyjne usunięcie pęcherzyka żółciowego), która może być wykonana metodą klasyczną lub laparoskopowo.
Przewlekłe zapalenie pęcherzyka żółciowego.
Przewlekłe zapalenie pęcherzyka żółciowego jest pojęciem morfologicznym. Jest związane z mechanicznym podrażnieniem spowodowanym przez kamienie żółciowe oraz nawracającymi atakami kolki żółciowej. W konsekwencji prowadzi to do zwłóknienia i pogrubienia pęcherzyka żółciowego.
Objawy.
Przewlekłe zapalenie pęcherzyka żółciowego może powodować dolegliwości bólowe o różnym nasileniu. Ból jest zlokalizowany w prawym podżebrzu lub w nadbrzuszu środkowym, może promieniować do prawej łopatki lub pleców. Mogą występować napady kolki żółciowej.
Rozpoznanie.
Przewlekłe zapalenie pęcherzyka żółciowego jest rozpoznawane na podstawie typowego obrazu w USG, gdzie stwierdza się grubościenny, zniekształcony pęcherzyk żółciowy z obecnością złogów.
Leczenie.
U chorych z objawami wykonuje się cholecystektomię metodą laparaskopową lub klasyczną. Mimo nieznacznie zwiększonego ryzyka rozwoju raka pęcherzyka żółciowego nie operuje się chorych bez objawów.

</doc>
<doc id="512666" url="https://pl.wikipedia.org/wiki?curid=512666" title="Janusz Zakrzeński">
Janusz Zakrzeński

Janusz Stanisław Zakrzeński (ur. 8 marca 1936 w Przededworzu, zm. 10 kwietnia 2010 w Smoleńsku) – polski aktor teatralny i filmowy, pedagog, wieloletni członek Związku Piłsudczyków.
Życiorys.
Młodość i wykształcenie.
Urodził się w 1936 r. w Przededworzu k. Chmielnika na Kielecczyźnie, w religijnej rodzinie ziemiańskiej o tradycjach patriotycznych. Jego ojciec – Jan Janusz Zakrzeński (1898–1985) w latach 1919–1920 walczył w szeregach w 2 Pułku Szwoleżerów Rokitniańskich. W 1945 rodzina wyjechała z rodzinnego dworu na tzw. Ziemie Odzyskane, do Złotowa. Po uwięzieniu ojca, rodzinę utrzymywała matka – Albina z domu Szyszko-Bohusz (1908–1975), śpiewaczka operowa, która dzięki pomocy Krystyny Jamroz dostała etat w Operze Wrocławskiej.
Jako chłopiec, zaraz po I Komunii Świętej został ministrantem, a równocześnie działał w harcerstwie, gdzie poznał bardzo patriotycznego i wymagającego ks. prefekta Józefa Piątyszka – komendanta hufca harcerskiego, który z entuzjazmem opowiadał dzieciom i młodzieży historię Polski.
W 1953 ukończył III LO we Wrocławiu i rozpoczął studia medyczne. Równolegle podjął też pracę sanitariusza.
Po dziewięciu miesiącach w Pogotowiu Ratunkowym, zdecydował jednak zmienić kierunek kształcenia i rozpoczął studia aktorskie w Państwowej Wyższej Szkole Teatralnej w Krakowie, które ukończył w 1960. Emisji głosu uczył się u krakowskich profesorów Bronisława Romaniszyna, Józefa Gaczyńskiego, Tadeusza Serafina i Mieczysława Kotlarczyka. Umuzykalnienia na studiach uczył go natomiast Krzysztof Penderecki (wtedy student 6 roku Akademii Muzycznej).
Działalność zawodowa.
Na scenie zadebiutował rolą Hektora w "Troilusie i Kresydzie" Williama Szekspira w Teatrze im. Słowackiego w Krakowie, gdzie poznał ks. Karola Wojtyłę, późniejszego papieża Jana Pawła II, który przychodził oglądać wiele przedstawień teatralnych, w tym także z udziałem Janusza Zakrzeńskiego.
Występował na deskach teatrów: im. Juliusza Słowackiego w Krakowie (1960–1967), Polskiego (1967–1974), Nowego (1974–1984) i Narodowego (1984–1985) w Warszawie. Od 1985 był aktorem Teatru Polskiego w Warszawie. Występował na Festiwalu Piosenki Radzieckiej w Zielonej Górze. Należał do PZPR.
Znany głównie jako odtwórca roli marszałka Józefa Piłsudskiego w filmie "Polonia Restituta", czy Benedykta Korczyńskiego w "Nad Niemnem".
Przez wiele lat wykładał retorykę w Wyższej Szkole Menedżerskiej w Warszawie oraz w Wyższym Duchownym Seminarium Metropolitalnym im. św. Jana Chrzciciela. W ostatnim czasie współpracował także z Wyższą Szkołą Kultury Społecznej i Medialnej w Toruniu.
Działalność społeczna.
Był autorem dwóch książek: "Moje spotkania z Marszałkiem" i "Gawędy o potędze słowa". Sam również stał się bohaterem wywiadu rzeki "Co mi zostało z tych lat" przeprowadzonego przez Lidię Stanisławską oraz książki "Siła codzienności" (autor: Marzanna Graff-Oszczepalińska).
Był członkiem rady programowej Związku Piłsudczyków, a także założycielem Akademii Dobrych Obyczajów, w której wykładał kulturę słowa. Kadrę tworzyli z nim między innymi: Ewa Dałkowska, Eugenia Herman, Marzanna Graff, Teresa Lipowska, Jan Józef Kasprzyk i Leszek Miodek.
Był bardzo związany z regionem świętokrzyskim, a szczególnie z Chmielnikiem. Uczestniczył tam m.in. w uroczystościach nadania imienia szkole, występował w przedstawieniach i śpiewał.
Pod koniec życia często odtwarzał (m.in. na uroczystościach rocznicowych) postać marszałka Józefa Piłsudskiego m.in. podczas listopadowego Święta Niepodległości.
Przez wiele lat pozostawał w bliskich kontaktach z "Fundacją Zdążyć z Pomocą". Propagował w środowisku twórców i ludzi dobrej woli działalność Fundacji na rzecz chorych i niepełnosprawnych dzieci. Był współautorem wydanej w celach charytatywnych księgi "Złote Myśli Ludzi Wielkiego Umysłu, Talentu i Serca", w której zamieścił swoje aforyzmy i przemyślenia. Nagrywał płyty z bajkami dla dzieci, publikowanymi przez Fundację.
Życie prywatne.
Był żonaty z Barbarą, z domu Polley (1939-2014), z którą miał syna Marcina.
Śmierć i upamiętnienie.
Janusz Zakrzeński zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej.
21 kwietnia 2010 w bazylice archikatedralnej św. Jana Chrzciciela w Warszawie odbyło się nabożeństwo żałobne w intencji aktora, któremu przewodniczył abp Andrzej Dzięga. We mszy oprócz rodziny i znajomych uczestniczyło m.in. wielu aktorów, a także przedstawicieli władz państwowych na czele z ministrem kultury Bogdanem Zdrojewskim. Po uroczystościach żałobnych w bazylice Janusz Zakrzeński został pochowany na cmentarzu Powązkowskim (kwatera 23 wprost-1-21).
15 maja 2010 na cmentarzu w Chmielniku odsłonięto pomnik poświęcony pamięci Janusza Zakrzeńskiego, ustawiony obok grobu jego dziadków, a 1 lipca 2012 odsłonięto poświęconą mu tablicę epitafijną w kościele św. Katarzyny w Warszawie. Ponadto poświęcono mu tablicę epitafijną umieszczoną w foyer Teatru Polskiego w Warszawie.
Odznaczenia i nagrody.
W 2008 Światowy Zjazd Sybiraków przyznał mu nagrodę „Ambasador Sybiraków” za rolę w spektaklu "Bezgłośny krzyk".
W 2009 ponownie przyznano mu tytuł „Ambasador Sybiraków” za całokształt pracy. W tym samym roku otrzymał „Bursztynowe drzewo” – nagrodę przyznawaną przez Kaszubów za zasługi wobec kultury. Nagrodę przyznano w kategorii „najlepszy aktor” (wyróżnienie otrzymały również Marzanna Graff-Oszczepalińska i Ewa Kania).

</doc>
<doc id="512675" url="https://pl.wikipedia.org/wiki?curid=512675" title="Takao Suzuki">
Takao Suzuki

 – japoński tenisista, reprezentant w Pucharze Davisa, olimpijczyk z Atlanty (1996).
Kariera tenisowa.
Zawodowym tenisistą Suzuki był w latach 1995–2017.
W grze pojedynczej wygrał 16 turniejów o randze ATP Challenger Tour.
W grze podwójnej tenisista japoński swój największy sukces odniósł w 2005 roku, podczas zawodów ATP World Tour w Tokio. Rozgrywki zakończyły się triumfem Suzukiego, który startował w parze z Satoshim Iwabuchim.
W latach 1995–2011 reprezentował Japonię w Pucharze Davisa, stając się rekordzistą japońskiej reprezentacji pod względem liczby zwycięstw – odniósł 41 wygranych pojedynków przy 23 porażkach. Tworzył także razem z Satoshim Iwabuchim najskuteczniejszą parę deblową w historii zespołu narodowego odnosząc 10 zwycięstw.
W 1996 roku uczestniczył w igrzyskach olimpijskich w Atlancie. Wystąpił w grze podwójnej, w parze z Iwabuchim. Japończycy odpadli z rywalizacji w 2 rundzie pokonani przez Sergiego Bruguerę i Tomása Carbonella.
Suzuki jest również multimedalistą igrzysk azjatyckich, w których zdobył 1 złoty medal, 1 srebrny oraz 2 brązowe.
W rankingu gry pojedynczej Suzuki najwyżej był na 102. miejscu (23 listopada 1998), a w klasyfikacji gry podwójnej na 119. pozycji (7 listopada 2005).

</doc>
<doc id="512679" url="https://pl.wikipedia.org/wiki?curid=512679" title="Wieńczysław Gliński">
Wieńczysław Gliński

Wieńczysław Gliński (ur. 10 maja 1921 w Astrachaniu, zm. 8 lipca 2008 w Warszawie) – polski aktor teatralny, filmowy i telewizyjny, artysta kabaretowy, pedagog.
Życiorys.
Był synem aktora Edwarda Szupelaka-Glińskiego. Na scenie zadebiutował w wieku 12 lat, grając Jasia w inscenizacji bajki braci Grimm "Jaś i Małgosia". Brał udział w wileńskich "Dziadach" Schillera.
W czasie II wojny światowej, będąc studentem podziemnego PIST-u, pracował dorywczo jako szklarz, szatniarz i recepcjonista hotelowy. Został zaprzysiężony jako żołnierz Armii Krajowej. Pod pseudonimem „Antek” służył w grupie nr 6 kontrwywiadu Okręgu Warszawskiego przy Komendzie Głównej ZWZ AK, która zajmowała się rozpracowywaniem osób podejrzanych i ostrzeganiem sprzyjających podziemiu osób trzecich przed donosami. Aresztowany w czasie łapanki i wywieziony do obozu koncentracyjnego na Majdanku, a następnie do Sachsenhausen.
Początkowo występował w Teatrze Miniatur „Syrena” (1945) w Łodzi, następnie w teatrach warszawskich: Polskim (1946–1958), dokąd sprowadził go Arnold Szyfman, Komedii (1958–1960), ponownie Polskim (1960–1963 i 1966–1983) oraz Narodowym (1963–1966 i 1983–1990).
Największą sympatię widzów i uznanie krytyki zdobył interpretacjami roli fredrowskich Ludmira w „Panu Jowialskim”, Gucia w „Ślubach panieńskich”, Alfreda w „Mężu i żonie” i innych.
W 1955 zadebiutował na ekranie rolą tytułową w filmie "Sprawa pilota Maresza" w reż. Leonarda Buczkowskiego. Za rolę kapitana Grabińskiego w filmie "Orzeł," tego samego reżysera razem z Bronisławem Pawlikiem i Aleksandrem Sewrukiem otrzymali zespołowo srebrny medal na pierwszym Festiwalu Filmowym w Moskwie. W "Kanale" Andrzeja Wajdy zagrał dowódcę powstańczego oddziału, porucznika Zadrę. Za główną rolę w filmie "Echo" Stanisława Różewicza w 1964 otrzymał pierwszą nagrodę za najlepszą rolę męską na Międzynarodowym Festiwalu Filmowym w Karlowych Warach (za najlepszą rolę żeńską równorzędną nagrodę otrzymała Jeanne Moreau).
Od 1945 współpracował z Teatrem Polskiego Radia. Jego charakterystyczny głos zjednał mu rzesze słuchaczy. Wystąpił m.in. w "Opowieści" Josepha Conrada, "Zrzędności i przekorze" Aleksandra Fredry, "Ferdydurke" Witolda Gombrowicza i "Potopie" Henryka Sienkiewicza. Był wykładowcą na Wydziale Estradowym PWST w Warszawie.
W 1959 przyznano mu tytuł Najpopularniejszego Aktora Polskiego Filmu (Czytelnicy „Kuriera Polskiego”). W plebiscycie „Expressu Wieczornego” na najpopularniejszego aktora telewizyjnego w 1962 został laureatem Złotej Maski, a pięciokrotnie Srebrnej Maski (1961, 1963, 1964, 1965, 1967).
Znany był także z udziału w warszawskich kabaretach.
W 1981 opowiedział się przeciw bojkotowi radia i telewizji ogłoszonemu przez aktorów protestujących przeciwko stanowi wojennemu.
Był członkiem Związku Artystów Scen Polskich (przewodniczącym Oddziału Warszawskiego), ZBoWiD oraz Towarzystwa Przyjaciół Warszawy.
Wieńczysław Gliński zmarł 8 lipca 2008. Pogrzeb aktora odbył się 15 lipca, został pochowany na Cmentarzu Wojskowym na Powązkach w Warszawie (kwatera B35-2-3).

</doc>
<doc id="512681" url="https://pl.wikipedia.org/wiki?curid=512681" title="Matchbook Romance">
Matchbook Romance

Matchbook Romance – amerykańska grupa muzyczna utworzona w 1997 r., kojarzona ze sceną emo.

</doc>
<doc id="512682" url="https://pl.wikipedia.org/wiki?curid=512682" title="Betrayer">
Betrayer

Betrayer - polska grupa muzyczna wykonująca death metal. Powstała w 1989 roku w Słupsku w składzie Wojciech "Molly" Moliński (perkusja, śpiew), Maciej "Northon" Maciejewski (gitara), Mariusz "Morris" Zieliński (gitara) oraz Maciej Różański (gitara basowa). Grupa oscylowała wówczas w gatunku thrash metal. Po opuszczeniu zespołu przez dotychczasowego basistę Macieja Różańskiego i zarazem dołączenia do zespołu Piotra "Beriala" Kuzioły, zespół zmienił styl na death metal. 
Śmierć Mariusza Zielińskiego wymusiła na zespole poszukiwania nowego muzyka. Stał się nim były gitarzysta koszalińskiej formacji Slaughter Maciej "Ripper" Krzysiek. Konflikt w zespole, mający swoją kulminację po koncercie w Jarocinie'92 spowodował, iż zespół opuścił gitarzysta Maciej "Northon" Maciejewski. Jego miejsce, po długich poszukiwaniach zajął Marcin "Ryju" Rojewski, muzyk słupskiego Mortify. W tym składzie grupa gra do końca swego istnienia. Za oficjalne zakończenie działalności zespołu uważa się koncert w Jarocinie w 1994 roku.
W 2013 roku zespół wznowił działalność.

</doc>
<doc id="512686" url="https://pl.wikipedia.org/wiki?curid=512686" title="Kent (gra)">
Kent (gra)

Kent – towarzyska gra karciana dla 4 osób (dopuszczalna jest większa, parzysta liczba graczy). Gra została wprowadzona do Polski przez obywatela Kraju Basków Jona Garcia. Pierwotna nazwa gry brzmiała „Cuadrado”, hiszp. „KANT”; źròdło: la casa de Jon.
Zasady.
Przebieg gry.
W grze biorą udział dwie, trzy lub cztery dwuosobowe drużyny, których gracze mają za zadanie przy pomocy umówionych tajnych znaków przekazywać sobie informacje na temat kart jakie aktualnie posiadają. Znaków tych nie może rozszyfrować drużyna przeciwna. Wielu graczy umawia się na prostszą strategię, jednego znaku informującą drugiego gracza jedynie o tym że ma się tak zwanego „Kenta”. Może to być np. mrugnięcie okiem, jakiś gest itd. Znaki mogą być ustalone przed rozgrywką lub, dla utrudnienia, partnerzy muszą sami je odgadnąć. Osoby siadają na krzyż – tak żeby każda para była naprzeciwko, a nie obok siebie. Rozdaje się karty po 3, a ten, który je tasował, bierze 4. Jeśli któryś z graczy ma jokera (w uniwersalnej talii jest czarny czerwony i niebieski), to:
Zasady Jokera nie obowiązują jeśli gracz posiada kenta złożoną z tych samych liczb oraz sekwensu.
Osoba, która ma 4 karty, podaje jedną kartę osobie obok siebie (gracz przeciwnej drużyny) – zgodnie ze wskazówkami zegara. Następnie ta osoba oddaje jedną ze zgromadzonych 4 kart kolejnej osobie – i tak w koło. Celem gry jest, zdobycie „kenta” – trzech kart tego samego koloru (pik, karo, kier, trefl) lub trzech tych samych figur (dama, walet, król itp.), np. trzy walety albo trzy karty kier lub też sekwensu, czyli trzech rosnących kart niekoniecznie w tym samym kolorze oraz informacja o tym fakcie drugiej osoby w drużynie. Zadaniem drugiego gracza w drużynie, który nie zdążył skolekcjonować „kenta”, jest odpowiednie odczytanie znaku kolegi (np. mrugnięcia oczami swojego partnera siedzącego naprzeciwko) i głośne wypowiedzenie słowa „kent!”. Po takiej informacji gra zostaje przerwana, a druga osoba, która ma posiadać „kenta” pokazuje karty. W przypadku faktycznego zbioru drużyna otrzymuje punkt, w przypadku niezgromadzenia otrzymuje punkt ujemny. Karty są tasowane i rozdawane od nowa. Gra się do określonej liczby punktów, najczęściej do 10, 15, 20 lub 25.
Jednak by utrudnić rozgrywkę i wprowadzić więcej taktyki do tego wyścigu punktów, drużyna przeciwna równolegle może starać się przechwycić i rozszyfrować tajny znak przeciwników. Jeśli gracz drużyny przeciwnej przypuszczający iż druga para posiada kenta, ma prawo wypowiedzieć szybko słowa „STOP Kent!”. Wtedy gra zostaje przerwana, a obie osoby z „podejrzanej” pary zobowiązane są pokazać karty. Jeśli choć jedna z nich była w posiadaniu kenta, para przeciwna otrzymuje 1 pkt oraz jest koniec rundy, a w przypadku nieuzasadnionego użycia słów „STOP Kent!” drużynę obowiązują punkty ujemne i osoby z tej drużyny do której powiedziano „STOP Kent!” wymieniają karty (biorą karty na zmianę ze stosu).
Modyfikacje.
Istnieje wiele typów modyfikacji Kenta, zależnie od chęci osób grających. Oto najpopularniejsze z nich:
Nieco zmodyfikowaną wersją kenta jest gra kuku.

</doc>
<doc id="512687" url="https://pl.wikipedia.org/wiki?curid=512687" title="Susan Ward">
Susan Ward

Michelle Susan Ward (ur. 15 kwietnia 1976 w Monroe w stanie Luizjana) – amerykańska aktorka telewizyjna i fotomodelka.
W jej żyłach płynie krew angielska i hiszpańska. Jej ojciec, Eddie, jest emerytowanym policjantem, a matka, Emily Sue, pracowała jako pielęgniarka w szpitalu psychiatrycznym. Ma starszego brata, Michaela.
W wieku 13 lat została odkryta przez lokalną agencję modelek. Niedługo potem podpisała kontrakt z agencją Eileen Ford w Nowym Jorku. Wkrótce się tam przeprowadziła i rozpoczęła naukę. Odnosiła znaczące sukcesy w modelingu, pozowała do zdjęć dla popularnych magazynów i gazet. Gdy miała lat 16 zdecydowała, że spróbuje swoich sił w aktorstwie. Wtedy to po raz pierwszy gościnnie pojawiła się w serialu "Swans Crossing" i "Poison Ivy – New Seduction". W wieku 17 lat dostała rolę w serialu "Wszystkie moje dzieci", wcieliła się tam w postać Camille. W serialu tym występowała przez 5 miesięcy, gdyż po tym okresie jej bohaterkę uśmiercono. 1995 przyniósł jej rolę Bree w młodzieżowym serialu Aarona Spellinga "Malibu Shores". Następnie przyszły niewielkie, epizodyczne role m.in. w "Herkulesie" i "Xenie: Wojowniczej Księżniczce".
W 1997 wzięła udział w castingu do amerykańskiej soap-opery "Sunset Beach" i otrzymała rolę Meg Cummings. To właśnie ta rola przyniosła jej największą popularność. Postać tę kreowała przez 3 lata. Latem 1999 na 6 miesięcy zniknęła z serialu, a postać jej bohaterki grana była przez ten okres przez Sydney Penny. Jednak w ostatnim, finałowym odcinku serialu pojawiła się raz jeszcze. W 2000 po raz pierwszy pojawiła się w pełnometrażowym thrillerze erotycznym "The In Crowd" ("Krąg wtajemniczonych"). Wcieliła się tam w postać Brittany Foster, bogatej dziewczyny należącej do ekskluzywnego klubu.
4 czerwca 2005 w Malibu wzięła ślub z Davidem Robinsonem, wiceprezesem Morgan Creek Studios, producenta "The In Crowd". Ślubu udzielał jej własny lekarz ginekolog.

</doc>
<doc id="512688" url="https://pl.wikipedia.org/wiki?curid=512688" title="System pomiarowy">
System pomiarowy

System pomiarowy – odpowiednio zorganizowany zestaw elementów stanowiący całość organizacyjną i objęty wspólnym sterowaniem, przeznaczony do wydobycia informacji pomiarowej z obiektu badanego i przekazania jej obserwatorowi w użytecznej formie.
Systemy pomiarowe dzielą się na:

</doc>
<doc id="512691" url="https://pl.wikipedia.org/wiki?curid=512691" title="Temple (twierdza)">
Temple (twierdza)

Temple – średniowieczna forteca zakonu templariuszy, położona w centrum Paryża (w dzielnicy Le Marais).
Została wybudowana w 1240 roku, za panowania króla Ludwika IX Świętego. Filip IV Piękny więził tu ostatniego wielkiego mistrza zakonu, Jacques'a de Molay, i innych templariuszy. Po rozwiązaniu zakonu, Temple, podobnie jak inne twierdze we Francji, dostała się w ręce królewskie – stała się kolejną rezydencją królewską w Paryżu.
Rezydencja królewska.
W XIV wieku twierdzę podarował na rezydencję królowej-wdowie Klemencji Węgierskiej, król Filip V Długi (w zamian za zamek Vincennes, który królowa dostała w testamencie od swojego męża Ludwika X). Klemencja zmarła w Temple 12 października 1328 roku i twierdza ponownie przeszła w ręce królewskie.
W XVIII wieku do średniowiecznych fortyfikacji dobudowano niewielki pałacyk i w Temple zamieszkali m.in.: Ludwik Franciszek I de Bourbon, książę de Conti, a później Ludwik Antoni Burbon, syn Karola, hrabiego d'Artois.
Odbywały się tutaj różnego rodzaju wydarzenia kulturalne. Między innymi w wielkiej sali Temple koncert dali osiemnastoletni Wolfgang Amadeus Mozart i jego starsza siostra – Maria Anna Mozart (uwiecznione to zostało na obrazie "Wieczór u księcia de Conti").
Czasy rewolucji francuskiej.
Podczas rewolucji francuskiej Temple została przekształcona w więzienie polityczne. Stało się ono nawet więzieniem samej rodziny królewskiej. Byli tu przetrzymywani między innymi:
Po rewolucji francuskiej.
W 1808 roku Temple stało się miejscem pielgrzymek rojalistów pragnących powrotu monarchii. Cesarz Napoleon Bonaparte rozkazał zburzyć wieżę, co zajęło całe 2 lata. Dzisiaj na miejscu twierdzy znajduje się zielony skwer (franc. "Square du Temple") z krytym targiem ("Carreau du Temple"), a w pobliżu jest stacja trzeciej linii metra – Temple.

</doc>
<doc id="512692" url="https://pl.wikipedia.org/wiki?curid=512692" title="Guz Klatskina">
Guz Klatskina

Guz Klatskina – rak dróg żółciowych (łac. "cholangiocarcinoma") o charakterystycznej lokalizacji w okolicy wnęki wątroby.
Guzy o tej lokalizacji stanowią ⅓ wszystkich gruczolakoraków, występują najczęściej u starszych mężczyzn i wiążą się ze znaczną śmiertelnością - jedynie około 10% pacjentów udaje się wyleczyć.
W leczeniu stosuje się leczenie chirurgiczne, które polega na wycięciu przewodów żółciowych wraz z marginesem tkanki wątrobowej i okolicznymi węzłami chłonnymi lub wykonuje się paliatywne zespolenia omijające w obrębie dróg żółciowych.
Nazwa guza upamiętnia Geralda Klatskina (1910-1986), który opisał ten typ nowotworu w pracy z 1965 roku.

</doc>
<doc id="512693" url="https://pl.wikipedia.org/wiki?curid=512693" title="Quendi">
Quendi

Quendi (qya. "Mówiący") – określenie wszystkich elfów w stworzonej przez J.R.R. Tolkiena mitologii Śródziemia.
Biogramy elfów zostały przedstawione w artykułach Lista Calaquendich oraz Lista Sindarów i Moriquendich.
Charakterystyka.
Elfowie zostali powołani do istnienia w trzecim temacie Ainulindalë. Pojawili się w Śródziemiu nad zatoką Cuiviénen podczas Lat Drzew, gdy nad Śródziemiem świeciły tylko gwiazdy. Byli pierwszymi, przed ludźmi, Dziećmi Iluvatara na Ardzie i z tego powodu nazywani byli Pierworodnymi.
Byli jedną z najpotężniejszych ras Ardy. Osiągnąwszy dorosłość praktycznie nie starzeli się, dzięki czemu mogli żyć wiecznie, lecz wielu z nich ginęło, np. w walce. Cenili piękno w różnych jego przejawach – zajmowali się poezją i śpiewem, tworzyli klejnoty i wspaniałe miasta.
Posługiwali się m.in. quenyą i sindarinem, które zapisywali sarati, tengwarem lub certarem.
Fabuła.
Wkrótce po przebudzeniu spotkał ich i pokochał Valar Oromë. Elfowie jednak podchodzili do Oromego z nieufnością, gdyż Melkor wcześniej jako Czarny Jeździec uprowadzał ich i upadlał, a w ten sposób wyhodował rasę orków.
Gdy Oromë zaprosił ich w imieniu Valarów do Amanu, by chronić ich przed wpływami Melkora, rozpoczęła się Wielka Wędrówka, która była jednocześnie początkiem procesu rozpadu rasy elfów na poszczególne szczepy. Ci którzy podjęli wędrówkę zwani byli Eldarami, natomiast ci którzy pozostali – Avarimi (qya. "Opornymi").
W wyniku utworzenia Ostatniego Sojuszu wspólnie z ludźmi pokonali Saurona. We "Władcy Pierścieni" ostatni z władców elfów opuszczają Śródziemie i odpływają do Eldamaru tzw. Prostą Drogą.
Szczepy elfów.
Ci, którzy podjęli wyzwanie Wielkiej Wędrówki, to Eldarowie, pozostali zaś – Elfy Oporne (Avari). Część Eldarów nie doszła do Valinoru, a stanowił ich trzon Telerich. Eldarowie, którzy zostali na zawsze w Valinorze, to Vanyarowie. Ci, którzy go opuścili, to Ñoldorowie, a ci, którzy przybyli do Valinoru najpóźniej, to Falmari, część Telerich. Byli oni nazywani Elfami Światła (Calaquendimi). Teleri, którzy nie dotarli do Valinoru podzielili się na Sindarów i Nandorów. Nazywani byli razem z Avarimi Elfami Ciemności (Moriquendimi).
Avari.
Qya. "Niechętni". Jeden z pierwotnych szczepów elfów, którzy obudzili się na brzegach jeziora Cuiviénen. W odróżnieniu od Eldarów nie podjęli oni wędrówki za Oromem na Zachód.
Wielu spośród Avarich zginęło w walkach z Melkorem i jego sługami, a wielu zdołał uprowadzić, stopniowo upodlając ich i zmieniając w orków. Czyn ten był uważany za najgorszą zbrodnię Melkora.
Avari, razem z tymi Eldarami, którzy nie ukończyli Wędrówki do Amanu i nigdy nie widzieli światła rzucanego przez Drzewa Valinoru, zwani byli z tego powodu "Moriquendi".
W "The War of the Jewels" podane są nazwy sześciu plemion Avarich, kognaty Quendich: "Kindi", "Cuind", "Hwenti", "Windan", "Kinn-lai", "Penni". Są to jedyne pewne słowa w avarinie, języku Avarich, w opublikowanych materiałach o Śródziemiu.
Eldarowie.
Qya. "Lud gwiazd". Początkowo termin ten, nadany przez Oromego przy znalezieniu pierwszych elfów, oznaczał wszystkich Pierworodnych, lecz z czasem został zawężony do trzech plemion, które uczestniczyły w Wielkiej Wędrówce. Elfów, którzy nie chcieli uczestniczyć w Wielkiej Wędrówce, nazwano Avarimi.
Eldarowie nazywani też byli "Elfami Wysokiego Rodu", "Ludem Gwiazd" i "Ludem Wielkiej Wędrówki".
Calaquendi.
Qya. "Elfowie Światła". Są to trzy szczepy Eldarów, które dotarły wcześniej lub później do Amanu (nazywani z tego powodu także "Amanyar"), gdy jeszcze kwitły nad nim Drzewa Valinoru. Należą do nich Vanyarowie i Ñoldorowie, a także ci Teleri, którzy przekroczyli Belegaer.
Król Telerich, Elwë, również był zaliczany do Calaquendich, gdyż był posłem do Amanu przed Wielką Wędrówką, choć później pozostał w Beleriandzie.
Laiquendi.
Qya. "Elfowie Zieloni". Był to szczep elfów, który pod przewodnictwem Denethora odłączył się od Nandorów i osiadł w Ossiriandzie. Zostali nazwani Laiquendimi, ponieważ nosili ubrania koloru liści. Po śmierci swojego wodza w bitwie z orkami nie wybrali kolejnego króla. Stali się odtąd bardzo ostrożni i żyli w ukryciu, nie walcząc więcej w otwartym polu.
Moriquendi.
Są to szczepy elfów, które nie rozpoczęły lub nie ukończyły Wielkiej Wędrówki do Amanu i były nazywane z tego powodu także "Úmanyar".
Nandorowie.
Jest to część Telerich, która nie ukończyła Wielkiej Wędrówki do Amanu. Odmówili oni przekroczenia Gór Mglistych i osiedlili się w dolinie Anduiny.
Wiele lat później grupa Nandorów pod przywództwem Denethora przekroczyła Góry Błękitne i osiedliła się w Ossiriandzie. Kraina, którą zamieszkali od tej pory nazywała się Lindon, a sama grupa została nazwana Laiquendimi.
Ñoldorowie.
Ñoldorowie byli drugim hufcem Eldarów w wędrówce z Cuiviénen do Amanu, prowadzonym przez Finwego. Nazwa (l. poj. "Ñoldo", w sindarinie "Golodh") znaczy "Mądrzy", lecz w sensie posiadania wiedzy, nie zaś rozsądku i rozwagi. Królem Ñoldorów w Amanie był Finwë.
Najbardziej zaprzyjaźnieni byli z Aulem, od którego nauczyli się wiele o obróbce kamienia i kruszców (dzięki temu Aulë zyskał miano "Przyjaciela Ñoldorów"). Dzięki przekazanej im wiedzy zasłynęli jako najbieglejsi wśród elfów w rozmaitych umiejętnościach; na swój sposób, na miarę otrzymanych od Ilúvatara darów, niejedno dodali do tego, czego ich Aulë nauczył. Kochali się bowiem w kunszcie mowy i pisma, w ozdobnych haftach, rysunkach i rzeźbie. Ñoldorowie też pierwsi opanowali tajniki szlifowania szlachetnych kamieni i wytwarzali przepiękne klejnoty; najpiękniejszymi z ich dzieł były Silmarile, wykute przez Fëanora.
Zwierzchnictwo nad Ñoldorami sprawowali przywódcy Rodu Finwego, noszący tytuł "Najwyższych Królów Ñoldorów" (ang. "High King of the Noldor"). 
Pierwszym Najwyższym Królem był Finwë, który został wybrany przez Oromego, by zobaczyć Aman, a następnie przewodził hufcowi Ñoldorów w drodze z Cuiviénen do Amanu i tam został ich władcą. Zginął zabity przez Morgotha w Formenos, a jego następcą został jego najstarszy syn, Fëanor.
Fëanor doprowadził do buntu Ñoldorów i wyprowadził ich z Valinoru z powrotem do Śródziemia. Część Ñoldorów, zniechęcona przez Bratobójstwo w Alqualondë, zawróciła jednak i pozostała w Tirionie pod zwierzchnictwem młodszego z przyrodnich braci Fëanora, Finarfina, który przyjął tytuł Najwyższego Króla Ñoldorów w Amanie (w odróżnieniu od Najwyższych Królów Ñoldorów w Śródziemiu).
Fëanor zginął jeszcze przed nastaniem Lat Słońca po bitwie Dagor-nuin-Giliath. Po jego śmierci najstarszy jego syn Maedhros w imieniu swoim i swoich braci zrzekł się zwierzchnictwa nad Ñoldorami. Najwyższym Królem Ñoldorów w Śródziemiu okrzyknięty został starszy z przyrodnich braci Fëanora, Fingolfin. Władca ten zginął w pojedynku z Morgothem w czasie bitwy Dagor Bragollach, a jego następcą został jego syn, Fingon. Po śmierci Fingona w bitwie Nirnaeth Arnoediad Najwyższym Królem został jego młodszy brat, Turgon. Poniósł on śmierć w czasie upadku Gondolinu.
Kolejnym, ostatnim już Najwyższym Królem został Gil-galad, syn Fingona (w późniejszych tekstach Tolkien uczynił go synem Orodretha, bratankiem Finroda i Galadrieli). Przeżył on Wojnę Gniewu i koniec Pierwszej Ery, a następnie panował przez całą Drugą Erę. Zginął w bitwie na stokach Orodruiny w czasie wojny Ostatniego Sojuszu z Sauronem w 3441 DE.
Po jego śmierci, w Trzeciej Erze za zwierzchnika Ñoldorów i wszystkich Eldarów uchodziła Galadriela, córka Finarfina, ostatnia przedstawicielka Rodu Finwego w Śródziemiu. Nie używała ona jednak tytułu Najwyższej Królowej Ñoldorów. Odpłynęła za Morze w 1 roku Czwartej Ery razem z pozostałymi powiernikami Pierścieni.
Sindarowie.
Qya. "Elfowie Szarzy". Są odłamem Telerich, którzy podróżując z innymi elfami na zachód pozostali w Beleriandzie, a nie popłynęli za Morze. Niektórzy poszukiwali tam swojego króla – Elwego – a pozostali zostali przekonani do pozostania przez Majara Ossego.
Jeszcze przed powrotem Ñoldorów do Śródziemia zamieszkiwali większość terenów Beleriandu. Wszyscy spośród nich uznawali za najwyższego króla Elwego Thingola. Mieli dwa królestwa: Doriath, rządzone przez Thingola i Falas, pod rządami Círdana. Przez dwa wieki żyli w spokoju, lecz w ostatnim wieku Lat Drzew zło na wschód od Gór Błękitnych zaczęło nękać Sindarów. Dopiero wtedy uznali za konieczne posiadanie broni. Rozwinął się handel z krasnoludami z Nogrodu i Belegostu, a także rzemiosło kuźnicze.
Teleri.
Qya. "Ci, którzy przypłynęli ostatni". Był to jeden z trzech szczepów Eldarów, które wyruszyły do Amanu znad jeziora Cuiviénen. Teleri wyruszyli w Wielką Wędrówkę jako ostatni i ich hufiec był najliczniejszy. Początkowo Telerimi dowodził Elwë, który jako jeden pierwszych z elfów wraz z Ingwem i Finwem odwiedził Aman.
W trakcie wędrówki część Telerich przestraszyła się wielkich czarnych chmur, kłębiących się nad Utumno i zawróciła z obranej drogi. Pierwszy większy rozłam miał miejsce, kiedy Teleri dotarli do brzegów Anduiny. Wówczas część Eldarów pod wodzą Lenwego postanowiła ruszyć na południe. Elfów tych nazywa się Nandorami. Po przekroczeniu Anduiny niektórzy Eldarowie ociągali się z przeprawą przez Góry Mgliste, aż w końcu udali się na południe, by dołączyć do Nandorów. Reszta Telerich przeprawiła się przez góry i bez większych problemów dotarła do Beleriandu. Udali się do ujścia Sirionu, by tam oczekiwać wyspy, na której będą mogli przeprawić się do Amanu.
Ossë i jego żona Uinena często ich odwiedzali i zaprzyjaźnili się z nimi. Ossë siedząc na skale tuż obok krawędzi lądu przemawiał do nich i od niego Teleri nauczyli się wszystkiego, co trzeba wiedzieć o morzu i o muzyce morza. Od początku lubili wodę i umieli śpiewać piękniej niż inne elfy, lecz dzięki przyjaźni z Ossëm zawartej w Beleriandzie rozmiłowali się w morzu, a w ich pieśniach słychać było szum fal bijących o brzegi.
Kiedy Ulmo dał się ubłagać Ñoldorom i ich królowi Finwemu, którzy cierpieli z powodu długiej rozłąki z przyjaciółmi i prosili, aby przywiódł Telerich do Amanu, jeśli się na to zgodzą. Większość Telerich rzeczywiście tego pragnęła, lecz Ossë bardzo się zmartwił, gdy Ulmo wrócił na wybrzeże Beleriandu, żeby ich zabrać do Valinoru. Ossë bowiem, który się opiekował morzami Śródziemia i brzegami Bliższych Ziem żałował, że jego dziedzina nie będzie rozbrzmiewała głosami Telerich. Część ich zdołał skłonić do pozostania i tych znano później pod mianem Falathrimów, czyli elfów z wybrzeża, zamieszkujących przystanie Brithombar i Eglarest, pierwszych w Śródziemiu żeglarzy i szkutników. Władcą ich był Círdan, Budowniczy Okrętów. Ponadto podczas postoju w pobliżu lasu Nan Elmoth Elwë udał się na spacer i na leśnej polance ujrzał Melianę z rodu Majarów. Zakochał się w niej ze wzajemnością i nie chciał wrócić do swojego plemienia. Kiedy Teleri nie mogli odnaleźć swojego przywódcy część z nich odmówiła dalszej wędrówki i przybrali imię Eglath, opuszczonego ludu i oddaliła się od morza, gdyż wzbudzało w nich smutek. Po powrocie Elwego nazwali się Sindarami, elfami szarymi. Ci z Telerich, którzy popłynęli na wyspie do Amanu wybrali na swojego przywódcę Olwego, brata Elwego.
Tymczasem podróżujący Teleri, słysząc zew Ossego, poprosili Ulma, aby przerwać podróż. Ulmo wysłuchał ich i pozwolił, żeby Osse przytwierdził wyspę do dna i zakorzenił ją w fundamentach morza. Ulmo zgodził się na to chętnie, bo rozumiał serca Telerich i podczas narady Valarów był przeciwny sprowadzeniu ich do Valinoru sądząc, że dla Quendich stosowniejszym miejscem jest Śródziemie. Valarowie na wieść o takim jego postępku byli niezadowoleni, a Finwe zasmucił się, że Teleri nie dopłynęli do Amanu, a jeszcze bardziej, że nie znaleźli Elwego, pojął bowiem, że nie zobaczy go już nigdy; chyba w Siedzibie Mandosa. Lecz wyspy nie ruszono z miejsca, na którym stała w Zatoce Eldamaru; dano jej nazwę Tol Eressëa, to znaczy Samotna Wyspa, i na niej zamieszkiwali Teleri tak, jak sami pragnęli: mając nad sobą gwiazdy niebios, a zarazem mając w zasięgu wzroku Aman i wybrzeża krainy nieśmiertelności; żyli długo w odosobnieniu na Samotnej Wyspie, toteż z czasem utworzyli własną mowę (Telerin), odmienną od języka Vanyarów i Ñoldorów. Aby Teleri mogli cieszyć się światłem Dwóch Drzew Valarowie przebili w górach Pelori przełęcz Calaciryę.
Długie wieki spędzili na Tol Eressei, lecz z wolna serca ich się zmieniały i coraz silniej pociągało ich światło dosięgające poprzez morze Samotnej Wyspy. Dręczyła ich rozterka, bo kochali muzykę fal bijących o brzegi, a jednocześnie nękała ich tęsknota do współplemieńców i chęć poznania cudów Valinoru; ostatecznie pragnienie światła zwyciężyło. Ulmo ulegając woli innych Valarów wyprawił do Telerich przyjaciela ich, Ossego, a ten, chociaż z żalem, nauczył ich sztuki budowania statków, w której nikt inny już ich nie prześcignął; gdy statki były gotowe, ofiarował im jako pożegnalny dar stado łabędzi o niezwykle mocnych skrzydłach. Ptaki te pociągnęły białe statki po bezwietrznym morzu i w ten sposób Teleri wreszcie, jako ostatni hufiec elfów, dopłynęli do Amanu i wyszli na brzeg Eldamaru. Tak Teleri dotarli do Amanu, gdzie założyli Łabędzią Przystań, Alqualondë, w której zamieszkali. Mogli do syta nacieszyć się światłem Dwóch Drzew, chodząc po wyłożonych złotem ulicach Valmaru i po kryształowych schodach Tirionu na zielonym pagórku Túna. Najczęściej jednak pływali na swoich śmigłych statkach po wodach Zatoki Eldamaru lub brodzili w przybrzeżnych falach, z głowami lśniącymi od blasku docierającego tutaj spoza gór. Ñoldorowie dali im mnóstwo klejnotów, opali, diamentów, jasnych kryształów, a Teleri rozsiali je po wybrzeżu i rozrzucili w płytkich przybrzeżnych jeziorkach; wyławiali też z morza mnóstwo pereł i zdobili nimi ściany swoich dworów a także pałace Olwego w Alqualonde, oświetlonym przez wiele latarni. Ci z Telerich, którzy ostatecznie dotarli do Amanu przybrali nazwę Falmari.
Kiedy Fëanor zbuntował się przeciwko Valarom i wraz ze swoim ludem postanowił opuścić Aman zwrócił się do Telerich, aby dołączyli się do nich i użyczyli im swoich statków. Teleri nie przystali na żadną z tych próśb. Wówczas Fëanor ogarnięty szaleńczym zapałem przeprowadził atak na Alqualondë. Wtedy podczas bratobójczej walki wielu Telerich zostało zabitych, ich statki zostały skradzione, a później spalone w miejscu zwanym Losgar.
Teleri nazywali sami siebie Lindarami ("śpiewakami"). Bywali nazywani również Nelyarami ("trzecimi").
Vanyarowie.
Qya. "Piękni". Vanyarowie to obok Ñoldorów i Telerich jeden z elfickich szczepów, które zdecydowały się podążyć za Oromem na zachód do Amanu. Cieszyli się wielkimi względami Manwego i Vardy, którzy obdarzyli ich talentem do śpiewu i tańca. Ich przywódcą był Ingwë, uważany również za króla wszystkich elfów. Spędzili oni najmniej czasu na obszarze Śródziemia, ludzie mieli z nimi kontakt tylko raz – podczas Wojny Gniewu, kiedy to Melkor został ostatecznie pokonany. Po wojnie wrócili do Valinoru i już nigdy nie opuścili Nieśmiertelnych Krain.
Szczególnie znana była nieprzeciętna uroda Vanyarów: uchodzili oni za niezwykle pięknych nawet wśród elfów (stąd nazwa plemienia), mieli wspaniałe, jasne, złociste włosy, "jakby w ich sieci uwięziony został cały blask Laurelinu" (epitet ten odnosi się w "Silmarillionie" do Galadrieli).
Byli nieufni w stosunku do obcych, niezwykle mądrzy, dalekowzroczni i powściągliwi. Gdy Morgoth zaczął po kryjomu buntować elfów w Valinorze przeciwko Valarom, przekonał do siebie dużą część Ñoldorów, udało mu się też omamić Fëanora. Wiedział jednak, że Vanyarowie nie dadzą wiary jego kłamstwom, ponieważ poza światłem Drzew nie pragnęli oni niczego więcej.
Inne ludy elfów.
Elfy leśne.
W Trzeciej Erze zamieszkiwali królestwa rządzone przez znacznie mniej licznych Eldarów: były to Lothlórien i Leśne Królestwo. Prawdopodobnie wędrowali także po wschodnich stepach Śródziemia.
Być może należeli do grupy Avarich, z którymi byli nie do odróżnienia (ponieważ nie uczestniczyli w Wielkiej Wędrówce). W ich zaś skład wchodzili Laiquendi oraz część Nandorów. Ich języki były daleko spokrewnione z sindarinem i quenyą.
Galadhrimowie.
Nazwa ta obejmowała wszystkich elfów zamieszkujących Lothlórien i w wolnym tłumaczeniu znaczyła w sindarinie "lud drzew", co odnosiło się do lasów porastających Lothlórien. Byli oni poddanymi Galadrieli, powierniczki Nenyi, i Celeborna.
Gwaith-i-Mírdain.
Sin. "lud-klejnotów-kowali" zwani byli także "kowalami elfów". Wzmianki o nich pojawiają się w "Silmarillionie", "Drużynie Pierścienia" i "Powrocie króla".
Był to ñoldorski lud najlepszych (z wyjątkiem Fëanora) kowali Śródziemia. Przybyli do Eregionu z Lindonu około 750 roku Drugiej Ery pod wodzą Celebrimbora, by pracować w pobliżu żyły mithrilu z Khazad-dûm. W ciągu swojej działalności nawiązali z Rodem Durina największą przyjaźń między elfami a krasnoludami.
Od około 1200 roku nieznajomy nazywający siebie Annatarem (będący początkowo sługą Aulego) odwiedzał ich i udzielał im rad. Po około trzystu latach Gwaith-i-Mírdain rozpoczęli pod jego kierunkiem wykuwanie Pierścieni Władzy. Gdy skończyli w roku 1590, wybuchła wojna między nimi a Sauronem spowodowana wykuciem Jedynego Pierścienia. Większość kowali zginęła, a pozostali założyli siedzibę w Rivendell. Prawdopodobnie to oni przekuli w 3018 roku Andúrila dla Aragorna.

</doc>
<doc id="512696" url="https://pl.wikipedia.org/wiki?curid=512696" title="Wallace &amp; Gromit">
Wallace &amp; Gromit



</doc>
<doc id="512699" url="https://pl.wikipedia.org/wiki?curid=512699" title="Mastocyt">
Mastocyt



</doc>
<doc id="512700" url="https://pl.wikipedia.org/wiki?curid=512700" title="Józef Duriasz">
Józef Duriasz

Józef Zbigniew Duriasz (ur. 8 marca 1936 w Kole) – polski aktor.

</doc>
<doc id="512702" url="https://pl.wikipedia.org/wiki?curid=512702" title="Miasta w Mauretanii">
Miasta w Mauretanii



</doc>
<doc id="512704" url="https://pl.wikipedia.org/wiki?curid=512704" title="Will Sampson">
Will Sampson

Will Sampson (ur. 27 września 1933, zm. 3 czerwca 1987) – amerykański Indianin z plemienia Krików Muskogee, artysta, aktor filmowy i teatralny, odtwórca wielu charakterystycznych ról Indian (w tym Wodza Bromdena z filmu Miloša Formana "Lot nad kukułczym gniazdem"), założyciel pierwszej zawodowej organizacji tubylczych aktorów i pracowników filmu w Hollywood.
Życiorys.
Pochodził z plemienia Krików Muscogee (ang. "Muscogee Creek") w Okmulgee w stanie Oklahoma w czasach biedy tubylczych mieszkańców dawnego Terytorium Indiańskiego i powszechnego kryzysu gospodarczego. Jako nastolatek zaczął z jednej strony z powodzeniem (dzięki świetnym warunkom fizycznym i wysokiemu wzrostowi) uczestniczyć w rodeo, a z drugiej – doskonalić swój talent malarza i rysownika. W połowie lat 50. wstąpił do marines. Niespokojny duchem, w kolejnych latach imał się rozmaitych zajęć, w tym na polach naftowych i budowach, by utrzymać liczną rodzinę (w 1976 roku miał już sześcioro dzieci z kilkoma żonami). W 1975 roku przyjaciel namówił go do ubiegania się o rolę Wodza Bromdena w nowym filmie z Jackiem Nicholsonem ("zgłosiłem się, bo potrzebowali dużego i brzydkiego Indianina" – wspominał później), a po sukcesie filmu rozpoczął karierę aktorską.
Grał liczne pierwszo- i drugoplanowe role w wielu hollywoodzkich filmach, zabiegając o realizm i odejście od utartych w amerykańskim kinie stereotypów na temat północnoamerykańskich Indian w czasach, gdy normą było, że role Indian powierzane były białym aktorom, a reżyserzy nie przywiązywali większej wagi do wiernego odzwierciedlania realiów kulturowych i historycznych z życia tubylczych Amerykanów. Z tych samych względów w 1983 roku założył „American Indian Registry for the Performing Arts” – pierwszą zawodową organizację skupiającą indiańskich aktorów i pracowników technicznych, pomagającą im znaleźć pracę, występującą w obronie ich praw i zabiegającą o większą autentyczność wizerunku tubylczych Amerykanów w amerykańskim kinie. Z podobnych powodów wszedł też do zarządu Instytutu Filmowego Indian Amerykańskich (ang. "American Indian Film Institute").
Na temat współczesnej sytuacji amerykańskich Indian i ich problemów w życiu i filmie oraz o uprzedzeniach rasowych, z którymi nierzadko spotykał się osobiście, Will Sampson opowiadał często podczas spotkań w szkołach, domach kultury, rezerwatach Indian i więzieniach. Sam mający problemy z ukończeniem szkoły i alkoholem, część dochodów za swoje role filmowe przeznaczył na kalifornijski projekt "Red Wind", pomagający Indianom borykającym się z uzależnieniem od alkoholu i narkotyków. Ponieważ uważał się przede wszystkim za Muscogee i artystę, a dopiero potem za aktora, chętnie malował i uczestniczył w wystawach swoich prac, organizowanych w prestiżowych galeriach i muzeach USA.
Zmarł na niewydolność nerek po transplantacji serca i wątroby w szpitalu w Houston w stanie Teksas. Pochowano go na cmentarzu Grave Creek Indian Cemetery w sercu krainy Muscogee w Oklahomie. Jego syn Robert został zamordowany w 2013, jego drugi syn Tim Sampson, który także był aktorem, zmarł w 2019.

</doc>
<doc id="512705" url="https://pl.wikipedia.org/wiki?curid=512705" title="Miasta w Saharze Zachodniej">
Miasta w Saharze Zachodniej



</doc>
<doc id="512706" url="https://pl.wikipedia.org/wiki?curid=512706" title="Jim Pepper">
Jim Pepper

Jim Pepper (ur. 18 czerwca 1941 w Salem, Oregon, zm. 10 lutego 1992 w Portland, Oregon) – amerykański Indianin, muzyk jazzowy z lat 70. i 80. XX w., nowatorski saksofonista, śpiewak i kompozytor.
Życiorys.
Północnoamerykański Indianin pochodzący z plemion Kaw i Czirokezów, urodzony w Portland w stanie Oregon. W młodości utalentowany tancerz na pow-wow, sportowiec i aktor, w wieku 15 lat sięgnął po saksofon i poświęcił się grze. Z czasem stał się muzycznym pionierem gatunku jazz-rock fusion (JRF), skutecznie bodaj jako pierwszy łączącym muzykę tubylczych Amerykanów z jazzowymi aranżacjami. Muzyczny samouk, wychowany na tradycyjnych pieśniach religijnych pejotystów, śpiewanych przez jego ojca Gilberta i dziadka Ralpha, wracających często na spotkania członków plemienia Indian Kaw w rodzinnej Oklahomie, na rytmach ceremonialnych tańców typu "stomp dance" oraz tubylczych wersjach hymnów baptystów, śpiewanych przez matkę Floy, Czirokezkę. W latach 60. grywał z różnym powodzeniem w nowojorskich klubach jazzowych i rockowych, m.in. z eksperymentalnymi grupami Free Spirit i Everything is Everything (jego niespotykane dotąd na koncertach rockowych 20-minutowe solo na saksofonie rozpoczynało wówczas wiele koncertów).
Za namową Ornette'a Colemana motyw jednej z tubylczych pieśni Pepper wykorzystał w utworze "Witchi Tai To", który jako pierwszy trafił tak na jazzowe, jak i na popularne listy przebojów w USA, i był później grany przez wielu artystów (np. przez Joy Harjo, poetkę i artystkę jazzową z plemienia Krików Muscogee). Jego pierwszym albumem był "Pepper's Pow Wow" (Atlantic Records) z 1971 roku (z udziałem jego ojca Gila), a pod tym samym tytułem nakręcono później film dokumentalny o muzyku. Rozczarowany chłodnym początkowo przyjęciem albumu w 1971 opuścił Nowy Jork na 11 lat.
Na albumie "Comin' and Goin"' z 1983 roku, na którym Pepper grał na saksofonie i śpiewał, wystąpili tak znani muzycy, jak Don Cherry i Colin Walcott.
Przez blisko trzy dziesięciolecia koncertował po USA, Europie i Afryce, występując m.in. z takimi gwiazdami, jak Jimi Hendrix, Jim Morrison, Bob Moses, Larry Coryell, Charlie Haden i "Paul Motian Quintet". Od 1989 roku mieszkał w Wiedniu, gdzie jego oryginalna muzyka cieszyła się dużą popularnością. Po wykryciu białaczki powrócił na leczenie do Portland, lecz zmarł krótko potem, mając 50 lat, podczas przygotowań do nagrania albumu "Remembrance".
Muzykę Peppera określano często jako nowatorską i egzotyczną, ale także prostą i zrozumiałą dla szerokich kręgów słuchaczy. Jako przecierający nowe szlaki artysta i człowiek sukcesu, stał się wzorem dla wielu młodych muzyków jazzowych i tubylczych Amerykanów. W 1999 roku Jim Pepper otrzymał pośmiertnie Nagrodę za Całokształt Osiągnięć Muzycznych (ang. "Lifetime Musical Achievement Award") od organizacji First Americans in the Arts (FAITA), a w roku 2000, podczas 7. ceremonii wręczenia dorocznych nagród NAMA (Muzycznych Nagród Tubylczych Amerykanów, ang. "Native American Music Awards"), został wprowadzony do Panteonu Sławy NAMA. W 2005 Leroy Vinnegar Jazz Institute i Oregon Cultural Heritage Commission wybrały Peppera na Jazzowego Muzyka Roku podczas Festiwalu Jazzowego w Portland (ang. "Portland Jazz Festival").

</doc>
<doc id="512707" url="https://pl.wikipedia.org/wiki?curid=512707" title="Agades">
Agades



</doc>
<doc id="512709" url="https://pl.wikipedia.org/wiki?curid=512709" title="Parki w Krakowie">
Parki w Krakowie



</doc>
<doc id="512712" url="https://pl.wikipedia.org/wiki?curid=512712" title="Maradi">
Maradi



</doc>
<doc id="512722" url="https://pl.wikipedia.org/wiki?curid=512722" title="Jacek Hiro">
Jacek Hiro

Jacek Hiro (ur. 8 września 1980 w Krakowie) – polski muzyk, autor tekstów, kompozytor i gitarzysta. 
Życiorys.
Naukę gry na gitarze rozpoczął we wczesnym dzieciństwie. Pobierał lekcje u Grzegorza Bryły z zespołu Death Sea, a następnie u Jacka Królika znanego m.in. z występów w zespole Brathanki. Od 1994 roku członek formacji Sceptic, której był współzałożycielem. W 2000 roku na zaproszenie Maurycego Stefanowicza objął stanowisko drugiego gitarzysty w zespole Dies Irae. 
W 2002 roku Jacek Hiro podjął współpracę z zespołem Vader. Muzyk zagrał gościnnie solo gitarowe w utworze „Angel of Death” z repertuaru Thin Lizzy. Kompozycja ukazała się w 2003 roku na minialbumie Vader zatytułowanym "Blood". W 2003 roku wystąpił na debiutanckim albumie Virgin Snatch zatytułowanym "S.U.C.K.". Rok później dołączył do grupy jako oficjalny członek. Wraz z zespołem występował do 2013 roku. W latach 2007-2013 był członkiem formacji Never, wraz z którą nagrał wydany w 2009 roku album pt. "Back to the Front". Tego samego roku zagrał gościnnie na albumie "Homo Divisus" zespołu Deathbringer. W 2013 roku muzyk opuścił skład Virgin Snatch. Tego samego roku jako muzyk koncertowy dołączył do składu Saratan. Hiro jako muzyk koncertowy współpracował również z wokalistką Renatą Przemyk i zespołem Decapitated, w którym grał jako drugi gitarzysta.
W latach 2015-2016 występował w stoner metalowej formacji Corruption. Ponadto, w 2015 roku został członkiem grupy Kat &amp; Roman Kostrzewski, z którym w 2019 roku wydał album "Popiór"
Życie prywatne.
Pod koniec 2000 roku Jacek Hiro ożenił się. 7 lipca 2001 roku urodził się syn muzyka Patryk. Wraz z rodziną mieszka w Krakowie.

</doc>
<doc id="512728" url="https://pl.wikipedia.org/wiki?curid=512728" title="OFM">
OFM



</doc>
<doc id="512729" url="https://pl.wikipedia.org/wiki?curid=512729" title="Tarek Jay Khan">
Tarek Jay Khan

Jay Tariq Khan (ur. 31 marca 1982) – członek boybandu US5, wykreowanego w programie Big in America.
Jay urodził się w Londynie w Wielkiej Brytanii
31 marca 1982 roku. Jest synem Pakistańczyka i Brytyjki.
Jay rozpoczął swoją muzyczną karierą pukając do drzwi jednej ze spółek producenckich odnoszących największe sukcesy – Triple Music w Berlinie. Rezultatem było siedem pełnych sukcesów lat współpracy z producentami – Mikiem Michaelsem i Markiem Dollerem. Jay bywał w studio niemal codziennie. Nagrywał i pisał piosenki, realizował również nowe pomysły. Jak dotąd jego największym sukcesem była piosenka „Schick mir’nen Engel” zaśpiewana z Overground, która sprzedała się w nakładzie 250 tysięcy płyt i była numerem 1 na Mediacontrol – Single Charts (Kontrolowanie Mediów – Najlepsze Single).
Jay urodził się w Londynie, ale później przeprowadził się z rodzicami do Berlina. Płynnie mówi po niemiecku, angielsku i francusku. Zanim wprowadził się do Chrisa, Michaela, Richiego i Izzy'ego, mieszkał razem ze swoim ojcem. Jay ma młodsze rodzeństwo, bliźniaków Kamrana i Yasmin. W 2012 roku założył ze swoimi kumplami pop rockowy band GroBstadt Freunde. Do tego zespołu należą: (Maksymilian Bahr, gitara, Niemcy), Jan Trojanowski (bębny-perkusja, Rosja), Richard Muller (gitara, Rosja) i Steffen Shols (keyboard, Niemcy)

</doc>
<doc id="512730" url="https://pl.wikipedia.org/wiki?curid=512730" title="RTCN Raszyn">
RTCN Raszyn

RTCN Raszyn (Radiowo-Telewizyjne Centrum Nadawcze Raszyn) – maszt nadajnika radiowego i telewizyjnego pod Warszawą, w miejscowości Łazy. Jego wysokość wynosi 335 metrów, co czyni go szóstą co do wysokości budowlą w Polsce (stan z 2012 roku). Do roku 1962 była to najwyższa budowla w Europie.
Historia.
Długofalowa radiostacja radiofoniczna w Łazach koło Raszyna wybudowana została w 1931 roku. Posiadała nadajnik o mocy 120 kW i 2 maszty o wysokości 280 metrów każdy, pomiędzy którymi rozpięto antenę. Zastosowana moc nadajnika w tym czasie wystarczyła do pokrycia obszaru kraju zasięgiem "dobrego odbioru", co miało związek z mniejszym tłem elektromagnetycznym w tym czasie. Jeden z masztów został wysadzony w 1939 roku, aby uniemożliwić korzystanie z radiostacji przez Niemców, a przedwojenne plany rozbudowy nadajnika do 600 kW nie zostały zrealizowane.
Maszt w Raszynie jest obecnie nazwą historyczną. W czasie budowy masztu miejscowość Łazy należała do gminy Falenty z siedzibą w Raszynie. Gmina ta obejmowała teren znacznie większy niż obecnie. Dziś maszt stoi na terenie gminy Lesznowola, a Raszyn jest oddzielną gminą.
Odbudowana radiostacja z nadajnikiem o mocy 200 kW została uroczyście otwarta 24 lipca 1949 jako Centralna Radiostacja Polskiego Radia w Raszynie. Nadajnik został później rozbudowany do 500 kW. Postanowieniem prezydenta Bolesława Bieruta z 24 lipca 1949 grupa osób, w tym inż. Władysław Cetner, została odznaczona orderami państwowymi "za zasługi położone przy budowie Centralnej Radiostacji w Raszynie". Niebawem ww. moc stała się niewystarczająca i zaszła konieczność budowy Warszawskiej Radiostacji Centralnej w Konstantynowie koło Gąbina, która została wybudowana w latach 1970–1974.
Od upadku nadajnika w Konstantynowie w 1991 do otwarcia w 1999 roku radiowego centrum nadawczego w Solcu Kujawskim, radiostacja w Raszynie była głównym nadajnikiem Polskiego Radia I 225 kHz. Od wybudowania masztu w Solcu, Raszyn służył jako awaryjny nadajnik Programu I. Normalnie nadawało z niego Radio Bis, a później Program I Polskiego Radia dzieląc czas antenowy z Radiem Parlament.
1 lipca 2008 roku w godzinach porannych rozpoczął się nowy okres w historii masztu. Z systemów antenowych zainstalowanych na szczycie (zawieszonych wiosną 2008 roku) rozpoczęto nadawanie programu telewizyjnego (TV POLSAT kanał 44) z dużą mocą. Rankiem 22 lipca 2008 rozpoczęto nadawanie z Raszyna programów TVP1 na kanale 11, TVP2 na kanale 27, TVP INFO (dawniej TVP3) na kanale 51, TVN na kanale 35, TV 4 na kanale 33 oraz TV PULS na kanale 41. Moce sygnałów nadawanych stacji były zróżnicowane od 20 kW do 800 kW.
31 lipca 2009 roku nadajnik długofalowy został wyłączony. Do tego dnia z masztu nadawane były na falach długich 198 kHz Radio Parlament i Polskie Radio Dla Zagranicy. W lipcu 2007 roku uruchomiono także długo planowane nadajniki Programu I oraz Radiowej Trójki na falach ultrakrótkich, a 1 lipca 2008 przeniesiono nadajniki telewizyjne z Pałacu Kultury i Nauki w Warszawie.
19 marca 2013 roku o godz. 1:00 zakończono emisję za pomocą naziemnej telewizji analogowej.
W planach jest także przeniesienie kolejnych najsilniejszych nadajników z Pałacu Kultury i Nauki, czyli Radia Zet (107,5 MHz), Radia Dla Ciebie (101,0 MHz), Radia Plus (96,5 MHz) oraz Radia Eska Warszawa (105,6 MHz). Przeniesienie to ma na celu zmniejszenie natężenia szkodliwego pola elektromagnetycznego (obniżenie tła) w centrum stolicy oraz poprawę odbioru ogólnopolskich (i Radia Plus) mediów na Mazowszu.
Nienadawane analogowe programy telewizyjne.
Programy telewizji analogowej wyłączone 19 marca 2013 r.

</doc>
<doc id="512731" url="https://pl.wikipedia.org/wiki?curid=512731" title="OCD">
OCD



</doc>
<doc id="512732" url="https://pl.wikipedia.org/wiki?curid=512732" title="Ebebiyin">
Ebebiyin



</doc>
<doc id="512737" url="https://pl.wikipedia.org/wiki?curid=512737" title="Miasta w Gwinei Równikowej">
Miasta w Gwinei Równikowej

Według danych oficjalnych pochodzących z 2005 roku Gwinea Równikowa posiadała ponad 30 miast o ludności przekraczającej 1 tys. mieszkańców. Stolica kraju Malabo plasuje się na drugim miejscu i razem z miastem Bata liczyli ponad 100 tys. mieszkańców; 3 miasta z ludnością 10÷25 tys. oraz reszta miast poniżej 10 tys. mieszkańców.
Największe miasta w Gwinei Równikowej.
Największe miasta w Gwinei Równikowej według liczebności mieszkańców (stan na 04.07.2005):

</doc>
<doc id="512739" url="https://pl.wikipedia.org/wiki?curid=512739" title="CR">
CR

Skrót oznaczający:

</doc>
<doc id="512744" url="https://pl.wikipedia.org/wiki?curid=512744" title="SAC">
SAC



</doc>
<doc id="512745" url="https://pl.wikipedia.org/wiki?curid=512745" title="Pomniki przyrody w Raciborzu">
Pomniki przyrody w Raciborzu

Pomniki przyrody w Raciborzu – pierwszymi obiektami w Raciborzu uznanymi za pomniki przyrody były głaz narzutowy z epoki lodowcowej na placu Wolności (1960), sosna Sosienka w Brzeziu (1963) oraz Dąb Sobieskiego w Łężczaku (1967), choć te dwa ostatnie w granicach Raciborza znalazły się dopiero w latach 70. XX wieku, po przyłączeniu do miasta Brzezia (1975) i Markowic (1977). W 1992 roku uchwała Rady Miasta do rangi pomników przyrody zakwalifikowała kolejnych 9 pojedynczych drzew, jedną grupę drzew oraz jedno pnącze. W roku 2000 z kolei wycięto brzeską sosnę po tym, jak została podpalona. W sporządzonej w roku 2006 waloryzacji przyrodniczej miasta Racibórz wskazano 17 nowych obiektów, z których po analizie postanowiono objąć ochroną 6 następnych (przy czym z 9 proponowanych drzew z terenu dawnego szpitala przy ul. Bema jedno odrzucono, a pozostałe 8 połączono w grupę i uznano jako jeden pomnik przyrody). Ponadto pozytywnie rozpatrzono wniosek osoby fizycznej o uznanie za pomnik przyrody jesionu wyniosłego przy ul. Babickiej. Ostatecznie uchwała Rady Miasta z 2008 roku zatwierdziła poszerzoną listę 18 obiektów, którą uzupełniają wspomniany już wcześniej dąb szypułkowy i głaz narzutowy.
Lista pomników przyrody w Raciborzu.
Na terenie Raciborza znajduje się łącznie 20 obiektów uznanych za pomniki przyrody, na które składają się pojedyncze drzewa, grupy drzew, jedno pnącze oraz głaz narzutowy – jedyny pomnik przyrody nieożywionej w Raciborzu:
Do roku 2000 istniała także uznana za pomnik przyrody sosna zwyczajna w Brzeziu:

</doc>
<doc id="512746" url="https://pl.wikipedia.org/wiki?curid=512746" title="N'Djaména">
N'Djaména



</doc>
<doc id="512747" url="https://pl.wikipedia.org/wiki?curid=512747" title="CFCI">
CFCI



</doc>
<doc id="512749" url="https://pl.wikipedia.org/wiki?curid=512749" title="Mongo">
Mongo



</doc>
<doc id="512751" url="https://pl.wikipedia.org/wiki?curid=512751" title="OSA">
OSA



</doc>
<doc id="512753" url="https://pl.wikipedia.org/wiki?curid=512753" title="Mała talia">
Mała talia



</doc>
<doc id="512756" url="https://pl.wikipedia.org/wiki?curid=512756" title="Doba (ujednoznacznienie)">
Doba (ujednoznacznienie)

W Rumunii
Osoby o nazwisku "Doba":

</doc>
<doc id="512759" url="https://pl.wikipedia.org/wiki?curid=512759" title="CSSF">
CSSF



</doc>
<doc id="512766" url="https://pl.wikipedia.org/wiki?curid=512766" title="Tołpyga biała">
Tołpyga biała

Tołpyga biała, tołpyga ("Hypophthalmichthys molitrix") – gatunek słodkowodnej ryby z rodziny karpiowatych (Cyprinidae).
Występowanie.
Chiny i wschodnia Syberia. Żyje w wodach stojących i wolno płynących zasobnych w plankton. Gatunek introdukowany w wielu krajach, również w Polsce (w 1965), w celu regulowania nadmiernego wzrostu fitoplanktonu.
Cechy morfologiczne.
Ciało krępe, wydłużone, bocznie spłaszczone, słabo wygrzbiecone, pokryte bardzo drobnymi łuskami (110–124 w linii bocznej). Głowa szeroka. Oczy małe, położone poniżej linii symetrii ciała. Grzbiet ciemnoszary, boki i głowa zielonoszare, brzuch srebrzysty, płetwy parzyste żółtawe. Płetwa ogonowa silnie wcięta. Między płetwami piersiowymi a odbytową ostry, pozbawiony łusek kil. Osiąga do 130cm długości i wagi ponad 50kg.
Odżywianie.
Ryba ta żywi się głównie planktonem i drobnym pokarmem roślinnym. Dorosłe osobniki polują głównie na robaki, mięczaki, a także małe ryby.
Rozród.
Dojrzewa płciowo w wieku 5–6 lat. Samica składa do 500 000 jaj. 
Ochrona.
Na terenie Polski tołpyga biała nie jest objęta ochroną gatunkową.

</doc>
<doc id="512780" url="https://pl.wikipedia.org/wiki?curid=512780" title="Dogma 95">
Dogma 95

Dogma 95 (duń. "Dogme 95") − manifest artystyczny duńskiej awangardowej grupy twórców filmowych, podpisany 13 marca 1995 i ogłoszony 20 marca 1995 w Kopenhadze. Wydali go: Thomas Vinterberg, Lars von Trier, Kristian Levring i Søren Kragh-Jacobsen. Jego naczelną myślą są słowa: „Kino to człowiek wobec samego siebie, a nie tylko aktor przed kamerą”.
Zasady.
Najważniejszą ideą przyświecającą twórcom Dogmy było „oczyszczenie” filmów poprzez rezygnację z efektów specjalnych i innych dodatków odciągających uwagę od istoty kina, czyli od opowiadanych historii oraz gry aktorów. Vinterberg i von Trier sformułowali 10 zasad, które mają służyć realizacji tego celu:
Filmy zrealizowane zgodnie z powyższymi zasadami mogą ubiegać się o certyfikat, którego ujęcie część twórców wmontowuje do samego dzieła (zwykle na samym początku). Obecnie certyfikat taki otrzymało 35 filmów. Znaczna część z nich to produkcje niszowe i niezależne. Do najbardziej znanych należą wczesne obrazy z tego nurtu, głównie powstałe w Skandynawii, m.in. "Festen", "Idioci" czy "Włoski dla początkujących".

</doc>
<doc id="512784" url="https://pl.wikipedia.org/wiki?curid=512784" title="Parafia Matki Bożej Różańcowej w Świętochłowicach">
Parafia Matki Bożej Różańcowej w Świętochłowicach



</doc>
<doc id="512791" url="https://pl.wikipedia.org/wiki?curid=512791" title="The Get Up Kids">
The Get Up Kids

The Get Up Kids – amerykański zespół grający rock niezależny i alternatywny powstały w 1995 w Kansas City (Missouri).

</doc>
<doc id="512795" url="https://pl.wikipedia.org/wiki?curid=512795" title="Parafia św. Piotra i Pawła w Świętochłowicach">
Parafia św. Piotra i Pawła w Świętochłowicach



</doc>
<doc id="512796" url="https://pl.wikipedia.org/wiki?curid=512796" title="Tomasz Łosowski">
Tomasz Łosowski

Tomasz Łosowski (ur. 28 września 1973 w Gdańsku) – polski perkusista, muzyk sesyjny, edukator. Jeden z najbardziej znanych perkusistów w Polsce.
Współpracował z wieloma artystami polskiej sceny popowej, rockowej i jazzowej. Nagrał przeszło 50 płyt (w tym swoje projekty autorskie). Obecnie gra w zespole Kombi Łosowski oraz współtworzy jazzowe projekty: Orange Trane, Quartado, Lemańczyk – Łosowski - Łukowski jazz trio. Oprócz tego jest znanym edukatorem, prowadzi warsztaty i pokazy perkusyjne (drum clinic) na terenie całego kraju. Został uhonorowany tytułem Najlepszego Perkusisty Roku 2004 w plebiscycie magazynu „Gitara i Bas + Bębny” oraz nagrodą Eugeniusza w plebiscycie magazynu „Perkusista” w kategorii Najlepszy Edukator w 2014 roku. Autor pierwszej profesjonalnej szkoły na perkusję w Polsce wydanej przez pismo „Gitara i Bas + Bębny”. W 2015 roku został wyróżniony przez Doma Famularo w amerykańskim czasopiśmie „Modern Drummer” jako międzynarodowy edukator (lista edukatorów z całego świata).
Życiorys.
Wczesne lata.
Tomasz Łosowski urodził się 28 września 1973 roku w Gdańsku, gdzie również się wychował. Jest absolwentem szkoły muzycznej I i II stopnia im. Feliksa Nowowiejskiego w Gdańsku.
Działalność artystyczna.
Tomasz Łosowski profesjonalną działalność artystyczną rozpoczął od występu wraz z grupą Kombi, w której grał na instrumentach klawiszowych jego ojciec, Sławomir. Był to jubileuszowy koncert z okazji 15-lecia grupy (1991 rok). Koncert ten został zarejestrowany i wydany w 1993 roku pod nazwą "Ostatni koncert".
W 1994 roku poznał basistę Piotra Lemańczyka, który zaprosił go do projektu Orange Trane. Łosowski wraz z zespołem występował m.in. podczas festiwali Jazz nad Odrą i Pomorska Jesień Jazzowa, gdzie Orange Trane otrzymało nagrody i wyróżnienia. W 1997 roku ukazał się debiutancki album kwartetu pt. "Obertas", a następnie w 1998 roku My personal Friend. Później działalność zespołu została zawieszona. W 2011 roku Piotr Lemańczyk wraz z Tomaszem Łosowskim reaktywowali zespół. Zaprosili do współpracy wibrafonistę Dominika Bukowskiego. W 2012 roku ukazała się pierwsza płyta nowego składu – "Orange Trane Acoustic Trio". Kolejna płyta pt. "FUGU", ukazała się w 2014. W 2016 roku zespół wydał płytę pt. "Interpersonal Lines" nagraną z brytyjskim saksofonistą i raperem Soweto Kinchem, oraz z Jakubem Skowrońskim, polskim saksofonistą młodego pokolenia. W 2018 roku do składu dołączył saksofonista – Szymon Łukowski. Obecnie zespół ukończył nagranie nowej płyty – premiera – jesień 2019. Wydawcą jest firma MTJ. Na płycie obok stałego składu (Lemańczyk, Łosowski, Łukowski, Bukowski) gościnnie zagrali: Raper Eskaubei (Bartosz Skub), Jakub Skowroński (saksofon) i Michał Ciesielski (saksofon).
W 2003 roku Łosowski został członkiem grupy Squad. W zespole ponadto występowali gitarzysta Marek Raduli, basista Wojciech Pilichowski, klawiszowiec Wojciech Olszak i skrzypek Adam Bałdych. W takim składzie grupa zarejestrowała trzy utwory, które ukazały się na płycie CD jako dodatek do czasopism "Audio" oraz "Estrada i Studio".
Trio jazzrockowe ΠR2 było następstwem działalności grupy Squad (Raduli, Pilichowski, Łosowski). W 2005 roku ukazał się debiutancki album grupy zatytułowany "Transporter" wydany nakładem wytwórni muzycznej Fonografika. W 2008 roku ukazał się drugi album grupy pt. "Time 52". Latem 2012 roku formacja zaprzestała działalności.
Również w 2003 roku Łosowski wydał pierwszą swoją solową płytę pt. "C.V", na którą skomponował muzykę i zaprosił polskich muzyków z kręgu rocka, popu i jazzu.
Późną jesienią 2012 roku powstał zespół Quartado, który wykonuje muzykę z pogranicza jazzu, fusion, latin. Zespół nagrał płytę pt. "Quartado", która zyskała wiele przychylnych recenzji i była wielokrotnie emitowana w Programie Trzecim Polskiego Radia.
Obecny skład zespołu to Jan Rejnowicz – fortepian, instrumenty klawiszowe, Marcin Wądołowski – gitary, Karol Kozłowski – gitara basowa, Tomasz Łosowski – perkusja. W czerwcu 2019 ukazała się druga płyta zespołu pt. "Quartado2". Wydawcą jest firma Soliton.
W 2015 roku Tomasz Łosowski nagrał kolejną solową płytę – tym razem bardziej jazzową – "Tomasz Łosowski Acoustic Trio". Do projektu zaprosił Piotra Lemańczyka (kontrabas) oraz saksofonistę Szymona Łukowskiego).
W sierpniu 2016 roku ukazał się album solowy T. Łosowskiego pt. "Fusionland". Płyta ta była od strony stylistycznej była kontynuacją pierwszej płyty solowej pt. "CV"”. Z kolei w 2018 roku płyta C.V. zajęła ósmą pozycję w kategorii – 100 najważniejszych perkusyjnych płyt w Polsce (wg Magazynu Perkusista). Wyróżnienie to zainspirowało T. Łosowskiego do reedycji płyty z nowym masteringiem, który zrobił znany producent muzyczny Wojciech Olszak. Wydawcą (tak jak płyty "Fusionland" została firma Soliton).
Działalność jako sideman.
Poza występami w zespołach Łosowski zrealizował na przestrzeni lat szereg nagrań jako gość i muzyk sesyjny. W połowie lat 90. XX wieku poznał basistę Wojtka Pilichowskiego, z którym nagrał wydany w 1996 roku album pt. "Granat". Wydawnictwo uzyskało nominację do nagrody polskiego przemysłu fonograficznego „Fryderyk” w kategorii "album roku – jazz". W 2001 roku na zaproszenie Pilichowskiego ponownie zagrał na albumie pt. "Pi". W 2004 roku zagrał na albumie Leszka Możdżera "Pub 700".
Łosowski nagrywał ponadto z takimi wykonawcami i grupami muzycznymi jak: Kapela Przyjaciela, Robert Janson, Renata Dąbkowska, Jacek Gawłowski, Kuba i Maciek Molęda, Marcin Duński, Mikołaj Majkusiak czy Marek Biliński. Część nagrań została zarejestrowana w rodzinnym studiu nagrań Łosowskich – SL Studio.
Warsztaty perkusyjne.
Tomasz Łosowski od wielu lat prowadzi warsztaty perkusyjne, zarówno dla perkusistów jak i dla całych zespołów.
Prowadził warsztaty na m.in., Jaworkach (Muzyczna Owczarnia), Vena Łódź Festiwal, festiwalu Blues nad Bobrem, Przystanku Woodstock, tzw. Koneckich Warsztatach Muzycznych, Drum School w Łodzi i w wielu innych miejscach Polski.
Życie prywatne.
Pochodzi z rodziny o tradycjach artystycznych. Jego dziadek Alfons Łosowski był rzeźbiarzem, ojciec Sławomir Łosowski jest klawiszowcem, aktualnym liderem grupy muzycznej Kombi Łosowski, natomiast siostra Joanna jest flecistką.
Tomasz Łosowski ma żonę Monikę, z którą ma ośmioro dzieci: Marię, Weronikę, Katarzynę, Annę, Zofię, Piotra i Anielę oraz najmłodszego Pawła. Wraz z rodziną mieszka w Gdańsku.
Instrumentarium.
Tomasz Łosowski gra na perkusjach firmy Drum Workshop oraz Gretsch. Używa też talerzy firmy Zildjian oraz pałek Regal Tip. Od czerwca 2019 dzięki współpracy z Gewa Polska gra na naciągach Remo.

</doc>
<doc id="512797" url="https://pl.wikipedia.org/wiki?curid=512797" title="Mosty Uniwersyteckie">
Mosty Uniwersyteckie

Mosty Uniwersyteckie we Wrocławiu – zespół dwóch mostów przerzuconych nad odnogami Odry – Odrą Południową i Odrą Północną, w bezpośredniej bliskości Uniwersytetu Wrocławskiego (stąd nazwa, także niemiecka sprzed 1945 – "Universitäts Brücke").
Południowy most Uniwersytecki swój południowy przyczółek ma umiejscowiony na wprost przejazdu bramnego w budynku Uniwersytetu, łączącego ulicę Grodzką z placem Uniwersyteckim i ulicą Kuźniczą, natomiast przyczółek północny na skrajnym wschodnim cyplu Kępy Mieszczańskiej; na tym samym cyplu, w osi mostu południowego, umiejscowiony jest południowy przyczółek mostu Północnego, który drugim końcem opiera się o węzeł drogowe u zbiegu ulicy Strażniczej, Cybulskiego i Drobnera. Przez mosty Uniwersyteckie po dwukierunkowej jezdni przeprowadzona jest (środkiem) dwukierunkowa (dwutorowa) linia tramwajowa.
Pierwsze wzmianki o przeprawie w tej części miasta pochodzą z XIII wieku, a w 1397 mowa jest o "Pons Viadri" – moście Odrzańskim, nazwanym tak od Bramy Odrzańskiej, znajdującej się u wylotu ulicy o tej samej nazwie; most zaczynał się w pobliżu tej bramy. Przebieg tego mostu był nieco odmienny od współczesnych mostów Uniwersyteckich: jakkolwiek północny jego przyczółek znajdował się tam gdzie dziś – przy Strażniczej i Drobnera, to południowy był bardziej na zachód, niż dziś, bo w rejonie ul. Więziennej. W tamtych czasach Kępa Mieszczańska nie sięgała tak daleko na wschód, jak obecnie, toteż most Odrzański był pojedynczą konstrukcją przez całą szerokość rzeki. Na przestrzeni kolejnych stuleci drewniany most Odrzański wielokrotnie znoszony był przez powodzie, odtwarzany i przebudowywany (w szczególności budowany był dodatkowy poprzeczny pomost mniej więcej w połowie jego długości, biegnący na wschód i łączący go z Kępą Mieszczańską); zmieniała się także jego nazwa – był nazywany także „Środkowym”, a później „Długim”.
W latach 1867–1869 wybudowano na podstawie projektu miejskiego radcy budowlanego Alexandra Kaumanna nowe stalowe mosty, o kratowych przęsłach, na solidnych kamiennych podporach, które nazwano Uniwersyteckimi; były one bezpośrednimi poprzednikami obecnych. Te powstały podczas przebudowy w latach 1933–1934, kiedy dziewiętnastowieczne mosty rozebrano, a na tych samych podstawach położono nowe, dwa razy szersze (na czas przebudowy w bezpośrednim sąsiedztwie na wschód ustawiono tymczasowy drewniany most tramwajowo-pieszy). Nowe mosty Uniwersyteckie uległy poważnym uszkodzeniom podczas oblężenia "Festung Breslau" w 1945 tak, że po naprawie ponownie oddano je do użytku dopiero w 1947. W 1992 konstrukcja mostów przeszła remont generalny. Nie ucierpiały w czasie powodzi tysiąclecia w 1997. W 2016 roku wyremontowano tory tramwajowe na obydwu mostach.

</doc>
<doc id="512798" url="https://pl.wikipedia.org/wiki?curid=512798" title="Most Uniwersytecki">
Most Uniwersytecki



</doc>
<doc id="512800" url="https://pl.wikipedia.org/wiki?curid=512800" title="Parafia Najświętszego Serca Pana Jezusa w Świętochłowicach">
Parafia Najświętszego Serca Pana Jezusa w Świętochłowicach



</doc>
<doc id="512806" url="https://pl.wikipedia.org/wiki?curid=512806" title="Get-Up Kids">
Get-Up Kids



</doc>
<doc id="512809" url="https://pl.wikipedia.org/wiki?curid=512809" title="Język nuer">
Język nuer

Język nuer − język z rodziny nilo-saharyjskiej z zachodniego odłamu nilotyckiej gałęzi języków wschodniosudańskich, używany przez ponad 800 tys. Nuerów, głównie w Sudanie Południowym (ok. 740 tys. mówiących), a także w zachodniej Etiopii (ok. 64 tys. mówiących). Dzieli się na kilka dialektów. Większość użytkowników w Sudanie posługuje się także językiem arabskim. 

</doc>
<doc id="512810" url="https://pl.wikipedia.org/wiki?curid=512810" title="Lilian Watson">
Lilian Watson



</doc>
<doc id="512816" url="https://pl.wikipedia.org/wiki?curid=512816" title="Llorenç Serra Ferrer">
Llorenç Serra Ferrer



</doc>
<doc id="512817" url="https://pl.wikipedia.org/wiki?curid=512817" title="Barbatula barbatula">
Barbatula barbatula



</doc>
<doc id="512818" url="https://pl.wikipedia.org/wiki?curid=512818" title="Llorenzo Serra Ferrer">
Llorenzo Serra Ferrer



</doc>
<doc id="512821" url="https://pl.wikipedia.org/wiki?curid=512821" title="Mathcad">
Mathcad

Mathcad – komercyjny program algebry komputerowej (CAS) stworzony przez firmę "Mathsoft" o możliwościach zbliżonych do programu Mathematica lub Maple.
Cechą charakterystyczną Mathcada jest łatwość obsługi, a w szczególności łatwość tworzenia rozmaitych wykresów. Interfejs Mathcada imituje notatnik i jest intuicyjny w użyciu, a wiele operacji daje się realizować za pomocą myszy. Równania i wyrażenia algebraiczne wyświetlane są w postaci graficznej, a nie tekstowej.
Niektóre możliwości Mathcada:

</doc>
<doc id="512823" url="https://pl.wikipedia.org/wiki?curid=512823" title="Forteca">
Forteca



</doc>
<doc id="512825" url="https://pl.wikipedia.org/wiki?curid=512825" title="The Used">
The Used

The Used – amerykańska grupa rockowa z Orem w Utah, utworzona w styczniu 2001. Grupa składa się z wokalisty Berta McCrackena, basisty Jepha Howarda, perkusisty Dana Whitesidesa i gitarzysty Joeya Bradforda.
Grupa podpisała kontrakt z Reprise Records i stała się sławna w czerwcu 2002 po wydaniu ich pierwszego albumu noszącego taką samą nazwę jak zespół. Kontynuowali z ich drugim albumem, In Love and Death we wrześniu 2004 i trzecim, Lies for the Liars w maju 2007. Kolejny krążek, Shallow Believer, został wydany w lutym 2008. Ich czwarty studyjny album, Artwork, miał swoją premierę w sierpniu 2009. Piąty, pod nazwą Vulnerable w marcu 2012 przez niezależną wytwórnię Hopeless Records. W 2013 wydali album: The Ocean of the Sky, a szósty, Imaginary Enemy w kwietniu 2014. Siódmy album, The Canyon, został wydany w październiku 2017. Ósmy natomiast w kwietniu 2020 pod nazwą "Heartwork."
Odnieśli wiele sukcesów dzięki swoim albumom osiągając status złota i platyny w wielu krajach na całym świecie.
Styl Muzyczny.
The Used został określony jako muzyka emo, post-hardcore, punk rock, screamo, alternative rock, hard rock oraz heavy metal. Basista Jeph Howard powiedział: "Nie określamy się jako 'emo' czy 'screamo' i nigdy tego nie robiliśmy. Jesteśmy grupą rockową, od zawsze."
Dla almbumu "Artwork", Bert określił ich styl jako "gross pop". Ich piąty album McCracken stwierdził, że jest tam dużo wpływu z hip-hopu, bity, perkusja i bas, ale to cały czas The Used z wieloma lekkimi i ciężkimi, brutalnymi, ostrymi, jasnymi dźwiękami a ich tempo waha się od bardzo wolnego to super szybkiego i ciężkiego.
Historia.
"Formacja i wczesne dni (2001)".
The Used powstał w styczniu 2001 roku w składzie z "Brandenem Steineckertem, Quinnem Allmanem, Jephem Howardem" i "Bertem McCrackenem". Zanim McCracken dołączył do zespołu, mieli tylko przygotowaną muzykę, ale nie teksty i potrzebowali wokalisty. Przeprowadzili przesłuchania w mieszkaniu Howarda, ale zespół nie był zadowolony z żadnego z wokalistów, określając je jako „okropne”. Allman następnie zapytał Berta McCrackena czy jest zainteresowany dołączeniem do zespołu. McCracken był pod wrażeniem materiału, który stworzył zespół. Po otrzymaniu muzyki napisanej przez zespół, McCracken napisał tekst piosenki "„Maybe Memories”" i wrócił następnego dnia, aby nagrać wersję demo utworu. McCracken został wtedyoficjalnie wokalistą zespołu. Przez cały czas członkowie zespołu cierpieli z powodu ubóstwa, bezdomności i nadużywania środków odurzających. Członkowie zdecydowali się na nazwę "„Used”" po tym jak przyjaciele twierdzili, że czuli się „używani”, gdy kontakt z członkami zespołu zanikał, gdy stali się bardziej zaangażowani w projekt. Założycielowi bardzo spodobał się sposób, w jaki McCracken mógł krzyczeć, a gdy tylko go przesłuchał, McCracken nagrywał piosenki w swojej szafie.
Kontynuowali wspólne pisanie piosenek i nagrali płytę demo w sypialni perkusisty, Steineckerta zatytułowaną "Demos from the Basement". Steineckert wysłał swoje piosenki do producenta, Johna Feldmanna z grupy ska "Goldfinger". Usłyszawszy piosenkę "„A Box Full of Sharp Objects”" Feldman poleciał do Los Angeles na własną rękę i pomógł im znaleźć wytwórnię. Grali dla różnych producentów, ale nie cieszyli się dużym zainteresowaniem. W końcu, po wysłaniu kopii swojego dema do wielu firm fonograficznych, zaczęli otrzymywać oferty. Postanowili podpisać umowę z Reprise Records w pierwszym tygodniu stycznia 2002 r., który był zaledwie rok po utworzeniu zespołu.
"The Used," "Maybe Memories i" "In Love and Death" (2002–2005).
W 2002 r. odkryto, że bostoński zespół miał już znak towarowy „Used”. Zespół postanowił dodać „The” do swojej nazwy, stając się w ten sposób "„The Used”". Ich debiutancki album wyprodukowany przez Johna Feldmanna, został wydany 25 czerwca 2002 rokui zyskał uznanie krytyków. Na albumie znalazły się single: „The Taste of Ink”, „Buried Myself Alive” oraz „Blue and Yellow” i wszystkie trzy znalazły się na listach przebojów, a album uzyskał certyfikat platyny. Zagrali Warped Tour, Ozzfest i Projekt Revolution, a także pierwszą i jedyną trasę koncertową Box Car Racer. Podczas tych tras zatrudniali gitarzystę koncertowego Grega Bestera, który później został zmuszony do powrotu do ojczyzny gdy otrzymał wizy pracującej. Zespół zyskał duże uznanie, gdy Bert McCracken umawiał się z Kelly Osbourne i pojawił się w odcinku programu telewizyjnego The Osbournes zatytułowanego „Beauty and the Bert”. W lipcu 2003 roku wydali pakiet CD/DVD zatytułowany Maybe Memories. Na płycie CD znajdują się żywe, rzadkie, wcześniej niepublikowane utwory i materiał demonstracyjny, a na DVD - historia zespołu, biografia członków i część koncertu na żywo. "Maybe Memories" uzyskało certyfikat platyny.
W 2004 r. była dziewczyna wokalisty zmarła z powodu przedawkowania narkotyków będąc w ciąży. Ich drugi album studyjny został więc nazwany "In Love and Death", wydany jako odniesienie do tragedii McCrackena, z którą zmagał się podczas nagrywania. Piosenka "„Hard to Say”" była odniesieniem do byłej dziewczyny McCrackena; chociaż piosenka została napisana wiele lat wcześniej, jej poświęcenie dopiero wtedy ogłoszono. In Love and Death otrzymało bardzo pozytywne recenzje z trzema singlami: "„Take It Away”, „All That I Got”" (która przyniosła im pierwszą nominację do nagrody MuchMusic Video Award) oraz "„I Caught Fire”". "„Under Pressure”" (utwór coverowy Queen i Davida Bowie z My Chemical Romance) został wyróżniony jako utwór dodatkowy w późniejszych nakładach. Album uzyskał certyfikat platyny. Po zakończeniu międzynarodowej trasy albumu wzięli około ośmiu miesięcy przerwy zanim rozpoczęli pracę nad kolejnym albumem.
Lies for the Liears (2006–2007).
12 września 2006 r. The Used ogłosił, że Steineckert nie jest już członkiem zespołu. Powiedzieli, że czują, że powinni iść bez niego i że istnieje konflikt osobowości między Steineckertem, a innym członkiem zespołu. Pod koniec 2006 roku ogłoszono, że perkusista Dan Whitesides z The New Transit Direction zastąpi Steineckerta. Od tego czasu Steineckert dołączył do Rancid.
6 lutego 2007 roku wydali album na żywo "Berth", który zawiera DVD z filmem z ich występu podczas trasy koncertowej Taste of Chaos 2005 w Vancouver oraz płytę CD z audio. DVD zawiera także biografię zespołu i cztery teledyski. Biografia przedstawia zespół po wydaniu Maybe Memories co doprowadziło do powstania In Love and Death. Sprzedaż "Bertha" poprowadziła ich do uzyskania certyfikatu złota. Większość wczesnej części 2007 roku spędzili na trasie Taste of Chaos przed wydaniem 22 maja 2007 roku trzeciego albumu, Lies for the Liars. Nagrywali na festiwalu Give It a Name. W czerwcu po raz pierwszy zagrali w MuchMusic Video Awards i otrzymali drugą nominację do nagrody Best International Group Video za teledysk „The Bird and the Worm”. Mieli zagrać na Warped Tour w czerwcu i lipcu, aby wesprzeć swój album, ale zostali zmuszeni do rezygnacji z powodu operacji strun głosowych McCrackena. Po tym, jak McCracken wyzdrowiał, zespół zagrał na festiwalach Reading i Leeds w sierpniu, a następnie koncertował w Stanach Zjednoczonych we wrześniu. Lies for the Liars znalazły się w pierwszej piątce w ponad siedmiu krajach i zawierały single: "„The Bird and the Worm” i „Pretty Handsome Awkward”". Chociaż Whitesides został wybrany jako nowy perkusista, Dean Butterworth z Good Charlotte nagrał perkusję na album. Sześciomiesięczny proces nagrywania był najdłuższym jaki zespół kiedykolwiek podjął. Lies for the Liars generalnie otrzymały mieszane lecz pozytywne recenzje. Pierwotnie Lies for the Liars miał być podwójnym albumem. Nagrano dziewiętnaście piosenek, ale zamiast tego postanowiono zapisać je na przyszłe wydanie. Album otrzymał złoty certyfikat.
"Shallow Believer" i "Artwork" (2008–2009).
19 maja 2008 roku wydali Shallow Believer. Został wydany wyłącznie w cyfrowych sklepach muzycznych i znalazł się na miejscu 14. na liście 100 najlepszych albumów iTunes. Nad Artwork, czwartym albumem studyjnym pracowali przez cały rok 2008. Podczas pracy nad tym albumem zrobili sobie kilka przerw, aby objąć nagłówek inauguracyjnej trasy Get a Life Tour i Spare the Air Festival w Kalifornii. Album został wyprodukowany przez Panic! u Matta Squire'a, który jest pierwszym albumem studyjnym nie wyprodukowanym przez Johna Feldmanna. Był to także ich pierwszy studyjny album z perkusistą Whitesidesem. W Alternative Press McCracken stwierdził: „W przeszłości zawsze dodawaliśmy wrażliwości popowej do ciężkiego rocka, ale teraz będzie to o wiele bardziej kuszące i brutalne. Nasze piosenki są dziesięć razy bardziej niechlujne i głośniejsze niżkiedykolwiek wcześniej”. McCracken wyjaśnił znaczenie tego albumu słowami: „Ta płyta ma na celu zmierzenie się z tym, jak bardzo siebie nienawidzisz i wiedząc, że nigdy nie możesz nienawidzić siebie w pełnym zakresie, więc możesz nienawidzić siebie tak bardzo, jak chcesz". McCracken powiedział dalej: „Nie byliśmy tak podekscytowani albumem od czasu, gdy zatytułowaliśmy się w 2002 roku”. Był to ich pierwszy album wydany w sklepach. Okładkowa wersja "„Burning Down the House” Talking Heads" została wydana na albumie Covered, A Revolution in Sound, a także w Transformers: Revenge of the Fallen - The Album. Grali w The Bamboozle w maju 2009 roku. Singiel "„Blood on My Hands”" został wydany na iTunes w czerwcu i był dostępny przez jeden dzień na stronie internetowej zespołu. 21 lipca dostępne było zamówienie w przedsprzedaży. Artbooki stały się dostępne na całym świecie 31 sierpnia 2009 roku. Zespół zagrał główną trasę koncertową w USA w październiku i listopadzie 2009 roku z zespołami wspierającymi The Almost i Drive A, a kolejną na początku 2010 roku z Atreyu i Drive A. Później dołączyli do trasy koncertowej Three Days Grace w Kanadzie. Zespół zaprezentował teledysk do piosenki „Empty with You” 9 grudnia 2009 roku za pośrednictwem Twittera. W kwietniu 2010 r. Rozpoczęli kolejną trasę po USA wraz z Chiodos i New Medicine.
"Vulnerable" (2010–2012).
W kwietniu 2010 r. odwołali nadchodzące międzynarodowe trasy koncertowe. Nagrywanie i oficjalne wydanie nowego albumu uległo znacznemu opóźnieniu po odejściu z Reprise Records po dziesięcioletniej współpracy. Według Howarda: „W pewnym sensie czekaliśmy na sprawdzenie czy zamierzamy nagrać ten utwór na Warner, czy nie. Musieliśmy poczekać i zobaczyć, co się stanie zanim zaczniemy nagrywać”. W 2011 roku po rozstaniu z Reprise Records założyli własną wytwórnię, która została nazwana „Dental Records” i planowali wydać na niej swój piąty album studyjny Vulnerable w lutym 2012 roku.
Do grudnia 2011 r. zmieniły się jednak plany wydania. Ich pierwszy wybór, „Dental Records”, był już zajęty, więc grupa szybko wymyśliła inną nazwę, Anger Music Group. Vulnerable został wydany 26 marca 2012 roku. Album wydał trzy single; "„I Come Alive”, „Put Me Out”" oraz "„Hands and Faces”".
Aby wypromować Vulnerable, wybrali się na główną trasę koncertową po Ameryce Północnej w maju i czerwcu 2012 roku, a także występowali na głównej scenie Warped Tour 2012 w czerwcu i lipcu 2012 roku. W czerwcu 2012 roku zostali zmuszeni do odwołania wszystkich zaplanowanych tras koncertowych w Kanadzie z powodu kryminalnej przeszłości wokalisty. McCracken powiedział, że nie będzie mógł wjechać na terytorium kraju przez dziesięć lat z powodu pewnych „młodzieńczych, niegodziwych wykroczeń”.
"The Ocean of the Sky" i "Imaginary Enemy" (2013–2015).
Sub City (organizacja non-profit 501 (c) organizacji Hopeless Records) ogłosiło 9 listopada 2012 r., że przy wsparciu We Came As Romans, Crown the Empire i Mindflow będą kierować doroczną ogólnokrajową charytatywną trasą dookoła USA, prezentując jedne z najlepszych zespołów muzycznych, jednocześnie podnosząc fundusze i świadomość na potrzeby projektu It Gets Better oraz koncepcji, że wszyscy możemy przyczynić się do wywarcia pozytywnego wpływu. Piąty album studyjny zespołu został ponownie wydany jako dwupłytowy zestaw zatytułowany Vulnerable (II) 22 stycznia 2013 r. 11 marca 2013 r. Zespół wydał teledysk do singla "„Hands and Faces”".
W czerwcu 2013 roku ogłosili The Ocean of the Sky, ukaże się w następnym miesiącu.
W połowie stycznia 2014 roku zespół ujawnił swój szósty album studyjny Imaginary Enemy. Został wydany 1 kwietnia 2014 roku przez wytwórnię GAS Union. Na album duży wpływ miała córka McCrackena.
Na początku lutego 2015 r. ogłoszono, że gitarzysta Quinn Allman rozstał się z zespołem na roczną przerwę. Gitarzysta Saosina, Justin Shekoski został jego zastępcą jako członek trasy koncertowej na kolejne trasy od lutego 2015 r. Koncertowali w Wielkiej Brytanii w lutym 2015 r. przy wsparciu Landscapes. 19 listopada 2015 r. ogłosili, że Allman polubownie rozstał się z zespołem na stałe, a następnie członek trasy koncertowej Shekoski został powitany jako jego stały zastępca. Jednakże Allman ujawnił później, że zamierzał wrócić do zespołu na rocznicową trasę koncertową, a jego odejście było jednostronną decyzją zespołu, o czym dowiedział się poprzez ogłoszenie tego na Facebooku przez zespół.
15-lecie działalności i "The Canyon" (2016–2018).
Zespół wydał album koncertowy Live &amp; Acoustic w Pałacu w kwietniu 2016 r. Został nagrany podczas koncertu 11 października 2015 r. w Pałacu w Los Angeles. To pierwsze wydanie bez gitarzysty Quinna Allmana, a po raz pierwszy z nowym gitarzystą Justinem Shekoskim. Cały 2016 rok spędzili na tournee po Europie, Ameryce Północnej i Australii, aby świętować 15-lecie swojej działalności. W każdym mieście zagrali 2 koncerty w ciągu 2 nocy, z albumem The Used pierwszej nocy oraz In Love and Death drugiej nocy. Ich siódmy album studyjny, The Canyon, został wydany 27 października 2017 r., a przed albumem ukazało się wideo do piosenki "„Over and Over Again”".
W marcu 2018 roku usunęli Justina Shekoskiego z sekcji członków zespołu na Facebooku i zredagowali go ze swoich zdjęć promocyjnych. Pod koniec kwietnia 2018 r. Joey Bradford z zespołu „Hell or Highwater” pojawił się w filmach zespołu ćwiczącego na nadchodzące trasy koncertowe. W maju 2018 roku TMZ ujawniło, że wydano zakaz zbliżania się do Szekoskiego po tym jak rozstał się z zespołem. Szekoksi podobno zagroził, że powiesi podczas koncertu jako „odwet”, twierdząc, że zespół zrujnował mu życie i ukradł całą jego twórczość. W dniu 7 maja 2018 r. ogłosili, że Shekoski nie był już w zespole „z powodu różnic osobistych i artystycznych”. Zespół wyjaśnił, że zakaz zbliżania się był środkiem ostrożności, mającym na celu utrzymanie zespołu i ich fanów bezpiecznymi. Zespół odniósł się także do słów Shekoskiego, mówiąc: „Nawet w najtrudniejszych czasach groźba samobójstwa nigdy nie powinna być lekceważona”. Zespół był również rozczarowany, że TMZ opublikował informacje i poprosił o prywatność w tej sprawie.
"Heartwork" (2019–obecnie).
Wydali limitowaną edycję winylowej EP, Live z Maida Vale, na Record Store Day 2019. To pierwsze wydanie, w którym Joey Bradford gra na gitarze.
Po wydaniu podpisali kontrakt z nową wytwórnią muzyczną o nazwie Big Noise Music Group. Nagrywali pierwszą coroczną trasę Rockstar Disrupt, która miała wypełnić pustkę pozostawioną przez zmianę koncepcji Warped Tour. Zespół zaczął nagrywać album w czerwcu i zakończył nagrywanie po trasie koncertowej Disrupt Festival w listopadzie. Album został wyprodukowany przez Johna Feldmanna, który wyprodukował większość ich albumów studyjnych. Pierwszy singiel „Blow Me” razem z teledyskiem z nadchodzącego albumu został wydany 6 grudnia. Drugi singiel i wideo „Paradise Lost, a poem of John Milton” został wydany 7 lutego. Trzeci singiel i wideo „Cathedral Bell” został wydany 17 kwietnia. Album Heartwork został wydany 24 kwietnia 2020 r. Oprócz nowego albumu zespół planuje wydać kolejny album w ciągu roku, ponieważ podczas sesji nagrano około 27 utworów.

</doc>
<doc id="512827" url="https://pl.wikipedia.org/wiki?curid=512827" title="Labridae">
Labridae



</doc>
<doc id="512830" url="https://pl.wikipedia.org/wiki?curid=512830" title="Bert McCracken">
Bert McCracken

Robert Edward „Bert” McCracken (ur. 25 lutego 1982) – wokalista grupy The Used.
Dzieciństwo.
Bert urodził się w Orem w Utah w mormońskiej rodzinie. Ma młodszego brata, Josepha Taylora. Do tworzenia muzyki zainspirowała go twórczość Michaela Jacksona. Jako nastolatek grał w jednej z lokalnych grup muzycznych. Jego życie zmieniło się, gdy na jeden z występów przybył ówczesny skład grupy The Used. Po wysłuchaniu paru piosenek chłopaki zaproponowali Bertowi przyłączenie do zespołu. Wkrótce po tym zdarzeniu rodzice Berta wyrzucili go z domu, ze względu na łamanie mormońskich zasad. Chłopak tułał się po ulicach do czasu, gdy kolega z zespołu, Quinn Allman przygarnął go do swojego rodzinnego domu.
Życie prywatne.
W życiu prywatnym spotykał się z kilkoma dziewczynami, między innymi z Kelly Osbourne, córką legendarnego Ozzy’ego Osbourne'a. W 2004 roku związany był z Kate, swoją koleżanką z dzieciństwa. W lipcu 2004 Kate będąc w ciąży, przedawkowała narkotyki. Zrozpaczony Bert popadł w depresję oraz uzależnił się od narkotyków i alkoholu.
Obecnie Bert jest szczęśliwy, rzucił bowiem narkotyki i wziął ślub z dziewczyną swojego życia, Allison.
Dyskografia.
The Used

</doc>
<doc id="512831" url="https://pl.wikipedia.org/wiki?curid=512831" title="Victor Emil Frankl">
Victor Emil Frankl



</doc>
<doc id="512834" url="https://pl.wikipedia.org/wiki?curid=512834" title="Agroekologia">
Agroekologia

Agroekologia, ekologia rolnicza – nauka badająca współzależności między żywymi organizmami pól uprawnych oraz wpływ na te współzależności zmian siedliska wskutek zabiegów melioracyjnych, agrotechnicznych, emisji przemysłowych i skażeń komunalnych.
Obiektem zainteresowań agroekologii jest zagadnienie wzajemnego dostosowania roślin i środowiska, w celu uzyskania możliwie najwyższego i najbardziej wartościowego plonu. Dostosowanie to można osiągnąć przez:
Agroekologia ułatwia racjonalny dobór metod nawożenia i ochrony roślin, wskazuje na organizmy pożyteczne dla agroekosystemów.

</doc>
<doc id="512842" url="https://pl.wikipedia.org/wiki?curid=512842" title="Wołodymyr Sosiura">
Wołodymyr Sosiura

Wołodymyr Sosiura (, ur. 6 stycznia 1898 w Debalcewem w guberni jekaterynosławskiej, obecnie region doniecki, zm. 8 stycznia 1965 w Kijowie) – jeden z najwybitniejszych ukraińskich poetów XX wieku. 
Życiorys.
Dziecięce lata spędził we wsi Tretia Rota (dzisiaj w granicach miasta Lisiczańsk), gdzie w jednopokojowej chacie mieszkał z siedmiorga rodzeństwem i rodzicami. Od 12 roku życia pracował jako górnik, potem jako telefonista i robotnik fabryczny. Początkowe wykształcenie poeta zdobył pod opieką ojca, zaczytując się powieściami przygodowymi. 
W 1911 r. rozpoczął naukę w dwuletniej szkole, a w 1914 wstąpił do trzyletniej szkoły rolniczej we wsi Jama, którą przerwał w 1915 r. z powodu śmierci ojca. Brał czynny udział w wojnie domowej najpierw w szeregach armii Petlury, a następnie w szeregach Armii Czerwonej.
Jako poeta debiutował w 1917 r., ale pierwszy tom jego poezji ukazał się dopiero w 1921 r. Szerokie uznanie przyniósł Sosiurze romantyczno-rewolucyjny poemat "Czerwona zyma" ("Czerwona zima", 1922), który uznano za jeden z najwybitniejszy obraz wojny domowej na Ukrainie. Poświęcił tym wydarzeniom jeszcze wiele utworów, łącząc w nich lirykę z zaangażowaniem obywatelskim. Jego dźwięczne i pełne głębokiej lirycznej żywiołowości wiersze uderzają swoją duchowością, rewolucyjnym zapałem i siłą uczuć. W okresie międzywojennym studiował w Charkowie (1922-1925). Należał do takich organizacji literackich jak: Pluh, Hart, Wilna akademija ploretarśkoji literatury, Wseukrajinśka spilka ploretarśkych pyśmennykiw. 
Artystycznej inspiracji szukał m.in. w poezji ludowej i twórczości Tarasa Szewczenki, kształtując zarazem własny oryginalny styl, który charakteryzował się prostotą wiersza, dźwięcznością i romantycznym patosem. Już we wczesnej twórczości poety znalazły wyraz problemy nurtujące ukraińskiego inteligenta lat 20., jaki była trudność pogodzenia zaangażowania się w rewolucję bolszewicką z uczuciem narodowego obowiązku. Traktują o tym m.in. poemat "Dwa Wołodki" (1930) oraz tom poezji "Serce" (1931). Pomimo zakazu ze strony władzy w twórczości Sosiury z tego okresu dominował motyw patriotyczny (poematy: "Mazepa", którego pisanie rozpoczął w roku 1929, a który wskutek zakazu władz mógł ukazać się drukiem dopiero w roku 1988, "Machno", 1930). Prowokowało to konflikty z partią komunistyczną, do której należał od 1920 r. Poetę nie spotkały jednak represje, jakie dotknęły dużą ilość twórców ukraińskich w latach 30. i uniknął on losu wielu członków "rozstrzelanego pokolenia". 
Wydarzenia lat 30. (wielki głód oraz represje, jakie dotykały działaczy kultury) doprowadziły poetę do ostrego psychicznego kryzysu, który jednak nie przeszkodził mu nadal tworzyć. Jako nieliczny z poetów tego czasu, Sosiura kultywował intymną lirykę miłosną - tomik "Czerwone róże" z 1932 r. 
W czasie wojny z hitlerowskimi Niemcami Sosiura był korespondentem wojennym. Jego wiersze i poematy w latach 1942-1944 to: "W godzinę gniewu" (1942), "Mój syn" (1944) – nawiązuje do tradycji poezji radzieckiej z czasów rewolucji. Pod koniec wojny, w 1944 r. poeta ogłosił patriotyczny wiersz "Kochaj Ukrainę," co sprowokowało ataki ze strony władzy – zarzucono mu „burżuazyjny patriotyzm” – zakaz druku i groźbę aresztowania. Sosiura nie ugiął się jednak pod brzemieniem tych zarzutów i zachował postawę godną człowieka i obywatela. Represje te ustały dopiero po śmierci Stalina w roku 1953. 
Zaangażowanie polityczne Sosiury prowokowały liczne kontrowersje w niepodległej Ukrainie po roku 1991. Wysoka wartość estetyczna jego liryki i walory językowe jego twórczości decydują, że Sosiura zaliczany jest do klasyków ukraińskiej poezji XX wieku.
Od 1993 r. Doniecki Okręgowy Fundusz Kultury przyznaje literacką nagrodę im. Wołodymyra Sosiury poetom, prozaikom, dramaturgom, krajoznawcom, którzy posługują się językiem ukraińskim oraz propagują życie i twórczość sławnego poety. 

</doc>
<doc id="512843" url="https://pl.wikipedia.org/wiki?curid=512843" title="Powłoka ozonowa">
Powłoka ozonowa



</doc>
<doc id="512849" url="https://pl.wikipedia.org/wiki?curid=512849" title="Rak wątrobowokomórkowy">
Rak wątrobowokomórkowy

Rak wątrobowokomórkowy, pierwotny rak wątroby, rak (z) komórek wątrobowych, wątrobiak złośliwy (łac. "carcinoma hepatocellulare", używany jest skrótowiec HCC od ang. "hepatocellular carcinoma") – nowotwór złośliwy wątroby wywodzący się z hepatocytów. Stanowi od 80 do 90% pierwotnych nowotworów złośliwych wątroby.
Jest to trzeci nowotwór pod względem umieralności. Na świecie co roku jest przyczyną śmierci 500 000 osób przy zapadalności 600 000 osób rocznie. Wskaźniki zachorowalności różnią się geograficznie: najwyższe występują w Azji Południowo-Wschodniej, Chinach, Afryce Subsaharyjskiej, w Europie są znacznie niższe. Choroba najczęściej rozwija się na bazie marskości pozapalnej, której najważniejszymi czynnikami etiologicznymi są wirusowe zapalenie wątroby typu B i C. Oba wirusy odpowiadają za blisko 80% przypadków choroby. W krajach zachodnich ważną rolę odgrywają również alkoholowa marskość wątroby i niealkoholowe stłuszczenie wątroby.
Początkowo rak rozwija się skąpoobjawowo, a jego objawy są trudne do odróżnienia od zwykle towarzyszącej mu marskości wątroby. Do najważniejszych objawów klinicznych należy pogorszenie stanu ogólnego u chorego z marskością wątroby, ból w prawym podżebrzu, symptomy wynikające z cholestazy, żółtaczka, powiększenie wątroby oraz wodobrzusze. Rak przy spełnieniu określonych warunków i stwierdzeniu jego charakterystycznych cech może być rozpoznany na podstawie obrazu radiologicznego w tomografii komputerowej lub metodą rezonansu magnetycznego. W pozostałych przypadkach musi być wykonana biopsja, a bioptat poddany badaniu cytologicznemu. Badaniem przesiewowym wykonywanym co 6 miesięcy u wszystkich pacjentów z marskością wątroby jest ultrasonografia, natomiast oznaczenie α-fetoproteiny nie jest już zalecane w tym celu ze względu na duży odsetek wyników fałszywie dodatnich.
Wybór metody leczenia jest uzależniony od wyniku oceny stopnia zaawansowania choroby (stosuje się tak zwaną klasyfikację barcelońską) oraz od spełnienia dodatkowych kryteriów ważnych w danym sposobie terapii. Nowotwór ten można leczyć miejscowo – chirurgicznie lub niechirurgicznie – albo ogólnoustrojowo. Do metod leczenia chirurgicznego należą resekcja wątroby oraz przeszczepienie wątroby. Metody niechirurgiczne to terapie ablacyjne, z których najważniejszą rolę pełnią ablacja prądem o częstotliwości radiowej (RFA) i przezskórne wstrzyknięcie etanolu oraz chemioembolizacja (TACE). W leczeniu ogólnoustrojowym wykorzystuje się sorafenib. Radioterapia pełni rolę w leczeniu objawowym przerzutów. Chemioterapia nie jest zalecana ze względu na małą skuteczność i trudności w stosowaniu przy upośledzonej czynności wątroby.
Historia.
Areteusz z Kapadocji w II wieku n.e. wywnioskował, że do choroby prowadzi, poprzez zmiany w konsystencji tkankowej (prawdopodobnie marskość wątroby), sekwencja zdarzeń zaczynająca się od zapalenia i obrzęku wątroby. Od tego czasu aż do początku XIX wieku niewiele odkryto w tej dziedzinie. Gaspard Laurent Bayle jako pierwszy podał w Paryżu dokładny opis raka wątrobowokomórkowego i oszacował częstość jego występowania. George Budd w połowie XIX wieku stwierdził, że rak wątrobowokomórkowy jest najczęstszą patologią organiczną wątroby u osób niebędących alkoholikami – prawdopodobnie błędnie rozpoznawał przerzuty jako pierwotne nowotwory wątroby. Rudolf Virchow przedstawił szczegółowy opis różnic pomiędzy pierwotnymi i przerzutowymi nowotworami wątroby. To jednak twierdzenie Virchowa, iż „narządy często dotknięte przerzutami są rzadko miejscem pierwotnego nowotworu”, znacznie opóźniło badania nad tą chorobą; nawet podawano w wątpliwości jej istnienie. Mimo że dziś jest to piąty co do częstości nowotwór u mężczyzn, choroba ta przed XX wiekiem była bardzo rzadka – w 1901 roku H. Eggel podał, że opisano tylko 163 jej przypadki. W 1911 roku K. Yamagiwa, M. Goldzieher i Z. Bokay opracowali klasyfikację histopatologiczną.
Do końca XIX wieku, mimo iż wcześniej przeprowadzano zabiegi operacyjne na wątrobie, nie podjęto prób leczenia chirurgicznego. Dopiero w 1897 roku Carl Langenbuch przeprowadził pierwszą planową i udaną resekcję guza wątroby. W latach 50. XX w. w ramach postępowania chirurgicznego wprowadzono lobektomię, czyli resekcję całego płata wątroby, co zwiększyło skuteczność zabiegu. W tym samym czasie wprowadzono chemioterapię i radioterapię. Ważnym wydarzeniem w historii leczenia raka był pierwszy udany przeszczep wątroby wykonany przez Thomasa Starzla w 1967, choć dopiero w latach dziewięćdziesiątych uznano wartość takiego postępowania w leczeniu raka wątrobowokomórkowego. Na początku lat 70. zastosowano embolizację naczyń guza, początkowo w leczeniu przerzutów raka wątrobowokomórkowego, a następnie guza pierwotnego. Pod koniec lat 70. bezpośrednio do tętnicy wątrobowej podawano chemioterapeutyki, a następnie (w 1979 roku) wprowadzono chemioembolizację. W latach 90. zaproponowano użycie ablacji prądem o częstotliwości radiowej w leczeniu guzów wątroby. W 1999 roku opracowano klasyfikację barcelońską ważną dla stratyfikacji leczenia i prognozowania chorych. W 2007 roku do leczenia wprowadzono sorafenib, który jest pierwszym skutecznym lekiem w terapii ogólnoustrojowej (zwanej też systemową).
Epidemiologia.
Rak wątrobowokomórkowy na świecie u mężczyzn jest piątym, a u kobiet ósmym nowotworem pod względem częstości występowania. Rocznie pojawia się ponad 600 000 nowych przypadków, wartość ta systematycznie wzrasta. Z kolei pod względem umieralności na nowotwory HCC zajmuje trzecie miejsce na świecie i jest przyczyną około 500 000 zgonów rocznie. Wskaźniki zachorowalności znacznie różnią się geograficznie. Najwyższe występują w Azji Południowo-Wschodniej, Chinach, Afryce Subsaharyjskiej (około 20–150/100 000), znacznie niższe w krajach wschodniej i południowej Europy oraz Japonii (około 5–20/100 000), a najniższe w Europie Zachodniej, Skandynawii oraz Stanach Zjednoczonych (poniżej 5/100 000). Szacuje się, że 80% przypadków choroby występuje w krajach rozwijających się, z czego aż 55% w samych Chinach. W Polsce zapadalność na ten nowotwór wynosi około 2–3 tysięcy osób rocznie.
Mężczyźni chorują częściej od kobiet; proporcja liczby chorych mężczyzn do liczby chorych kobiet wynosi 2,4. Rak wątrobowokomórkowy może występować w każdym wieku. W krajach o wysokiej zapadalności szczyt zachorowań najczęściej występuje między 20 a 40 rokiem życia, rzadko po 50 roku życia. W krajach o niskiej zapadalności występuje zwykle później: między 50 a 60 rokiem życia.
Etiologia i czynniki ryzyka.
Do rozwoju raka wątrobowokomórkowego w 80–90% dochodzi na podłożu marskości pozapalnej wątroby, której najistotniejszym czynnikiem etiologicznym jest wirusowe zapalenie wątroby typu B lub C, jak też ich ewentualne współwystępowanie. Ocenia się, że blisko 80% przypadków raka jest spowodowane przez zakażenie HBV lub HCV. Rola zapalenia wątroby typu D jest niejasna. Istotnym problemem klinicznym są koinfekcje – HBV i HCV oraz HBV i HDV, które zwiększają ryzyko raka 2–6-krotnie. W krajach zachodnich ważnymi czynnikami ryzyka są alkoholowa marskość wątroby i niealkoholowe stłuszczenie wątroby. Do czynników ryzyka należą również aflatoksyny zawarte w żywności, niektóre choroby metaboliczne, wieloletnie stosowanie doustnych środków antykoncepcyjnych, autoimmunologiczne zapalenie wątroby, pierwotna marskość żółciowa wątroby, schistosomatoza, palenie tytoniu oraz czynniki genetyczne.
Marskość wątroby.
W Europie i Ameryce Północnej zdecydowana większość raków wątrobowokomórkowych (80–90%) rozwija się na podłożu marskości wątroby, natomiast w Azji prawie 50% przypadków rozwija się bez takiego związku.
Marskość wątroby jest to proces włóknienia miąższu wątroby i upośledzenia jej funkcji wywołany różnymi czynnikami, z których na pierwszy plan wysuwają się wirusowe zapalenie wątroby typu B i C oraz nadużywanie alkoholu. W miarę postępu procesu uszkodzenia wątroby dochodzi do aktywacji komórek gwiaździstych wątroby (komórki Ito) i przekształcenia się ich w komórki miofibroblastopodobne, które posiadają zdolność do produkowania macierzy pozakomórkowej. Jest to początkowy etap prowadzący do włóknienia wątroby. Aktywowane komórki gwiaździste reagują na PDGF i TGF-β, które stymulują włóknienie. PDGF może aktywować kaskady sygnalizacyjne MAPK i PI3K/Akt. Kaskada MAPK reguluje wzrost i różnicowanie komórek, więc nadekspresja tej kaskady może mieć decydujące znaczenie dla powstawania raka. Kaskada PI3K/Akt pełni ważną rolę w regulacji apoptozy i deregulacja tego szlaku jest istotna w kancerogenezie HCC. Dochodzi również do skracania telomerów, co może wiązać się z niestabilnościami chromosomalnymi, co z kolei może prowadzić do utraty genów supresorowych. Przewaga czynników przeżycia, które uniemożliwiają apoptozę hepatocytów z uszkodzonym DNA, aktywowane komórki gwiaździste oraz osłabiona funkcja komórek NK są czynnikami wystarczającymi dla rozwoju raka na podłożu marskości.
Wirusowe zapalenie wątroby typu B.
Przewlekłe wirusowe zapalenie wątroby typu B, spowodowane przez przewlekłe zakażenie wirusem zapalenia wątroby typu B (HBV), jest ważnym czynnikiem etiologicznym raka wątrobowokomórkowego. Szacuje się, że przewlekłe zakażenie HBV odpowiada za 50–80% przypadków w krajach o wysokim ryzyku zakażenia, podczas gdy w krajach zachodnich o niskim ryzyku zakażenia tylko 20% przypadków można przypisać temu wirusowi. Wśród chorych na raka wątrobowokomórkowego 15,4% posiadało antygen HBs, będący markerem zakażenia HBV. Wysoka zawartość w osoczu DNA tego wirusa, odzwierciedlająca wysoki poziom jego replikacji, wiąże się ze zwiększonym ryzykiem raka. Wiremia DNA HBV powyżej 10 000 kopii/ml (2000 IU/ml) jest silnym czynnikiem predykcyjnym rozwoju choroby, niezależnym od antygenu HBe, aminotransferazy alaninowej i marskości wątroby. Genotyp C wirusa jest niezależnym czynnikiem ryzyka HCC. Na terenach endemicznych u pacjentów z marskością pozapalną wywołaną przez HBV pięcioletnie skumulowane ryzyko raka wynosi 15%, a w Europie 10%.
Mechanizm, za pomocą którego zakażenie HBV powoduje raka, nie jest w pełni poznany. Proces karcynogenezy może być efektem bezpośredniego działania wirusa albo pośredniego oddziaływania poprzez zapalenie lub wpływ na proces regeneracji i włóknienia związanego z marskością wątroby. Wykazano, że DNA wirusa jest integrowany z chromosomami hepatocytów. Integracja może być dokonana w krytycznych miejscach, które mają kluczowe znaczenie dla wzrostu komórki – zwykle miejsca włączenia DNA nie wydają się być krytyczne. Ponadto długość i składniki włączanego materiału różnią się znacznie, a wirusowy DNA może zostać usunięty, zmieniony lub występować w niekodującej części materiału genetycznego. Sugeruje to, że nie jest to jedyny proces prowadzący do nowotworu.
Do rozwoju raka wątrobowokomórkowego przyczynia się produkt genu HBx, który jest czynnikiem transkrypcyjnym aktywującym wiele genów związanych z regulacją wzrostu oraz aktywacją szlaku kinazy RAS-RAF-MAP. Stwierdzono interakcje HBx z białkiem supresorowym p53.
Wirusowe zapalenie wątroby typu C.
W krajach świata zachodniego aż 70% chorych na raka wątrobowokomórkowego jest zakażona wirusem zapalenia wątroby typu C (HCV). Nowotwór rozwija się po około 20–30 latach od zakażenia. Zakażenie zwiększa 17-krotnie ryzyko zachorowania na ten nowotwór w porównaniu z osobami niezakażonymi. Prawdopodobieństwo rozwoju raka wątrobowokomórkowego u osób zakażonych wynosi od 1% do 3% po 30 latach. Roczne ryzyko rozwoju raka u pacjentów z marskością wątroby związaną z HCV wynosi 2–6% rocznie. Czynnikami predysponującymi do rozwoju tego nowotworu u osób zakażonych HCV są: płeć męska, starszy wiek, koinfekcja HBV, nadmierne spożywanie alkoholu, cukrzyca oraz infekcja HCV związana z transfuzją krwi. Występowanie raka wątrobowokomórkowego jest skorelowane z występowaniem włóknienia i marskości wątroby – bardzo rzadko stwierdzano go przy zakażeniu HCV bez obecnej marskości wątroby.
Powstawanie raka w konsekwencji zakażenia tłumaczy się wpływem wirusa na apoptozę i proliferacje hepatocytów oraz przewlekłym procesem zapalnym z następczymi procesami regeneracyjnymi. Martwica hepatocytów i procesy mitotyczne zachodzące w wyniku przewlekłego zapalenia sprzyjają regeneracji guzkowej, a w odpowiednich warunkach dochodzi do dysplazji i raka.
Obecnie nie jest pewne, czy HCV jest onkogenny w sposób bezpośredni. Wpływ taki nie jest jednak wykluczony, ponieważ u nosicieli nowotwór rzadko może rozwijać się bez występowania marskości wątroby. Również rzadki rozwój raka u pacjentów z autoimmunologicznym zapaleniem wątroby (AZW) mimo rozwoju marskości również sugeruje onkogenną rolę HCV. W badaniach na myszach wykazano, że białko rdzeniowe wirusa ma potencjał onkogenny. Działanie białka rdzeniowego jest dwukierunkowe. Jednym z nich jest powodowanie poprzez dysfunkcje mitochondriów nadmiernego stresu oksydacyjnego oraz aktywacji układu wychwytującego obejmującego katalazy i glutation, co ostatecznie prowadzi do stłuszczenia wątroby. Wirus wpływa na liczne kaskady sygnalizacyjne. Prowadzi to do hamowania apoptozy i promowania proliferacji. Białko rdzeniowe wiąże się z kilkoma białkami supresorowymi nowotworów, w tym białkami p53, p73 i pRb. Oddziałując z p73, zapobiega zatrzymaniu podziału zależnego od p53.
Białko rdzeniowe może modulować ekspresję białka p21, które jest głównym celem p53. P21 jest silnym inhibitorem kinaz zależnych od cyklin ("cyclin-dependent kinases", CDKs) i hamuje wzrost komórki. Białko rdzeniowe może wpływać na wzrost i proliferację poprzez wpływ na szlaki sygnałowe RAF/MAPK, Wnt/β-kateniny i TGF-β.
Podobnie jak w kancerogenezie innych nowotworów nagromadzenie odpowiedniego wachlarza anomalii genetycznych jest konieczne do wieloetapowego rozwoju HCC, jednak zakażenie HCV pozwala pominąć niektóre z jej etapów.
Inne wirusowe zapalenie wątroby.
Z pozostałych typów wirusowego zapalenia wątroby tylko HDV pełni rolę w patogenezie raka wątrobowokomórkowego. Przewlekłe wirusowe zapalenie wątroby typu D, które jest powodowane przez HDV namnażający się wyłącznie w obecności HBV, jest czynnikiem ryzyka marskości wątroby i raka wątrobowokomórkowego. Zakażenie HDV przyspiesza uszkodzenie wątroby, przyspieszając marskość i rozwój raka. Wysokie poziomy wiremii u pacjentów bez marskości wątroby są związane ze znacznym ryzykiem rozwoju marskości i raka wątrobowokomórkowego.
Wirusowe zapalenie wątroby typu A i typu E nie prowadzą do przewlekłej choroby wątroby i nie mają potencjału onkogennego.
Alkohol.
Przewlekłe spożywanie alkoholu zwiększa ryzyko raka wątrobowokomórkowego. W Europie i Ameryce Północnej 80% przypadków choroby rozwija się na bazie marskości wątroby, gdzie alkohol jest jednym z najważniejszych czynników ryzyka, natomiast w Azji prawie 50% przypadków raka rozwija się bez marskości.
Patogeneza rozwoju raka na podłożu przewlekłego nadużywania alkoholu nie jest do końca poznana. Głównym jej warunkiem jest występowanie marskości wątroby. Postulowane mechanizmy rakotwórcze obejmują:
Zapadalność na raka wątrobowokomórkowego jest znacznie rzadsza niż w przypadków marskości pozapalnej.
Nie ustalono dokładnie dawki spożywanego alkoholu, przy której dochodzi do zwiększonego ryzyka raka. Przyjmuje się, że spożywanie 80 g alkoholu na dobę przez 10 lat zwiększa 5–8-krotnie ryzyko zachorowania. Relacja między ilością spożywanego alkoholu a rakiem może nie różnić się u kobiet i mężczyzn. Roczne ryzyko zachorowania wynosi około 1% i nie maleje w związku z abstynencją. Dodatkowym problemem jest synergizm działania, szczególnie z wirusami hepatotropowymi. Konsumpcja alkoholu w przewlekłym zakażeniu HCV lub HBV podwaja ryzyko rozwoju nowotworu w porównaniu do samodzielnego działania wirusa. Regularne spożywanie 120 g alkoholu u pacjentów z marskością i zakażeniem HCV powoduje ryzyko wystąpienia raka wynoszące 40% po pięciu latach i 80% po dziesięciu latach, podczas gdy ryzyko u osoby niespożywającej alkoholu wynosiło odpowiednio 8% i 18%. Wykazano, że w przewlekłym zakażeniu HCV spożywanie już 20 g alkoholu dziennie jest szkodliwe i zwiększa ryzyko zachorowania.
Niealkoholowe stłuszczeniowe zapalenie wątroby.
Niealkoholowe stłuszczeniowe zapalenie wątroby (NASH) jest to rodzaj przewlekłego zapalenia wątroby, w którym u osób nie nadużywających alkoholu dochodzi do rozwoju zmian podobnych do obserwowanych w alkoholowym zapaleniu wątroby. NASH jest skutkiem progresji niealkoholowego stłuszczenia wątroby (NAFLD), stanowi czynnik ryzyka marskości wątroby oraz raka wątrobowokomórkowego. Niealkoholowe stłuszczenie wątroby jest związane z zespołem metabolicznym, otyłością, cukrzycą typu II oraz związaną z nią insulinoopornością. W jej przebiegu dochodzi do akumulacji triglicerydów i kwasów tłuszczowych w cytoplazmie hepatocytów, a w wyniku rozwijającego się stresu oksydacyjnego dochodzi do utleniania kwasów tłuszczowych, wytwarzania cytokin prozapalnych i w 5–20% rozwija się niealkoholowe stłuszczenie wątroby, które może doprowadzić do marskości wątroby i raka wątrobowokomórkowego.
NASH jest uważane za najczęstszą przyczynę kryptogennego zapalenia wątroby. Pacjenci z marskością o tej etiologii mają znacznie zwiększone ryzyko zachorowania na raka; szacuje się, że roczne ryzyko zachorowania na tę chorobę wynosi 2,6%.
Zarówno NAFLD, jak i NASH są częstymi schorzeniami w populacji krajów rozwiniętych. Szacuje się, że NAFLD dotyka 23–30% populacji, a cechy NASH można stwierdzić nawet u 5–20% populacji ogólnej.
Mechanizm rozwoju raka na podłożu NASH jest niejasny. Nie wiadomo, czy marskość jest warunkiem rozwoju raka wątrobowokomórkowego, czy może on powstać także w nieobecności zmian marskich. Najbardziej prawdopodobny mechanizm karcynogenezy to progresja NASH do marskości, a następnie do raka. Stłuszczenie wątroby samo w sobie ma potencjał rakotwórczy. W patogenezie tego nowotworu bierze się pod uwagę otyłość z insulinoopornością (insulina, działająca poprzez IGF, aktywuje kinazy aktywowane mitogenami (MAPK) i stymuluje zrost komórek), otyłość z hiperestrogenemią, stres oksydacyjny, poziom adiponektyny i leptyny.
Karcynogeneza w NASH może być częściowo związana bezpośrednio z otyłością i cukrzycą typu II, która 2–3-krotnie zwiększa ryzyko zachorowania na raka. Cukrzyca typu II w skojarzeniu z zakażeniem HCV zwiększa aż 37-krotnie ryzyko choroby.
Aflatoksyna.
Aflatoksyny to rodzaj mykotoksyn wytwarzanych głównie przez grzyby z rodzaju "Aspergillus" – "Aspergillus flavus" i "Aspergillus parasiticus". Grzyby te występują w orzechach ziemnych, zbożu, migdałach w wilgotnych rejonach tropikalnych. Wysoka temperatura i wilgotność sprzyjają rozwojowi tych grzybów.
Regiony, w których spożycie aflatoksyn jest wysokie, cechuje również wysoka częstość zakażeń HBV, co utrudnia badania epidemiologiczne. Nie wiadomo, jak dużą rolę miałaby pełnić aflatoksyna w patogenezie choroby.
Aflatoksyna w wątrobie ulega metabolizmowi do reaktywnych, karcynogennych metabolitów, które mogą wiązać się z DNA i powodować zmiany poprzedzające mutacje genetyczne. Wykazano, że przewlekła ekspozycja na aflatoksyny jest czynnikiem ryzyka wystąpienia HCC. Wiele badań wskazuje na efekt addycyjny z HBV oraz HCV. Aflatoksyny mogą pełnić rolę sprawczą w 4,6–28,2% przypadków HCC na świecie.
Choroby metaboliczne.
Niektóre dziedziczne choroby metaboliczne predysponują do zachorowania na raka wątrobowokomórkowego. Do najważniejszych chorób metabolicznych zwiększających to ryzyko należą: hemochromatoza pierwotna, niedobór alfa1-antytrypsyny, tyrozynemia typu I, porfirie, choroba von Gierkego, choroba Wilsona.
Pierwotna hemochromatoza jest to dziedziczna choroba metaboliczna, w której dochodzi do nadmiernego wchłaniania żelaza z pożywienia, a następnie do jego akumulacji w wielu narządach. W wyniku choroby rozwija się zwłóknienie wątroby i w konsekwencji zmiany marskie. Choroba znacznie zwiększa prawdopodobieństwo zachorowania, szacuje się, że zwiększa ryzyko względne od 20 do 200 razy.
Niedobór α1-antytrypsyny jest chorobą uwarunkowaną autosomalnie recesywnie, w której w wyniku niedoboru brakuje silnego inhibitora proteaz serynowych. Mechanizm uszkodzenia wątroby wiąże się z akumulacją w siateczce śródplazmatycznej hepatocytów nieprawidłowej cząstki α1-antytrypsyny. Choroba jest związana ze zwiększonym ryzykiem, szczególnie u mężczyzn, zachorowanie na HCC, pięciokrotnie zwiększając ryzyko zachorowania.
Tyrozynemia jest chorobą uwarunkowaną autosomalnie recesywnie, w której występuje niedobór enzymu szlaku metabolicznego tyrozyny. W wyniku nagromadzenia produktów pośrednich dochodzi do ostrej niewydolności wątroby w okresie niemowlęcym lub przewlekłej choroby prowadzącej do marskości wątroby i zwiększonego ryzyka raka wątrobowokomórkowego. Ryzyko raka jest bardzo wysokie, rozwija się on aż u 40% pacjentów po 2 roku życia już w dzieciństwie.
Porfirie są to zaburzenia uwarunkowane genetycznie związane z nieprawidłową syntezą hemu. Ostra porfiria przerywana (AIP) wiąże się z 30-krotnie podwyższonym ryzykiem zachorowania. W porfirii skórnej późnej (PCT), która jest związana z podostrym zapaleniem wątroby i marskością, również występuje zwiększone ryzyko raka.
Choroba von Gierkego jest glikogenozą dziedziczoną w sposób autosomalny recesywny. Polega ona na braku glukozo-6-fosfatazy, enzymu niezbędnego w procesie glukoneogenezy. Około 30% pacjentów w drugiej lub trzeciej dekadzie życia rozwijają się gruczolaki wątroby. U niektórych pacjentów rozwija się rak wątrobowokomórkowy.
Choroba Wilsona to choroba uwarunkowana autosomalnie recesywnie spowodowana nieprawidłowym metabolizmem miedzi, gromadzeniem jej w różnych tkankach, prowadząca do ich uszkodzenia. Choroba jest czynnikiem ryzyka raka wątrobowokomórkowego. Uważa się, że karcynogeneza jest efektem gromadzenia się miedzi w wątrobie i jej marskości, co prowadzi do raka.
Leki antykoncepcyjne i gruczolak.
Długotrwałe stosowanie doustnych środków antykoncepcyjnych jest związane z rozwojem łagodnych guzów wątroby: gruczolaka wątrobowokomórkowego, naczyniakami i ogniskowym rozrostem guzkowym. Badany jest związek doustnej antykoncepcji z rozwojem nowotworów złośliwych wątroby (w tym HCC). Nie jest jasne, czy jej stosowanie zwiększa ryzyko gruczolaka i czy łagodne nowotwory nią spowodowane mogą się przekształcić w nowotwór złośliwy. W literaturze są odnotowane pojedyncze przypadki (14 opisanych) ogniskowej złośliwej transformacji gruczolaka do HCC u kobiet przyjmujących środki antykoncepcyjne. Wyniki badań statystycznych są sprzeczne. Dodatkowo nie uwzględniają preparatów nowej generacji ze zmniejszoną ilością hormonów. W metaanalizie wykazano, że nie ma zwiększonego ryzyka raka wątrobowokomórkowego przy stosowaniu krótszym niż 5 lat.
Schistosomatoza.
Schistosomatoza to choroba pasożytnicza powodowana przez przywry z rodzaju "Schistosoma" ("S. haematobium", "S. mansoni", "S. intercalatum", "S. japonicum" i "S. mekongi"), występuje endemicznie w tropikalnych obszarach Afryki, Azji i Ameryki Południowej. Tylko "Schistosoma japonicum" została sklasyfikowana jako potencjalnie karcynogenna dla ludzi. Niektóre badania sugerują, że przywra jest kofaktorem w zakażeniu HBV czy HCV, nie będąc podstawowym karcynogenem.
Palenie.
Palenie papierosów wpływa na ryzyko raka wątrobowokomórkowego. Jest to efekt metabolizmu w wątrobie wielu związków rakotwórczych zawartych w dymie papierosowym. W prospektywnym badaniu kohortowym wykazano, że osoby palące miały 3-krotnie zwiększone ryzyko raka wątrobowokomórkowego. Istnieje zależność ryzyka zachorowania od ilości wypalonych papierosów i długości trwania nałogu. Jest ono zależne od płci (u kobiet jest mniejsze niż u mężczyzn), czynników genetycznych (istnieją pacjenci mniej podatni na skutki palenia: nie zwiększa ono u nich ryzyka zachorowania na tego raka), zakażenia HCV (zwiększenie ryzyka HCC) i spożycia alkoholu u pacjentów otyłych (synergizm działania). Palenie tytoniu u osób chorujących na raka zwiększa ryzyko śmierci.
Autoimmunologiczne zapalenie wątroby.
Autoimmunologiczne zapalenie wątroby (AZW) jest to choroba autoimmunologiczna polegająca na przewlekłym, postępującym procesie martwiczo-zapalnym wątroby o nieznanej etiologii. Zapalenie może prowadzić do marskości wątroby. Ryzyko raka wątrobowokomórkowego jest stosunkowo niskie w porównaniu z innymi przewlekłymi chorobami wątroby, szczególnie o etiologii wirusowej i alkoholowej. Warunkiem karcynogenezy jest wystąpienie marskości wątroby. Szacuje się, że rak może wystąpić u 7% pacjentów z AZW o co najmniej 5-letnim okresie trwania choroby.
Pierwotna marskość żółciowa wątroby.
Pierwotna marskość żółciowa wątroby (PBC) jest to choroba autoimmunologiczna polegająca na zniszczeniu drobnych wewnątrzwątrobowych przewodzików żółciowych, a w konsekwencji powodująca cholestazę i odczyn zapalny, co może prowadzić do marskości wątroby. PBC jest związany ze zwiększonym ryzykiem raka wątrobowokomórkowego. Mężczyźni są narażeni na raka w każdym stadium choroby.
Czynniki genetyczne.
Wywiad rodzinny raka wątrobowokomórkowego u krewnych pierwszego stopnia wiąże się z czterokrotnym zwiększeniem ryzyka zachorowania.
Czynniki ryzyka.
Czynnikami ryzyka rozwoju raka wątrobowokomórkowego są:
Zapobieganie.
Zapobieganie rakowi wątrobowokomórkowemu polega na modyfikacji czynników ryzyka. Jedną z najważniejszych jego przyczyn jest przewlekłe zakażenie wirusami hepatotropowymi – HBV i HCV. Bardzo istotnym elementem profilaktyki raka jest szczepionka przeciw wirusowemu zapaleniu wątroby typu B (HBV), którą wprowadzono w 1981 roku. Międzynarodowa akcja szczepień przeciw HBV spowodowała zmniejszenie zachorowań na raka wątrobowokomórkowego. Badania przeprowadzone w Tajwanie wykazały, że szczepienia przeprowadzone wśród dzieci spowodowały zmniejszenie zachorowalności w tej grupie wiekowej o 70%. Szczepionkę przeciw HBV można uznać za pierwszą „szczepionkę przeciwrakową”. Obecnie 80–90% dzieci z Azji Wschodniej i Południowo-Wschodniej jest już zaszczepionych, w związku z czym za 30–50 lat (okres, jaki musi minąć od zakażenia, by doszło do wystąpienia raka) można spodziewać się znacznego zmniejszenia zachorowalności na raka wątrobowokomórkowego. W Polsce obowiązkowe szczepienie niemowląt wprowadzono w 1996 roku, w 2000 roku wprowadzono szczepienie u nieszczepionej młodzieży w wieku 14 lat; w związku z masowym programem szczepień obserwuje się tendencję spadkową częstości występowania HBV w Polsce.
W przypadku wirusowego zapalenia wątroby typu C (HCV) nie opracowano szczepionki, więc bardzo istotne jest zapobieganie infekcji. Zakażenie następuje poprzez płyny ustrojowe. Najczęstszą drogą zakażenia HCV są zabiegi medyczne. Ryzyko zakażenia drogą seksualną jest stosunkowo niskie, obecność zakażenia wśród partnerów w długotrwałym związku wynosi około 4%, a ryzyko zakażenia partnera w długotrwałym związku wynosi, według różnych źródeł, od 1% do 11%. Ryzyko jest znacznie większe w sytuacji przypadkowych kontaktów seksualnych, kontaktów homoseksualnych (szczególnie MSM), koinfekcji HIV.
W krajach o istotnym ryzyku narażenia na aflatoksyny stosuje się środki przeciwgrzybicze oraz fungicydy.
Profilaktyką wtórną HCC jest badanie przesiewowe chorych ze zwiększonym ryzykiem choroby.
Objawy kliniczne.
Zwykle rak wątrobowokomórkowy rozwija się bezobjawowo (we wczesnych stadiach jest to 40% przypadków) lub skąpoobjawowo. Początkowe objawy są mało charakterystyczne i trudne do odróżnienia od marskości wątroby. W bardziej zaawansowanym etapie może występować pogorszenie funkcji wątroby bez uchwytnej przyczyny z obecnością żółtaczki, wodobrzusza i encefalopatii wątrobowej. W znacznym zaawansowaniu choroby pojawia się ból brzucha, utrata masy ciała, brak łaknienia (zespół kacheksja-anoreksja), osłabienie. Do objawów klinicznych należą:
W badaniach dodatkowych stwierdza się następujące odchylenia:
Niekiedy komórki nowotworowe wytwarzają aktywne biologicznie związki będące przyczyną zespołów paraneoplastycznych. Zespoły te nie są rzadkie w raku wątrobowokomórkowym i zwykle wiążą się z gorszym rokowaniem. Należą do nich:
Patomorfologia.
Tylko 20% nowotworów złośliwych wątroby stanowią pierwotne nowotwory tego narządu, w większości to guzy przerzutowe. Wśród pierwotnych guzów wątroby 80–90% raków stanowi rak wątrobowokomórkowy.
Makroskopowo guz może być duży i jednoogniskowy, wieloogniskowy złożony z wielu guzków o różnej wielości lub w postaci raka rozlegle inwazyjnego – rozlegle naciekającego miąższ wątroby, zajmując niemal cały narząd. Postać wieloguzkowa i rozlegle inwazyjna jest trudna do odróżnienia od guzków regeneracyjnych. Rak wątrobowokomórkowy jest słabo odgraniczonym guzem, koloru zielonkawo-szarego, żółtobiaławego, ze względu na niewielką ilość zrębu jest miękki. Często są obecne wylewy krwawe. Zmiany mają dużą skłonność do naciekania naczyń, w efekcie występują liczne przerzuty wewnątrzwątrobowe oraz często są obecne masy nowotworowe wrastające do żyły wrotnej i blokujące krążenie wrotne lub penetrujące żyłę główną dolną. Czop może sięgać do prawego przedsionka.
Mikroskopowo obraz raka wątrobowokomórkowego może być różnorodny. Dobrze i średnio zróżnicowane guzy są zbudowane z komórek przypominających hepatocyty, które odtwarzając układy hepatocytów, tworzą sznury lub wyspy. W wysoko dojrzałych można znaleźć kuleczki żółci w kanalikach rzekomych utworzonych pomiędzy komórkami. W cytoplazmie mogą występować kwasochłonne wtręty podobne do ciałek Mallory’ego. Guzy o niskim stopniu dojrzałości są zbudowane z dużych pleomorficznych lub małych drobnych komórek.
Szczególnym wariantem jest rak włóknisto-blaszkowy. Jest to nowotwór występujący równie często u kobiet, jak i mężczyzn, cechujący się brakiem związku z marskością i innymi typowymi czynnikami ryzyka raka wątrobowokomórkowego, jednak z lepszym rokowaniem. Zwykle jest to pojedynczy, duży guz z pasmami tkanki łącznej, przypominający ogniskowy rozrost guzkowy wątroby. Budują go dojrzałe, wieloboczne komórki zlokalizowane w gniazdach lub beleczkach, oddzielonych blaszkami z gęsto upakowanych wiązek kolagenu.
Historia naturalna choroby.
Historia naturalna choroby jest uzależniona od charakterystyki wzrostu guza oraz przebiegu marskości wątroby. Guz jest najczęściej wykrywany jako pojedyncza, powoli rosnąca zmiana, ale w co najmniej 30% przypadków jest wykryty w fazie zmiany wieloogniskowej. Zmiany wieloguzkowe są częstsze u chorych z wieloma czynnikami ryzyka niż u chorych z pojedynczym czynnikiem. Rak charakteryzuje dość szeroki zakres czasu podwojenia wielkości guza, który waha się od 1 do 20 miesięcy z medianą 4-6 miesięcy. Z tego powodu część pacjentów może umrzeć z powodu postępu i powikłań marskości wątroby, a nie w efekcie choroby nowotworowej. Unaczynienie raka początkowo jest ubogie i pochodzi z naczyń wrotnych, następnie w wyniku intensywnej neoangiogenezy staje się zarterializowane, zależne od tętnicy wątrobowej. Krew odprowadzają naczynia pochodzące od naczyń wrotnych. Opisano tworzenie się połączeń tętniczo-wrotnych i tętniczo-żylnych, które stanowią drogę o niskiej odporności na oderwane fragmenty guza i pomagają mu przetrwać i rozprzestrzeniać się. W dużym badaniu sekcyjnym wykazano, że w 56% przypadków raka wątrobowokomórkowego obserwuje się cechy naciekania naczyń, a tylko w 4% przypadków naciekanie dróg żółciowych. Prawdopodobieństwo naciekania naczyń zależy od wielkości guza oraz od makroskopowego typu choroby. Częściej dochodzi do naciekania naczyń wrotnych niż odgałęzień żyły wątrobowej. Przebieg kliniczny zwykle we wczesnych fazach jest skąpo- lub bezobjawowy, w zaawansowanym może wystąpić bolesne powiększenie wątroby lub żółtaczka. Nowotwór daje przerzuty do płuc (najczęstsza lokalizacja), węzłów chłonnych, otrzewnej, nadnerczy i kości, rzadziej do innych narządów. Najczęściej przyczyną śmierci chorych jest progresja choroby rozrostowej (63%), 8% umiera z powodu niewydolności wątroby, 10% z powodu krwawienia do przewodu pokarmowego, 2% w związku z powikłaniami po przeszczepie wątroby, 7% z nieznanych przyczyn. Główną przyczyną zgonu jest progresja zmian wewnątrzwątrobowych, a nie przerzuty odległe.
Diagnostyka.
Rozpoznanie raka wątrobowokomórkowego jest stawiane na podstawie nieinwazyjnych badań diagnostycznych lub badania histopatologicznego. Biopsja i badanie histopatologiczne nie są konieczne do rozpoznania choroby u pacjentów z marskością i zmianą powyżej 2 cm z typowym obrazem radiologicznym w TK lub MRI (wzmocnienie w fazie tętniczej oraz wymywanie kontrastu w fazie wrotnej). Diagnostyka zmiany poniżej 2 cm stanowi duży problem diagnostyczny. W przypadku zmian o wielkości 1–2 cm wystarczy zastosowanie jednej techniki obrazowania, ale w sytuacji suboptymalnych warunków oceny zmiany jest zalecane zastosowanie dwóch metod obrazowania. Badanie dwiema technikami obrazowymi charakteryzuje się dużą swoistością, jednak niską czułością, wynoszącą około 30%. Oznacza to, że większość zmian musi być weryfikowana histopatologicznie. Wykonanie sekwencyjnie dwóch badań obrazowych zwiększa czułość badania. W przypadku wykrycia zmiany poniżej 1 cm u pacjenta z marskością wątroby należy powtarzać badania obrazowe co cztery miesiące, wynika to z niskiego ryzyka złośliwości, trudności w wykonaniem biopsji i interpretacji wyników przez histopatologa. Zaleca się regularne monitorowanie zmiany aż do czasu osiągnięcia rozmiarów powyżej 1 cm lub uzyskania atypowych cech. W przypadku wzrostu zmiany schemat postępowania jest identyczny jak w sytuacji nowo wykrytej zmiany. Rola ultrasonografii ze wzmocnieniem kontrastowym ("contrast-enhanced ultrasound", CEUS) i angiografii jest kontrowersyjna. PET nie jest badaniem odpowiednio czułym dla wczesnej diagnozy.
Badania obrazowe.
Badania obrazowe odgrywają kluczową rolę w diagnostyce raka wątrobowokomórkowego. Postęp technologiczny pozwolił na lepsze scharakteryzowanie zmian w wątrobie. Jednak wykrywanie raka u pacjentów z marskością wątroby oraz różnicowanie raka wątrobowokomórkowego od zmian łagodnych czy nowotworów przerzutowych nadal pozostaje trudnym zadaniem. Podobną wartość diagnostyczną mają metody tomografii komputerowej i rezonansu magnetycznego.
Tomografia komputerowa (TK).
Podstawowym badaniem w wykrywaniu i różnicowaniu raka wątrobowokomórkowego jest wielofazowa spiralna tomografia komputerowa. Konieczne jest uzyskanie obrazu z fazy tętniczej, fazy żyły wrotnej i równowagi. Guz jest bogato unaczyniony głównie poprzez gałęzie z tętnicy wątrobowej, dlatego obraz ognisk raka ulega wzmocnieniu podczas fazy tętniczej lub 2-40 s po infuzji kontrastu. Otaczający guz prawidłowy miąższ większość krwi otrzymuje poprzez żyłę wrotną, co jest widoczne 50-90 s po infuzji kontrastu (faza wrotna, wrotno-miąższowa). Część nowotworów jest ubogo unaczyniona, dotyczy to przypadków raka nisko zróżnicowanego oraz wysoko zróżnicowanego we wczesnych postaciach, w których jeszcze nie doszło do rozwoju intensywnego unaczynienia. W tych przypadkach guz jest widoczny w fazie wrotnej. W fazie równowagi można ocenić wiele czynników prognostycznych, w tym obecność torebki rzekomej. Faza tętnicza pozwala wykryć około 95% przypadków raka wątrobowokomórkowego, a faza wrotna około 80% przypadków.
Rak w TK cechuje się niejednorodną strukturą, co odzwierciedla zwłóknienie, stłuszczenie, martwicę oraz zwapnienia. Wysycenie nowotworu może różnić się od pozostałego miąższu i wówczas ognisko jest hipodensyjne. Często są obecne zmiany satelitarne. Zmiany włókniste lub z torebką wykazują opóźnione wzmocnienie.
Trudności diagnostyczne sprawia różnicowanie nowotworu od zmian powstałych w przebiegu marskości wątroby – guzków regeneracyjnych i dysplastycznych. Guzki regeneracyjne w TK są widoczne jako obszary hiperdensyjne, w MRI w obrazach T2-zależnych jako ciemne obszary (hipointensywne). Guzki dysplastyczne cechują się wzmocnieniem kontrastowym w TK i MRI i brakiem wypłukania kontrastu w fazie wrotnej. W przypadku raka dochodzi do szybkiego wypłukania kontrastu przy jednoczesnej obecności wzmocnienia torebki. Nowotwór powstały w guzku dysplastycznym daje obraz wzmocnienia guzka dysplastycznego z jednoczesnym częściowym wypłukaniem kontrastu w obszarze raka – obraz guza w guzie.
Angio-TK jest najbardziej przydatnym narzędziem do oceny naciekania naczyń wątrobowych oraz oceny ewentualnych przetok tętniczo-wrotnych i tętniczo-wątrobowych.
Rezonans magnetyczny (MRI).
Badanie metodą rezonansu magnetycznego ma podobną czułość jak tomografia komputerowa, w niektórych ośrodkach jest to badanie z wyboru. Ogniska raka w obrazach T1-zależnych jest hipointensywne, a w T2-zależnych jest hiperintensywne. Istnieje zależność zróżnicowania histologicznego i sygnału w MRI, intensywność sygnału w obrazach T2-zależnych wzrasta wraz ze stopniem złośliwości guza.
Badanie dynamiczne po dodaniu środka kontrastowego (kontrastu gadolinowego, zwanego gadoliną) przebiega podobnie do badania dynamicznego w TK. Faza tętnicza uwidacznia zmiany dobrze unaczynione, a faza wrotna zmiany ubogo unaczynione. W przeciwieństwie do raka łagodne guzki regeneracyjne i guzki dysplastyczne większość krwi otrzymują z żyły wrotnej. Wzmocnienie zmiany w fazie wrotnej utrzymującej się do fazy równowagi przemawia za łagodnym charakterem zmiany.
Duże guzy powyżej 5 cm często mogą zawierać tkankę tłuszczową i torbiele o wysokiej zawartości białka. MRI w projekcji T1-zależnej jest bardziej czułe od TK w wykrywaniu tkanki tłuszczowej i różnicowaniu torbieli.
Ultrasonografia (USG).
Ultrasonografia ze względu na niską czułość u pacjentów z marskością wątroby w znacznym stopniu została zastąpiona przez tomografię komputerową i obrazowanie metodą rezonansu magnetycznego. W dużych zmianach ultrasonografia odznacza się wysoką czułością i swoistością, jednak jest mniej wiarygodna dla zmian mniejszych, w których można by zaoferować leczenie radykalne. Dla zmian 3–5 cm czułość wynosi około 80–95%, a w zmianach o wielkości 1 cm już tylko 60–80%.
USG z kontrastem (CEUS) w postaci helu i dwutlenku węgla może pozwolić poprawić czułość badania. W optymalnych warunkach badania metoda może wykazywać porównywalną skuteczność w diagnostyce zmian w wątrobie. CEUS może być używany w początkowym etapie diagnostycznym, jednak złotym standardem pozostają TK i MRI. Ultrasonografia dopplerowska ułatwia odróżnienie zmian łagodnych lub przerzutowych od raka wątrobowokomórkowego, w którym typowo są widoczne wzory rozgałęzień naczyń z prędkością przepływu większą niż przy zmianach łagodnych lub przerzutowych. USG doplerowskie pomaga wykryć w żyle wrotnej małe skrzepliny związane z inwazją guza. Ultrasonografia nadaje się do zastosowania u pacjentów z przeciwwskazaniami do tomografii komputerowej: uczulonych na jodowe środki kontrastowe, z niewydolnością nerek oraz pacjentek w ciąży.
Angiografia.
Angiografia jest stosowana głównie do oceny anatomii wątroby przed operacją lub chemioembolizacją.
Pozytonowa tomografia emisyjna.
Pozytonowa tomografia emisyjna (PET) ma ograniczone zastosowanie jako narzędzie diagnostyczne w raku wątrobowokomórkowym. Badanie ma niską czułość wykrywania raka i nie ma przewagi nad TK. Znakowana fluorem glukoza może być wykorzystywana do monitorowania leczenia.
Glukoza znakowana fluorem (18F-FDG) nie jest znacząco wychwytywana przez komórki nowotworowe. Jest ona wychwytywana przez komórki o wysokim poziomie metabolizmu. Dobrze zróżnicowane guzy oraz przerzuty mogą nie wykazywać odpowiednio dużego poziomu przemian metabolicznych, który odróżniałby je od otaczających tkanek. Nowe radiofarmaceutyki – octan znakowany węglem-11 (11C-octan) i cholina znakowana węglem-11 lub fluorem-18 (11C-cholina, 18F-fluorocholina) – mogą pomóc zwiększyć czułość badania. Znakowany octan jest znacznikiem, który zostaje wbudowany w obrębie błony komórkowej i bierze udział w procesach energetycznych komórki. Może być używany do wykrywania przypadków wysoko zróżnicowanego raka wątrobowokomórkowego, w których nie dochodzi do odpowiednio wysokiego wychwytu znakowanej glukozy (FDG). W przypadkach niskiego wychwytu 11C-octanu obserwuje się wzrost wychwytu glukozy, dlatego niektórzy badacze zalecają jednoczesne stosowanie znakowanej glukozy oraz 11C-octanu lub 18F-fluorocholiny. Zastosowanie 11C-choliny jest ograniczone krótkim okresem półtrwania (20 minut) i koniecznością posiadania cyklotronu.
Biopsja wątroby i badanie histopatologiczne.
Rozpoznanie histopatologiczne jest stawiane na podstawie oceny próbek pobranych podczas biopsji gruboigłowej, diagnostycznej laparaskopii lub preparatu po operacji.
Biopsja i badanie histopatologiczne nie są konieczne do rozpoznania choroby u pacjentów z marskością i zmianą powyżej 2 cm z typowym obrazem radiologicznym w TK lub MRI (wzmocnienie w fazie tętniczej oraz wymywanie kontrastu w fazie wrotnej). Rozpoznanie histopatologiczne jest zalecane we wszystkich przypadkach raka wątrobowokomórkowego bez związku z marskością oraz w przypadkach niejednoznacznych w marskości wątroby. Czułość biopsji waha się w zależności od lokalizacji i wielkości zmiany, wynosi 70–90%. Ujemny wynik badania histopatologicznego nie wyklucza rozpoznania. Powtórna biopsja jest zalecana w przypadku niejednoznacznego wyniku, wzrostu guza lub w sytuacji zmiany profilu wzmocnienia kontrastowego w badaniach obrazowych. Biopsja wątroby niesie ryzyko rozsiewu zmiany poza wątrobę, którego całkowite ryzyko ocenione w metaanalizie wynosi 2,7%.
α-fetoproteina (AFP).
α-fetoproteina (AFP) jest to białko płodowe, produkowane głównie przez komórki płodowej wątroby oraz pęcherzyka żółtkowego (struktura zarodkowa). Jego stężenie fizjologicznie wzrasta u ciężarnych. Funkcja AFP u ludzi dorosłych pozostaje nieznana. Białko jest markerem nowotworowym, jego podwyższone stężenie może towarzyszyć rakowi wątrobowokomórkowemu, również niektórym guzom zarodkowym (nienasieniakom: rakowi zarodkowemu, rakowi pęcherzyka żółtkowego) i gruczolakorakom płuca, jajnika, żołądka. Podwyższony poziom AFP może również występować podczas regeneracji wątroby w przebiegu przewlekłego lub ostrego uszkodzenia.
Stężenie AFP nie wykazuje ścisłej korelacji ze stopniem zaawansowania raka wątrobowokomórkowego. Nie zawsze w przypadku raka obserwuje się podwyższone stężenia markera, prawidłowe stężenie AFP może występować nawet u 40% chorych. Badanie stężenia AFP charakteryzuje się czułością 41–65% i swoistością 80–94% dla stężenia 20 ng/dl. AFP wraz z USG było badaniem przesiewowym w kierunku raka wątrobowokomórkowego. Samo badanie stężenia AFP zwiększa wykrywalność w 6–8% przypadków niezidentyfikowanych wcześniej przez USG. Jest to związane z faktem, że wzrost AFP towarzyszy jedynie 10–20% przypadków raka we wczesnym stadium. Problematyczne jest ustalenie punktu odcięcia. Dla wartości 20 ng/ml test jest bardziej czuły, ale mniej swoisty; dla wartości 200 ng/ml wzrasta swoistość kosztem obniżenia (do około 20%) czułości. Słabo zróżnicowanym, bardziej agresywnym guzom częściej towarzyszy wysokie stężenie AFP.
Stężenie AFP może mieć znaczenie rokownicze. Wykazano, że stężenie powyżej 400 ng/ml koreluje z większym rozmiarem guza, zajęciem dróg żółciowych, zakrzepem żyły wrotnej i zmniejszoną przeżywalnością. Podwyższenie stężenia AFP we wczesnym stadium choroby jest związane z bardziej agresywną postacią choroby. Białko może również służyć do monitorowania leczenia. Brak spadku stężenia może wskazywać na niepełną resekcję (okres półtrwania od 3 do 5 dni), a stopniowy wzrost może oznaczać nawrót. Prawidłowy poziom AFP nie wyklucza nawrotu ani niedoszczętności zabiegu.
Obecnie nie zaleca się rutynowego badania poziomu AFP u chorych z grupy ryzyka raka wątrobowokomórkowego w ramach badania przesiewowego. Wzrost wykrywalności o 6–8% nie rekompensuje dużej liczny wyników fałszywie dodatnich (nawet 7,5%). AFP nie pełni już roli w diagnostyce. Oznaczenie AFP ma jedynie znaczenie w przypadku stwierdzenia zmiany ogniskowej o niejasnym charakterze w sytuacji niemożliwości wykonania badania histopatologicznego.
Wczesne wykrywanie.
W 40% przypadków nowotwór przez długi czas przebiega bezobjawowo, a jednocześnie prawie 90% przypadków raka rozwija się na tle przewlekłej choroby wątroby. Dzięki nowoczesnym metodom diagnozowania i wprowadzeniu systematycznej kontroli pacjentów z marskością wątroby rak coraz częściej jest rozpoznawany w stadium bezobjawowym. Wczesna diagnoza raka wątrobowokomórkowego jest możliwa w 30–60% przypadków (w Japonii guzy poniżej 2 cm stanowią już do 30% przypadków).
Europejskie Towarzystwo Badania Wątroby (EASL, "European Association for the Study of Liver") i Amerykańskie Towarzystwo Badań Chorób Wątroby (AASLD, "American Association for the Study of Liver Diseases") zalecają regularne badania USG co 6 miesięcy u wszystkich pacjentów z marskością wątroby w stopniu A i B skali Childa-Pugha. Nie zaleca się rutynowego badania stężeń AFP u pacjentów z grupy nadzoru.
USG jest najbardziej odpowiednim badaniem przesiewowym u pacjentów w grupie ryzyka. Charakteryzuje się czułością 60–90% i specyficznością blisko 90%, badanie jest mniej skuteczne w wykrywaniu wczesnych postaci (czułość 63%). Wykazano przewagę badania przesiewowego przeprowadzanego co 6 miesięcy nad badaniem przeprowadzanym co 12 miesięcy. Jego efektywność jest mocno zależna od umiejętności operatora i jakości urządzenia.
Badanie przesiewowe za pomocą TK czy MRI nie jest uzasadnione, ze względu na wysoki odsetek wyników fałszywie dodatnich, ryzyko wielokrotnej ekspozycji na promieniowanie (w przypadku TK) oraz wysokie koszty.
Zmiany dysplastyczne powinny być regularnie kontrolowane za pomocą badań obrazowych, ponieważ aż jedna trzecia z nich może rozwinąć cechy złośliwości.
Leczenie.
Wybór metody leczenia raka wątrobowokomórkowego zależny od zaawansowania choroby oraz funkcji wątroby. Do kwalifikacji pacjentów do procedur służy klasyfikacja barcelońska (ang.  "Barcelona Clinic Liver Cancer", BCLC). W zależności od stopnia zaawansowania stosuje się w terapii różne metody: chirurgiczne – klasyczne i małoinwazyjne – oraz farmakologiczne (sorafenib). Do metod klasycznego leczenia chirurgicznego należą resekcja wątroby oraz przeszczepienie wątroby. Małoinwazyjne techniki zabiegowe obejmują metodę przezcewnikowej chemioembolizacji tętniczej (ang. "transcatheter arterial chemoembolisation", TACE) oraz metody ablacyjne, z których najważniejszą rolę pełnią ablacja prądem o częstotliwości fal radiowych (ang. "radiofrequency ablation", RFA) i przezskórne wstrzyknięcie etanolu (ang. "percutaneous ethanol injection", PEI). W leczeniu ogólnoustrojowym wykorzystuje się sorafenib. Radioterapia pełni rolę w leczeniu objawowym przerzutów. Chemioterapia nie jest zalecana ze względu na małą skuteczność.
Leczenie chirurgiczne.
Podstawową metodą leczenia raka wątrobowokomórkowego jest leczenie chirurgiczne, którego najważniejszymi metodami są częściowa resekcja wątroby i całkowite jej wycięcie z przeszczepieniem narządu.
Resekcja wątroby.
Resekcja wątroby jest leczeniem pierwszego rzutu u pacjentów z pojedynczymi guzami wątroby oraz bardzo dobrze zachowaną funkcją wątroby, którą definiuje się przez prawidłowe stężenie bilirubiny, liczbę płytek &gt;100 000/mm³ i prawidłowe ciśnienie w żyle wrotnej (10 mmHg). W praktyce resekcja wątroby dotyczy pacjentów bez marskości, którzy w Europie i Ameryce Północnej stanowią jedynie 5% pacjentów, ale aż 40% pacjentów w Azji.
Są to chorzy, którzy mogą tolerować większe resekcje, jednak kandydaci do operacji muszą być bardzo starannie dobrani, aby zredukować ryzyko pooperacyjnej dekompensacji czynności wątroby i niewydolności wątroby, a także zwiększonej śmiertelności. Wymaga to dobrej oceny rezerwy funkcjonalnej wątroby oraz zasięgu guza. Usunięcie prawego płata jest bardziej zagrożone niewydolnością wątroby. Pacjenci nie powinni być kwalifikowani do operacji na podstawie skali Childa-Pugha, ze względu na jej niespójną wartość predykcyjną. Chorzy w klasie A tej klasyfikacji mogą już mieć znacznie upośledzoną funkcję wątroby, która dyskwalifikuje ich od operacji.
Obecnie kwalifikacja odbywa się poprzez stwierdzenie prawidłowego poziomu bilirubiny oraz nieobecności nadciśnienia wrotnego, które może być ocenione poprzez cewnikowanie żyły wrotnej (gradient ciśnienia musi wynosić poniżej 10 mmHg) albo zastępczo poprzez stwierdzenie braku żylaków przełyku lub powiększenia śledziony i występowania trombocytów powyżej 100 000/mm³. Liczba płytek jest niezależnym czynnikiem predykcyjnym przeżycia po operacji. Funkcja wątroby może być również oceniana za pomocą zieleni indocyjanowej (ICG); metoda ta jest szczególnie rozpowszechniona w Japonii. W konsekwencji stosowania tych kryteriów tylko 10% guzów można poddać resekcji.
Resekcje anatomiczne umiarkowanie zmniejszają ryzyko wczesnej wznowy. Marginesy o szerokości 2 cm zapewniają lepsze przeżycie niż marginesy poniżej 1 cm i są zalecane, gdy przy szerszych marginesach jest możliwe zachowanie odpowiedniej funkcji wątroby. Niektóre ośrodki wykonują resekcję u pacjentów z wieloogniskowym guzem spełniającym kryteria mediolańskie (≤ 3 guzy ≤ 3 cm) lub łagodnym nadciśnienieniem wrotnym u chorych niekwalifikujących się do transplantacji.
Resekcja jest również metodą leczenia pierwszego rzutu zmian powyżej 5 cm. Za takim postępowaniem przemawia fakt, że bardzo duży pojedynczy guz, który nie nacieka naczyń, sugeruje łagodniejszy charakter zmiany.
Śmiertelność okołooperacyjna nie powinna przekraczać 3%; w niektórych ośrodkach raportowano o śmiertelności bliskiej 1%. Nawroty obserwuje się aż u 60–70% chorych poddanych zabiegowi. Przeżycie pięcioletnie po resekcji wątroby osiąga 50–60% chorych.
Leczenie adiuwantowe po resekcji wątroby.
Obecnie u pacjentów poddanych resekcji wątroby nie ma wskazań do leczenia adiuwantowego. Żadna z proponowanych terapii nie poprawia wyników leczenia.
Najlepiej przebadaną terapią adiuwantową jest leczenie interferonem-α, jednak uzyskane do tej pory dane są sprzeczne. Część badań sugeruje znaczną poprawę wyników leczenia, inne temu zaprzeczają – dlatego obecnie interferon nie jest zalecanym leczeniem.
Adiuwantowa chemioterapia, chemioembolizacja, leczenie lipiodolem (jodowanym olejem z nasion maku) znakowanym 131I (promieniotwórczym izotopem jodu), immunoterapia oraz retinoidy są nieskuteczne jako leczenie adiuwantowe i niezalecane.
Transplantacja wątroby.
Przeszczepienie wątroby jest cenną metodą leczenia raka wątrobowokomórkowego, szczególnie rozwijającego się na bazie marskości wątroby. Operacja zwykle spełnia kryteria doszczętności onkologicznej i jednocześnie leczy marskość wątroby. Jest podstawową metodą leczenia pacjentów z guzem o wielkości poniżej 5 cm i nielicznych zmian mnogich (maksymalnie trzech).
Operacja jest zalecana u pacjentów spełniających kryteria mediolańskie: guz o wielkości do 5 cm lub maksymalnie 3 guzy o wielkości do 3 cm. Rak nie może naciekać naczyń ani przekraczać wątroby. U pacjentów po przeszczepie obserwuje się wysokie – wynoszące 70% – przeżycie pięcioletnie i stosunkowo niewielkie (10–15%) ryzyko nawrotu. Przeżycia pięcioletnie poddanych transplantacji u pacjentów z rakiem wątrobowokomórkowym są podobne do obserwowanych u chorych po transplantacji przeprowadzonej z innych przyczyn. Przeszczep w porównaniu do resekcji zapewnia dłuższe przeżycia chorych. Kryteria mediolańskie są niezależnym czynnikiem rokowniczym dla wyników przeszczepienia wątroby.
Wadą metody jest niedobór dawców. Brak narządów do przeszczepu powoduje, że w trakcie oczekiwania na operacje ponad 20% oczekujących musi zostać skreślonych z listy oczekujących. Jeśli nie ma dawcy, można rozważyć resekcję.
Terapia neoadiuwantowa u kandydatów do przeszczepu.
Ze względu na długi okres oczekiwania na przeszczep duże zainteresowanie budzi możliwość terapii neoadiuwantowej, czyli leczenia poprzedzającego zabieg chirurgiczny. Wiele ośrodków stosuje tego typu leczenie, mimo braku randomizowanych badań potwierdzających skuteczność takiego postępowania.
Kilka badań bez randomizacji wykazało, że ablacja prądem wysokiej częstotliwości jest skuteczniejsza od chemioembolizacji. Za pomocą ablacji prądem uzyskiwano całkowitą martwicę guza w do 55% przypadków, a za pomocą chemioembolizacji do 30%. Leczenie może zmniejszać ryzyko skreślenia z listy oczekujących na przeszczep z powodu progresji do stanu niespełniającego kryteriów mediolańskich. Mimo niepełnych danych o skuteczności leczenia neoadiuwantowego u pacjentów oczekujących na przeszczep zaleca się termoablację, a w drugiej kolejności chemioembolizację.
Leczenie za pomocą sorafenibu nie jest rekomendowane ze względu na brak odpowiednio dużych badań oraz doniesień o zwiększonym ryzyku powikłań po transplantacji. Wyniki obecnych badań wskazują na korzyści ze stosowania leku jako leczenia adiuwantowego, szczególnie w sytuacji, gdy czas oczekiwania na przeszczep może wynosić więcej niż 6 miesięcy. Niektóre badania wskazują również na korzyści wynikające z leczenia neodiuwantowego, gdy czas oczekiwania na transplantację przekracza 6 miesięcy.
Leczenie niechirurgiczne miejscowe.
Przeszczepienie wątroby oraz resekcja nie zawsze są możliwe do przeprowadzenia mimo stosunkowo niskiego stopnia zaawansowania. Jeżeli klasyczne leczenie operacyjne jest przeciwwskazane, można zastosować miejscowe postępowanie niechirurgiczne metodami radiologii interwencyjnej. Najczęściej stosowanymi metodami są: termoablacja, krioablacja, przezskórna iniekcja etanolu i chemioembolizacja tętnicza. Takie postępowanie poprawia przeżycie, a w pewnych grupach pacjentów może doprowadzić do wyleczenia.
Metody ablacyjne.
Miejscowe niszczenie guza osiąga się poprzez wstrzyknięcie do guza odpowiednich substancji chemicznych (etanolu, kwasu octowego, rozgrzanego roztworu soli fizjologicznej) lub poprzez uzyskanie odpowiedniej temperatury w guzie (ablacja prądem o częstotliwości radiowej, ablacja mikrofalowa i krioablacja). Większość zabiegów przeprowadza się przezskórnie, choć czasami jest konieczna operacja laparoskopowa.
Ablacja prądem o częstotliwości radiowej (RFA) lub przezskórne wstrzyknięcie etanolu (PEI) jest leczeniem stosowanym u pacjentów we wczesnych stadiach (zaawansowanie 0 lub A według BCLC) nienadających się do zabiegu operacyjnego.
Przezskórne wstrzyknięcie etanolu powoduje koagulację białek, odwodnienie komórek, niedrożność naczyń i w konsekwencji martwicę tkanek. Za pomocą tej metody martwicę guza osiąga się w 90% przypadków nowotworów poniżej 2 cm, w 70% przy guzach o wielkości od 2 do 3 cm i w 50% przy zmianach mierzących od 3 do 5 cm. Pięcioletnie przeżycie z marskością w stopniu A wśród chorych leczonych wstrzyknięciami etanolem odnotowuje się w około 50% przypadków. Stosunkowo często (43% leczonych) obserwuje się wznowy miejscowe. Metoda wymaga powtarzania iniekcji. Ze względu na obecność przegród łącznotkankowych wewnątrz guza rzadko osiąga się pełną martwicę dla guzów większych od 3 cm.
Ablację prądem o częstotliwości radiowej przeprowadza się poprzez umieszczenie w guzie jednej lub kilku elektrod, następnie za pomocą prądu przemiennego wysokiej częstotliwości (350–500 kHz) dochodzi do wytworzenia energii cieplnej, która powoduje szeroki obszar martwicy guza. Skuteczność tej metody dla guzów poniżej 2 cm jest podobna do wstrzyknięć etanolu, jednak wymaga mniejszej ilości zabiegów. Dla guzów powyżej 2 cm RFA jest skuteczniejszą metodą od iniekcji etanolu. Metoda zapewnia lepszą lokalną kontrolę choroby, co może się przekładać na wzrost przeżycia w porównaniu do iniekcji alkoholu.
Badanie wieloośrodkowe z Włoch sugeruje, że dla guzów mniejszych od 2 cm przeżycie pięcioletnie chorych leczonych RFA jest podobne do resekcji. Wymaga to potwierdzenia w badaniu z randomizacją, dlatego obecnie nie można zalecić RFA jako leczenia pierwszego rzutu.
Chemioembolizacja.
Chemioembolizacja jest zalecaną metodą leczenia u pacjentów w pośrednim stadium zaawansowania (stopień B według BCLC), w przypadku bezobjawowego wieloguzkowego raka bez inwazji naczyń lub rozsiewu pozawątrobowego. Metoda nie powinna być przeprowadzana u pacjentów z niewyrównaną marskością wątroby, w zaawansowanym etapie miejscowym i w przypadku rozsiewu pozawątrobowego.
Guz podczas swojego rozwoju wykazuje intensywną neoangiogenezę. W bardzo wczesnej fazie nowotwór nie jest dobrze ukrwiony, jego zaopatrzenie pochodzi głównie od żyły wrotnej. W miarę postępu choroby unaczynienie raka staje się coraz bardziej zarterializowane, zależne od tętnicy wątrobowej. Stanowi to podstawę diagnostyki radiologicznej oraz metody leczenia opartej na wywoływaniu ostrego zatoru tętniczego i powodowania martwicy guza.
Niedrożność jest uzyskiwana podczas zabiegu embolizacji dotętniczej (ang. "transcatheter arterial embolization", TAE) lub w połączeniu z podaniem chemioterapeutyków, rozpuszczonych zwykle w lipiodolu, w zabiegu chemioembolizacji dotętniczej (ang. "transcatheter arterial chemoembolization", TACE).
Jako materiału zatorowego używa się gąbki żelatynowej ("Gelfoam"), alkoholu poliwinylowego, mikrosfer ze zmodyfikowanej skrobi, metalowych cewek i autologicznych skrzepów krwi. Zabieg wymaga wprowadzenia cewnika do tętnicy wątrobowej i następnie jej gałęzi płatowej i segmentowej, aby uzyskać możliwie selektywny obszar zabiegu.
W metodzie chemioembolizacji dotętniczej wykorzystuje się zdyspergowany w lipiodolu cytostatyk, który jest selektywnie wychwytywany w guzie. Najczęściej stosowanymi cytostatykami są doksorubicyna (adrianomycyna) i cisplatyna. Nie ma dobrych dowodów wskazujących najlepszy środek chemioterapeutyczny. TACE wywołuje częściowe odpowiedzi u 15–60% pacjentów; według metaanalizy metoda ta zwiększa również przeżycie chorych.
Metoda jest przeciwwskazana w przypadku braku przepływu w żyle wrotnej (zakrzepica, zespolenie wrotno-układowe), ze względu na zwiększone ryzyko martwicy niedokrwiennej niezajętej przez proces rozrostowy części wątroby oraz zgonu z powodu niewydolności wątroby. Również chorzy ze schyłkową niewydolnością wątroby (B i C w skali Childa-Pugha) mają zwiększone ryzyko zgonu. Badane są metody łączące TACE z metodami ablacyjnymi i/lub leczeniem ogólnoustrojowym.
Radioterapia.
Tolerancja wątroby na promieniowanie jest stosunkowo niska (maksymalna dawka tolerowana wynosi 30 Gy), co utrudnia stosowanie konwencjonalnych terapii zewnętrzną wiązką promieniowania, mimo że rak wątrobowokomórkowy jest faktycznie promieniowrażliwy. Choć jest możliwe ogniskowe wysokodawkowe napromieniowanie wątroby, nie ma dowodów naukowych, by stosować taką terapię w leczeniu raka wątrobowokomórkowego. Radioterapia wiązkami zewnętrznymi (EBRT) może mieć znaczenie w przypadkach nienadających się do leczenia miejscowego lub opornych na tego typu leczenie.
Radioterapia paliatywna może być stosowana do złagodzenia bólu związanego z przerzutami do kości, również w przypadku przerzutów do mózgu, płuc i węzłów chłonnych.
Radioembolizacja.
Jest to metoda wysoko selektywnej brachyterapii opartej na podawaniu mikrosfer z radioaktywnymi izotopami, takimi jak lipiodol znakowany131I czy mikrosfer zawierających 90Y, bezpośrednio do tętnicy wątrobowej. Ze względu na wzmożone unaczynienie guza terapeutyki są dystrybuowane do obszaru guza, gdzie selektywnie emitują promieniowanie. Metoda różni się od TACE, w której efekt terapeutyczny jest zależny od uzyskania niedokrwienia guza, osiągany za pomocą okluzji naczyń o średnim i dużym kalibrze. Podawanie leku ma za zadanie zwiększenia efektu niedokrwienia. W radioembolizacji stosuje się mniejsze cząstki, które mają za zadanie dostarczyć radiofarmaceutyk bezpośrednio do guza, a efekt terapeutyczny jest uzyskiwany głównie przez promieniowanie. Efekt zatorowy jest minimalny, dlatego mikrosfery zawierające 90Y mogą być stosowane w przypadku zakrzepicy żyły wrotnej. Odsetek odpowiedzi obiektywnych waha się w zakresie od 35–50%.
Obecnie nie ma randomizowanych badań porównujących radioembolizację z chemioembolizacją czy sorafenibem zarówno w stadium pośrednim, jak i zaawansowanym. Radioembolizacja za pomocą 131I lub 90Y nie jest zalecana jako standardowa terapia.
Klasyczna chemioterapia.
Chemioterapia ogólnoustrojowa nie jest użyteczną metodą w praktyce klinicznej i nie rekomenduje się jej stosowania w leczeniu raka wątrobowokomórkowego. Nieskuteczność tej metody leczenia wynika z oporności nowotworu na stosowane leki spowodowanej częstą obecnością genu oporności wielolekowej MDR. Dodatkowo marskość zaburza metabolizm leków, zwiększając ich toksyczność. Najbardziej skutecznym lekiem jest doksorubicyna (adrianomycyna), która w monoterapii charakteryzuje się odsetkiem obiektywnych odpowiedzi około 5–30%. Jednak ma niewielki wpływ na przedłużenie przeżycia, które lek wydłuża o około 3 miesiące. Schematy wielolekowe PIAF (cisplatyna, doksorubicyna, fluorouracyl i interferon) oraz ECF (etopozyd, cisplatyna i fluorouracyl) nie wykazały przewagi nad doksorubicyną.
Leczenie celowane.
Sorafenib.
Rak wątrobowokomórkowy jest uważany za nowotwór chemiooporny. Do 2007 roku w zaawansowanym stadium nie zalecano żadnego leczenia ogólnoustrojowego. Sytuację zmieniło wprowadzenie do leczenia sorafenibu.
Sorafenib jest doustnym inhibitorem angiogenezy, działa poprzez blokadę licznych kinaz – grupy białek biorących udział w regulacji licznych procesów biochemicznych. Lek jest aktywny wobec kinazy Raf, receptora PDGF-β (PDGFR-β), receptorów VEGF, kinazy tyrozynowej podobnej do białka FMS (kinazy FLT-3) oraz białka C-KIT, C-RAF, B-RAF i kinazy tyrozynowej RET. Lek wydłuża przeżycie u chorych na raka wątrobowokomórkowego. W randomizowanym badaniu klinicznym wykazano, że przeżycie całkowite leczonych sorafenibem wynosiło 10,7 miesięcy, podczas gdy leczonych wyłącznie placebo wynosiło 7,9 miesięcy. Wydłuża również czas do progresji (TTP). Lek jest dość dobrze tolerowany. Konieczność odstawienia z powodu działań niepożądanych wystąpiła u 15% leczonych (w porównaniu do 7% u chorych leczonych placebo).
Lek jest standardową terapią u pacjentów z zaawansowanym rakiem wątrobowokomórkowym (zaawansowanie C według BCLC) u pacjentów z dobrze zachowaną czynnością wątroby (klasa A Childa-Pugha). Rola leku u pacjentów z marskością w klasie B Childa-Pugha nie jest jasna. Niektóre badania sugerują, że lek w tym zaawansowaniu niewydolności wątroby ma podobne działanie przeciwnowotworowe i profil bezpieczeństwa do klasy A. Nie ma leków drugiego rzutu dla chorych nietolerujących sorafenibu lub w przypadku jego nieskuteczności. Sorafenib jest testowany jako leczenie adiuwantowe u pacjentów poddanych resekcji lub metodom ablacyjnym we wczesnym stadium w połączeniu z chemioembolizacją w zaawansowaniu pośrednim, w kombinacji z erlotynibem, z doksorubicyną oraz jako samodzielny lek w marskości o stopniu B w skali Childa-Pugha.
Ocena zaawansowania oraz rokowania.
Ocena zaawansowania ma na celu wybór najlepszego sposobu leczenia oraz ustalenia rokowania. W przypadku raka wątrobowokomórkowego występuje dość specyficzna sytuacja, w której poza chorobą nowotworową zwykle współistnieje marskość wątroby. Oba stany są zagrożeniem życia chorych, dlatego ocena zaawansowania choroby nowotworowej nie może być rozpatrywana w oderwaniu od oceny funkcji metabolicznej wątroby.
Ocena zaawansowania choroby musi uwzględniać trzy aspekty: ocenę zaawansowania procesu rozrostowego, ocenę funkcji wątroby i ocenę stanu ogólnego (skala ECOG).
Istnieje kilka kompleksowych systemów oceny zaawansowania, najważniejsze to klasyfikacja barcelońska (BCLC, ang. "Barcelona Clinic Liver Cancer"), klasyfikacja francuska, CLIP (ang. "Cancer of the Liver Italian Program"), CUPI (ang. "Chinese University Prognostic Index"), JIS (ang. "Japan Integrated Staging"). Największe znaczenie ma klasyfikacja barcelońska i jest zalecaną klasyfikacją do oceny zaawansowania choroby.
Klasyfikacja zawiera czynniki prognostyczne oceniające guz, wydolność wątroby i stan ogólny w oparciu o randomizowane badania.
Klasyfikacja barcelońska.
Jest to zalecany system oceny zaawansowania choroby. Klasyfikacja dzieli pacjentów na pięć grup (0, A, B, C i D), co ma kluczowe znaczenie w kwalifikacji chorych do konkretnych metod leczenia.
Obejmuje cechy guza (wielkość zmiany, liczba ognisk, obecność inwazji naczyniowej, zajęcie regionalnych węzłów chłonnych i obecność przerzutów), funkcje wątroby (klasyfikacja Childa-Pugha) i stan ogólny (klasyfikacja ECOG). Uwzględnia również parametry ważne do kwalifikacji zabiegów (poziom bilirubiny, nadciśnienie wrotne), które również mają wpływ na rokowanie.
Stadium 0 – bardzo wczesne (BCLC 0).
Jest to obecność pojedynczego guza o średnicy poniżej 2 cm, bez inwazji naczyń, bez zmian satelitarnych, u pacjentów w dobrym stanie ogólnym (ECOG 0) i dobrze zachowaną czynnością wątroby (klasa A w skali Childa-Pugha). W tym stadium chorobę rozpoznaje się u około 5–10% pacjentów.
Przeżycie 5-letnie osiąga 80–90% pacjentów leczonych za pomocą transplantacji lub resekcji wątroby oraz 70% pacjentów leczonych RFA.
Stadium A – wczesne (BCLC A).
Jest to obecność pojedynczego guza o średnicy 2–5 cm lub 3 guzków o średnicy do 3 cm u pacjentów w dobrym stanie ogólnym (ECOG 0) i czynnością wątroby w klasie A lub B skali Childa-Pugha.
Przeżycie 5-letnie osiąga 50–70% pacjentów po przeprowadzonej transplantacji, resekcji wątroby lub RFA.
Stadium B – pośrednie (BCLC B).
Jest to obecność zmiany wieloguzkowej (więcej niż 3 guzki) u pacjentów w dobrym stanie ogólnym (ECOG 0).
Przeżycie 2-letnie pacjentów nieleczonych osiąga 8–50% pacjentów, mediana przeżycia wynosi 16 miesięcy. Pacjenci leczeni za pomocą TACE osiągają medianę przeżycia 19–20 miesięcy. Chorzy najlepiej odpowiadający na leczenie TACE mogą osiągać medianę przeżycia 36–45 miesięcy.
Stadium C – zaawansowane (BCLC C).
Jest to stadium objawowej choroby nowotworowej u pacjentów w stanie ogólnym ECOG 1 lub 2, w którym rozpoznaje się inwazję dużych naczyń (wrotną lub segmentową) lub zajęcie węzłów chłonnych lub obecność przerzutów. Czynność wątroby w tej grupie jest w klasie A lub B skali Childa-Pugha.
Nieleczeni osiągają medianę przeżycia o wartości około 6 miesięcy. Długość przeżycia może się różnić w zależności od czynności wątroby. U chorych leczonych sorafenibem mediana przeżycia wynosi 9,5 miesiąca.
Stadium D – końcowe (BCLC D).
Jest to stadium u pacjentów w złym stanie ogólnym (ECOG &gt; 2) lub o złej funkcji wątroby (klasa C w skali Childa-Pugha).
W tym stadium mediana przeżycia wynosi od 3 do 4 miesięcy, 11% chorych osiąga jednoroczne przeżycie.
Klasyfikacja TNM.
Stosowana powszechnie w onkologii klasyfikacja TNM w raku wątrobowokomórkowym ma mniejsze znaczenie, ponieważ nie ocenia rezerwy czynnościowej wątroby ani stanu ogólnego pacjenta. Obecnie obowiązuje klasyfikacja TNM z 2009 roku.

</doc>
<doc id="512852" url="https://pl.wikipedia.org/wiki?curid=512852" title="Pierwotny rak wątroby">
Pierwotny rak wątroby



</doc>
<doc id="512853" url="https://pl.wikipedia.org/wiki?curid=512853" title="Longview (utwór)">
Longview (utwór)

„Longview” – singel z albumu Dookie, amerykańskiego zespołu Green Day. Piosenka została napisana przez Billiego Joe Armstrong podczas odpoczynku po wydaniu poprzedniego albumu.
Spis utworów.
Teledysk.
Akcja teledysku toczy się w starej suterenie zespołu. Koszt nagrania wyniósł 300 dolarów.

</doc>
<doc id="512860" url="https://pl.wikipedia.org/wiki?curid=512860" title="Biocenologia">
Biocenologia

Biocenologia (biocenotyka, synekologia) – dział ekologii zajmujący się badaniem struktury i dynamiki naturalnych, wielogatunkowych ugrupowań organizmów żywych. , natomiast badania nad zbiorowiskami roślinnymi rozwinęły się odrębnie. Najmłodszy kierunek zajmuje się zgrupowaniami zwierząt lądowych.
Rozwój biocenologii zapoczątkował niemiecki zoolog Karl Möbius.

</doc>
<doc id="512863" url="https://pl.wikipedia.org/wiki?curid=512863" title="Longview (Waszyngton)">
Longview (Waszyngton)

Longview miasto w Stanach Zjednoczonych, południowo-zachodniej części stanu Waszyngton. Około 37 tys. mieszkańców.
W mieście rozwinął się przemysł drzewny oraz hutniczy.

</doc>
<doc id="512879" url="https://pl.wikipedia.org/wiki?curid=512879" title="Zespół Fitz-Hugh-Curtisa">
Zespół Fitz-Hugh-Curtisa

Zespół Fitz-Hugh-Curtisa (łac. "perihepatitis") – ograniczone zapalenie otrzewnej wywołane przez gonokoki, obecnie jednak wiadomo, że może do niego dochodzić także w przypadku innych chorób przenoszonych drogą płciową, a zwłaszcza w przypadku zakażeń chlamydiowych, które wydają się być nawet częściej przyczyna zespołu niż dwoinki rzeżączki. Stwierdza się go w 1–10% stanów zapalnych narządów miednicy mniejszej (PID, "pelvic inflammatory disease").
Do zakażeń dochodzi z dróg rodnych poprzez jamę macicy i następnie jajowody do miednicy małej, skąd choroba ulega rozprzestrzenieniu na otrzewną.
Objawy i przebieg.
Choroba dotyczy najczęściej młodych kobiet i w swoim przebiegu jest podobna do zapalenia pęcherzyka żółciowego przebiegającego z objawami otrzewnowymi zlokalizowanymi w prawym górnym kwadrancie brzucha. Typowo występują ostre i silne bóle w prawym podżebrzu i tkliwość wątroby, podwyższoną temperaturą, nudnościami i wymiotami. Osłuchowo można stwierdzić szmer tarcia w okolicy wątroby (ang. friction rub).

</doc>
<doc id="512880" url="https://pl.wikipedia.org/wiki?curid=512880" title="Stowarzyszenie Unitarian Australii i Nowej Zelandii">
Stowarzyszenie Unitarian Australii i Nowej Zelandii

Stowarzyszenie Unitarian Australii i Nowej Zelandii (w oryginale: Australian and New Zealand Unitarian Association, w skrócie ANZUA) – unitariańska organizacja należąca do ICUU. Zrzesza około 500 członków w tym 5 ministrów. Podlega jej 5 kongregacji i 6 wspólnot. Wydaje dwie publikacje: Quest i Bi-annual

</doc>
<doc id="512882" url="https://pl.wikipedia.org/wiki?curid=512882" title="Sen o Warszawie (album)">
Sen o Warszawie (album)

Sen o Warszawie – album Czesława Niemena wydany w roku 1995, zawierający utwory z wcześniejszych singli artysty, m.in. wydany po raz pierwszy w 1966 r. utwór, „Sen o Warszawie”, od którego tytułu pochodzi nazwa całej płyty.

</doc>
<doc id="512884" url="https://pl.wikipedia.org/wiki?curid=512884" title="Longview (zespół muzyczny)">
Longview (zespół muzyczny)

Longview to amerykańska supergrupa grająca muzykę typu bluegrass, założona w 1995.

</doc>
<doc id="512901" url="https://pl.wikipedia.org/wiki?curid=512901" title="Aleksiej Sorokin">
Aleksiej Sorokin

Aleksiej Wasiljewicz Sorokin ros. Алексей Васильевич Сорокин, (ur. 30 marca 1931 w miejscowości Dobroje, obwód kurski ZSRR, zm. 11 stycznia 1976 w Gwiezdnym Miasteczku) – radziecki podpułkownik służb medycznych, członek korpusu kosmonautów.
W 1951 w obwodzie kurskim ukończył szkołę podstawową, a później został słuchaczem Kurskiego Instytutu Medycyny. W czerwcu 1955, po skończonych studiach dostał powołanie do wojska. Naukę kontynuował w Saratowskim Instytucie Medycyny. Po zakończeniu nauki, pod koniec września 1957, Sorokin trafił do pułku lotniczego, gdzie służył w szpitalu wojskowym. Na początku 1962 został lekarzem batalionu. W maju 1963 został skierowany do Centrum Przygotowań Kosmonautów, gdzie był lekarzem-specjalistą. W kwietniu 1964 wziął udział w naborze kandydatów do lotu w kosmos na trzymiejscowym statku kosmicznym Woschod. Pomyślnie przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i otrzymał zezwolenie na udział w treningu specjalistycznym. 26 maja 1964 komisja prowadząca nabór wybrała kandydaturę Sorokina do dalszego szkolenia w charakterze lekarza w załodze statku Woschod. Od czerwca do września 1964 przygotowywał się do lotu razem z innymi kosmonautami a później, od lipca 1964, w załodze dublerów razem z Władimirem Komarowem i Konstantinem Fieoktistowem. Gdy trenujące załogi zamieniono miejscami Soroki ponownie trafił do ekipy dublerów ale tym razem z Borysem Wołynowem i Gieorgijem Katysem. 12 października 1964 w czasie startu statku kosmicznego Woschod Soroki był dublerem Borisa Jegorowa. Po zakończonej misji Woschoda 1 Sorokin powrócił do poprzedniej pracy. Zajmował się medycyną kosmiczną. Od 1969 kierował jednym z laboratoriów 1. Instytutu Naukowo-Badawczego Centrum Przygotowań Kosmonautów. Uczestniczył we wprowadzeniu do użytku pierwszej radzieckiej wirówki przeciążeniowej CF-7 (ЦФ-7) oraz w opracowywaniu nowych metodyk badań i treningów kosmonautów właśnie na takiej wirówce. Był współautorem kilku prac naukowych, z których część była niejawna.Zmarł 11 stycznia 1976 w wyniku powikłań po ostrym obustronnym zapaleniu płuc. Pochowany został na cmentarzy Leoniach w obwodzie moskiewskim.

</doc>
<doc id="512902" url="https://pl.wikipedia.org/wiki?curid=512902" title="Kanadyjska Rada Unitarian">
Kanadyjska Rada Unitarian

Kanadyjska Rada Unitarian (w oryginale: Canadian Unitarian Council, w skrócie CUC) – organizacja zrzeszająca unitarian w Kanadzie. Należy do niej ponad 5000 dorosłych członków i około 700 dzieci, w tym 28 aktywnych ministrów. Należy do niej 46 kongregacji nie licząc niewielkich wspólnot. Należy do ICUU
Działalność publiczna.
Kanadyjska Rada Unitarian popierała wprowadzoną w czerwcu 2005 roku ustawę umożliwiającą małżeństwa homoseksualne.

</doc>
<doc id="512907" url="https://pl.wikipedia.org/wiki?curid=512907" title="Programowanie nieliniowe">
Programowanie nieliniowe

Programowanie nieliniowe – przypadek programowania matematycznego, w którym funkcja celu bądź ograniczenia są funkcjami nieliniowymi. Szczególnymi przypadkami programowania nieliniowego są:

</doc>
<doc id="512911" url="https://pl.wikipedia.org/wiki?curid=512911" title="Cleithracara">
Cleithracara



</doc>
<doc id="512912" url="https://pl.wikipedia.org/wiki?curid=512912" title="Wincenty Muschalik">
Wincenty Muschalik



</doc>
<doc id="512915" url="https://pl.wikipedia.org/wiki?curid=512915" title="CUC">
CUC

Skrót CUC może oznaczać różne rzeczy, m.in.:

</doc>
<doc id="512918" url="https://pl.wikipedia.org/wiki?curid=512918" title="Premierzy Czarnogóry">
Premierzy Czarnogóry



</doc>
<doc id="512925" url="https://pl.wikipedia.org/wiki?curid=512925" title="Supposed Former Infatuation Junkie">
Supposed Former Infatuation Junkie

Supposed Former Infatuation Junkie – drugi studyjny album kanadyjskiej wokalistki Alanis Morissette.
Wydawnictwo ukazało się 2 listopada 1998 roku. Album zadebiutował na 1. miejscu Billboardu. Podczas nagrań Morissette współpracowała m.in. z Glenem Ballardem.
Tytuł albumu ("domniemany były zadurzenioholik") oznacza osobę, która rzekomo była kiedyś uzależniona od zakochiwania się.

</doc>
<doc id="512929" url="https://pl.wikipedia.org/wiki?curid=512929" title="Moll">
Moll

Osoby o tym nazwisku:

</doc>
<doc id="512931" url="https://pl.wikipedia.org/wiki?curid=512931" title="Dur">
Dur

Może dotyczyć jednej z chorób zakaźnych:
Lub może odnosić się do:

</doc>
<doc id="512933" url="https://pl.wikipedia.org/wiki?curid=512933" title="Koinfekcja">
Koinfekcja

Koinfekcja – sytuacja, kiedy dochodzi do jednoczasowego zakażenia dwoma lub więcej czynnikami chorobotwórczymi. Zwykle wiąże się z cięższym przebiegiem współistniejących chorób. O koinfekcji mówimy np. w przypadku jednoczasowego zakażenia wirusami B i D zapalenia wątroby. Różnicą między koinfekcją a superinfekcją jest to, iż w przypadku tej pierwszej organizm jest atakowany naraz przez dwa patogeny wywołujące chorobę w nieznacznych odstępach czasu.
Polskim odpowiednikiem koinfekcji jest słowo "współzakażenie".

</doc>
<doc id="512934" url="https://pl.wikipedia.org/wiki?curid=512934" title="2Pac’s Greatest Hits">
2Pac’s Greatest Hits

2Pac’s Greatest Hits – kompilacja nagrań amerykańskiego rapera 2Paca. Album został wydany w 1998 roku, już po śmierci rapera. Album uzyskał status diamentu.

</doc>
<doc id="512936" url="https://pl.wikipedia.org/wiki?curid=512936" title="Niemiecki Unitariański Związek Wyznaniowy">
Niemiecki Unitariański Związek Wyznaniowy

Niemiecki Unitariański Związek Wyznaniowy (w oryginale: "Deutsche Unitarier Religionsgemeinschaft" , w skrócie DUR) – organizacja zrzeszająca 1100 niemieckich unitarian oraz około 400 "przyjaciół", bez regularnych ministrów.
Zrzesza 23 kongregacje i współpracującą, ale niezależną wspólnotę młodzieżową Bund "Deutsch-Unitarischer Jugend" (BDUJ). Członek ICUU.

</doc>
<doc id="512949" url="https://pl.wikipedia.org/wiki?curid=512949" title="Frank Hadow">
Frank Hadow

Patrick Francis Hadow (ur. 24 stycznia 1855 w Regent’s Park, zm. 29 czerwca 1946 w Bridgewater) – brytyjski tenisista, zwycięzca Wimbledonu.
Hadow uprawiał kilka dyscyplin sportowych, przede wszystkim krykiet – był kapitanem szkolnej drużyny w Harrow oraz reprezentantem Middlesex. Stale przebywał na Cejlonie, gdzie prowadził plantację herbaty.
Kariera tenisowa.
W czasie pobytu na wakacjach w Londynie wystąpił w 1878 roku w drugiej edycji Wimbledonu. W turnieju obowiązywała wówczas zasada "challenge round", która zapewniała obrońcy tytułu udział w finale w kolejnej edycji. Hadow przeszedł turniej pretendentów („All-Comers”) bez straty seta. W decydującym meczu, nazwanym potem „pojedynkiem w słońcu”, zmierzył się ze Spencerem Gorem, z którym wygrał 7:5, 6:1, 9:7. Hadow przezwyciężył opierający się na wolejach agresywny styl gry Gore’a, zagrywając loby, za których pioniera jest uznawany.
Prawdopodobnie nie grał już więcej w tenisa. Nie bronił tytułu w 1879 roku (tym samym zwycięstwo przypadło najlepszemu w turnieju pretendentów Johnowi Hartleyowi). Wystąpił w zawodach dopiero w 1926 roku, na jubileuszowym, pięćdziesiątym turnieju. Jako najstarszy żyjący zwycięzca Wimbledonu pierwszy odebrał z rąk królowej Marii pamiątkowy srebrny medal.

</doc>
<doc id="512950" url="https://pl.wikipedia.org/wiki?curid=512950" title="Marko Wowczok">
Marko Wowczok

Marko Wowczok (ukr. Марко Вовчок), właśc. Marija Ołeksandriwna Wilinska (ur. , zm. ) – ukraińska pisarka.
Życiorys.
Przedstawicielka szkoły realistycznej w prozie ukraińskiej drugiej połowy XIX wieku. Wywodziła się z rodziny drobnej szlachty, pielęgnującej tradycję, co miało wpływ na ukształtowanie się jej późniejszej osobowości, już wtedy miała styczność z wybitnymi pisarzami i folklorystami.
W latach 1851–1858 mieszkała w Czernihowie, Kijowie, Nemyrowie, potem przeprowadziła się do Petersburga, gdzie poznała Tarasa Szewczenkę (który wysoko oceniał jej twórczość) oraz inne osobowości ze świata kultury, w tym byłych członków Bractwa Cyryla i Metodego (Wasyl Biłozerski, Mykoła Kostomarow, Pantełejmon Kulisz).
Od 1859 roku przebywała w Paryżu, brała aktywny udział w tamtejszym życiu kulturalnym. Znaczącą rolę w formowaniu jej estetycznych horyzontów odegrał M. Dobrol’ubow, Wowczok utrzymywała także kontakty z czeskimi i polskimi artystami. Po 1867 roku powróciła z Francji, zajmowała się działalnością dziennikarską i wydawniczą oraz pracą translatorską.
Jej działalność literacką inauguruje wydanie w 1857 roku zbioru „Narodni opowidannia”, w skład którego wchodzą utwory napisane w okresie pobytu w Nemyrowie: „Sestra”, „Kozaczka”, „Czumak” o tematyce społecznej i problemach wsi pańszczyźnianej. Antypańszczyźniany charakter ma utwór „Instytutka” (1859), dedykowany Tarasowi Szewczence.
W pierwszych latach pobytu za granicą powstają opowiadania: „Łedaszczycia” i „Projdyswit”, opowiadanie „Dwa syny” (1861). W tym okresie Wowczok zbliża się do gatunku powieści psychologicznej: „Try doli”, powieści historycznej oraz pisze opowiadania dla dzieci: „Karmeluk”, „Newilnyczka”, „Marusia”. Pisarka tworzy gatunek bajki o charakterze społeczno-obyczajowym: „Dewjat’ bratiw i desiata sestryczka Hala”. Część ww. utworów weszła w skład drugiego zbioru opowiadań wydanego w Sankt Petersburgu w 1862 roku. W języku rosyjskim powstają: „Żyli da byli tri siestri”, „Czerwonyj korol'”, „Głuchoj goradak”. Na język rosyjski przełożyła wiele utworów z języka francuskiego, angielskiego, polskiego i niemieckiego.
Marko Wowczok wniosła do literatury ukraińskiej utwory reprezentujące gatunki z pogranicza prozy społecznej. Część utworów już za życia autorki cieszyła się ogromną popularnością, jak chociażby adresowana do dzieci „Marusia”, przełożona na kilka języków.

</doc>
<doc id="512952" url="https://pl.wikipedia.org/wiki?curid=512952" title="Europejscy Unitarianie Uniwersaliści">
Europejscy Unitarianie Uniwersaliści

Europejscy Unitarianie Uniwersaliści (w oryginale European Unitarian Uniwersalists, w skrócie EUU) – organizacja zrzeszająca Unitarian Uniwersalistów rozsianych po całej Europie, zwykle Amerykanów. Zrzesza około 120 dorosłych i 50 dzieci. Należą do niej cztery wspólnoty. Nie posiada regularnych pastorów. Jest członkiem ICUU.

</doc>
<doc id="512955" url="https://pl.wikipedia.org/wiki?curid=512955" title="Zakażenie mieszane">
Zakażenie mieszane



</doc>
<doc id="512956" url="https://pl.wikipedia.org/wiki?curid=512956" title="Marazm">
Marazm

Marazm (gr. μαρασμός "marasmós" – gaśnięcie, uwiąd) – w medycynie oznacza stan wyniszczenia organizmu, niekiedy ze zmianami w korze mózgowej, prowadzące do zmniejszenia sprawności myślenia i apatii; także oznacza apatię; depresję; przygnębienie.
Potocznie słowo oznacza zastój, bezwład, przekonanie o niemożności zrobienia czegokolwiek.
Niedożywienie typu marasmus.
Terminem tym określa się też łagodne niedożywienie powstałe w wyniku niedoborów białkowo-kalorycznych w diecie. Przyczyną tego typu niedożywienia może być długotrwałe głodzenie, urazy lub stany pooperacyjne. Następstwa niedożywienia typu marasmus obejmują:
W niedożywieniu typu marasmus nie występują obrzęki ani stłuszczenie wątroby, a hipoalbuminemia jest mniej wyraźna w porównaniu do niedożywienia typu kwashiorkor. Często zostaje zachowane dobre łaknienie.

</doc>
<doc id="512966" url="https://pl.wikipedia.org/wiki?curid=512966" title="Unia Unitarian z Khasi">
Unia Unitarian z Khasi

Unia Unitarian z Khasi (w oryginale: Khasi Unitarian Union, w skrócie KUU) – organizacja zrzeszająca unitarian z Wzgórz Khasi na północy Indii. Należy do niej 9000 członków w 34 kongregacjach i 5 wspólnotach. Wydaje miesięcznik "U Nongwad" w dialekcie Khasi i kwartalnik "ICUC Bulletin" w języku angielskim. Jest członkiem ICUC oraz ICUU.

</doc>
<doc id="512967" url="https://pl.wikipedia.org/wiki?curid=512967" title="Jan Długosz z Niedzielska">
Jan Długosz z Niedzielska

Jan Długosz z Niedzielska pod Wieluniem herbu Wieniawa (zm. 1444) – rycerz, starosta nowokorczyński i brzeźnicki. 
Ojciec 12 synów z dwiema żonami, w tym 3 synów o imieniu Jan (między innymi Jana Długosza, kronikarza). Uczestnik bitwy pod Grunwaldem, walczył w chorągwi ziemi wieluńskiej za co otrzymał starostwo brzeźnickie. Pochowany w Wieluniu, w krypcie nieistniejącego już kościoła św. Michała.

</doc>
<doc id="512970" url="https://pl.wikipedia.org/wiki?curid=512970" title="Abbas I Pasza">
Abbas I Pasza

Abbas I, arab. عباس الأول lub Abbas Hilmi I Pasza (ur. 1 lipca 1813 w Dżuddzie, zm. 16 lipca 1854 w Banha) – regent Egiptu, a następnie "wāli" (gubernator) Egiptu, Sudanu, Hidżazu, Morei, Thasos i Krety. Syn Tusuna Paszy i wnuk Muhammada Alego, twórcy potęgi Egiptu.
Zarys biografii.
W młodości walczył w Syrii pod dowództwem swego stryja – Ibrahima Paszy. Po śmierci Ibrahima w 1848 Abbas w listopadzie został regentem. Natomiast po śmierci w sierpniu 1849 Muhammada Alego, stał się samodzielnym władcą państwa.
Często opisywano go jako osobę lubiącą zbytek, przyjemności i luksus. Jednak Nubar Pasza pisze o nim jako o gentlemanie wychowanym w starej szkole. Uważany był za markotnego, posępnego usposobienia i milczącego, spędzającego niemalże cały czas we własnym pałacu. Nie kontynuował dzieła swego dziada, nie tworzył potęgi Egiptu. Zniósł monopole handlowe, zamknął wiele fabryk i szkół oraz zmniejszył liczebność armii do 9000 żołnierzy. Plany uniezależnienia od europejskich mocarstw coraz bardziej wydawały się mgliste. Za jego panowania zwiększyły się ponownie wpływy Turcji. Uległ wreszcie naciskom brytyjskiej dyplomacji i wyraził zgodę na budowę linii kolejowej z Aleksandrii do Kairu. Znacznie zwiększył obszar pól, na których uprawiano bawełnę. Głównym importerem tego surowca stała się Wielka Brytania, uzależniając Egipt gospodarczo od siebie.
16 lipca 1854 został zamordowany w pałacu przez swoich dwóch niewolników. Jego następcą został stryj – Sa’id Pasza.

</doc>
<doc id="512975" url="https://pl.wikipedia.org/wiki?curid=512975" title="Ostra niewydolność nerek">
Ostra niewydolność nerek



</doc>
<doc id="512982" url="https://pl.wikipedia.org/wiki?curid=512982" title="Oblężenie Wrocławia">
Oblężenie Wrocławia

Wrocław był oblegany w historii wojen co najmniej sześć razy:
Oprócz wymienionych sześciu oblężeń, należy wspomnieć dwa co najmniej dwa zagrożenia oblężeniami:

</doc>
<doc id="512986" url="https://pl.wikipedia.org/wiki?curid=512986" title="Book-crossing">
Book-crossing



</doc>
<doc id="512987" url="https://pl.wikipedia.org/wiki?curid=512987" title="Nevermore">
Nevermore

Nevermore – amerykańska grupa muzyczna wykonująca szeroko pojętą muzykę heavy metalową. Powstała w 1991 roku w Seattle w stanie Waszyngton z inicjatywy byłych członków zespołu Sanctuary: wokalisty Warrela Dane’a, basisty Jima Shepparda i gitarzysty Jeffa Loomisa. W początkowym okresie działalności muzyka prezentowana przez zespół zaliczana była do nurtu power i thrash metalu. Następnie grupa zwróciła się w stronę metalu progresywnego, metalu alternatywnego czy też groove metalu.
Pomimo zmian stylistycznych Nevermore wypracowało łatwo rozpoznawalny styl oparty na wokalizach Warrela Dane’a i wirtuozerskich partiach wieloletniego gitarzysty Jeffa Loomisa, który opuścił formację w 2011 roku. Do 2010 roku ukazało się osiem albumów studyjnych grupy pozytywnie ocenianych zarówno przez fanów, jak i krytyków muzycznych.
Od 2011 roku brak jest doniesień o działalności zespołu.
Historia.
Grupa Nevermore powstała w 1991 roku w Seattle w stanie Waszyngton z inicjatywy byłych członków zespołu Sanctuary: wokalisty Warrela Dane’a, basisty Jima Shepparda i gitarzysty Jeffa Loomisa. W 1992 roku nakładem zespołu ukazało się pierwsze wydawnictwo zespołu pt. "Utopia". W 1994 roku ukazało się drugie demo pt. "1994 demo". 1 stycznia 1995 roku nakładem Century Media Records ukazał się debiutancki album grupy zatytułowany "Nevermore". 28 maja 1996 ukazał się minialbum "In Memory". 23 lipca 1996 został wydany drugi album Nevermore pt. "The Politics of Ecstasy". 6 stycznia 1999 ukazał się trzeci album formacji pt. "Dreaming Neon Black". We wrześniu 2000 roku został wydany czwarty album formacji zatytułowany "Dead Heart in a Dead World". Wydawnictwo ukazało się również we wzbogaconej wersji zawierającą teledysk do utworu „Next In Line”. Nagrania odbyły się w studiu Village w El Paso, w stanie Teksas we współpracy z producentem muzycznym Andym Sneapem. W ramach promocji zespół odbył trasę koncertową w Stanach Zjednoczonych wraz z In Flames i Shadows Fall.
Pod koniec 2001 roku zespół opuścił gitarzysta Curran Murphy, który dołączył do Annihilator. 29 lipca 2003 roku ukazał się szósty album grupy pt. "Enemies of Reality". Płyta została zarejestrowana w rodzinnym mieście zespołu Seattle we współpracy z producentem muzycznym Kelly Grayem, który wcześniej poprzednio m.in. z Dokken i Queensrÿche. We wrześniu i październiku odbyło się europejskie tournée. Koncerty Nevermore poprzedziła szwedzka grupą death metalowa Arch Enemy. W kwietniu 2004 roku do zespołu dołączył gitarzysta Steve Smyth. Muzyk, który występował poprzednio w formacji Testament.
26 lipca 2005 roku ukazał się siódmy album grupy pt. "This Godless Endeavor". Utwory z przeznaczeniem na płytę zostały zarejestrowane w Backstage Studios we współpracy z producentem muzycznym Andym Sneapem. Okładkę wydawnictwa przygotował Hugh Syme, który współpracował poprzednio z zespołami autora Rush i Megadeth. W ramach promocji wydawnictwa został zrealizowane teledyski do utworów „Final Product” i „Born”. We wrześniu Nervemore odbyło trasę koncertową w Europie. Koncerty zespołu poprzedziły grupy Mercenary i Dew-Scented. W 2006 roku Chris Broderick zastąpił borykającego się z problemami zdrowotnymi Steve’a Smytha. Broderick wziął udział m.in. w występach zespołu podczas letnich festiwali Gods of Metal, Rock Hard, Sweden Rock i Rock Fest Belfast.
W kwietniu 2008 roku został wydany debiutancki album solowy wokalisty zespołu Warrela Dane’a pt. "Praises to the War Machine". Na płycie ukazało się trzynaście kompozycji w tym dwie interpretacje z repertuary The Sisters of Mercy i Paula Simona. Gościnnie w nagraniach wziął udział m.in. James Murphy, który zagrał na gitarze w utworze tytułowym. Natomiast 30 września ukazał się solowy debiut gitarzysty Jeffa Loomisa zatytułowany "Zero Order Phase". W nagraniach wziął udział był perkusista Nevermore Mark Arrington, który występował w zespole w latach 1993–1994. 20 października ukazało się pierwsze wydawnictwo DVD zespołu pt. "The Year of the Voyager". Na wydawnictwie znalazły się koncert zespołu zarejestrowany 11 października 2006 roku w klubie Zeche w Bochum w Niemczech. Biletowany do 666 miejsc występ został zarejestrowany siedmioma kamerami w systemie Dolby Surround 5.1. 2 marca 2009 roku ukazała się pierwsza kompilacja nagrań zespołu pt. "Manifesto of Nevermore". 8 czerwca 2010 roku ukazał się ósmy album studyjny zespołu zatytułowany "The Obsidian Conspiracy". Na potrzebny wydawnictwa oprócz autorskich kompozycji zespołu muzycy zarejestrowali interpretacje z repertuaru The Doors i The Tea Party. Również w 2010 roku stanowisko drugiego gitarzysty objął Attila Vörös. W 2011 roku formację opuścili perkusista Van Williams oraz gitarzysta Jeff Loomis.

</doc>
<doc id="512990" url="https://pl.wikipedia.org/wiki?curid=512990" title="Oblężenie Wrocławia (1945)">
Oblężenie Wrocławia (1945)

Oblężenie Wrocławia – bitwa stoczona od 13 lutego do 6 maja 1945 we Wrocławiu i jego okolicach pomiędzy wojskami radzieckimi a niemieckimi. Jedna z ostatnich bitew II wojny światowej w Europie.
Historia.
W sierpniu 1944 r. miasto zostało ogłoszone twierdzą (niem. Festung Breslau). Saper László Szállási z jednej z kompanii węgierskiego IX Samodzielnego Batalionu Saperów, który pełnił służbę w 1945 r. we Wrocławiu bez broni, wspominał:
W październiku 1944 r. radzieckie samoloty przeprowadziły pierwsze bombardowanie Wrocławia, w czasie którego zginęło 69 osób. W grudniu 1944 r. ówczesny komendant wojskowy Festung Breslau, generał Johannes Krause, zwrócił się do gauleitera Dolnego Śląska Karla Hankego z propozycją ewakuowania około 200 tysięcy osób – głównie matek z dziećmi i starców, ale Hanke nie zgodził się. Twierdził, iż nie chce siania defetyzmu.
W styczniu 1945 r. na wizytę do Wrocławia przyjechał minister uzbrojenia Rzeszy Albert Speer. 17 i 18 stycznia 1945 Sowieci zbombardowali wrocławskie stacje kolejowe. 19 stycznia 1945, na rozkaz gauleitera Hankego, dokonano przymusowej ewakuacji większości przebywającej w mieście ludności cywilnej. We Wrocławiu przebywało wówczas około miliona osób. Z powodu braku odpowiedniej ilości transportu, 20 stycznia wydano decyzję o pieszej ewakuacji. Z powodu zimna (około –20 °C), przemęczenia i chorób zmarło około 90 tysięcy osób. Pozostali zapełnili ulice Drezna na krótko przed nalotami dywanowymi.
Do niedawna nie wiadomo było, jak wyglądała ewakuacja banków wrocławskich w 1945 roku, co sprawiło, że powstało wiele legend na temat tzw. złota Wrocławia, którego po wojnie szukała bezpieka PRL. To, że instytucje finansowe działały w Festung Breslau niemal aż do kapitulacji opisał dopiero w 2020 r. w książce-reportażu Tomasz Bonek, który dotarł do nieznanych dokumentów.
28 stycznia na rozkaz Hankego został rozstrzelany burmistrz Wrocławia Wolfgang Spielhagen. 3 lutego 1945 nowy dowódca Grupy Armii Środek, generał Ferdinand Schörner, zdjął ze stanowiska chorego Johannesa Krausego i mianował nowym dowódcą obrony generała Hansa von Ahlfena.
Przez dwa i pół miesiąca, od 13 lutego do 6 maja 1945, Wrocław był oblegany przez wojska 1 Frontu Ukraińskiego, dowodzonego przez marszałka Koniewa. Podczas ciężkich walk obie strony podpalały całe kwartały domów, a załoga twierdzy, siłami robotników przymusowych i cywili, wyburzyła połowę dzielnicy w okolicach dzisiejszego placu Grunwaldzkiego, by zbudować lotnisko zapasowe. Trudna sytuacja Wrocławia zmusiła Adolfa Hitlera do nadania miastu priorytetu dostaw. Przewidywane okrążenie miasta uniemożliwiało w czasie obrony zaopatrywanie go innymi drogami, niż tylko drogą powietrzną. Dowództwo Luftwaffe rozpoczęło prace  koncepcyjne lotniczego zaopatrywania Wrocławia. Była to największa niemieckich sił powietrznych w końcowym okresie wojny. Powołano specjalny sztab, który miał być bezpośrednio odpowiedzialny za zaopatrzanie Wrocławia drogami powietrznymi. Określono dobowe potrzeby zaopatrzeniowe na 40 ton. Była to krytycznie niska wartość dla utrzymania walorów obronnych twierdzy.
Pierwsze dostawy dotarły w nocy 15/16 lutego 1945 roku. Jednak od samego początku nie potrafiono osiągnąć założonych 40 ton zaopatrzenia na dobę.  W kolejnych miesiącach tj. w marcu i kwietniu liczne problemy z paliwem, dostępnością samolotów i rosnącą przewagą oblegającej armii czerwonej, ostatecznie doprowadzają do wyczerpania się możliwości obrony twierdzy. Od 15 lutego do 1 maja Luftwaffe przez 76 dni wykonało niemal 2 tysiące lotów i przywieziono do oblężonego miasta 1638 ton zapasów.
6 maja o godz. 9:00 wojska niemieckie zaprzestały walk, a głośnik w pobliżu stanowisk sowieckich w rejonie ulic Radosnej i Powstańców Śląskich przekazał radzieckiemu dowództwu prośbę o zawieszenie broni i rozpoczęcie rokowań. Do spotkania doszło u zbiegu tych samych ulic.
Kapitulacja.
Dowódca twierdzy, generał Hermann Niehoff, po negocjacjach z generałem Głuzdowskim podpisał kapitulację 6 maja 1945. Wrocław skapitulował jako jedno z ostatnich miast niemieckich, cztery dni po zdobyciu Berlina, dwa dni przed podpisaniem przez Niemcy ogólnej kapitulacji. Warunkiem kapitulacji były gwarancje godnego traktowania udzielone przez Sowietów. Generał Głuzdowski gwarantował jeńcom opiekę medyczną, zachowanie własności osobistej oraz natychmiastową repatriację po zakończeniu wojny. Żadna z obietnic nie została spełniona. Większość jeńców trafiła do sowieckich łagrów, skąd wielu z nich (być może nawet połowa) nigdy nie wróciło.
Bilans strat we Wrocławiu to szacowana na ponad 700 tysięcy liczba cywilów zmuszonych przez władze niemieckie do opuszczenia miasta. Śmierć poniosło 6 tysięcy żołnierzy, 23 tysiące zostało rannych, wśród nawet 80 tys. cywilów, którzy zginęli podczas oblężenia miasta, było też 3 tysiące samobójców. Kolejne 90 tys. cywilów zginęło w czasie ewakuacji. Zniszczone w mieście budynki obróciły się w 18 milionów metrów sześciennych gruzu. Straty wojsk sowieckich wyniosły ok. 65 tys. ludzi, w tym ok. 8 tys. zabitych.

</doc>
<doc id="512991" url="https://pl.wikipedia.org/wiki?curid=512991" title="Siergiej Nieczajew">
Siergiej Nieczajew

Siergiej Nieczajew (ros. "Сергей Геннадиевич Нечаев", ur. 2 października 1847, zm. 3 grudnia 1882) – rosyjski rewolucjonista, pochodził z rodziny mieszczańskiej. Był uczestnikiem ruchów studenckich.
W 1869 roku poznał na emigracji Michała Bakunina i zdobył jego poparcie dla nieistniejącej, a wymyślonej przez Nieczajewa rosyjskiej organizacji rewolucyjnej. Po powrocie do kraju założył organizację o nazwie „Zemsta Ludu”, która została wykryta po zamordowaniu przez samego Nieczajewa studenta Iwana Iwanowa (20/21 XI 1869). Sam założyciel uciekł znów do Szwajcarii, skąd po krótkim czasie został porwany przez carskich agentów, przewieziony do Rosji i skazany na dwadzieścia lat katorgi. Wyrok zmienił car Aleksander II dopisując na sentencji wyroku: „na zawsze w twierdzy”.
Zmarł w Twierdzy Pietropawłowskiej.
Stał się pierwowzorem postaci Piotra Stiepanowicza Wierchowieńskiego w powieści Fiodora Dostojewskiego pt. "Biesy". Występuje jako postać drugoplanowa w powieści Johna Maxwella Coetzee "Mistrz z Petersburga", opisującej fikcyjny epizod z życia Fiodora Dostojewskiego. Pojawia się także w powieści Stanisława Brzozowskiego zatytułowanej "Płomienie" (1908).
Jest autorem słynnego "Katechizmu rewolucjonisty".

</doc>
<doc id="512993" url="https://pl.wikipedia.org/wiki?curid=512993" title="Naczynia wieńcowe">
Naczynia wieńcowe



</doc>
<doc id="512999" url="https://pl.wikipedia.org/wiki?curid=512999" title="Szyrwan">
Szyrwan

Szyrwan (az. "Şirvan") – islamskie państwo ze stolicą w Szemasze, istniejące na terenie współczesnego północno-zachodniego Azerbejdżanu w latach ok. 799-1539. Powstało w wyniku rozpadu kalifatu arabskiego. Jego władcy, nazywani "szyrwanszachami" niekiedy podlegali władcom krajów ościennych, niekiedy zaś zdobywali spore lokalne znaczenie. W Szyrwanie panowała dynastia Kesranidów (861-1382), którzy, pomimo różnic religijnych, pozostawali w XI-XIII wiekach w ścisłym sojuszu z Gruzją Bagratydów. Po wygaśnięciu Kesranidów władzę w Szyrwanie objęła dynastia Derbendydów, zapoczątkowując przeszło stuletni okres prosperity kraju, przerwany jednak podbojem safawidzkim (od ok. 1500 zależność, po 1538 inkorporacja do Persji jako prowincja przez Tahmaspa I, zarządcą został brat Tahmaspa Alqas Mirza).
Do krótkotrwałego odrodzenia niepodległości doszło w roku 1748, gdy powstał Chanat Szyrwański, jednak w roku 1813 wcielony został do Imperium Rosyjskiego.

</doc>
<doc id="513003" url="https://pl.wikipedia.org/wiki?curid=513003" title="Fly on the Wall (album)">
Fly on the Wall (album)

Fly on the Wall – dziesiąty album australijskiego zespołu AC/DC wydany w 1985 roku.

</doc>
<doc id="513005" url="https://pl.wikipedia.org/wiki?curid=513005" title="EFL Championship">
EFL Championship

Football League Championship (dawniej Football League First Division) – angielska profesjonalna liga piłki nożnej, która znajduje się na drugim poziomie rozgrywek piłkarskich w Anglii i pełni funkcję bezpośredniego zaplecza Premier League. W sezonie 2018/2019 występują w niej 24 zespoły. Po zakończeniu sezonu bezpośrednio do Premier League awansują 2 drużyny, kolejne 4 (trzecia drużyna w tabeli z szóstą oraz czwarta z piątą) rozgrywają między sobą mecze barażowe (mecz i rewanż), o awans walczą zwycięzcy dwumeczu, rozgrywając jedno spotkanie na boisku neutralnym, zaś 3 ostatnie kluby spadają do League One.

</doc>
<doc id="513007" url="https://pl.wikipedia.org/wiki?curid=513007" title="League Championship">
League Championship



</doc>
<doc id="513008" url="https://pl.wikipedia.org/wiki?curid=513008" title="Şamaxı">
Şamaxı

 
Şamaxı, Szemacha – miasto w Azerbejdżanie, stolica rejonu Şamaxı. Położone ok. 120 kilometrów na zachód od Baku, liczy 20000 mieszkańców (z tego 15000 to Azerowie). Znane od czasów rzymskich jako "Kamachia", szczyt znaczenia osiągnęło jako stolica Szyrwanu, obecnie jest głównie ośrodkiem o znaczeniu folklorystycznym.

</doc>
<doc id="513013" url="https://pl.wikipedia.org/wiki?curid=513013" title="Kolor purpury (film)">
Kolor purpury (film)

Kolor purpury (ang. "The Color Purple") – amerykański film fabularny w reżyserii Stevena Spielberga z roku 1985. Film został nakręcony na podstawie powieści Alice Walker z roku 1982, wyróżnionej Nagrodą Pulitzera o tym samym tytule (oryg. "The Color Purple").
Fabuła filmu.
Nakręcony na podstawie powieści Alice Walker film, z purpurą w tytule nawiązuje do koloru symbolizującego miłość lesbijską, która subtelnie jak mgła, pełna niedopowiedzeń, otacza relacje między głównymi bohaterkami tego dramatu.
Film prezentuje losy uciśnionej rasowo, obyczajowo i rodzinnie czarnoskórej dziewczyny imieniem Celie, granej przez Desretę Jackson i Whoopi Goldberg, która dzięki związkowi emocjonalnemu i erotycznemu w wieku dojrzałym ze śpiewaczką jazzową, Shug, duchowo uwalnia się spod władzy przepełnionego przemocą męża, Alberta.
Akcja rozpoczyna się w roku 1909, w rasistowskiej części USA, na Południu. Ciężarna czternastoletnia Murzynka Celie (grana przez Desretę Jackson) rodzi dziewczynkę, której chce nadać imię Olivia. Ojciec Celie odbiera jej noworodka i oddaje obcym ludziom na wychowanie. Taki sam los spotkał pierwsze dziecko Celie, Adama. Chciał w ten sposób przed własną żoną – a matką Celie, ukryć fakt dokonywania kazirodczego gwałtu na córce.
Celie i jej młodsza siostra Nettie stają się nierozłącznymi przyjaciółkami. Po śmierci ich matki farmer Albert Johnson, wdowiec, oświadczył się Nettie. Ojciec dziewczyny przekonuje go jednak do ślubu ze starszą córką, Celie. Wdowiec Albert potrzebował nowej kobiety w domu, aby zastąpiła zmarłą żonę w wychowywaniu jego trojga dzieci. Celie była traktowana przez niego mniej więcej jak tania siła robocza i mamka dzieci, a nie jak żona, więc dręczył ją i poniżał. Podobnie jak jego dzieci, musiała się do niego zwracać przez "Mój Panie" ("Sir").
Ojciec Celie dokonał kazirodczego gwałtu również na swej córce Nettie, która postanowiła uciec z domu i ukryć się u starszej siostry. Ponieważ również mąż Celie, Albert zaczął wykazywać seksualne zainteresowanie Nettie, musiała myśleć o kolejnej ucieczce. Ponieważ nie chciała utracić kontaktu ze starszą siostrą, szybko nauczyła ją pisać i czytać, aby móc z nią pozostawać w przyszłości w kontakcie listowym. Stało się tak, jak dziewczyny przewidziały: mąż Celie podjął próbę gwałtu na szwagierce, a gdy ta skutecznie się obroniła, wygnał ją natychmiast z farmy.
Dalsza akcja przenosi się do roku 1916. Syn Alberta, Harpo chce się ożenić z Sofią, która już jest w ciąży. Ojciec nie chce dać zgody na ten ślub, Harpo poddaje się. Jednak młoda dziewczyna wreszcie stawia na swoim i dochodzi do ślubu. Podczas ślubu dziewczyna trzyma na ręku swoje nowo narodzone dziecko. Po ślubie Harpo stwierdza, że nie ma pełnej władzy nad żoną. Ojciec radzi mu, aby zaczął ją regularnie bić, aby wymóc jej posłuszeństwo. To kończy się jednak zupełnie nieoczekiwanie: Harpo dostaje ciężkie lanie od swej własnej żony i musi wstydzić się podbitego oka...
Albert uczynił swej żonie Celie (od tej chwili granej przez Whoopi Goldberg) piekło na ziemi. Nawet sprowadził do domu na stałe swoją chorą kochankę, piosenkarkę Shug Averey. Chce ją wyleczyć i nawet osobiście dla niej gotuje. Ta jednak rzuca o ściany jego przypalone potrawy i dopiero wtedy zaczyna jeść, gdy gotuje dla niej Celie. Obie kobiety nieoczekiwanie stają się dobrze rozumiejącymi się przyjaciółkami. Shug wydobywa Celie z depresji i zobojętnienia na swój los i rozbudza w niej feministyczną emancypację. Celie odkrywa nagle, że również kobieta ma prawo do samoobrony.
Dalsza akcja dzieje się w roku 1922. Harpo otwiera własny lokal z muzyką jazzową, w której śpiewa kochanka jego ojca, Shug. Ojcem Shug jest pastor, który w sąsiadującej świątyni protestanckiej nawołuje do buntu przeciw "nowemu Babilonowi". Uważa swą córkę za zepsutą i nie chce utrzymywać z nią kontaktów.
Gdy śpiewaczka Shug Averey wyjeżdża ze swoim zespołem do Chicago, Celie również chce zmienić swoje życie i zaczyna pakować swoje walizki, jednak nie umie podjąć ostatecznie decyzji o opuszczeniu męża.
Millie, biała żona burmistrza, spotyka Sofię z dziećmi na ulicy. Kobieta pełna zachwytu dla urody dzieci całuje maluchy i pyta, czy Sofia nie zechciałaby podjąć u niej pracy w domu jako gosposia. Sofia odrzuca z odrazą propozycję, a gdy podchodzi sam burmistrz Sofia powtarza ponownie brzydkie słowa poprzednio skierowane do burmistrzowej. Zostaje za to spoliczkowana, ale nie pozostaje dłużna i oddaje cios burmistrzowi, za co trafia do więzienia. Po 3 latach pani Millie zabiera Sofię do swojego domu na służbę – trwa ona 12 lat.
Ciąg dalszy losów bohaterów ukazano w roku 1936: Shug Averey przyjeżdża z mężem z Chicago. Pewnego dnia gdy zajrzała do skrzynki na listy Alberta, znalazła list do Celie. Był od siostry Nettie, która przeniosła się do Afryki i która odkryła, że dzieci Celie, Adam i Olivia, zostały adoptowane przez rodzinę protestantów, przy której wspólnie się wychowały. Wyszło na jaw, że przez wiele lat dotrzymywała obietnicy i pisała listy do Celie, ale mąż wszystkie listy przechwytywał. Pod luźną deską w podłodze Celie znalazła schowek, gdzie ukrywał wszystkie listy. To rozbudziło bezgraniczną nienawiść Celie do jej prześladowcy. Zapragnęła nawet poderżnąć mu gardło podczas kolejnego golenia, ale Shug ją powstrzymała. Podczas najbliższego wspólnego posiłku Celie zarzuciła Albertowi, że źle wychował swego syna, Harpo, a powstała z tego awantura staje się pretekstem do natychmiastowego porzucenia domu, aby razem z Shug i jej mężem uciec do Memphis.
Dalsza akcja toczy się jesienią 1937. Ziemia i pola Alberta są zupełnie zaniedbane. Po farmie i całym brudnym domu biegają kury i kozy. Po śmierci ojca Celie dowiedziała się, że był jej przybranym ojcem. Ze spadku udaje się jej sfinansować nowy początek życia.
W kościele ojca Shug wierni zaczynają śpiewać gospel. Z sąsiadującego baru jazzowego Shug śpiewając porywa gości i wspólnie idą do świątyni. Tam pada w ramiona ojcu i oznajmia, że również grzesznicy mają duszę.
Nettie wraca z Afryki do Ameryki z dziećmi Celie, Olivią i Adamem. Celie ma możliwość pierwszy raz usłyszeć od swych dzieci słowo "mama" oraz je przytulić. Film kończy się sceną, w której Albert jedzie w pewnej odległości na koniu i nikt nie pragnie jego bliskości.
Wydźwięk filmu.
Temat dzieła: miłość lesbijska, kazirodztwo i patriarchalne relacje przemocy mężczyzn wobec kobiet przybliżyły po raz pierwszy w jego twórczości do grupy widzów Spielberga również publiczność wymagającą, tą z "głównego nurtu". Film stał się komercyjnym sukcesem, ale wywołał również kontrowersje. NAACP oskarżyło Spielberga o brutalny rasizm wobec Afroamerykanów, choć feministyczna książka, na której podstawie powstał film, ukazała tę grupę społeczną jeszcze bardziej bezkompromisowo.
Inni oskarżyli Spielberga o fałszowanie historii. Według nich ukazał fałszywie Afroamerykanów lat 20. XX wieku, którzy żyli w dobrobycie w rasistowskich, południowych stanach USA i na filmie są ubrani elegancko i zamożnie. Natomiast z zachowanych oryginalnych zdjęć historycznych pochodzących z tamtego regionu i okresu, wszyscy Afroamerykanie, byli ubrani skromnie, jeśli nie wręcz nędznie. Z kolei autorka książki, Alice Walker, zarzuciła Spielbergowi, że miłość lesbijska Celie i Shug została nadmiernie wyretuszowana, wręcz zmarginalizowana.
Film był nominowany do 11 Oscarów, w tym dla Whoopi Goldberg, jednak nie otrzymał żadnej nagrody.

</doc>
<doc id="513023" url="https://pl.wikipedia.org/wiki?curid=513023" title="Plastyczność">
Plastyczność

Plastyczność – zagadnienie z zakresu badań materiałowych i fizyki ciała stałego – właściwość fizyczna materiałów – zdolność do ulegania nieodwracalnym odkształceniom (odkształcenie plastyczne) pod wpływem sił zewnętrznych działających na ten materiał. Nieodwracalne odkształcenia powstają na skutek działania na ciała stałe naprężeń mechanicznych, przekraczających zakres, w którym jest ono zdolne do odkształceń sprężystych lub elastycznych i jednocześnie na tyle małe, że nie powodują zniszczenia ciągłości jego struktury. Naprężenie przy którym rozpoczyna się proces plastyczny nazywane jest granicą plastyczności. Dla złożonego stanu naprężenia niezbędne jest kryterium uplastycznienia
Na poziomie molekularnym, odkształcenia plastyczne są możliwe dzięki zdolności grup cząsteczek do przemieszczania się w obrębie masy odkształcanych ciał względem innych grup cząsteczek bez powstawania w nim pęknięć. W pewnym sensie, ciała plastyczne zachowują się pod wpływem sił zewnętrznych jak płyny, których lepkość jest proporcjonalna do naprężenia i które zaczynają płynąć od pewnej granicznej wartości tego naprężenia.
Plastyczność wykazują w pewnych zakresach temperatury i naprężenia teoretycznie wszystkie znane materiały, choć w przypadku wielu z nich zakres plastyczności jest bardzo wąski. Zwykle za materiały plastyczne uważa się te, które posiadają dość szeroki, łatwo zauważalny zakres plastyczności. Na ogół są to materiały posiadające złożoną mikrostrukturę, składającą się z mieszaniny domen krystalicznych i amorficznych. Na ogół plastyczność materiałów rośnie ze spadkiem ich krystaliczności. Pewien minimalny zakres plastyczności wykazują jednak nawet materiały monokrystaliczne. Do najbardziej znanych materiałów plastycznych zalicza się:
Modele materiałów wykazujących cechy plastyczne.
Przy opisie mechanicznym materiałów wykazujących cechy plastycznych idealizuje się krzywe naprężenia otrzymane z doświadczenia aby pominąć cechy mało istotne w danym zagadnieniu bądź zbyt trudne do uwzględnienia.
W początkowym odcinku obciążenia używamy modeli:
Od momentu osiągnięcia naprężenia równego granicy plastyczności model opisuje:
Teorie opisujące zachowania plastyczne materiałów dzielą się na dwie grupy:

</doc>
<doc id="513032" url="https://pl.wikipedia.org/wiki?curid=513032" title="Lunar Roving Vehicle">
Lunar Roving Vehicle

Lunar Roving Vehicle (LRV) – pojazd kołowy używany przez astronautów programu Apollo do przemieszczania się po powierzchni Księżyca. Służył do transportu narzędzi, sprzętu naukowego i łącznościowego oraz próbek gruntu księżycowego. Używany był podczas trzech ostatnich księżycowych lotów programu Apollo (Apollo 15, 16 i 17). Jedna z kamer LRV nakręciła moment odlotu załogi misji Apollo 17 z powierzchni Księżyca.
Konstrukcja.
Masa własna pojazdu LRV wynosiła 209 kg (na Księżycu ważył około 35 kG); mógł zabrać ładunek o masie (wraz z dwoma astronautami) 490 kg. Podwozie wykonane było z aluminium. Długość całkowita pojazdu wynosiła 3,1 m, wysokość 1,14 m, rozstaw osi 2,29 m. Koła miały średnicę 81,3 cm i szerokość 22,9 cm. Masa koła wynosiła 5,4 kg. Opony wykonane zostały z ocynkowanego drutu fortepianowego i posiadały tytanowe elementy bieżnika. Każde z czterech kół napędzane było osobnym silnikiem elektrycznym o mocy 0,18 kilowata (0,25 KM). Energii dostarczały dwie 36-woltowe baterie srebrowo-cynkowe o pojemności 121 Ah każda (razem 242 Ah). Każde z ogniw miało dość mocy do poruszania pojazdu. Jedna bateria wystarczała na przewiezienie 180-kilogramowym łazikiem ładunku o masie 440 kg na odległość 120 km. LRV osiągał prędkość maksymalną 13 km/h i mógł przebyć łącznie do około 92 km. Hamulec postojowy mógł zablokować koła pojazdu, zapobiegając zsuwaniu się na pochyłości do 35°. Prześwit między ramą podwozia a gruntem wynosił 35,6 cm. Pojazd miał zapewnioną stateczność przy przechyłach bocznych i pochyleniach w kierunku osi podłużnej dochodzących do 45°. Promień skrętu LRV wynosił 3 m. Według obliczeń konstruktorów pojazd mógł funkcjonować na Księżycu przez 78 godzin w ciągu dnia księżycowego. Ze względów bezpieczeństwa dopuszczano jednak jazdy na odległość do 9,6 km (6 mil) od lądownika księżycowego – ograniczenie to było podyktowane tym, że w wypadku awarii łazika taką odległość mogli przebyć astronauci pieszo zachowując niezbędną rezerwę tlenu. Pojazd mógł wspinać się i zjeżdżać po zboczach o nachyleniu do 25°. Przewidziany zakres temperatur pracy wynosił od −130 do 200 stopni Celsjusza. LRV był wyposażony w stację telewizyjną o zasięgu co najmniej pół miliona kilometrów i pokładowy system nawigacyjny. Dzięki zainstalowanym antenom astronauci mogli podczas jazdy utrzymywać bezpośrednią łączność z Ziemią.
Wykonawcą pojazdu LRV był koncern Boeing Company, głównym podwykonawcą General Motors. Jednym z głównych konstruktorów był Mieczysław Bekker, inżynier polskiego pochodzenia pracujący w Stanach Zjednoczonych. LRV Boeinga był pojazdem terenowym, który można było złożyć dosłownie w pół. Został dostarczony NASA 14 marca 1971 roku, na dwa tygodnie przed wyznaczonym terminem i jednocześnie w siedemnaście miesięcy po podpisaniu kontraktu.
Przebieg misji.
Dzięki LRV zgromadzono także większą masę próbek gruntu. Astronauci zebrali 77,1 kg, niemal dwa razy więcej niż misja Apollo 14. Średnia prędkość osiągnięta przez samochód wyniosła 9,2 km/h, a prędkość maksymalna 14 km/h. LRV zużył na jazdę około 50 procent mniej energii niż zaplanowano. 

</doc>
<doc id="513034" url="https://pl.wikipedia.org/wiki?curid=513034" title="Niedzielsko">
Niedzielsko

Niedzielsko – wieś całkowicie włączona w 1988 roku do Wielunia. W 1912 roku wybudowano w Niedzielsku cukrownię „Wieluń”, nieczynną od 2002 roku.
Właścicielem Niedzielska był ojciec kronikarza Jana Długosza, również Jan Długosz.

</doc>
<doc id="513038" url="https://pl.wikipedia.org/wiki?curid=513038" title="Catarina Lindqvist">
Catarina Lindqvist

Anna Catarina Lindqvist, zamężna Ryan (ur. 13 czerwca 1963 w Kristinehamn) – szwedzka tenisistka, półfinalistka Australian Open 1987 i Wimbledonu 1989 w grze pojedynczej, uczestniczka WTA Finals w grze pojedynczej (1985, 1986, 1987, 1989), reprezentantka Szwecji w Fed Cup, Pucharze Hopmana i na letnich igrzyskach olimpijskich (1988, 1992).
Kariera tenisowa.
Kariera zawodowa praworęcznej Szwedki przypadła na lata 1983–1992. Pierwsze turniejowe zwycięstwo odniosła w 1984, pokonując w finale w StuttgarcieSteffi Graf. W 1985 była w finałach halowych międzynarodowych mistrzostw USA (przegrała z Haną Mandlíkovą) oraz w halowym turnieju w Filderstadt (porażka z Pam Shriver), a także pierwszym ćwierćfinale wielkoszlemowym (grudniowa edycja Australian Open, pokonała m.in. Shriver, przegrała z Kohde-Kilsch). Magazyn „World Tennis” uznał ją za zawodniczkę, która w 1985 poczyniła największe postępy.
Pierwszy półfinał wielkoszlemowy osiągnęła w Australian Open 1987. Rozstawiona z numerem 10, wyeliminowała wyżej notowane Manuelę Malejewą i Pam Shriver, a uległa dopiero Martinie Navrátilovej 3:6, 2:6. W 1989 była w półfinale Wimbledonu, tym razem jako zawodniczka nierozstawiona. Pokonała m.in. Natallę Zwierawą, Helenę Sukovą, w ćwierćfinale Rosalyn Nideffer. W półfinale ponownie musiała uznać wyższość Navrátilovej, tym razem ponosząc porażkę 6:7, 2:6. W ćwierćfinałach była ponadto na Wimbledonie w 1986 oraz w Australian Open w 1989. Cztery razy kwalifikowała się do turnieju WTA Finals. Ostatnie turniejowe zwycięstwo odniosła w 1991 w Oslo. Karierę zakończyła po US Open 1992 (przegrała w I rundzie z Sukovą). Zarobiła na korcie ponad milion dolarów. W deblu nie udało się jej wygrać turnieju, osiągnęła trzy finały WTA Tour.
Trenowana przez Brytyjczyka Johna Lloyda, poza wymienionymi wyżej miała na koncie zwycięstwa m.in. nad Wendy Turnbull, Claudią Kohde-Kilsch, Sylvią Haniką, Janą Novotną, Barbarą i Kathy Jordan, Ziną Garrison. Nie udało się jej natomiast nigdy pokonać dwóch wybitnych rywalek – Navrátilovej i Evert. W latach 1981–1992 reprezentowała kraj w Pucharze Federacji i miała m.in. udział w zwycięstwie nad USA w 1988 (pokonała wówczas Lori McNeil), kiedy Szwecja awansowała do ćwierćfinału rozgrywek. Swój ostatni reprezentacyjny mecz w 1992 przegrała z Polką Katarzyną Nowak 6:7, 7:6, 3:6, co stanowiło niespodziankę nie tylko ze względu na różnicę w rankingu, ale i poprzedni pojedynek tych tenisistek – w 1991 w Oslo Lindqvist wygrała bez straty gema.
Barw narodowych broniła także na dwóch imprezach igrzysk olimpijskich. W Seulu (1988) doszła do III rundy (pokonała m.in. Nathalie Tauziat, uległa Manueli Malejewej), cztery lata później w Barcelonie odpadła już w I rundzie z Meksykanką Angélicą Gavaldón. Przez osiem lat (1983–1991) pozostawała pierwszą rakietą Szwecji.
Uhonorowana w 2005 miejscem w Hall of Fame szwedzkiego tenisa, w październiku tegoż roku objęła funkcję kapitana reprezentacji w Fed Cup.
W lipcu 1988 wyszła za mąż za Amerykanina Billa Ryana.
Zwycięstwa turniejowe (wszystkie w grze pojedynczej)
Finały turniejowe:

</doc>
<doc id="513041" url="https://pl.wikipedia.org/wiki?curid=513041" title="Aleksander Balos">
Aleksander Balos

Aleksander Balos (ur. w 1970 r. w Gliwicach) – amerykański malarz polskiego pochodzenia.
Życiorys.
Aleksander Balos urodził się w Gliwicach. Jego rodzice, artyści Jan i Janina, zachęcali go do studiowania sztuki, gdy był jeszcze w szkole podstawowej. Pierwszych lekcji malarstwa udzielił mu ojciec. Matka zmarła w 1982 r. W 1989 r. Balos wyjechał do Stanów Zjednoczonych, aby uczyć się w szkole średniej Świętego Józefa w Kenosha, w stanie Wisconsin. Po jej ukończeniu podjął studia w wyższej szkole plastycznej.Studiował malarstwo pod opieką malarza i filozofa Garry'ego Rosine'a.
Po otrzymaniu dyplomu magistra sztuki Cardinal Stritch University (Milwaukee) na specjalności malarstwo i po pierwszym pokazie w Charles Allis Art Museum w 1995 r., Balos wyjechał do Chicago, gdzie przez dwa lata uczęszczał do School of Representational Art. W Chicago przyjął obywatelstwo amerykańskie. W tym czasie zerwał z surrealizmem i zainteresował się realizmem figuratywnym. W 1998 roku wystawił swój tryptyk "Ostatnia Wieczerza" w Ann Nathan Gallery w Chicago. Balos nadal wystawia swoje obrazy w tej galerii.
W 2004 r. Arts Nord Sud zorganizował mu wystawę w Paryżu, a w następnym roku Balos zaczął wystawiać w Holandii, w Utrechcie. W 2005 r. Balos przeniósł się do Mount Shasta, gdzie wystawia swe prace w Red Door Gallery. Jest również nauczycielem rysunku i malarstwa; prowadzi pracownię o nazwie „ArtRoster”.

</doc>
<doc id="513042" url="https://pl.wikipedia.org/wiki?curid=513042" title="Działko GSz-23">
Działko GSz-23

GSz-23 (ros. ГШ-23, skrót od nazwisk konstruktorów Griaziew-Szypunow) – dwulufowe działko automatyczne kalibru 23 mm skonstruowane w ZSRR jako pokładowe uzbrojenie strzeleckie samolotów. Zostało wprowadzone do uzbrojenia w 1965 roku, zastępując wcześniej używane działko NR-23 tego kalibru.
Historia.
Działko GSz-23 działa na zasadzie Gasta, opracowanej w 1916 roku przez niemieckiego inżyniera Karla Gasta z firmy Vorwerk. Polega ona na przeładowywaniu jednej lufy działka przy pomocy energii gazów prochowych z drugiej lufy. Takie rozwiązanie zapewnia wysoką szybkostrzelność, przy jednoczesnej małej komplikacji konstrukcji. Konstrukcje działające na zasadzie Gasta były opracowywane także na Zachodzie (np. działko GE-225), ale nie zdobyły takiej popularności, jak w byłym Związku Radzieckim.
Działko skonstruowali Grazjew i Szipunow wykorzystując nabój 23 × 115 mm opracowany w 1955 roku do działka AM-23. Państwowe próby na ziemi przeprowadzono w 1958 roku, a w następnym – próby powietrzne, po czym rozpoczęto jego produkcję w zakładach im. Diegtariewa. W pierwszych latach eksploatacji wyszły na jaw pewne problemy konstrukcyjne i niska żywotność konstrukcji, dlatego oficjalnie broń została przyjęta na wyposażenie dopiero w 1965 roku.
Działko ma dwie lufy, ale poza zespołem lufa-zamek wszystkie elementy (mechanizm dosyłania naboi, elektryczny spust, przeładowanie pironabojem itp.) są pojedyncze, co daje masę broni typową dla działek jednolufowych. Użycie naprzemiennego ładowania daje wysoką szybkostrzelność, dodatkowo powiększoną przez użycie przyspieszaczy w konstrukcji automatyki. Wersja GSz-23Ł różni się hamulcem wylotowym, zmniejszającym siłę odrzutu.
Działko tego typu stanowiło podstawowe uzbrojenie strzeleckie późniejszych wersji samolotów myśliwskich MiG-21 w wersjach MF i wszystkich późniejszych od wersji SM, MiG-23; zasobnik podkadłubowy SPPU-23 z działkiem GSz-23 przenosiły samoloty Jak-28PM, Su-15TM (2×), Su-17M (2×) i Jak-38 (1×). Stosowano je również w ogonowych stanowiskach strzeleckich bombowców Tu-22 i późniejszych wersji Tu-95, patrolowych Tu-142, transportowych Ił-76 i Ił-78. Śmigłowiec Mi-24 przenosił zasobnik UPK-23-250. Późniejsza wersja, Mi-24WP, miała ruchomą wieżę strzelecką typu NPPU-23 – doświadczenia z wojny w Afganistanie wskazały, że maszyna potrzebuje silniejszego uzbrojenia niż pierwotnie stosowany karabin maszynowy.

</doc>
<doc id="513047" url="https://pl.wikipedia.org/wiki?curid=513047" title="Szczepionki">
Szczepionki



</doc>
<doc id="513049" url="https://pl.wikipedia.org/wiki?curid=513049" title="Salmanasar V">
Salmanasar V

Salmanasar V, właśc. Salmanu-aszared V (akad. "Salmānu-ašarēd", biblijny "Salmanasar", "Salmanassar") – król Asyrii, syn i następca Tiglat-Pilesera III; według "Asyryjskiej listy królów" panować miał przez 5 lat. Jego rządy datowane są na lata 726-722 p.n.e.
Imię.
Rodzime, akadyjskie imię tego władcy brzmi "Salmānu-ašarēd" i znaczy „Bóg Salmanu jest pierwszy/najważniejszy”. W transliteracji z pisma klinowego zapisywane ono było zazwyczaj mdSILIM-"ma-nu"-MAŠ lub mSILIM-"man"-MAŠ. Imię to było oficjalnym imieniem tego władcy, przyjętym przez niego po objęciu tronu asyryjskiego. Wcześniej znany był on pod imieniem "Ulūlāju" lub "Ulūlāja", które nadano mu przy narodzeniu. Znaczy ono dosłownie „Urodzony w "ulūlu" (tj. w szóstym miesiącu kalendarza asyryjskiego, odpowiadającym sierpniowi-wrześniowi kalendarza gregoriańskiego)”. Pod tym właśnie imieniem, a nie oficjalnym imieniem tronowym, Salmanasar V występuje też niekiedy w późniejszych źródłach pisanych. W "Kanonie Ptolemeusza" kryje się on pod imieniem "Iloulaios", które wydaje się być zniekształconą formą imienia "Ulūlāju".
W Biblii, w której władca ten wzmiankowany jest w 2 Księdze Królewskiej, jego imię "Salmānu-ašarēd" uległo zniekształceniu i zapisywane było w następujący sposób:
W polskich przekładach Biblii imię tego władcy zapisywane jest zwykle Salmanasar lub Salmanassar:
Ululaju – następca tronu.
Salmanasar V jest jednym z niewielu władców asyryjskich, o których przetrwały informacje z czasów, gdy był jeszcze następcą tronu. W Kalchu odnaleziono pięć listów, które wysłał on (jako Ululaju) do swego ojca, króla Tiglat-Pilesera III. Z ich treści wynika, iż na Ululaju, jako na następcy tronu, spoczywały różne obowiązki. Jednym z nich było uzupełnianie pałacowych zapasów w lód, który zbierany był w górach i transportowany do Kalchu rzeką na tratwach:
Z innego listu wiadomo, iż odpowiadał on za bezpieczeństwo królowej w trakcie jej podróży. Sprawował też kontrolę nad zagranicznymi wysłannikami w ich drodze do asyryjskiej stolicy.
Jako następca tronu Ululaju zajmował w hierarchii ważności drugie miejsce po królu i podporządkowani mu byli nawet najważniejsi asyryjscy urzędnicy, tacy jak turtannu (naczelny dowódca wojsk) czy rab szake (wielki podczaszy).
Panowanie.
Tiglat-Pileser III zmarł śmiercią naturalną w miesiącu "ṭebētu" (grudzień-styczeń), na przełomie 727 i 726 r. p.n.e. Jeszcze w tym samym miesiącu Salmanasar V przejął po nim tron, by przez następne 5 lat panować nie tylko jako król Asyrii, ale i Babilonii, podbitej jeszcze przez jego ojca. Jako „Ululaju (z) dynastii z Aszur” ("mÚ-lu-la-a-a" BALA BAL.TIL) Salmanasar V wymieniony jest w "Babilońskiej liście królów A", która podaje, iż panować miał on nad Babilonią przez 5 lat.
O krótkich rządach Salmanasara V wiadomo jest bardzo mało, gdyż pozostawił po sobie bardzo niewiele własnych inskrypcji. Według asyryjskiej kroniki eponimów poprowadził co najmniej cztery wyprawy wojenne, ale ich cele – z powodu uszkodzenia tekstu – nie są znane. Według przekazu biblijnego (2 Krl 17:3-6) najechać miał królestwo Izraela. Powodem wojny miała być polityka Ozeasza, króla Izraela, który odmówił płacenia trybutu Asyrii i sprzymierzył się z Egiptem. W odpowiedzi Salmanasar V zaatakował królestwo Izraela, pojmał Ozeasza i po trzyletnim oblężeniu zdobył stolicę kraju Samarię:
Zdobycie Samarii przez Salmanasara V wzmiankowane jest również w jednej z kronik nowobabilońskich. Data tego wydarzenia nie jest pewna, ale uczeni zwykle przyjmują, iż upadek tego miasta nastąpił w 722 roku p.n.e., na krótko przed śmiercią tego władcy. Salmanasar V rozpoczął również oblężenie Tyru, ale upadek tego miasta nastąpił już za panowania jego następcy, Sargona II. Za rządów Salmanasara V utworzone zostały też najprawdopodobniej trzy nowe asyryjskie prowincje: Que, Sam’al i Samerina.
Banitu – królewska małżonka.
Małżonką Salmanasara V była królowa Banitu. Dwa należące do niej przedmioty, opatrzone inskrypcją „Banitu, królowa Salmanu-aszareda”, odkryto w grobowcu II w Kalchu pośród przedmiotów należących do Atalii, małżonki Sargona II. Znalazły się one w posiadaniu tej ostatniej najprawdopodobniej po tym, jak jej mąż odsunął Salmanasara V od władzy.
Zabytki.
Z czasów panowania Salmanasara V pochodzi odnaleziony w Pałacu Północno-zachodnim w Kalchu zestaw ośmiu odważników z brązu w kształcie lwów. Każdy z nich nosi inskrypcję „Pałac Salmanu-aszareda, króla Asyrii”. Znany jest również fragment cegły z inskrypcją Salmanasara V dotyczącą jego prac budowlanych w mieście Apku.
Śmierć.
Okoliczności towarzyszące śmierci Salmanasara V i przejęciu tronu asyryjskiego w 722 roku p.n.e. przez Sargona II, najprawdopodobniej jego brata nie są znane, aczkolwiek wiele wskazuje na to, iż dojść musiało do przewrotu pałacowego. W jednej ze swych inskrypcji Sargon II przedstawia bowiem swego poprzednika jako ciemiężyciela ludu asyryjskiego, który nałożył ciężkie podatki na mieszkańców miasta Aszur, tradycyjnie zwolnionych od ich płacenia:

</doc>
<doc id="513050" url="https://pl.wikipedia.org/wiki?curid=513050" title="Siłaczka">
Siłaczka

Siłaczka – nowela Stefana Żeromskiego, wydana po raz pierwszy w zbiorze "Opowiadania" w 1895 r., opowiadająca historię lekarza Pawła Obareckiego i nauczycielki Stanisławy Bozowskiej. Akcja dzieje się w Obrzydłówku – małej wsi, do której doktor przyjechał w wieku 37 lat.
Inspiracją do jej napisania była postać Faustyny Morzyckiej.
Streszczenie książki.
Doktor Paweł Obarecki wrócił w kiepskim humorze ze spotkania, w czasie którego grał w karty z księdzem, aptekarzem, pracownikiem poczty i sędzią. Źródłem jego przygnębienia była nuda panująca w Obrzydłówku, gdzie przed sześciu laty rozpoczął lekarską praktykę. Nuda obezwładniała go, nie miał na nic ochoty, spacerował po gabinecie lub leżał w łóżku. Czasami rozmawiał z młodą gospodynią o jedzeniu, niekiedy żartował z nią i flirtował. Systematycznie popadał w łagodną melancholię.
Gdy doktor pojawił się w Obrzydłówku, nie miał grosza w kieszeni, ale był pełen zapału i entuzjazmu, natychmiast po osiedleniu się na prowincji rozpoczął walkę z aptekarzem i miejscowymi felczerami. Przeciwstawił się oszukiwaniu przez nich chorych, zarabianiu na ich nieszczęściu. Kupił nawet podręczną apteczkę i bardzo tanio lub za darmo oddawał potrzebującym lekarstwa. W odwecie wybijano mu szyby i oczerniano wśród miejscowej społeczności.
Już po upływie roku zapał doktora do naprawy świata zaczął słabnąć, jego wysiłki bowiem nie przynosiły rezultatów. Był samotny, próbował szukać równowagi ducha w kontakcie z przyrodą. W końcu, za sprawą plebana, pogodził się z aptekarzem. Nie czuł już do niego obrzydzenia, grywał całymi dniami z nimi w karty. Obarecki stracił też ambicję, leczył popadając w rutynę, jego krąg zainteresowań stawał się coraz węższy, ograniczając się tylko do najdrobniejszych, codziennych spraw.
Doktor przez okno obserwował padający śnieg. Wtedy właśnie przyjechał do niego chłop prosząc, aby niezwłocznie pośpieszył do ciężko chorej nauczycielki. Jechali w śnieżnej zamieci trzy mile, z trudem odnajdując drogę i przedzierając się przez zaspy. W ubogiej izdebce leżała pogrążona w gorączce młoda kobieta. Była nieprzytomna. Doktor spojrzał na jej twarz i z przerażeniem zaczął powtarzać: Panno Stanisławo, panno Stanisławo... Kobieta była chora na tyfus. Obiecując wiejskiemu chłopakowi znaczną sumę pieniędzy, wysłał go niezwłocznie do Obrzydłówka po niezbędne lekarstwa. Usiadł w szkolnej izbie, bezradnie czekając na powrót posłańca. Wspominał studenckie lata spędzone w Warszawie.
Był na czwartym roku medycyny. Rano, idąc do szpitala, przechodził przez Ogród Saski, by choć przelotnie spojrzeć na panienkę, którą spotykał każdego dnia. Nędznie i niemodnie ubrana, dźwigając zeszyty i książki, jechała tramwajem na Pragę.
Jeden z kolegów Obareckiego, wielki społecznik, ożenił się. W jego ubogim mieszkaniu spotykali się każdego dnia młodzi "społecznicy". Czasami kupowano bułki i serdelki, palono papierosy, pożyczano sobie drobne sumy. Zawsze bardzo żywo dyskutowano. Któregoś dnia właśnie w tym mieszkaniu Obarecki poznał obserwowaną panienkę. Była nią Stanisława Bozowska, absolwentka gimnazjum, zamierzająca na Zachodzie studiować medycynę. Spotykali się dość często. Potem Bozowska wyjechała jako nauczycielka do jakiegoś ziemiańskiego domu. Tu, na wsi koło Obrzydłówka, zobaczył ją ponownie – śmiertelnie chorą. Wydawało mu się, że dawna miłość odżyła ze zdwojoną siłą.
Mijała noc, a parobek z lekarstwami wciąż nie wracał. Doktor kazał zaprzęgnąć konie i sam pojechał do Obrzydłówka po lekarstwa. Wrócił o dwunastej w południe. W izbie leżał rozebrany do naga trup nauczycielki. Oszołomiony Obarecki zaczął porządkować jej książki i zapiski, przeglądać pokój. Odnalazł list Stasi do koleżanki, w którym pisała o nadchodzącej śmierci i zawiadamiała, iż ukończyła podręcznik zatytułowany "Fizyka dla ludu". Chłopak wysłany po lekarstwa zabłądził nocą, szedł pieszo i wrócił za późno. Przyniósł książki, które pożyczyła mu nauczycielka.
Śmierć panny Stanisławy wywarła pewien wpływ na postawę Obareckiego. Czytał "Boską Komedię" Dantego, nie grał w karty, odprawił młodą gospodynię. Jednak ból szybko minął. Doktor przytył, znów gromadził pieniądze i żył jak dawniej.
Opis bohaterów.
Stanisława Bozowska.
Rozpoczynała dorosłe życie bardzo podobnie do Obareckiego. Absolwentka gimnazjum planowała podjęcie studiów za granicą, aktywnie uczestniczyła w dyskusjach mających odmienić świat. Chciała, jak przystało na pozytywistkę, pracować u podstaw. Wyjechała na wieś. Zamierzała uczyć, pracować z najbiedniejszymi, pomagać im, szerzyć oświatę i kulturę tam, gdzie z racji wszechobecnej nędzy było to najtrudniejsze.
Bozowska wytrwała do końca przy wybranej postawie. Szlachetna i bezinteresowna żyła w nędzy, mimo to wciąż pomagała innym i święcie wierzyła w ideały młodości. Wierząc nieco naiwnie – na przykład w zainteresowanie głodnych chłopów książką "Fizyka dla ludu", którą napisała. Była pracowita, aktywna, nie troszczyła się o siebie i własne wygody, żyła niewiele lepiej od chłopów. Zapłaciła za konsekwencję cenę najwyższą – umarła młodo. Nie poniosła jednak klęski w sensie moralnym. Może być wzorem wytrwałości i idealizmu, ale już nie skutecznego działania, umiejętności zbiorowej pracy, pozyskiwania sojuszników. Do końca pozostała miłą, sympatyczną kobietą, lubianą przez wszystkich, szanowaną i kochaną przez uczniów, dla których jej śmierć była prawdziwym ciosem.
Paweł Obarecki.
Podczas studiów w Warszawie był entuzjastą, idealistą, człowiekiem biednym, ale mającym ogromne plany, ambicje, zamierzającym zmienić świat. Nie myślał o poprawie swego materialnego położenia, lecz o spełnieniu szczytnych ideałów, co uważał za nadrzędny cel życia.
Absolwent przesyconej duchem pozytywizmu Szkoły Głównej rozpoczął praktykę w Obrzydłówku. Śmiały, szlachetny i energiczny podjął walkę z zacofaniem prowincji, niskim poziomem życia jej mieszkańców, miał odwagę przeciwstawić się miejscowej inteligencji. Był bezkompromisowy, nie uginał się przed brutalnymi naciskami ze strony otoczenia. Obareckiego pochłonął Obrzydłówek. Po miesiącach walki z jego społecznością doktor poddał się, zrezygnował z roli społecznika i idealisty. Stał się konformistą, przyzwyczaił do towarzystwa ludzi, którymi początkowo gardził. Rozleniwiony oportunista interesował się wyłącznie dobrym jedzeniem i gromadzeniem majątku. Dopiero spotkanie z umierającą Bozowską przypomniało doktorowi, że o czymś innym marzył w młodości.
Czas i miejsce akcji.
Akcja utworu toczy się w drugiej połowie XIX wieku, w zaborze rosyjskim: w miasteczku Obrzydłówek oraz nieodległej od niego wsi, gdzie uczyła Bozowska. Czas fabuły rozszerza się o lata wcześniejsze, gdy Paweł Obarecki studiował w Warszawie.
Problematyka.
Bohaterowie "Siłaczki" to para młodych entuzjastów: lekarz i nauczycielka. Na prowincji podejmują pracę u podstaw, podzielając wiarę pozytywistów, że przyniesie ona szczęście, dobrobyt, wysoki poziom rozwoju cywilizacyjnego i kulturalnego całego społeczeństwa. W imię tej ostatniej wartości rezygnują z własnych karier, szczęścia, a nawet miłości. Są przy tym naiwni, nie rozumieją, że w ówczesnych warunkach społecznych i ekonomicznych to mrzonki. Bozowska walczyła do końca, Obarecki zaś poddał się, uległ rzeczywistości. Podobną decyzję podjęło wielu rówieśników doktora, choć w młodości święcie wierzyli w pozytywistyczne ideały.

</doc>
<doc id="513052" url="https://pl.wikipedia.org/wiki?curid=513052" title="Działko NS-23">
Działko NS-23

NS-23 – (ros. "НС-23" od Nudelman-Suranow, oznaczenie fabr. "115П") radzieckie automatyczne działko lotnicze skonstruowane przez zespół A. E. Nudelmana i A. Suranowa jako powojenny następca działka WJa, którego główną wadą był zbyt silny odrzut
Historia.
NS-23 zostało skonstruowane wokół nowego naboju 23 mm, powstałego z dostosowania naboju 14,5 mm do pocisku 23 mm w OKB-16. Próby naziemne odbyły się 4 maja, a w powietrzu - 7 czerwca 1944, na samolocie Jak-9. 10 października zostało, wraz z nowym nabojem, oficjalnie przyjęte do służby. 
Zasilane z taśmy działko działa na zasadzie krótkiego odrzutu lufy, jest wyposażone w przyspieszacz odrzutu; zamek ryglowany przez obrót; montowane na stanowiskach za pośrednictwem obudowy niebędącej integralną częścią broni. NS-23 było zasadniczo zmniejszonym wariantem NS-37; jego zaletą była niska waga (37 kg), wadą - niska szybkostrzelność (550 strz./min.).
Występowało w dwóch wariantach: NS-23KM, do zabudowy w skrzydłach i na silnikach (strzelające przez piastę śmigła), oraz NS-23S (ros. "НС–23С") wyposażoną w synchronizator, do strzelania przez tarczę śmigła.
W działko NS-23 były uzbrojone samoloty z napędem tłokowym Ił-10 (4×, plus 1 BT-20), Ła-7, Ła-9 (4×), Ła-11 i Tu-4 oraz odrzutowe myśliwce Ła-15 (3×), MiG-9 i MiG-15 (oba 2 × NS-23 i 1 × N-37), Jak-15 (2 × NS-23), Jak-23 (2×, wczesne wersje) i bombowce Ił-28. 

</doc>
<doc id="513054" url="https://pl.wikipedia.org/wiki?curid=513054" title="Leszek Benke">
Leszek Benke

Leszek Benke (ur. 26 października 1952 w Kopydłowie, zm. 22 lipca 2021 w Woli Rudlickiej) – polski aktor filmowy i teatralny.
Życiorys.
W 1972 roku ukończył Liceum Ogólnokształcące im. Tadeusza Kościuszki w Wieluniu (obecnie I LO), a następnie w 1977 roku studia na Wydziale Aktorskim Państwowej Wyższej Szkoły Teatralnej w Krakowie. Po studiach występował na deskach teatrów w Łodzi, a także w produkcjach filmowych (m.in. jedna z głównych ról w serialu "Pan na Żuławach"), ale jego pasją aktorską był monodram. Za "Konopielkę" według Edwarda Redlińskiego był trzykrotnie nagradzany na festiwalach teatralnych.
Odgrywał jedną z głównych postaci w cyklicznym telewizyjnym programie rozrywkowym "Spotkanie z Balladą", w którym po raz pierwszy pojawił się jeszcze jako student. Od 1985 roku związał się z nim na stałe i pełnił funkcję gospodarza programu. Wcielał się tam w rolę komendanta kopydłowskiej Ochotniczej straży pożarnej.
Zmarł nagle w swojej leśniczówce w Woli Rudlickiej. Uroczystości pogrzebowe aktora odbyły się 7 sierpnia 2021 w kościele św. Franciszka z Asyżu w Zabierzowie. Po mszy urnę z jego prochami złożono na cmentarzu parafialnym.

</doc>
