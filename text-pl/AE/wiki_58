<doc id="513055" url="https://pl.wikipedia.org/wiki?curid=513055" title="Jan Góra (dominikanin)">
Jan Góra (dominikanin)

Jan Wojciech Góra OP (ur. 8 lutego 1948 w Prudniku, zm. 21 grudnia 2015 w Poznaniu) – polski dominikanin, prezbiter, doktor teologii, duszpasterz akademicki i działacz społeczny. Organizator Ogólnopolskiego Spotkania Młodzieży „Lednica 2000” na Polach Lednickich i Dni Prymasowskich w Prudniku. Animator ośrodka duszpasterstwa akademickiego „Respublica Dominicana” w Jamnej.
Życiorys.
Pochodził z ubogiej rodziny. Był synem Stanisława Góry, który pracował jako księgowy w Zakładach Przemysłu Bawełnianego „Frotex” i Heleny z domu Plezia. Jego stryj, Jan, był księdzem w kościele św. Michała Archanioła w Prudniku. W tymże kościele został ochrzczony przez stryja 28 lutego 1948. Miał braci Romana, Stanisława i Kazimierza. Mieszkał w kamienicy przy ul. Traugutta 41 w Prudniku. Był krewnym dziennikarki i wydawcy Jadwigi Harasowskiej (z domu Zbrożek), filologa Mariana Plezi i profesora gimnazjalnego Jakuba Plezi. Ukończył Szkołę Podstawową nr 1 (późniejsze Publiczne Gimnazjum nr 1), I Liceum Ogólnokształcące im. Adama Mickiewicza i Państwową Szkołę Muzyczną I st. im. Karola Szymanowskiego w Prudniku.
W 1966 wstąpił do zakonu dominikanów w kościele św. Michała Archanioła w Prudniku. Pierwszą profesję złożył w zakonie 12 września 1967, śluby wieczyste w 1972, a 8 czerwca 1974 w Krakowie został wyświęcony na prezbitera przez biskupa Juliana Groblickiego, biskupa pomocniczego krakowskiego. Dzień później odprawił mszę prymicyjną w kościele św. Michała Archanioła w Prudniku. W latach 1967–1974 studiował na Kolegium Filozoficzno-Teologicznym Ojców Dominikanów w Krakowie. Na Wydziale Teologicznym Akademii Teologii Katolickiej w Warszawie w 1976 uzyskał tytuł magistra, a w 1981 tytuł doktora teologii.
Przed prymicjami Jana Góry, jego ojciec Stanisław poprosił prymasa Polski Stefana Wyszyńskiego o błogosławieństwo. 4 sierpnia 1974 Wyszyński wysłał list do domu rodzinnego Góry przy ul. Traugutta 41 w Prudniku o treści:
W latach 1974–1977 był katechetą w Tarnobrzegu, a w latach 1977–1987 był duszpasterzem młodzieży szkół średnich w Poznaniu. W 1987 został mianowany duszpasterzem akademickim w kościele Najświętszej Maryi Panny Królowej Różańca Świętego w Poznaniu, pełniąc tę funkcję aż do śmierci.
Pierwszym dziełem ewangelizacyjnym były coroczne letnie młodzieżowe kolokwia w Ustroniu – Hermanicach. Natomiast w 1991 był współorganizatorem VI Światowych Dni Młodzieży na Jasnej Górze, podczas których powstały słowa do hymnu tego spotkania, "Abba Ojcze". 1 stycznia 1992, dzięki pomocy udzielonej przez wójta gminy Zakliczyn Stanisława Chrobaka, utworzył Dom Świętego Jacka – ośrodek duszpasterstwa na górze Jamna położonej w gminie Zakliczyn niedaleko Tarnowa. Pierwotnie w starym budynku szkoły powstała „Szkoła Wiary”, następnie poprzez osobiste zaangażowanie papieża Jana Pawła II Sanktuarium Matki Bożej Niezawodnej Nadziei.
W 1997 po raz pierwszy zorganizował "Ogólnopolskie Spotkanie Młodzieży „Lednica 2000”" nad Jeziorem Lednickim koło Gniezna. Odtąd spotkania młodych pod Bramą Rybą odbywały się co roku, początkowo w wigilię Zesłania Ducha Świętego, obecnie w pierwszą sobotę czerwca. Od 2004 co roku na początku września organizował również Lednicę seniora. Założyciel Muzeum historii Lednicy w Poznaniu oraz domu Jana Pawła II na Polach Lednickich. Był propagatorem idei Małych Ojczyzn, współpracownikiem pism i wydawnictw katolickich i kulturalnych, m.in. miesięcznika „W drodze”.
Podczas Spotkania Lednickiego w roku 2000, Góra zaproponował, by tradycyjną formę spotkania, modlitwy i medytacyjne utwory uzupełnić o element tańca i radosnej muzyki. Zaowocowało to powstaniem zespołu muzycznego Siewcy Lednicy.
Wraz z franciszkanami z sanktuarium św. Józefa w Prudniku od 2001 był organizatorem centralnych uroczystości w Prudniku w ramach obchodów Dni Prymasowskich.
W 2005 roku jako wotum za encyklikę o eucharystii i życie Jana Pawła II w parafii bł. Radzyma Gaudentego w Gnieźnie przeprowadzono misje pod przewodnictwem biskupa Józefa Zawitkowskiego oraz ojca Jana Góry, które wprowadziły wiernych w przygotowania do świętowania millenium śmierci Radzima Gaudentego oraz do 25-lecia parafii.
Był gościem specjalnym 108. odcinka programu „Europa da się lubić” pt. "Europa Jana Pawła II", wyemitowanego 7 kwietnia 2007.
Góra pragnął przekształcić Europejskie Spotkanie Młodych w inicjatywę "europejską" – jednak ze względu na różnice językowe (spotkanie wyłącznie w języku polskim) oraz silne utożsamienie spotkania z historią Polski (domniemane miejsce przyjęcia chrztu przez Mieszka I) ograniczyło się to tylko do niewielkich grup obcokrajowców (polskich emigrantów z Europy Zachodniej i osób pochodzenia polskiego z byłego ZSRR).
Śmierć i pogrzeb.
Zmarł nagle 21 grudnia 2015 w należącym do Dominikanów kościele Najświętszej Maryi Panny Królowej Różańca Świętego w Poznaniu podczas odprawiania mszy. Zasłabł tuż po przeczytaniu fragmentu "Pieśni nad pieśniami" – „Ukochany mój! Oto on! Oto nadchodzi! Powstań, przyjaciółko miła, piękna moja, i pójdź! (…) ukaż mi swą twarz, daj mi usłyszeć głos!”. Reanimacja nie odniosła skutku. Przyczyną śmierci było nagłe zatrzymanie krążenia i obrzęk płuc.
Wiele osób, w tym m.in. prezydent Polski Andrzej Duda, za pośrednictwem portali społecznościowych wyraziło smutek z powodu śmierci Góry.
Mszy świętej pogrzebowej 30 grudnia w kościele Dominikanów w Poznaniu przewodniczył arcybiskup metropolita poznański Stanisław Gądecki, a homilię wygłosił Paweł Kozacki, prowincjał Polskiej Prowincji Dominikanów. Pochowany został w Imiołkach, na Polach Lednickich, obok głazu z popiersiem Jana Pawła II&lt;ref name="tvn24.pl/"&gt;&lt;/ref&gt;. Rzecznik prasowy spotkań Lednica 2000 stwierdził, że „Pola Lednickie to najbardziej naturalne miejsce pochówku. Ojciec Jan wielokrotnie mówił, że tam właśnie chciałby spocząć, to miejsce, któremu oddał chyba najwięcej swojej miłości. Będziemy chcieli oddawać mu cześć, modlić się przy jego grobie właśnie na Polach Lednickich”.
W liście o Janie Górze, odczytanym przez sekretarza stanu w kancelarii prezydenta ministra Andrzeja Derę, prezydent Andrzej Duda stwierdził, że „Pamięć o ojcu Górze będzie trwała w ludzkich sercach, które zjednywał sobie głęboką mądrością, bezpośredniością i humorem. Będzie trwać w jego książkach, zapisach kazań”. Premier Beata Szydło napisała w swoim liście o ojcu Górze: „Silny, odważny i pełen energii, ale także ciepły i życzliwy
wobec każdego, kto zwątpił i stracił nadzieję. Potrafił poruszać tysiące, a jednocześnie mówić, tak, że każdy z tych tysięcy czuł się wyróżnionym”. Prymas Polski otrzymał list od arcybiskupa Giovanniego Angelo Becciu z Sekretariatu Stanu Stolicy Apostolskiej, wyrażający żal papieża Franciszka. Podkreślił znaczenie „dawania świadectwa nie tylko we wspólnocie Kościoła, ale również na forum polityki, kultury, ekonomii i szeroko pojętej cywilizacji”. Listy napisali również generał zakonu dominikanów Bruno Cadoré, kardynał Stanisław Dziwisz i wiceprezydent Poznania Mariusz Wiśniewski.
Pośmiertnie został odznaczony Krzyżem Wielkim Orderu Odrodzenia Polski.
Lednica 2000.
Jan Góra był pomysłodawcą i pierwszym duszpasterzem Ogólnopolskich Spotkań Młodzieży „Lednica 2000”. Są to największe w Polsce coroczne spotkanie katolickiej młodzieży z Polski, a od kilku lat również z zagranicy. Miejscem spotkania są Pola Lednickie, leżące nad jeziorem Lednica, nieopodal trasy z Poznania do Gniezna. Miejsce to wybrano, ponieważ według części przekazów historycznych, na wyspie (Ostrów Lednicki) był chrzest Polski. Spotkania odbywają się regularnie od 1997 roku; początkowo w wigilię Zesłania Ducha Świętego, a od 2005 roku – w pierwszą sobotę czerwca. Każde z nich ma swoje hasło, które wyznacza punkty programu.
Młodzież spotyka się na Polach Lednickich, by – w myśl słów „Stąd nasz ród” – potwierdzić wybór Mieszka I o przyjęciu chrztu, wybrać Chrystusa, odnowić przyrzeczenia chrzcielne, a także modlić się śpiewem i tańcem.
Na Polach Lednickich znajdują się: Brama Ryba, zwana Bramą Trzeciego Tysiąclecia, oraz Dom Świętego Jana Pawła II (gdzie znajduje się Muzeum św. Jana Pawła II). Lednica co roku gromadzi tysiące młodych ludzi. Przez kilka lat wręczane były też specjalne stypendia lednickie za szczególne osiągnięcia dla młodych ludzi lub jako pomoc w rozwoju ich talentów. Tysiące młodych ludzi co roku spotykają się na Polach Lednickich. Wspólnota LEDNICA 2000 działa w Poznaniu, przy klasztorze oo. Dominikanów.
W 1997 roku, podczas pierwszego spotkania młodych nad Polami Lednickimi przeleciał w helikopterze papież Jan Paweł II, który udawał się z Gorzowa do Gniezna. Ojciec Święty zawsze pragnął przybyć nad Lednicę, niestety nie udało mu się to. Zatrzymał się jedynie nad Bramą Rybą, pobłogosławił młodym, a następnie zniżył się i jako pierwszy przekroczył ją, wprowadzając młodzież w III Tysiąclecie.
Góra oraz jego wpływ na młodzież były porównywane do działalności Jerzego Owsiaka.
Krytyka.
Podczas wyborów parlamentarnych w Polsce w 2005 roku Jan Góra wziął udział w kampanii wyborczej kandydata Prawa i Sprawiedliwości do Senatu Przemysława Alexandrowicza. Po wyemitowaniu reklamówki telewizyjnej z jego udziałem przez TVP3 Poznań, Góra tłumaczył, że nie poleca Alexandrowicza, tylko daje mu referencje, ponieważ zna go od 28 lat. Góra swoim udziałem w kampanii wyborczej wywołał konsternację we władzach zakonu. Ówczesny przeor poznańskiego klasztoru ojców Dominikanów Paweł Kozacki w wywiadzie dla Gazety Wyborczej stwierdził: „...bardzo bym się wystrzegał takiego opowiadania się po jakiejkolwiek ze stron, ponieważ Kościół ma być otwarty dla każdego. A w momencie, gdy zakonnik w habicie opowiada się po stronie kogoś, to zawsze przeciwnik tego polityka może się poczuć odepchnięty. Z drugiej strony ojciec Jan ma prawo powiedzieć, że ktoś jest przyzwoity”.
Środowiska prawicowe krytykowały spotkania lednickie organizowane przez Górę, zarzucając im teatralność i infantylność oraz zachwianie proporcji między spotkaniem modlitewnym a koncertem muzyki rozrywkowej. W wyniku tego spotkania lednickie, jak i sam Jan Góra, były posądzane o zaburzenie „czystości liturgii” i o „zachowania nieliturgiczne”. Góra twierdził, że:
Ponadto niektórzy katolicy oskarżali Górę o tworzenie sekty, otaczanie się młodymi kobietami i stanowienie zagrożenia dla innych.
Upamiętnienie.
W 2016 premierę miała książka „Zapisane kartki Ojca Jana Góry. Antologia”, będąca zbiorem tekstów o. Jana Góry, wybranych przez Wojciecha Wiśniewskiego. Każdy rozdział autor poprzedził komentarzem, który przybliżał czytelnikom postać o. Góry.
Od 3 września 2016 Jan Góra jest patronem jednej z ulic w Lucinach koło Śremu.
W lutym 2017 Krzysztof Krawczyk, przyjaciel Jana Góry, wydał album pt. "Psalmy Dawidowe. Pamięci o. Jana Góry OP", zawierający niepublikowane dotąd na jednej płycie utwory, które powstały w ciągu kilkudziesięciu lat jako owoc poszukiwań i duchowej przemiany artysty po tragicznych wydarzeniach, jakie miały miejsce w jego życiu. Do zrealizowania tego pomysłu zachęcił go Jan Góra podczas ich pierwszego spotkania. Na płycie znalazł się hymn „Abba Ojcze”, którego autorem był Jan Góra.
Co roku od 2017 w sierpniu odbywają się Dni Jana Góry na Jamnej.
11 lutego 2018 na ścianie kościoła św. Michała Archanioła w Prudniku dokonano odsłonięcia tablicy upamiętniającej Jana Górę.
26 marca 2018 Rada Miejska w Zakliczynie na mocy Uchwały Nr XLVI/385/2018 na wniosek Burmistrza Miasta i Gminy Zakliczyn Dawida Chrobaka nadała Gminnej Bibliotece Publicznej w Zakliczynie imię Ojca Jana Góry.
25 września 2018 jego imieniem nazwano skwer w Poznaniu u zbiegu ulic Libelta i Kościuszki (Osiedle Stare Miasto).
Poznańska Fundacja na rzecz wspierania integralnego rozwoju człowieka „DOBROstan” 20 grudnia 2020 zorganizował rajd samochodowy pamięci o. Jana Góry – "Jan Góra Tour".
W piątą rocznicę śmierci Jana Góry, 21 grudnia 2020, w Prudniku dokonano odsłonięcia tablicy upamiętniającej go na jego rodzinnej kamienicy przy ul. Traugutta 41. Na tablicy umieszczony został kod QR, który po zeskanowaniu prowadzi do dokumentu z informacjami o ojcu Górze.

</doc>
<doc id="513060" url="https://pl.wikipedia.org/wiki?curid=513060" title="Kurt Godel">
Kurt Godel



</doc>
<doc id="513066" url="https://pl.wikipedia.org/wiki?curid=513066" title="Wiktor Piątkowski">
Wiktor Piątkowski

Wiktor Jan Piątkowski (ur. 1841, zm. 1909) – prawnik, publicysta
Będąc sędzią śledczym w Łodzi, zaproponował współpracę Janowi Petersilge (wydawcy "Lodzer Zeitung") w zakresie wydawania polskojęzycznej gazety. Początkowo zamieszczano kącik z polskojęzycznymi krótkimi aktualnymi artykulikami. Od 1 kwietnia 1881 roku wydawano samodzielny cotygodniowy dodatek do "Lodzer Zeitung" pt. "Gazeta Łódzka". Pisemko utrzymało się do końca maja i zostało zawieszone na skutek trudności finansowych i redakcyjnych.

</doc>
<doc id="513068" url="https://pl.wikipedia.org/wiki?curid=513068" title="Szczepionki DNA">
Szczepionki DNA

Szczepionka DNA – typ szczepionki dający nabytą odporność, wykorzystujący sekwencję kwasu deoksyrybonukleinowego (DNA) kodującą białka patogenu. 
Preparat złożony jest z kolistych plazmidów, które zawierają cDNA kodujące antygeny białkowe konkretnych patogenów, przeciwko którym planowane jest uzyskanie odporności. Jest to szczególny rodzaj terapii genowej. 
Sposób działania.
W standardowej metodzie szczepienia DNA, plazmidy zawierające odpowiednie geny kodujące białka patogenu są wszczepiane do ciała pacjenta (np. domięśniowo). Takie plazmidy są trawione przez organizm gospodarza, np. człowieka, konkretnie przez komórki prezentujące antygen. W komórkach gospodarza następuje ekspresja genów patogenu zawartych w plazmidzie , co oznacza, że komórki gospodarza, np. człowieka, same produkują białka patogenu. Na wyprodukowane białka reaguje układ odpornościowy, jak w przypadku zwykłego zakażenia, dając dzięki temu odporność przeciwko konkretnym antygenom. Jest to proces analogiczny do standardowych szczepionek z żywymi lub martwymi mikrobami; jedyna różnica polega na tym, że antygeny w przypadku szczepionek DNA są produkowane przez szczepiony organizm, natomiast w przypadku konwencjonalnych – są wcześniej wyprodukowane w laboratorium i w określonych ilościach dostarczone do organizmu w postaci szczepionki. Aby uzyskać lepszą skuteczność i wchłanialność plazmidów, stosuje się kompleksy DNA zawieszone w liposomach kationowych, a następnie rozpuszcza się je w soli fizjologicznej. 
Duże znaczenie w skuteczności tej metody szczepienia może mieć fakt, że bakteryjne DNA w plazmidach zawiera liczne sekwencje CpG, czyli niemetylowane sekwencje cytozyna-guanina, które wywołują wrodzoną odpowiedź immunologiczną u ssaków.
Historia.
Pierwsze próby zastosowania tej metody szczepień miały miejsce w roku 1990, od tego czasu wykonano tysiące badań w tym temacie. 
Na dzień 3 września 2013 baza danych DNAVaxDB zarejestrowała 417 szczepionek DNA, z których każda była przebadana pod względem użyteczności klinicznej lub przynajmniej była na etapie badań na zwierzętach. 
W drugiej dekadzie XXI w. szczepionki DNA są w fazie testów klinicznych. Firmy biofarmaceutyczne, np. Inovio Pharmaceuticals, opracowują szczepionki DNA mające pomóc w zwalczeniu pandemii COVID-19 związanej z rozprzestrzenianiem się koronawirusa SARS-CoV-2.
Żadna szczepionka DNA nie została do tej pory zatwierdzona do stosowania u ludzi (stan na rok 2019).
Zastosowania szczepionek DNA.
Obecnie nie istnieją szczepionki DNA zatwierdzone do stosowania u ludzi. Kilka szczepionek DNA jest stosowanych w weterynarii.
Linki zewnętrzne.
DNAVaxDB: DNA Vaccine (ang.) – baza danych zawierająca informacje o szczepionkach DNA, dla których wykazano skuteczność w wywoływaniu odpowiedzi odpornościowej przynajmniej w badaniach z użyciem zwierzęcych modeli chorób.

</doc>
<doc id="513070" url="https://pl.wikipedia.org/wiki?curid=513070" title="Szczepionka DNA">
Szczepionka DNA



</doc>
<doc id="513071" url="https://pl.wikipedia.org/wiki?curid=513071" title="Terapia DNA">
Terapia DNA



</doc>
<doc id="513074" url="https://pl.wikipedia.org/wiki?curid=513074" title="Filigran">
Filigran

Filigran – technika złotnicza polegająca na zdobieniu lub wykonywaniu całego przedmiotu z cienkich drucików ułożonych w ażurową siatkę. 
W technice tej używa się drucików złotych i srebrnych. Skręca się je ze sobą (zazwyczaj po dwa), a następnie rozklepuje, w efekcie czego ich brzeg jest charakterystycznie ząbkowany. Tak przygotowane druciki układane są w ornamenty i przylutowywane bądź przyklejane do podłoża. Służą także do wykonywania całych przedmiotów, takich jak koszyki lub pudełka. Technika filigranu często jest łączona z granulacją. Stosowana była od starożytności, zwłaszcza przez Etrusków. Bardzo popularna we włoskim złotnictwie renesansowym.
Technika filigranu była charakterystyczna dla srebrnej biżuterii produkowanej w II połowie XX w. przez spółdzielnię Imago Artis, gdzie wykorzystywano również tzw. "filigran krakowski" (lub "milgryf" w nomenklaturze spółdzielni). W tej odmianie filigranu nie skręcano dwóch drutów, lecz rozklepywano jeden, a następnie urządzeniem mechanicznym pomysłu złotnika Józefa Bigaja ząbkowano jego brzegi.

</doc>
<doc id="513076" url="https://pl.wikipedia.org/wiki?curid=513076" title="Hans Andersen (żużlowiec)">
Hans Andersen (żużlowiec)

Hans Niklas Andersen, właśc. Hans Nørgaard Andersen (ur. 3 listopada 1980 w Odense) – duński żużlowiec.
Życiorys.
Swoją karierę rozpoczął startując na minitorach. W 1995 roku został indywidualnym mistrzem Danii w tej odmianie sportu żużlowego (przeznaczonej dla zawodników do 16 roku życia). Rok później został mistrzem Danii juniorów w żużlu na torach klasycznych. W 2003 roku po raz pierwszy wystartował w cyklu Grand Prix (w żużlowych indywidualnych mistrzostwach świata). Rok później niespodziewanie stanął na podium GP Słowenii w Kršku oraz wygrał GP Skandynawii w Göteborgu, wyprzedzając na dystansie późniejszego mistrza świata Jasona Crumpa. Ostatecznie w całym cyklu zajął 9. miejsce, z jednym punktem straty do premiowanej awansem do przyszłorocznego cyklu czołowej "ósemki". W tym samym roku zdobył również brązowy medal indywidualnych mistrzostw Europy.
Po udanym sezonie znalazł zatrudnienie w polskiej lidze, w barwach WTS Wrocław. W lidze brytyjskiej reprezentował Ipswich Witches, a w lidze szwedzkiej Luxo Stars Målilla. W rodzimej lidze duńskiej zdobywał punkty dla Fredericii. W sezonie 2004 w Grand Prix nie powtórzył sukcesów z roku poprzedniego, zajął ostatecznie 12. miejsce, notując pechowe występy w Cardiff, gdzie jadąc w finale na drugiej pozycji wpadł w koleinę, czy w Bydgoszczy, gdzie dwa razy w jednym wyścigu zanotował upadek na pierwszym łuku.
W roku 2006 Duńczyk nie startował w cyklu Grand Prix jako stały uczestnik. Otrzymał jednak "dziką kartę" na występ w GP Danii. Andersen zawody wygrał, powtarzając wyczyn Marka Lorama z 1999 i Martina Dugarda z 2000, stając się trzecim zawodnikiem, który wygrał turniej Grand Prix nie będąc stałym uczestnikiem cyklu. Po tym udanym starcie otrzymał dziką kartę również na GP Skandynawii, gdzie ostatecznie zajął drugie miejsce. Nieoczekiwanie, po ogłoszeniu zakończenia kariery przez Tony Rickardssona, Andersen (jako pierwszy rezerwowy) wystartował także w GP Włoch, gdzie zajął trzecią lokatę.
W sezonie 2006 Andersen występował w czterech ligach - bronił barw WTS Wrocław (Polska), Peterborough Panthers (Wielka Brytania), Luxo Stars Målilla (Szwecja) i Brovst (Dania). Startując w sześciu (na dziesięć) turniejach z cyklu Grand Prix (nowa formuła Indywidualnych Mistrzostw Świata na Żużlu), zakończył sezon jako szósty zawodnik Świata, wygrywając przy tym dwa turnieje (Kopenhaga, Praga). Duńczyk został także Drużynowym Mistrzem Polski z Wrocławiem, Mistrzem Elite League z Peterborough Panthers i brązowym medalistą Drużynowych Mistrzostw Szwecji (Luxo Stars). Wart odnotowania jest fakt, że jego średnia biegopunktowa w żadnej lidze nie spadła poniżej 2,4 punktu na wyścig (przy maksymalnej średniej wynoszącej 3,0). Andersen tak w Polsce, jak w Szwecji i Anglii uplasował się w czołowej piątce zawodników ligi.
W sezonie 2007 nadal (trzeci rok z rzędu) klubem Hansa Andersena był WTS Wrocław, z którym zdobył brązowy medal Drużynowych Mistrzostw Polski. Duńczyk reprezentował także angielskie Peterborough Panthers, i kolejny - już ósmy sezon szwedzką Dackarnę Målilla (wcześniejsza nazwa - Luxo Stars)i zdobył z nią tytuł Drużynowego Mistrza Szwecji. W 2007 Andersen startował także jako stały uczestnik w cyklu Grand Prix na żużlu, w którym zajął 5. miejsce.
Od początku kariery Andersen wypracował sobie oryginalną technikę jazdy, z wysoko podniesionymi do góry łokciami, stąd jego pseudonim "Ugly Duck" (ang. "brzydkie kaczątko").
Starty w lidze.
Liga brytyjska
Liga polska
Liga szwedzka
Liga duńska

</doc>
<doc id="513077" url="https://pl.wikipedia.org/wiki?curid=513077" title="Stare Bielany (stacja metra)">
Stare Bielany (stacja metra)

Stare Bielany (do 2006 "Bielany") – stacja linii M1 metra w Warszawie na Starych Bielanach w dzielnicy Bielany, położona u zbiegu ul. Jana Kasprowicza i al. Zjednoczenia, zbudowana w latach 2006–2008.
Opis stacji.
Pierwotnie nosiła nazwę "Bielany".
Stacja jednokondygnacyjna. Perony szerokości 4,5 metra każdy, są rozmieszczone po bokach stacji, a tory metra pośrodku. Długość stacji 182 m. Cała stacja jest położona wzdłuż ulicy Kasprowicza. Głowica północna stacji jest położona koło ulicy Płatniczej, w głowicy południowej od strony alei Zjednoczenia są umiejscowione windy, po jednej na każdym peronie. Na końcach stacji są umieszczone schody ruchome i stacjonarne. Perony stacji mają bardzo ciekawe, oryginalne drewniane wykończenie. Szare posadzki i ściany są wymieszane z panelami z jasnego drewna, co nadaje stacji ciekawy styl. Bielański odcinek metra Słodowiec – Młociny został wybudowany metodą odkrywkową. Projekt stacji powstał w Biurze Projektowym AiB pod kierunkiem Zdzisława Kostrzewy. Wnętrza zaprojektowali prof. Mirosław Duchowski i arch. Agnieszka Sadkowska-Penczonek.

</doc>
<doc id="513078" url="https://pl.wikipedia.org/wiki?curid=513078" title="Nix">
Nix



</doc>
<doc id="513079" url="https://pl.wikipedia.org/wiki?curid=513079" title="Nuggle">
Nuggle



</doc>
<doc id="513080" url="https://pl.wikipedia.org/wiki?curid=513080" title="Gorczyca polna">
Gorczyca polna

Gorczyca polna, ognicha ("Sinapis arvensis" L.) – gatunek rośliny należący do rodziny kapustowatych. Znana też jako gorczyca świrzepa.
Zasięg występowania.
Pierwotny obszar występowania to Afryka Północna (Algieria, Libia, Maroko, Tunezja), niemal cała Europa i znaczna części Azji (Azja Zachodnia, Środkowa, Syberia, Kaukaz, Pakistan). Jako gatunek introdukowany rozprzestrzenił się na tych kontynentach także poza obszarem swojego rodzimego występowania, pojawił się również na innych kontynentach i niektórych wyspach. Obecnie jest gatunkiem kosmopolitycznym; poza Antarktydą występuje na wszystkich kontynentach i na licznych wyspach. Na półkuli północnej sięga po Grenlandię i archipelag Svalbard, na południowej występuje na wyspach wokół Antarktydy. 
W Europie jest archeofitem występującym już w neolicie. Pierwsze jej znaleziska w Polsce pochodzą z początków epoki żelaza. Obecnie w Polsce jest gatunkiem bardzo pospolitym, w górach jest rzadszy.
Szkodliwość i zwalczanie.
Gorczyca polna jest jednym z bardziej uciążliwych chwastów. Szkodliwość gorczycy polega na tym, że jest szkodliwa dla zwierząt, jest żywicielem licznych chorób i szkodników roślin kapustnych, przyczynia się więc do ich rozprzestrzeniania. Między innymi rozwija się na niej mątwik burakowy, bielinek kapustnik, śmietka kapuściana, "Plasmodiophora brassicae" wywołująca kiłę kapusty oraz nicienie będące wektorem wirusa powodującego czopowatość bulw ziemniaka.
Próg szkodliwości dla gorczycy polnej w burakach określono na 5 roślin/m2. Pozostawiona na miedzach, poboczach i rowach szybko rozprzestrzenia się na pola uprawne, na których nie stosuje się herbicydów zwalczających ją. Nasiono gorczycy potrafi wykiełkować po przeleżeniu w glebie przez wiele lat, co powoduje konieczność jej szczególnego zwalczania przez wiele lat po zachwaszczeniu pola. Przy prawidłowej agrotechnice jest dość łatwo zwalczana herbicydami we wszystkich uprawach, nawet w rzepaku. 
W Kanadzie zaobserwowano rozprzestrzenianie się gorczycy polnej na polach, na których zwalcza się chwasty herbicydami totalnymi zawierającymi glifosat.

</doc>
<doc id="513082" url="https://pl.wikipedia.org/wiki?curid=513082" title="Cielesne zaburzenie dysmorficzne">
Cielesne zaburzenie dysmorficzne

Cielesne zaburzenie dysmorficzne (ang. "Body Dysmorphic Disorder", "BDD") dawniej znane jako dysmorfofobia – zaburzenie psychiczne, charakteryzujące się występowaniem ciągłych obaw związanych z przekonaniem o nieestetycznym wyglądzie lub budowie ciała. Termin ma pochodzenie greckie. Słowo "dysmorfia" oznaczało w języku greckim brzydotę, szczególnie twarzy.
Objawy i symptomy.
Osoby z BDD zaabsorbowane są jednym lub wieloma defektami ciała, które przez innych są niezauważane lub spostrzegane są za niewielkie. Wady wyglądu mogą być ocenianie w mniej lub bardziej negatywny sposób np. mogą być uważane za nieatrakcyjne, ohydne lub nawet powodujące wygląd „jak u potwora”. Obawy są intruzywne, niechciane, absorbujące czasowo (średnio 3–8 godzin dziennie) i zwykle trudne do kontrolowania. W odpowiedzi na obawy, pojawiają się powtarzające się zachowania lub myśli, którym towarzyszy lęk lub dysforia. Zachowania mają na celu poprawę, ukrycie wad, a także upewnienie się, co do wyglądu (np. częste przeglądanie się w lustrzanych odbiciach). W myślach osoba z BDD może bezustannie porównywać swój wygląd z innymi. Zaabsorbowanie wyglądem powoduje cierpienie i negatywnie wpływa na ważne sfery życia (np. utrudnia wchodzenie w związki czy podjęcie pracy).
Przekonanie o wadach cielesnych bywa tak dotkliwe, że może popychać do samobójstwa. W badaniach amerykańskich stwierdzono, że myśli samobójcze występują u 78% chorych, a 24–28% podejmuje próbę odebrania sobie życia. Niewykluczone, że samobójstwa chorych z tym zaburzeniem zdarzają się częściej niż wśród chorych na zaburzenia depresyjne, zaburzenia afektywne dwubiegunowe i zaburzenia odżywiania. Większość chorych nie zawiera związku małżeńskiego.
W badaniach przeprowadzonych pod kierownictwem dr Katharine Philips na ponad 500 chorych wskazano, na jakich częściach ciała koncentruje się ich uwaga.
Rozpoznanie.
W klasyfikacji ICD-10, dysmorfofobia należy do zaburzeń hipochondrycznych. W DSM-5, m.in. wraz z zaburzeniem obsesyjno-kompulsyjnym, patologicznym zbieractwem, trichotillomanią, została wydzielona do nowej grupy zaburzeń obsesyjno-kompulsyjnych i podobnych.
Kryteria diagnostyczne cielesnego zaburzenia dysmorficznego według klasyfikacji DSM-5
Należy doprecyzować czy zaburzenie dotyczy muskulatury (dysmorfia mięśniowa): czy osoba jest zaabsorbowana obawą o niedostatecznie silnej budowie ciała lub niewystarczającej muskulaturze. Ten podtyp określany jest również przy zaabsorbowaniu innymi aspektami wyglądu (co często występuje).
Należy określić poziom wglądu, który posiada osoba na temat dysmorfii ciała (np. „jestem brzydki” lub „jestem zdeformowany”):
Leczenie.
Istnieje ograniczona liczba badań nad skutecznością leczenia BDD. Z psychoterapii poleca się terapię poznawczo-behawioralną (ang. "cognitive-behavioral therapy" – CBT), najlepiej zawierającą technikę ekspozycji i powstrzymania reakcji (ang. "exposure with response prevention" – ERP). Skuteczność sprawdzana była w randomizowanych badaniach (bez placebo, choć niektóre posiadały grupy porównawcze z aktywnym leczeniem). Powstają też pierwsze programy CBT, które mogą być przeprowadzane przez internet (z pomocą psychoterapeuty).
Testowane są też terapie tzw. „trzeciej fali” CBT (pierwsze badania), np. terapia metapoznawcza (ang. "metacognitive therapy") czy terapia akceptacji i zaangażowania (ang. "acceptance and commitment therapy"), ale jest zbyt wcześnie, by móc którąś rekomendować. Postuluje się tworzenie metod zorientowanych na korektę nieprawidłowości w przetwarzaniu informacji wzrokowej (tj. błędów w identyfikacji emocji i walorów estetycznych, rozpoznawaniu i całościowym przetwarzaniu twarzy), które często dotyczą osób z BDD.
Z leków zaleca się leki przeciwdepresyjne, a dokładniej: escitalopram, fluoksetynę, fluwoksaminę (SSRI) i klomipraminę (TCA), w dawkach podobnych jak w terapii zaburzenia obsesyjno-kompulsyjnego.
Zakłada się, że w wypadku dysmorfii mięśniowej leczenie powinno wyglądać podobnie, jak w wypadku BDD.

</doc>
<doc id="513083" url="https://pl.wikipedia.org/wiki?curid=513083" title="Łobi jabi">
Łobi jabi

Łobi jabi – album zespołu Voo Voo wydany w 1993, nakładem wydawnictwa Tonpress.
Płyta stanowi dość poważny zwrot w twórczości grupy Voo Voo, która wraz z wydaniem tej płyty rozpoczęła swój „folkowy” okres. Oprócz nowych utworów na płycie znajduje się kilka starszych utworów – „Flota zjednoczonych sił” z płyty "Koncert" i „Zatoka spokojnych głów” nagrana w 1985 dla Programu III Polskiego Radia.
Lista utworów.
Wszystkie utwory napisane przez Wojciecha Waglewskiego z wyjątkiem „Łobi jabi” napisanego przez Mateusza Pospieszalskiego.

</doc>
<doc id="513084" url="https://pl.wikipedia.org/wiki?curid=513084" title="Działko NR-23">
Działko NR-23

NR-23 – (ros. "НР–23" od "Nudelman-Richter", oznaczenie fabr. "150П") radzieckie automatyczne działko lotnicze kalibru 23 mm, szeroko używane jako uzbrojenie strzeleckie samolotów radzieckich i państw Układu Warszawskiego. 
Historia.
Działko skonstruowane przez A. E. Nudelmana i A.A. Richtera zostało wprowadzone do uzbrojenia w 1949 roku, zastępując konstruowane podczas II wojny światowej działka NS-23 i WJa.
NR-23 było jednolufowym działkiem kalibru 23 mm przeładowywanym energią krótkiego odrzutu lufy. Mechanicznie konstrukcja ta była podobna do wcześniejszego NS-23, ale wprowadzone usprawnienia umożliwiły zwiększenie jego szybkostrzelności o 50%. Teoretycznie szybkostrzelność działka NR-23 wynosiła 850 strzałów na minutę, ale testy przechwyconej przez amerykańskie Siły Powietrzne egzemplarzy broni wykazały, że osiąga ona wartość tylko 650 strzałów na minutę.
W Chińskiej Republice Ludowej produkowano kopię działka oznaczoną jako Typ 23-1.
Działko "NR-23" stanowiło uzbrojenie myśliwców MiG-15, Ła-15, MiG-17 i niektórych egzemplarzy MiG-19. 
Biorąc pod uwagę skalę zastosowania działka NR-23 można stwierdzić, że było ono najszerzej stosowanym ówcześnie typem działka lotniczego. W połowie lat 60. siły zbrojne Związku Radzieckiego zastąpiły je nowym dwulufowym działkiem Działko GSz-23.
Poprzez powiększenie mechanizmu działka NR-23 skonstruowano potężniejsze działko NR-30, które stało się podstawowym uzbrojeniem strzeleckim myśliwców MiG-19 i niektórych egzemplarzy MiG-21.
Planowano również instalowanie działek tego typu na bojowych stacjach kosmicznych Ałmaz.

</doc>
<doc id="513086" url="https://pl.wikipedia.org/wiki?curid=513086" title="Wojewódzkie Przedsiębiorstwo Komunikacyjne w Legnicy">
Wojewódzkie Przedsiębiorstwo Komunikacyjne w Legnicy

Wojewódzkie Przedsiębiorstwo Komunikacyjne w Legnicy (WPK Legnica) – przedsiębiorstwo państwowe istniejące w latach 1975–1995, zajmujące się prowadzeniem transportu miejskiego i regionalnego na obszarze województwa legnickiego.
Historia.
Geneza.
W realiach gospodarki planowej w Polskiej Rzeczypospolitej Ludowej zasadniczo transportem drogowym zajmowała się Państwowa Komunikacja Samochodowa. W większych miastach i regionach przewozy były powierzane przedsiębiorstwom transportu miejskiego, podległym terenowym organom administracji państwowej.
Od 1945 roku na bazie przedwojennego przedsiębiorstwa obsługującego tramwaje w Legnicy powołano Miejskie Przedsiębiorstwo Komunikacyjne.
Już w latach 1911–1913 tramwaje docierały do Piekar Wielkich i Przybkowa. Równolegle z dostawami autobusów i likwidacją tramwajów zwiększano zasięg linii o miejscowości ościenne (Ulesie, Rzeszotary, Kunice, Bartoszów). W 1969 roku uruchomiono połączenia między Prochowicami a Legnicą i okolicznymi wsiami. W latach 1972–1973 wraz ze zniesieniem gromad, nowymi liniami połączono Legnicę ze wszystkimi ościennymi, nowo utworzonymi gminami (Miłkowice, Krotoszyce, Kunice, Legnickie Pole).
Administracja terenowa i partyjna powierzyły MPK, przemianowanemu na Międzypowiatowe Przedsiębiorstwo Komunikacyjne, transport miejski i regionalny w obrębie wznoszonego od 1962 roku Legnicko-Głogowskiego Okręgu Miedziowego. 1 kwietnia 1973 r. uruchomiono połączenia z Legnicy do Lubina i Polkowic. Numerowane linie obsługiwano czerwonymi autobusami miejskimi.
W ramach reformy administracyjnej w czerwcu 1975 roku utworzono województwo legnickie. Międzypowiatowe Przedsiębiorstwo Komunikacyjne zostało przemianowane na Wojewódzkie Przedsiębiorstwo Komunikacyjne w Legnicy.
Struktura organizacyjna.
Przedsiębiorstwo składało się z trzech zakładów:
W dyspozycji przedsiębiorstwa w latach 1980–1995 był ośrodek wypoczynku świątecznego w Rokitkach.
Połączenia.
Numeracja linii WPK była usystematyzowana. Numery z serii „czterdziestek” były przypisane trasom przebiegającym przez Lubin, a z serii „pięćdziesiątek” – przez Głogów. Niższe numery posiadały linie autobusowe związane z Legnicą.
Przedsiębiorstwo prowadziło linie komunikacyjne pomiędzy ośrodkami Legnicko-Głogowskiego Okręgu Miedziowego: Legnicą, Lubinem, Polkowicami i Głogowem oraz na obszarze ościennych gmin. Od lat 1978–1980 WPK powierzono prowadzenie linii łączących Legnicę z Jaworem i Złotoryją.
Do Głogowa istniała linia pospieszna „A”. Inne linie pospieszne funkcjonowały przejściowo do Jawora („J”) i Złotoryi („Z”). Mniej więcej w połowie lat 80. zrezygnowano z obsługi połączeń do Jawora i do Złotoryi liniami pospiesznymi „J” i „Z” zastępując je odpowiednio połączeniami zwykłymi – „14” do Jawora i „22” do Złotoryi. Połączenia do Jawora linią „14” wykonywane były przez autobusy Jelcz PR110U/M, Jelcz M11 i Ikarus 280. Pomimo dużego zainteresowania połączeniem ze Złotoryją dzięki linii „22” bardzo szybko zrezygnowano z jej obsługi autobusami przegubowymi Ikarus 280 z uwagi na problemy z zawracaniem na zbyt małej pętli przy Szpitalu w Złotoryi. Od tego czasu linia „22” była obsługiwana wyłącznie autobusami Jelcz PR110U/M i Jelcz M11.
Przedsiębiorstwo rozwijało linie miejskie wewnątrz obsługiwanych miast, w miarę wznoszenia nowych osiedli mieszkaniowych.
Linie obsługiwane przez legnicką centralę WPK (wg danych z 1990 roku): 
1 – Dworzec PKP – Huta Miedzi
2 – Poznańska (Chłodnia) – Osiedle Piekary (ul. Śląska)
3 – Trójbaza (ul. Jaworzyńska) – Jaworzyńska – Plac Słowiański – Witelona – al. Piłsudskiego – Sudecka – Sikorskiego – Osiedle Piekary (Śląska)
4 – Ulesie – Szczytnicka
5 – Domejki – al. Rzeczypospolitej
6 – Dworzec PKP – Miłkowice
7 – Domejki – Pątnów
8 – Poznańska (Chłodnia) – Osiedle Piekary (ul. Iwaszkiewicza)
9 – Dworzec PKP – Legnickie Pole (przez Bartoszów i Kłębanowice)
10 – Dworzec PKP – Prochowice
11 – Dworzec PKP – Miłkowice (przez Dobrzejów i Grzymalin)
12 – Dworzec PKP – Krotoszyce
12 bis – Dworzec PKP – Polowice
13 – Piątnica – Wielogórska
14 – Dworzec PKP – Jawor
15 – Huta Miedzi – Osiedle Piekary (ul. Śląska)
16 – Dworzec PKP – Legnickie Pole (przez Nową Wieś Legnicką)
17 – Dworzec PKP – Legnickie Pole (linia w dni wolne od pracy, okólna – przez Bartoszów, Kłębanowice, Nową Wieś Legnicką),
18 – Jagiellońska – Osiedle Piekary (ul. Iwaszkiewicza)
19 – Dworzec PKP – Janowice Duże
20 – Dworzec PKP – Legnickie Pole (przez Ogonowice)
21 – Poznańska (Chłodnia) – Grzybiany
22 – Dworzec PKP – Złotoryja (Hoża)
23 – Domejki – Osiedle Piekary (ul. Iwaszkiewicza)
24 – Domejki – Osiedle Piekary (ul. Iwaszkiewicza)
25 – Dworzec PKP – Krotoszyce
40 – Osiedle Kopernika – Lubin (Osiedle Polne)
45 – Osiedle Kopernika – Polkowice
A – Osiedle Kopernika – Głogów (dworzec)
Tabor.
Przedsiębiorstwo otrzymywało po roku 1975 zarówno typowe autobusy miejskie, jak również pewną liczbę autobusów regionalnych kierowanych m.in. na linie pospieszne:
Numeracja pojazdów (tzw. "numery boczne") była jednolita dla całego przedsiębiorstwa.
Autobusy:
Napraw głównych autobusów dokonywano przeważnie w: Komunalnym Przedsiębiorstwie Naprawy Autobusów w Słupsku (KAPENA), Jelczańskich Zakładach Samochodowych w Jelczu-Laskowicach, Lubelskich Zakładach Naprawy Samochodów (LZNS) w Lublinie, Przedsiębiorstwie Usług Technicznych Komunikacji Miejskiej „Jamna-Bus” w Mikołowie, Kujawskich Zakładach Naprawy Samochodów w Solcu Kujawskim (KZNS) i w prywatnym przedsiębiorstwie naprawy autobusów – „Kumex” w Niechlowie.
W szczytowym okresie, w 1984 roku, WPK posiadało jednocześnie 244 pojazdy.
Likwidacja.
Ustawa z 8 marca 1990 r. przywracająca w ramach transformacji ustrojowej w Polsce samorząd terytorialny zobowiązała gminy do przejęcia publicznego transportu zbiorowego jako jednego z zadań własnych. Władze województwa legnickiego, wobec rozbieżnych planów zarządów miast, w których znajdowały się centrala i oddziały WPK, zadecydowały o podziale i komunalizacji przedsiębiorstwa. 9 kwietnia 1995 roku oddział w Głogowie został wyodrębniony do spółki pn. „Komunikacja Miejska”. Aktem notarialnym z 18 grudnia 1995 roku przekształcono centralę WPK w Miejskie Przedsiębiorstwo Komunikacyjne w Legnicy.
Wojewódzkie Przedsiębiorstwo Komunikacyjne w Legnicy było ostatnim funkcjonującym przedsiębiorstwem tego typu w Polsce.
Stan po likwidacji WPK.
Układ komunikacji zbiorowej Legnicko-Głogowskiego Okręgu Miedziowego uległ dezintegracji. Część linii zamiejskich z Legnicy prowadziło Miejskie Przedsiębiorstwo Komunikacyjne w Legnicy, stopniowo likwidując trasy w miarę spadku zainteresowania ze strony samorządów ościennych gmin. Z sieci dawnego WPK pozostała linia nr „10” do Prochowic. Na wszystkie trasy międzymiastowe w LGOM wkroczyli prywatni przewoźnicy drogowi, obsługujący połączenia mikrobusami oraz przedsiębiorstwa powstałe z komercjalizacji PKS.
Po roku 2012 niektóre samorządy byłego województwa legnickiego zdecydowały się na powrót do organizowania wspólnego transportu zbiorowego. Przywrócono połączenia autobusami miejskimi łączące m.in. Legnicę z Ulesiem, Lubin ze Ścinawą, Głogów z Jerzmanową, realizowane przez operatorów obsługujących współcześnie miasta.

</doc>
<doc id="513087" url="https://pl.wikipedia.org/wiki?curid=513087" title="Marian Herda">
Marian Herda

Marian Herda (ur. 1 października 1933 w Katowicach) – polski hokeista, olimpijczyk.
Zawodnik reprezentujący kluby: Górnik i Gwardia Katowice. W reprezentacji Polski wystąpił 12 razy. Wystąpił na Igrzyskach Olimpijskich w Cortina d’Ampezzo w 1956. W 1953 zdobył brązowy medal akademickich mistrzostw świata. W 1958 wyemigrował do Niemiec.

</doc>
<doc id="513091" url="https://pl.wikipedia.org/wiki?curid=513091" title="Wawrzyszew (stacja metra)">
Wawrzyszew (stacja metra)

Wawrzyszew – stacja linii M1 metra w Warszawie zlokalizowana w rejonie ulic: Kasprowicza, Wolumen i Lindego.
Opis stacji.
Stacja jednokondygnacyjna. Perony, szerokości 4.5 metra każdy, są rozmieszczone po bokach stacji, a tory metra pośrodku. Długość stacji 149 m. Cała stacja jest położona wzdłuż ulicy Kasprowicza. Głowica południowa wychodzi na ulice Wolumen oraz Lindego. Północne wyjścia są blisko ul. Wergiliusza. Stacja jest zlokalizowana tuż obok bazaru Wolumen. Na końcach stacji są umieszczone schody ruchome i stacjonarne. Wyjściem do stacji jest murowany budynek z rozsuwanymi drzwiami, a nie – jak dotychczas – zadaszona wiata. Stację charakteryzuje oryginalne, pomalowane na czerwono wejście od strony bazaru Wolumen. Peron jest utrzymany w kolorach szarości z kamiennymi ławkami. Bielański odcinek metra Słodowiec – Młociny był budowany metodą odkrywkową.
Uruchomienie stacji Stare Bielany i Wawrzyszew było uwarunkowane stopniem zaawansowania pracy przy budowie stacji Młociny. Za stacją Wawrzyszew nie ma zwrotnicy umożliwiającej zawracanie składów. Aby zawrócić, pociągi jeżdżą do komory torów odstawczych, która znajduje się za stacją Młociny.
Ostatnie przygotowania.
Budowa stacji została zakończona. W okresie 25-27 lipca 2008 (weekend) prowadzono jazdy próbne pociągów na odcinku Stare Bielany – Wawrzyszew. Mogło to spowodować przestoje na stacji Marymont i Słodowiec, ponieważ pociągi na jazdach próbnych korzystały z komory torów rozjazdowych znajdującej się za stacją Słodowiec (gdzie wcześniej zawracały składy metra). Podczas jazd próbnych testowano tory oraz wszystkie systemy w tunelach i dwóch stacjach. 24 lipca 2008 w ramach odbiorów technicznych stacji odbyło się próbne zadymienie obu stacji. Testowano też wentylatory. Stacja została ostatecznie oddana do ruchu pasażerskiego 25 października 2008 r.

</doc>
<doc id="513094" url="https://pl.wikipedia.org/wiki?curid=513094" title="…Nada Como el Sol">
…Nada Como el Sol

…Nada Como el Sol – minialbum Stinga, zawierający hiszpańsko- i portugalskojęzyczne wersje wybranych utworów z albumu "…Nothing Like the Sun".

</doc>
<doc id="513098" url="https://pl.wikipedia.org/wiki?curid=513098" title="Działko NR-30">
Działko NR-30

NR-30 (ros. "НР–30" od "Nudelman-Richter") – radzieckie automatyczne działko lotnicze kalibru 30 mm, szeroko używane jako uzbrojenie strzeleckie samolotów radzieckich i państw Układu Warszawskiego. 
Historia.
Działko zostało skonstruowane przez A. E. Nudelmana i A.A. Richtera jako powiększona wersja działka NR-23 zostało wprowadzone do uzbrojenia w 1954 roku. 
Działko NR-30 i jego nabój zostały opracowane w biurze OKB-16 A. Nudelmana i A. Richtera na zamówienie lotnictwa ZSRR, które wybrało kaliber 30 mm jako pośredni między używanymi dotychczas działkami lotniczymi 23 mm i 37 mm, optymalny pod względem masy pocisku, szybkostrzelności i umiarkowanej masy broni. W 1952 roku konstruktorzy uzyskali świadectwo ochronne. W konkursie uczestniczyły jeszcze działka konstrukcji Szpitalnego i Wołkowa, lecz NR-30 zostało uznane za najlepsze i wprowadzone do produkcji w 1954 roku w zakładzie nr 2 im. Diegtiariowa w Kowrowie, zastępując w ciągu dwóch lat w produkcji NR-23. Produkcja dochodziła do ok. 2000 działek rocznie. W 1967 roku konstruktorzy otrzymali za konstrukcję działka nagrodę państwową.
NR-30 było jednolufowym działkiem kalibru 30 mm przeładowywanym energią gazów prochowych. Mechanicznie konstrukcja ta była identyczna z wcześniejszym NR-23, ale została przeskalowana do kalibru 30 mm. Wzrosła przy tym szybkostrzelność, a produkcja została uproszczona. Działko strzelało dwa razy cięższymi pociskami niż NR-23, a siła ognia i potężny odrzut wymagały zastosowania hamulca wylotowego ze zintegrowanym tłumikiem płomieni w celu uchronienia struktury kadłuba przed gorącymi gazami wylotowymi. Masa serii sekundowej działka NR-30 była 2,2 raza większa niż NR-23 (23 mm) i 1,5 raza większa niż N-37 (37 mm). 
NR-30 stanowiło uzbrojenie strzeleckie samolotów MiG-19, niektórych modeli MiG-21 (F), Su-7 i Su-17. Własnej wersji działka używało również lotnictwo Chińskiej Republiki Ludowej jako uzbrojenia samolotów będących kopią radzieckiego MiGa-19. Samoloty chińskie wyposażono w działko krajowej produkcji, które było kopią radzieckiego, oznaczone jako Typ-30. Odrobinę różniło się ono od pierwowzoru, ale zasada działania pozostała ta sama.
Chociaż relatywnie niska szybkostrzelność działka czyniła je odpowiedniejszym do atakowania celów naziemnych, to sprawdzało się ono także jako broń do walk powietrznych, łącząc w sobie wysoką skuteczność i dużą siłę niszczącą pocisków.
Planowano instalowanie działek tego typu na bojowych stacjach kosmicznych Ałmaz.

</doc>
<doc id="513099" url="https://pl.wikipedia.org/wiki?curid=513099" title="Ciaran Hinds">
Ciaran Hinds



</doc>
<doc id="513100" url="https://pl.wikipedia.org/wiki?curid=513100" title="Język luo">
Język luo

Język luo – język nilo-saharyjski z zachodniego odłamu gałęzi nilotyckiej języków wschodniosudańskich, używany przez ponad 3 miliony członków plemienia Luo w prowincji Nyanza w Kenii, a także w znacznie mniejszym zakresie (przez ok. 300 tys. osób) w północnej Tanzanii, na wschód od Jeziora Wiktorii.
W ogólniejszym znaczeniu nazwa ta może odnosić się też do używanego przez ludy Luo zespołu języków luo – podgrupy zachodniego odłamu języków nilotyckich, do której zalicza się też wspomniany wyżej właściwy język luo oraz języki szylluk, aczoli, alur i inne, nie należą tu jednak języki nuer i dinka.

</doc>
<doc id="513101" url="https://pl.wikipedia.org/wiki?curid=513101" title="Ciarán Hinds">
Ciarán Hinds

Ciarán Hinds (ur. 9 lutego 1953 w Belfaście) – irlandzki aktor teatralny, radiowy, telewizyjny i filmowy.
Życiorys.
Wczesne lata.
Urodził się w Belfaście w Irlandii Północnej, w rodzinie katolickiej jako jednno z pięciorga dzieci Moyi Hinds, amatorskiej aktorki, i Gerry’ego Hindsa, lekarza i nauczyciela. Wychowywał się z czterema siostrami: Caitrioną, Bronagh, Gerardine i Moyą. We wczesnych latach zaczął brać lekcje tańca irlandzkiego. Uczęszczał do Holy Family Primary School i St. Malachy's College. Studiował prawo na Queen's University w Belfaście. W 1975 ukończył Royal Academy of Dramatic Art.
Kariera.
W 1976 zadebiutował na profesjonalnej scenie Citizens Theatre w Glasgow w przedstawieniu "Kopciuszek". Pod koniec lat 70. i połowy lat 80. regularnie występował w różnych produkcjach w Citizens 'Theatre. W Irlandii grał w teatrach: Abbey Theatre, Field Day Theatre Company, Druid Theatre Company, Lyric Players 'Theatre i Project Arts Centre. W 1987 dołączył do obsady produkcji Petera Brooka "The Mahabharata" jako Ashwattaman. W latach 90. był związany z Royal Shakespeare Company, gdzie wystąpił w "Ryszardzie III" (1993) w reż. Sama Mendesa, który zwrócił się do Hindsa, by w ostatniej chwili zastąpił kontuzjowanego Simona Russella Beale’a. Za rolę Larry’ego w spektaklu Patricka Marbera "Bliżej" ("Closer") był nominowany do Tony Award oraz otrzymał Theatre World Award za „Najlepszy debiut w Nowym Jorku” i Outer Critics Circle Award za „Specjalne osiągnięcie - Najlepsza obsada zespołu”.
W serialu "The Terror" (2017) wystąpił jako sir John Franklin.
Życie prywatne.
Z narodowości jest Irlandczykiem, co w jednym z wywiadów podkreślił stwierdzeniem: „moja dusza wciąż jest irlandzka”.
Zamieszkał w Paryżu z Hélène Patarot, którą poznał w 1987 podczas obsady przedstawienia Petera Brooka "The Mahabharata". Mają córkę Aoife (ur. 1991). 
Hinds jest przyjacielem Liama Neesona i służył jako opiekun na pogrzebie żony Neesona, aktorki Natashy Richardson, w północnej części stanu Nowy Jork w 2009.

</doc>
<doc id="513103" url="https://pl.wikipedia.org/wiki?curid=513103" title="Języki luo">
Języki luo



</doc>
<doc id="513104" url="https://pl.wikipedia.org/wiki?curid=513104" title="Język szylluk">
Język szylluk

Język szylluk ("szilluk", "shilluk") – język nilo-saharyjski z zachodniego odłamu gałęzi nilotyckiej języków wschodniosudańskich, używany przez ok. 175 tys. mówiących głównie w Sudanie Południowym. Zapisywany alfabetem łacińskim.

</doc>
<doc id="513105" url="https://pl.wikipedia.org/wiki?curid=513105" title="Język kunama">
Język kunama

Język kunama – język izolowany w obrębie rodziny nilo-saharyjskiej, dawniej zaliczany do podgrupy szari-nilockiej, używany przez ok. 107 tys. mówiących w Erytrei, a także przez nieliczne skupiska ludności w Etiopii. Dzieli się na kilka dialektów, niektóre są wzajemnie niezrozumiałe. 

</doc>
<doc id="513107" url="https://pl.wikipedia.org/wiki?curid=513107" title="Damokles">
Damokles



</doc>
<doc id="513111" url="https://pl.wikipedia.org/wiki?curid=513111" title="Ciało proste">
Ciało proste



</doc>
<doc id="513112" url="https://pl.wikipedia.org/wiki?curid=513112" title="Za ile mnie pokochasz?">
Za ile mnie pokochasz?

Za ile mnie pokochasz? – francuski film komediowy z 2005.

</doc>
<doc id="513114" url="https://pl.wikipedia.org/wiki?curid=513114" title="Janusz Szpotański">
Janusz Szpotański

Janusz Szpotański, pseud. Władysław Gnomacki, Aleksander Oniegow, Szpot (ur. 14 września 1929 w Warszawie, zm. 13 października 2001 tamże) – polski poeta, satyryk, krytyk i teoretyk literatury, tłumacz, szachista z tytułem mistrza krajowego, mistrz Warszawy (1951), drużynowy mistrz Polski (1959). Komandor Orderu Odrodzenia Polski.
Życiorys.
Był autorem prześmiewczych poematów komicznych, w których z wdziękiem szydził z rządzących w PRL prominentnych działaczy PZPR, przez przyjaciół nazywany Szpotem ( – "szyderstwo, kpina").
W 1951 został wyrzucony z powodów politycznych ze studiów na Uniwersytecie Warszawskim. W 1964 napisał sztukę "Cisi i gęgacze, czyli bal u prezydenta" – utwór będący pamfletem przeciwko rządom Władysława Gomułki, który występował jako postać "Gnoma", a także satyrą na ówczesne postawy inteligencji. 6 stycznia 1967 aresztowano Szpotańskiego. W 1968 został skazany na trzy lata pozbawienia wolności "za sporządzanie i przekazywanie w celu rozpowszechniania opracowań szkodliwych dla interesów państwa". Jego obrońcami byli Władysław Siła-Nowicki i Jan Olszewski. W czasie wydarzeń marca 1968 stał się celem ataków I sekretarza KC PZPR Władysława Gomułki, który nazwał poetę „człowiekiem o moralności alfonsa”, a jego utwór – „reakcyjnym paszkwilem, ziejącym sadystycznym jadem nienawiści do naszej partii”. Z więzienia Szpotański wyszedł w 1969 w wyniku amnestii.
W "Cichych i gęgaczach", pamflecie politycznym, wykorzystał i sparafrazował wiele znanych utworów muzycznych (m.in. "Horst-Wessel-Lied" jest wykonywany przez chór zomowców z Golędzinowa).
W latach 70. XX w. napisał "Carycę i zwierciadło" – satyryczną wizję dziejów Rosji i ZSRR, przy czym carycą w jego ujęciu był sekretarz generalny KC KPZR Leonid Breżniew.
"Towarzysz Szmaciak" to poemat satyryczny opisujący dzieje jego bohaterów: Szmaciaka, Buca i Rurki na przestrzeni lat Polski Ludowej, dzieło będące kwintesencją jego twórczości.
Był członkiem Stowarzyszenia Pisarzy Polskich.
23 września 2006 został pośmiertnie odznaczony przez Prezydenta RP Lecha Kaczyńskiego Krzyżem Komandorskim Orderu Odrodzenia Polski.
Osiągnięcia szachowe.
W 1956 uzyskał tytuł mistrza krajowego w szachach. Pięciokrotny medalista mistrzostw Warszawy (1951 złoty medal; 1949, 1955 srebrny medal; 1956, 1971 brązowy medal). Drużynowy mistrz Polski z 1959 roku. W 1956 roku zajął VI miejsce w Indywidualnych Mistrzostwach Polski w Szachach w Częstochowie (1 finał, wynik 11/19).
Życie prywatne.
Był wyznania ewangelicko-augsburskiego. Spoczywa na warszawskim cmentarzu ewangelicko-reformowanym (kalwińskim) przy ul. Żytniej w Warszawie (kwatera 10-1-10).

</doc>
<doc id="513121" url="https://pl.wikipedia.org/wiki?curid=513121" title="Byszów">
Byszów



</doc>
<doc id="513123" url="https://pl.wikipedia.org/wiki?curid=513123" title="Św. Rafał Kalinowski">
Św. Rafał Kalinowski



</doc>
<doc id="513124" url="https://pl.wikipedia.org/wiki?curid=513124" title="CFR Cluj">
CFR Cluj



</doc>
<doc id="513128" url="https://pl.wikipedia.org/wiki?curid=513128" title="Aristarch Biełopolski">
Aristarch Biełopolski

Aristarch Apołłonowicz Biełopolski (ros. Аристарх Аполлонович Белопольский, ur. 13 lipca 1854 w Moskwie, zm. 16 maja 1934) – rosyjski astronom i astrofizyk.
Życiorys.
Ukończył studia na Uniwersytecie Moskiewskim w 1876 roku. Rok później lata później został pomocnikiem Fiodora Briedichina w obserwatorium astronomicznym w Moskwie, a od 1888 roku pracował w Obserwatorium w Pułkowie. Od 1903 członek Petersburskiej Akademii Nauk.
Autor prac z zakresu spektroskopii gwiazd. Potwierdził eksperymentalnie zjawisko Dopplera. Jako jeden z pierwszych użył fotografii w spektroskopii. Odkrył pulsacje δ Cephei; meteoroidową budowę pierścieni Saturna; wyznaczył prędkość obrotu Słońca.
Na jego cześć został nazwany krater Biełopolski na Księżycu oraz planetoida (1004) Belopolskya.

</doc>
<doc id="513129" url="https://pl.wikipedia.org/wiki?curid=513129" title="Jan Geppert">
Jan Geppert

Jan Geppert (ur. 10 września 1929 we Wrocławiu - zm. 21 stycznia 2017 w Warszawie) – polski artysta malarz.
W 1956 roku ukończył Państwową Wyższą Szkołę Sztuk Plastycznych we Wrocławiu. Bratanek artysty malarza Eugeniusza Gepperta.
Głównymi motywami jego prac z wczesnego okresu twórczego były naturalistyczne pejzaże i natura (głównie skandynawska). Później znany z abstrakcyjnych form malarskich, często z wykorzystaniem motywów krzyża.

</doc>
<doc id="513130" url="https://pl.wikipedia.org/wiki?curid=513130" title="Władimir Albicki">
Władimir Albicki

Władimir Aleksandrowicz Albicki (ros. Владимир Александрович Альбицкий; ur. 16 czerwca 1891, zm. 15 czerwca 1952) – rosyjski astronom.
Rozpoczął pracę w obserwatorium na Krymie w 1922 roku. Pracował z Grigorijem Szajnem i Grigorijem Nieujminem. W latach 1923–1925 odkrył 10 planetoid.
W uznaniu jego pracy jedną z planetoid nazwano (1783) Albitskij.

</doc>
<doc id="513132" url="https://pl.wikipedia.org/wiki?curid=513132" title="Tian’anmen">
Tian’anmen

 

</doc>
<doc id="513135" url="https://pl.wikipedia.org/wiki?curid=513135" title="Alfred Wierusz-Kowalski">
Alfred Wierusz-Kowalski



</doc>
<doc id="513136" url="https://pl.wikipedia.org/wiki?curid=513136" title="Zduńska Wola (stacja kolejowa)">
Zduńska Wola (stacja kolejowa)

Zduńska Wola – najważniejsza stacja kolejowa Zduńskiej Woli, w województwie łódzkim, w Polsce.
W roku 2018 stacja obsługiwała ok. 1200 pasażerów na dobę.

</doc>
<doc id="513137" url="https://pl.wikipedia.org/wiki?curid=513137" title="Port lotniczy Wiedeń-Schwechat">
Port lotniczy Wiedeń-Schwechat

Port lotniczy Wiedeń-Schwechat (niem. "Flughafen Wien-Schwechat") – największy międzynarodowy port lotniczy Austrii, oddalony o 18 km na południowy wschód od Wiednia, w pobliżu miasta Schwechat. W roku 2013 obsłużył 22 mln pasażerów.
14 czerwca 2018 roku swoją bazę operacyjną otworzył Wizz Air.

</doc>
<doc id="513140" url="https://pl.wikipedia.org/wiki?curid=513140" title="Paddington (stacja kolejowa)">
Paddington (stacja kolejowa)

Paddington (London Paddington) – stacja kolejowa w centralnym Londynie, na terenie gminy City of Westminster, w dzielnicy Paddington. Jest to jedna z głównych stacji stolicy, pełniąca funkcję stacji krańcowej dla połączeń kolejowych do południowo-zachodniej Anglii i południowej Walii. W 2019/2020 roku była to szósta pod względem ruchu pasażerskiego stacja w kraju, z roczną liczbą pasażerów szacowaną na blisko 45 mln.
Dworzec wybudowany został w latach 1850–1854 dla kompanii Great Western Railway na podstawie projektu Isambarda Kingdoma Brunela i Matthew Digby’ego Wyatta.
Ruch pasażerski.
Szacunkowa roczna liczba pasażerów na przełomie 2019/2020 roku wyniosła 44 871 096. Połączenia m.in. z Bristolem, Bath, Penzance, Exeterem, Plymouth, Taunton, a także Cardiff, Swansea w południowej Walii. Ich operatorem jest firma Great Western Railway. Z kolei przewoźnicy Heathrow Express i Heathrow Connect obsługują pociągi jeżdżące na lotnisko Heathrow.
Obsługa pasażerów.
Kasy biletowe, automaty biletowe, informacja kolejowa, WC, bar, kawiarnia centrum handlowe.
W bezpośrednim sąsiedztwie stacji (częściowo pod nią, częściowo obok niej) znajduje się także jedna z największych stacji metra londyńskiego, również nosząca nazwę Paddington.
Stacja w kulturze.
Nazwa stacji kojarzona jest często z bajkową postacią Misia Paddingtona, bohatera książek dla dzieci autorstwa Michaela Bonda. Bohater serii bajek właśnie na dworcu tej stacji rozpoczyna swą angielską przygodę i tak zostaje nazwany przez swych nowych gospodarzy – rodzinę Brownów. Na dworcu można kupić pluszowe figurki misia.
Jedna z powieści Agathy Christie, "4.50 z Paddington", rozpoczyna się morderstwem w pociągu wyjeżdżającym ze stacji Paddington.

</doc>
<doc id="513142" url="https://pl.wikipedia.org/wiki?curid=513142" title="Bitwa pod Auerstadt">
Bitwa pod Auerstadt



</doc>
<doc id="513146" url="https://pl.wikipedia.org/wiki?curid=513146" title="Tara (rzeka w Czarnogórze)">
Tara (rzeka w Czarnogórze)

Tara (cyr. "Тара") – najdłuższa rzeka w Czarnogórze o długości 144 km. Powstaje z połączenia rzek Ospanica i Veruša w Górach Dynarskich, następnie płynie na północ i łącząc się z rzeką Piva przy granicy Bośni i Hercegowiny, tworzy rzekę Drinę. W 1976 roku obszary położone nad Tarą wpisano na listę rezerwatów biosfery.
Tara jest najdłuższą rzeką w Czarnogórze i drugą najdłuższą, po rzece Lim (ogółem 220 km), przepływająca przez Czarnogórę. Tworzy, płynąc wąską i głęboką doliną, przełom. Kanion rzeki Tary jest najgłębszą w Europie i jedną z najgłębszych na świecie formacji tego typu (m.in. po kanionach Cotahuasi i Colca w Peru oraz Wielkim Kanionie Kolorado w USA). Długość przełomu to 78 km, a głębokość dochodzi do 1300 m. W bezpośredniej bliskości rzeki znajdują się dwa parki narodowe Park Narodowy Tara i Park Narodowy Durmitor. Na rzece Tarze często organizuje się spływy raftingowe.

</doc>
<doc id="513147" url="https://pl.wikipedia.org/wiki?curid=513147" title="Tokyo Wan Aqua-Line">
Tokyo Wan Aqua-Line

 – płatna droga ekspresowa o długości 15,1 km, przecinająca w poprzek Zatokę Tokijską. Łączy miasto Kisarazu w prefekturze Chiba (na półwyspie Bōsō) z miastem Kawasaki w prefekturze Kanagawa. Trasa składa się z mostu o długości 4,4 km od strony Kisarazu (powstałego celem dostosowania się do dużego ruchu statków) oraz tunelu o długości 9,5 km od strony Kawasaki.
W miejscu przejścia mostu w tunel znajduje się sztuczna wyspa o nazwie Umi-hotaru ("świetlik morski", rodzaj małego skorupiaka), na której mieszczą się parkingi, obiekty usługowo-handlowe i tarasy widokowe. Druga sztuczna wyspa, Kaze-no-tō, znajdująca się po stronie Kawasaki, pełni funkcję wielkiej wentylatorni tunelu, a co za tym idzie zlokalizowana jest prawie na jego środku.
Trasa umożliwia objechanie wokół samochodem Zatoki Tokijskiej. Została otwarta dla ruchu ulicznego 18 grudnia 1997 roku. Planowanie, prace projektowe i wykonawcze zajęły 31 lat. Idea projektu powstała w 1966 r. Łączny koszt inwestycji wyniósł 1,44 bln jenów (11,077 mld dolarów; $1=130 jenów). Jest to jedna z największych inwestycji publicznych Japonii.
Trasa zapewnia szybki dostęp do wschodniej strony zatoki (miasto Kisarazu) z lotniska Haneda (około 30 minut) oraz z centrum Tokio (około 50 minut).
Trasa połączona jest z wieloma innymi drogami ekspresowymi (Line Expressway, the Metropolitan Inter-City Expressway, the Tokyo Outer Loop Expressway, the Higashi Kanto Expressway) i stanowi obecnie zintegrowaną część siatki dróg regionu metropolii tokijskiej.
Ogólne wiadomości o projekcie.
Nazwa: TOKYO WAN AQUA-LINE (Trans-Tokyo Bay Highway)
Inwestor: Trans-Tokyo Bay Highway Corporation
Projekt: Trans-Tokyo Bay Highway Corporation (część inżynierska;
NIKKEN SEKKEI (część architektoniczna)
Oznaczenie trasy: Płatna sekcja drogi krajowej nr 409
Lokalizacja: Japonia, Tokio Chisaki (Ukishima-cho, Kawasaki-ku, miasto Kawasaki, prefektura Kanagawa) – Nakajima (miasto Kisarazu City, prefektura Chiba)
Długość: 15,1 km
Klasyfikacja drogi: Klasa 1, Stopnia 2, droga ekspresowa
Ilość pasów: 4 pasy po 3,5 m szerokości każdy w pierwszym etapie, 6 pasów docelowo
Planowana prędkość przejazdowa: 80 km/h
Planowana przepustowość: 25 000 pojazdów/dzień w pierwszym roku, 53 000 poj./dzień po 20 latach.
Technologie: tunele tarczowe ("shield tunnel"), fundamenty kesonowe, wymiana gruntu – sprężanie piasku
Czas budowy: 8 lat i 7 miesięcy.
Ważniejsze daty w powstawaniu inwestycji:
Historia projektu.
Projekt był początkowo częścią koncepcji rozwojowej Zatoki Tokijskiej z 1955 r. W 1966 r. ówczesne Ministerstwo Budownictwa rozpoczęło badania nad możliwością wybudowania trasy poprzez Zatokę Tokijską o długości około 15 km, łączącej miasta Kisarazu i Kawasaki.
W 1976 r. badania zostały przeniesione z Ministerstwa Budownictwa do Japońskiej Korporacji Dróg Publicznych (Japan Highway Public Corporation). Korporacja wydzieliła wewnętrzną jednostkę do prac nad projektem, a równolegle rozpoczęły prace komisje planowania regionalnego oraz inne jednostki organizacyjne.
W listopadzie 1981 r. na specjalnej konferencji zebrali się gubernatorzy prefektur: Tokio, Kanagawa, Chiba i Saitama oraz burmistrzowie miast: Kawasaki i Jokohama. Wspólnie wyrazili potrzebę stworzenia Trasy Przez Zatokę Tokijską.
W 1982 r. Ministerstwo Budownictwa włączyło projekt trasy do dziewiątego planu pięcioletniego rozbudowy dróg i następnie zatwierdziło go w swoim budżecie na rok 1986. W kwietniu 1986 r. uchwalona została "Ustawa o nadzwyczajnym postępowaniu dotyczącym budowy Trans-Tokyo Bay Highway", pieczętując decyzję rozpoczęcia realizacji projektu.
Ze względu na wysokie koszty, skomplikowane środowisko prawne, różnorodną strukturę własności gruntów oraz krótki czas realizacji projektu Trans-Tokyo Bay Highway, poprzez współpracę inwestorów z sektora prywatnego, władz lokalnych oraz Japońskiej Korporacji Dróg Publicznych w 1986 r. powstała Korporacja Trans-Tokyo Bay Highway (dyrektor: Kaneo Ōki), która miała zająć się projektowaniem, a następnie budową trasy.
W czerwcu 1987 r. Japońska Korporacja Dróg Publicznych uzyskała aprobatę władz centralnych dla realizacji projektu i podpisała kontrakt wykonawczy z Trans-Tokyo Bay Highway Corporation (Korporacją Trasy Przez Zatokę Tokijską). Oficjalna ceremonia inauguracyjna odbyła się w maju 1989 r., w chwili rozpoczęcia prac konstrukcyjnych.
Korporacja Trans-Tokyo Bay Highway wybudowała około 14,3 km szosy w części wodnej. Japońska Korporacja Dróg Publicznych wybudowała fragmenty lądowe (0,3 km po stronie Kawasaki i 0,6 km po stronie Kisarazu) oraz zajmowała się koordynacją spraw finansowych, prawnych, wykupem gruntów itd. W chwili obecnej jest właścicielem trasy, a także zajmuje się jej utrzymaniem i konserwacją.
Reorganizacja komunikacyjna obszaru Zatoki Tokijskiej.
W związku z tym, że aglomeracja tokijska i przylegające prefektury są obszarem o ogromnym zagęszczeniu ruchu komunikacyjnego, konieczna stała się jego reorganizacja. Właśnie z tej przyczyny władze Tokio kładły nacisk na jak najszybsze oddanie do użytku trasy Tokyo Wan Aqua-Line.
Nowa trasa zamknęła pierścień dróg ekspresowych wokół Zatoki Tokijskiej, stając się jednocześnie jego rdzeniem i ułatwiając połączenia centrum Tokio z okolicznymi miastami.
Tokyo Wan Aqua-Line, połączona z siecią dróg prefektury Chiba, zniwelowała jej dotychczasowy peryferyjny charakter i umożliwiła transfer części biznesowych, naukowych i gospodarczych funkcji metropolii tokijskiej. Świadczą o tym nowe obiekty na terenie prefektury Chiba, jak: Port Lotniczy Narita, Port of Chiba, Makuhari New City i Kazusa Akademia Park.
Ta relokacja funkcji urbanistycznych połączona ze staraniami stworzenia atrakcyjnych warunków mieszkaniowych i wypoczynkowych znacznie zwiększa w regionie aktywność ludności w kontekście migracji funkcji mieszkaniowych i gospodarczych.
Skrócenie czasu przejazdu pomiędzy Kawasaki i Kisarazu.
Czasy przejazdów zależą od pory dnia i roku oraz warunków pogodowych. Powyższe kalkulacje są orientacyjne. Jednocześnie opierają się na dopuszczalnej w Japonii prędkości dla dróg dojazdowych 30-40 km/h oraz 80 km/h dla dróg ekspresowych.
Korzyści regionu.
Tokyo Wan Aqua-Line stworzyła bezpośrednie połączenie komunikacyjne w poprzek Zatoki i zniwelowało dotychczasowy peryferyjny charakter prefektury Chiba względem metropolii tokijskiej. Skróciło to uprzednią odległość dojazdową (ponad 100 km) pomiędzy Kisarazu a Kawasaki do około 30 km i zredukowało czas dojazdu z 90 do 30 minut. Nie tylko zbliżyło to wzajemnie prefektury Chiba i Kanagawa, ale również znacząco rozszerzyło komunikację z obszarem Wielkiego Tokio.
Powstanie Tokyo Wan Aqua-Line przesunęło infrastrukturę komunikacyjną regionu tokijskiego do kolejnego etapu w jej rozwoju. Połączenie przeciwległych brzegów zatoki stworzyło pierścieniowaty system dróg, co doprowadziło do powstania sprawnego, unikatowego i zintegrowanego obszaru obejmującego miasta: Jokohama, Kawasaki, Tokyo Waterfront Subcenter, Makuhari, Kisarazu, Kazusa Akademia Park.
Rys techniczny.
Kaze-no-tō (sztuczna wyspa).
Kaze-no-tō ("Wieża wiatru") to ważąca około 650 000 ton, okrągła, sztuczna wyspa o średnicy 195 m usytuowana prawie nad samym środkiem tunelu. Składa się z – mającego przenieść część impetu przy ewentualnej kolizji ze statkiem – opływowego wygiętego muru obłożonego stalowymi płytami oraz cylindrycznego szybu wentylacyjnego o średnicy 98 m i głębokości 75 m. Znajdującą się ponad poziomem morza częścią systemu wentylacyjnego tunelu są dwie wieże wysokie na 96 m i 81 m.
Ze względu na duży ruch statków w tym rejonie wieże zostały pomalowane w masywne, bardzo odcinające się od tła wzory.
Wyspa służyła podczas budowy jako miejsce, z którego rozpoczęto drążenie tunelów. Części tunelów prowadzące od Kaze-no-tō do Kawasaki określane są jako tunel Kawasaki, części prowadzące do Umi-hotaru – Tunel Centralny. Położone 20 m pod poziomem dna morskiego, czyli około 28 m pod poziomem lustra wody tunele o średnicy 14,14 m są największymi na świecie tunelami wydrążonymi metodą tarczową.
Za zachodnią część wyspy Kaze-no-tō, a także północną część tunelu biegnącą do Kawasaki, odpowiedzialna jest firma Kajima. Budowa tych sekcji została rozpoczęta w maju 1989 r.
Wyspa Kaze-no-tō powstała w następujący sposób:
Na początku wybudowano solidne fundamenty zagłębione na 32 m w miękkie dno zatoki. Wykorzystano metody SCP i DMM. Metoda SCP polega na wbiciu w dno morskie stalowych rur o średnicy około 1 m i wtłoczenie przez nie piasku pod ciśnieniem, co tworzy stabilne, twarde piaskowe kolumny. Metoda DMM wykorzystuje mieszanie podobnego do cementu materiału stabilizującego z miękkim surowcem dna morskiego. Obie substancje wchodzą razem w reakcję chemiczną zwiększając w ten sposób stabilność dna.
Następnie poprzez stworzenie podobnej kształtem do torusa struktury ścian powstał obrys wyspy. Zarówno wewnętrzne i zewnętrzne ściany spięto wzmacniającymi, ochronnymi, stalowymi kołnierzami, a potem powstałą między ścianami przestrzeń wypełniono bazującym na piasku materiałem, tworząc sztuczną bazę dla konstrukcji wyspy.
Po zainstalowaniu wewnętrznych ścian pomocniczych użyto elektrycznych rozdrabniaczy do wydrążenia wykopów dla poszczególnych elementów podziemnej ściany, w których umieszczono stalowe belki szkieletu wzmacniającego. Następnie rozpoczęto układanie mieszanki betonowej.
Wykopy dla każdego z 28 elementów muru sięgają w głąb na 119 m przy odchyleniu poniżej 70 mm. W ten sposób stworzono największy na świecie ciągły, cylindryczny, podziemny mur.
Gdy zakończono wylewanie elementów podziemnego muru oraz drenaż wody, usunięto wewnętrzne ściany pomocnicze oraz wewnętrzne kołnierze. Aby podnieść bloki stalowego kołnierza ważące po 1100 ton każdy, skorzystano z zamontowanego na barce 4100 tonowego żurawia.
Ponad 10 koparek ważących po 30 ton każda zostało opuszczonych na dno szybu. Wykopana gleba usuwana była z szybu przez ważący 1500 ton, zamontowany na barce dźwig mogący jednorazowo wyciągnąć 45 m³ urobku. Wykopy prowadzono do głębokości 40 m poniżej poziomu dna morskiego, czyli 75 m poniżej powierzchni wyspy. Kajima, firma prowadząca wykopy, posiadała już znaczne doświadczenie w dziedzinie wielkoskalowych wykopów towarzyszących budowaniu podziemnych zbiorników, okrągłych baz dla pirsów mostów itd., jednak skala i stopień skomplikowania wykopów przy tworzeniu wyspy Kaze-no-to były bezprecedensowe. Na powierzchni obrysu wyspy zainstalowano 800 urządzeń pomiarowych kontrolujących w czasie rzeczywistym stabilność konstrukcji.
Kiedy zakończono prace wykopowe, prefabrykowane żelbetowe bloki o wysokości 27 m i wadze 2200 ton każdy zostały umieszczone wewnątrz obrysu wyspy. Następnie ułożono więcej mieszanki betonowej łączącej wzajemnie żelbetowe bloki celem stworzenia jednolitej struktury, włączając w to stanowiska startowe dla maszyn drążących tunele oraz wewnętrzne struktury wież wentylacyjnych.
Tunel tarczowy.
Po zakończeniu budowy Kaze-no-tō, rozpoczęto drążenie tuneli. Tokyo Wan Aqua-Line składa się z dwóch tuneli wychodzących z Kaze-no-tō: jednego zawierającego dwa pasy ruchu skierowane na wschód i drugiego zawierającego dwa pasy ruchu skierowane na zachód. W chwili otwarcia był to najdłuższy na świecie tunel podmorski stworzony tą technologią. Tunele zostały wykopane przy wykorzystaniu ośmiu, największych na świecie, tarczowych maszyn drążących, ich średnica wynosiła 14,14 m a długość 13,5 m. Trzy z nich zostały wyprodukowane przez firmę Kawasaki. Maszyny drążące firmy Kawasaki tworzyły dziennie 160 m tunelu, pracując w warunkach wywołanego parciem wody ciśnienia 6 kg na cm², przebijając się przez miękkie osady rzeczne. Części maszynerii, takie jak podajniki odprowadzające materiał czy moduły układające elementy podtrzymujące tunel oraz przede wszystkim system kontroli sterowania maszyny drążącej, były w pełni zautomatyzowane przy wykorzystaniu wysoce precyzyjnej technologii. Aby sprostać wyzwaniu trudnych warunków oraz znacznej długości drążenia, maszyny tarczowe Kawasaki zostały wyposażone w szereg przyrządów zapewniających pełną kontrolę prowadzonego drążenia, a także dokładny, automatyczny system usztywniający segmenty. Samo drążenie tuneli trwało 24 miesiące, od sierpnia 1994 r. do sierpnia 1996 r.
W związku z ograniczeniami wywodzącymi się z wytrzymałości maszyn drążących, maksymalna długość tunelu, jaka może być wydrążona za pomocą pojedynczej maszyny wynosi 3 km. Zgodnie z tym, aby stworzyć dłuższy tunel, dwie maszyny drążące muszą pracować nad jednym tunelem, kopiąc bardzo precyzyjnie z dwóch końców tak, aby spotkały się w określonym punkcie z odchyłką nie przekraczającą 50 mm. Najlepszym świadectwem dokładności przeprowadzonych prac jest fakt, że w miejscach spotkania maszyn tarczowych zanotowano odchylenie od planowanej osi tunelu wahające się w zaskakująco małym – biorąc pod uwagę skalę projektu – przedziale 4 – 11 mm.
Po zamrożeniu ścian znajdujących się w sąsiedztwie punktu spotkania, tarczowe maszyny drążące były stopniowo rozmontowywane i usuwane z wstępnie skończonych tuneli.
Umi-hotaru.
Umi-hotaru:
Daty ukończenia fragmentów inwestycji:
Symbolem trasy Aqua-Line jest wznosząca się na 26 m ponad poziomem dna morskiego, odległa o 5 km od nabrzeża Kisarazu, sztuczna wyspa Umi-hotaru. Stworzono ją – podobnie jak większość wysp w Zatoce Tokijskiej – najpierw usypując wał na dnie morza, następnie stopniowo osuszając go i wypełniając materiałem. W tym miejscu zatoka ma 25 m głębokości. W części wznoszącej się ponad poziom morza wyspa ma 650 m x 100 m, w części pod wodą – 170 m x 750 m.
Wyspa służy jako połączenie pomiędzy tunelem a mostem. Składa się z nachylonej drogi znajdującej się poniżej powierzchni zatoki, dostępnego dla przejeżdżających kompleksu o funkcji handlowo-usługowo-wypoczynkowej wraz z parkingami powyżej. Kompleks Umi-hotaru zaprojektowany został tak, aby upodabniać się do luksusowego statku pasażerskiego, sprawiającego wrażenie jakby płynął po wodzie. Na pierwszych trzech z pięciu pięter mieści się parking podziemny, dwa górne piętra zajęte są przez sklepy, restauracje i obiekty rozrywkowe. Wnętrza zaprojektowane są w luksusowym stylu z wykorzystaniem materiałów o wysokim standardzie. Z restauracji na najwyższym piętrze odwiedzający mogą podziwiać panoramę otwierającą się na Yokohama Bay Bridge, Tokyo Tower, wieżowce Shinjuku, Makuhari Messe i – gdy pogoda to umożliwia – widoki aż do góry Fudżi.
Realizacja budowy zachodniej części wyspy Umi-hotaru oraz obu nitek tunelu powierzona została Korporacji Obayashi.
"Umi-hotaru" to japońska nazwa pewnego gatunku małych, osiągających maksymalnie 3 mm, luminescencyjnych skorupiaków.
Most.
Most rozciąga się na 4384 m od nadziemnej sekcji trasy w mieście Kisarazu do wyspy Umi-hotaru. Jako że most przecina uczęszczany szlak wodny, pierwszy jego 750 m odcinek od strony Umi-hotaru został wyniesiony na 11 przęsłach na 27 m ponad poziom morza. Prześwit umożliwia swobodny przepływ statkom klasy 2000 ton. Most jest ciągłą, wieloprzęsłową konstrukcją zaprojektowaną z największą w Japonii ilością przęseł, co zwiększa odporność na trzęsienia ziemi oraz poprawia kształt bryły.
System obsługi technicznej instalacji elektrycznej wzdłuż mostu Tokyo Bay Aqua-Line
Tokyo Electric Power Co., Inc. zdecydowała się stworzyć biegnący spodem mostu ciąg dróg technicznych umożliwiający transport personelu, maszyn i materiałów celem obsługi i konserwacji instalacji elektrycznej zasilającej most. Zadanie zaprojektowania i dostarczenia takiego systemu transportowego zostało powierzone firmie Fujikura.
System obejmuje zasilane elektrycznie półautomatyczne pojazdy składające się z lokomotyw, wagoników, ładowarki akumulatorów i urządzenia sygnalizacyjnego. Pojazdy wyposażone są w wewnętrzne zamki, wykrywacze przeszkód, przyciski hamulców bezpieczeństwa i inne urządzenia zapewniające bezpieczeństwo. Ciekłokrystaliczny ekran konsoli sterującej pokazuje położenie pojazdu, jego prędkość, informację o składzie taboru, najbliższym otoczeniu i status automatycznego systemu diagnostycznego. Szczególną uwagę zwrócono na bezpieczeństwo i niezawodność systemu.
Rys ekonomiczny, podsumowanie.
W Japonii nie ma bezpłatnych autostrad, a opłaty za drogi ekspresowe są bardzo wysokie. Podstawowa opłata za przejazd tokijską siecią metropolitarnych dróg ekspresowych wynosiła na początku 2002 r. około 6 $. W Nagoya podstawowa opłata wynosiła około 5 $.
Opłaty za drogi międzymiastowe ("międzymiastowe" to również krótkie odcinki typu Tokio – Jokohama) wynoszą około 0,125 $ za kilometr (0,2 $ za milę). Przykładowo, suma opłat drogowych na odcinku 520 km między Tokio a Kioto wynosi 75$. Dla porównania, bilet na tej samej trasie na superekspres sieci Shinkansen kosztuje 110$, a na zwykłą kolej 70$. Również opłaty za przejazd mostami są bardzo wysokie, przejazd Wan Aqua-Line kosztował na początku 2002 r. 25$ za normalny samochód, 20$ za mały pojazd. Warto zauważyć, że jednoosobowy bilet autobusowy relacji Kawasaki – Kisarazu (wykorzystujący ten sam most) kosztuje poniżej 12$.
Projekt borykał się ze znacznymi problemami finansowymi. Projektanci obiecywali znaczne wpływy do kasy miast i wzrost ruchu w obu połączonych regionach. Rzeczywistość jednak okazała się okrutna dla entuzjastów tego projektu. W 1999 r., 2 lata po otwarciu, ruch na trasie wyniósł zaledwie 28,5% prognozowanej przy otwarciu wartości, a cały projekt w rezultacie przynosił straty ponad 100 mln jenów, czyli 770 tys. dolarów dziennie. W grudniu 1999 r. Ministerstwo Komunikacji zmniejszyło opłaty za przejazd, co zaowocowało – jak podał serwis www.japantoday.com – w roku 2000 gwałtownym, 31,6% wzrostem ruchu względem roku poprzedniego. I tak 20 lipca trasą przejechało 12,900 pojazdów, podczas gdy w tym samym okresie roku 1999 – 9800 aut.
Nadal jednak inwestycja przynosi poważne straty. Mimo że Aqua-Line oferuje szybką i bezproblemową podróż przez zatokę, to niewielu się na nią decyduje głównie ze względu na to, że uiszczenie dosyć wygórowanej opłaty w gruncie rzeczy wcale nie gwarantuje szybkiego dotarcia na miejsce. Wynika to z korków tworzących się na normalnych trasach po obu stronach zatoki. Przy cenie 20 dolarów i niepewnym czasie podróży, grupa docelowa, do której odnosi się oferta Aqua-Line, czyli biznesmeni i klasa zamożna częstokroć wybierają helikopter, który nie jest w ogóle związany z przepustowością dróg naziemnych, bilet na drugą stronę zatoki można kupić już od 50-100 dolarów, a i warto tu napomknąć, że Tokio jest największym na świecie skupiskiem lądowisk dla helikopterów.
Most określa się w Japonii mianem "worst nightmare of the road builders". Swego czasu sprawa rentowności projektu była tematem numer jeden w metropolii tokijskiej. Chociaż projekt nie odniósł ekonomicznego sukcesu, nie można mu odmówić inżynierskiego geniuszu.
Bibliografia.
Główne wykorzystane źródła:
Ze strony prefektury Chiba:
Inne:

</doc>
<doc id="513149" url="https://pl.wikipedia.org/wiki?curid=513149" title="Yo! Bum Rush the Show">
Yo! Bum Rush the Show

Yo! Bum Rush the Show – pierwszy album hip-hopowej grupy Public Enemy, wydany w 1987 roku. Krążek zdobył status złotej płyty. Gościnnie na gitarze elektrycznej w utworze „Sophisticated Bitch” pojawia się Vernon Reid.
W 2003 album został sklasyfikowany na 497. miejscu listy 500 albumów wszech czasów magazynu Rolling Stone.

</doc>
<doc id="513151" url="https://pl.wikipedia.org/wiki?curid=513151" title="It Takes a Nation of Millions to Hold Us Back">
It Takes a Nation of Millions to Hold Us Back

It Takes a Nation of Millions to Hold Us Back – drugi album grupy Public Enemy wydany 28 czerwca 1988 roku. Uważany przez magazyn Ego Trip za najlepszy album hip hopowy wszech czasów. Spowodował rewolucję muzyczną, raperzy śmiało wyrażali na nim swoje poglądy, mówili o zakłamaniu mediów czy rasizmie w USA.
W 2020 roku album został sklasyfikowany na 15. miejscu listy 500 albumów wszech czasów magazynu Rolling Stone, a utwór „Bring the Noise” został sklasyfikowany na 397. miejscu listy 500 utworów wszech czasów.
Lista utworów.
Wszystkie utwory wyprodukowała grupa The Bomb Squad.

</doc>
<doc id="513156" url="https://pl.wikipedia.org/wiki?curid=513156" title="Steven Rooks">
Steven Rooks

Steven Rooks (ur. 7 sierpnia 1960 w Oterleek) – holenderski kolarz szosowy, wicemistrz świata z 1991.
Kariera.
Rooks był jednym z czołowych kolarzy lat '80. Jego kariera zawodowa rozpoczęła się w roku 1982 w drużynie TI Raleigh i zakończyła w 1995 roku w teamie Panasonic. Najlepsze wyniki odnosił w 1988 roku, kiedy wygrał klasyfikację górską Tour de France i ostatecznie zajął drugie miejsce w tym wyścigu, zaraz za Pedro Delgado. W tym też roku uplasował się na 3. miejscu w Rankingu UCI. Na rozgrywanych w 1991 roku mistrzostwach świata w Stuttgarcie zdobył srebrny medal w wyścigu ze startu wspólnego. W zawodach tych wyprzedził go jedynie Włoch Gianni Bugno, a trzecie miejsce zajął Hiszpan Miguel Indurain. Był to jedyny medal wywalczony przez niego na międzynarodowej imprezie tej rangi. Ponadto wygrał między innymi Liège-Bastogne-Liège w 1983 roku, Amstel Gold Race, Grand Prix de Wallonie, Tour de Luxembourg i Vuelta a Andalucía trzy lata później oraz Mistrzostwa Zurychu w 1988 roku. Nigdy nie wystąpił na igrzyskach olimpijskich.

</doc>
<doc id="513167" url="https://pl.wikipedia.org/wiki?curid=513167" title="McDonalds">
McDonalds



</doc>
<doc id="513168" url="https://pl.wikipedia.org/wiki?curid=513168" title="Lazaret">
Lazaret

Lazaret (z wł. "lazaretto" – szpital polowy, przytułek, z wł. "Lazar" – Łazarz, oraz z wł. "Nazaretto" – Nazaret) – dawne określenie szpitala wojskowego, zwłaszcza polowego, który przeznaczony był do opatrywania zranionych podczas walk oraz izolacji i leczenia chorych żołnierzy.
Nazwa „lazaret” wywodzi się od imienia św. Łazarza, nadawanego dawniej szpitalom Zakonu Rycerzy od św. Łazarza, w których opiekowano się głównie chorymi na trąd. Na wyspie w pobliżu Wenecji stał kościół "Santa Maria di Nazaretto". Po epidemii dżumy w latach 1347–1348 na wyspie tej zorganizowano miejsce kwarantanny, które później przekształciło się w leprozorium.
W okresie Odrodzenia nazwy "lazaretto" używano wobec niewielkich budowli w miejscach kwarantanny lub odosobnienia chorych, zwłaszcza w leprozoriach. Z czasem budynki te stały się przytułkami dla ciężko chorych i umierających prowadzonymi przez Zakon Rycerzy św. Łazarza, nazywanych lazarytami (lazarystami).
Pierwotne lazarety miały charakter budowli tymczasowych (zwykle drewnianych) stawianych na granicy leprozorium lub były innymi budynkami adaptowanymi do tego celu. Podobne adaptowane lecznice i przytułki zaczęły pojawiać się w pobliżu pól bitewnych (licznych w ówczesnej Europie), w których opiekowano się umierającymi rannymi żołnierzami, a także przeprowadzano zabiegi chirurgiczne, mogące ich uratować.
Nazwa lazaret nie jest używana w polskiej terminologii wojskowo-medycznej XXI wieku. W języku potocznym nazwą tą określano w przeszłości m.in.:
W niektórych miastach będących siedzibami dużych zgrupowań wojska budowano przy koszarach specjalne budynki będące izbami chorych lub stałymi szpitalami wojskowymi, które też nazywano „lazaretami”. Nie jest to w pełni poprawna nazwa, gdyż budynki o tym przeznaczeniu, powstające już w okresie Imperium Rzymskiego, nazywano (łac.) "valetudinarium". "Valetudinaria" były zalążkiem wojskowej i państwowej służby zdrowia.

</doc>
<doc id="513171" url="https://pl.wikipedia.org/wiki?curid=513171" title="Gusiew">
Gusiew

Gusiew (ros. Гусев, pol. Gąbin lub Głąbin, niem. "Gumbinnen", lit. Gumbinė) – miasto w obwodzie kaliningradzkim w Rosji.
Miejscowość położona u zbiegu rzek Pissy i Rominty około 20 kilometrów na wschód od Czerniachowska, na trasie E28 i linii kolejowej Kaliningrad – Moskwa, ze stacją Gusiew. Ośrodek życia polonijnego.
Historia.
Pierwsza wzmianka o miejscowości "Gumbinen" pochodzi z roku 1580, jednak już na mapie z 1576 roku w miejscu tym istniała osada "Bisserkeim". Dokument z wizytacji kościoła w „Gombinnen” z 1638 r. opisał kościół jako dobrze ugruntowaną ostoję: kościół został zbudowany od starości i był zbyt mały dla tej parafii i wspólnoty. Nazwa "Gumbinen" pochodzi z języka litewskiego i oznacza zakole rzeki. Do 1657 stanowiła lenno Polski.
W wyniku najazdu tatarskiego w roku 1656 roku oraz zarazy z lat 1709–1711 wieś podupadła. Program osadnictwa realizowany przez króla pruskiego Fryderyka I spowodował napływ na okoliczne tereny imigrantów z Salzburga w 1732 i rozwój wsi. Odbicie to miało w nazwaniu Kościoła Salzburskiego i szpital Salzburskiego. W 1724 roku Gąbin uzyskał prawa miejskie. Wojna siedmioletnia i wojny napoleońskie stanowiły znaczne obciążenie ekonomiczne dla miasta, w którym stacjonowały i przez które maszerowały wojska rosyjskie, pruskie i francuskie. W czerwcu 1812 roku w mieście przez 4 dni przebywał Napoleon.
Po reformie administracyjnej Prus, od 1818 roku, miasto było siedzibą powiatu grodzkiego ("Kreis") oraz stolicą rejencji "Gumbinen". W XIX wieku miasto rozrosło się, stanowiło ważny ośrodek garnizonowy oraz przemysłowy (firmy z branży budowlanej i drzewnej). Podczas I wojny światowej, w 1914 roku, w pobliżu miasta doszło do dużej bitwy pomiędzy wojskami rosyjskimi i niemieckimi. Część zabudowy uległa zniszczeniu, jednak dość szybko nastąpiła odbudowa. W 1930 roku w mieście otwarto wyższą szkołę inżynieryjną.
16 października 1944 roku, w wyniku bombardowania lotnictwa sowieckiego, zniszczone zostało śródmieście. Wobec zbliżających się wojsk radzieckich rozpoczęto ewakuację ludności miasta, 21 stycznia 1945 roku, po zaciętych walkach, miasto zostało zdobyte przez oddziały 3. Frontu Białoruskiego.
Po wojnie miasto przypadło ZSRR. W roku 1946 jego nazwę zmieniono na Gusiew, na pamiątkę Bohatera Związku Radzieckiego, Siergieja Iwanowicza Gusiewa, zastępcy dowódcy batalionu ds. politycznych, który poległ 18 stycznia 1945 podczas walk o miasto (utonął wraz z czołgiem w rzece). Obecnie Gusiew jest siedzibą powiatu, ośrodkiem przemysłu elektrotechnicznego.

</doc>
<doc id="513174" url="https://pl.wikipedia.org/wiki?curid=513174" title="Zakres">
Zakres

Zakres to słowo, które może oznaczać pole, sferę, dziedzinę pracy, działania (działalności), aktywności jakiegoś narzędzia, przyrządu albo określony zbiór obowiązków i odpowiedzialności danej osoby.
Pojęcie zakresu jest szeroko stosowane:

</doc>
<doc id="513178" url="https://pl.wikipedia.org/wiki?curid=513178" title="MagSafe">
MagSafe

MagSafe – wtyczka kończąca przewód zasilacza komputerów przenośnych MacBook, MacBook Air oraz MacBook Pro firmy Apple.
Do gniazda zasilającego w komputerze przytwierdzona jest ona nie w sposób mechaniczny, lecz za pomocą magnesu. Zaprojektowana jest tak, żeby nie odpadała łatwo, gdy zostanie pociągnięta w linii prostej, a tylko w przypadku szarpnięcia/wyłamania. Dzięki temu zaczepienie lub zaplątanie się w przewód nie spowoduje ściągnięcia laptopa z miejsca jego pracy (np. upadku z biurka).
Wadliwa konstrukcja wtyczki może powodować uszkodzenia izolacji, w wyniku których następuje odsłonięcie przewodów. Powoduje to niemożność zasilania komputera, a także stwarza ryzyko poparzenia, porażenia prądem lub pożaru. Pojawiły się opinie, iż Apple mając świadomość występowania tej usterki, celowo nie informuje o tym klientów oraz odmawia wymiany uszkodzonego elementu w ramach gwarancji. Doprowadziło to nawet do pozwu sądowego w USA przeciw producentowi.

</doc>
<doc id="513180" url="https://pl.wikipedia.org/wiki?curid=513180" title="Peter Murphy (muzyk)">
Peter Murphy (muzyk)

Peter John Joseph Murphy (ur. 11 lipca 1957 w Northampton) – brytyjski wokalista, najbardziej znany jako wokalista zespołu Bauhaus. Po jego rozwiązaniu zajął się twórczością solową. Spośród nagranych przez niego albumów największą popularność zdobyły "Love Hysteria" oraz "Deep".
Peter Murphy określany jest jako „ojciec chrzestny rocka gotyckiego”.
Życiorys.
W latach 1977-1983 Murphy był wokalistą prezentującego rock gotycki zespołu Bauhaus. Jako jego frontman przyczynił się do powstania charakterystycznego "gotyckiego" wizerunku grupy. Jego sposób ubierania się i zachowanie na koncertach miały wywoływać poczucie grozy u publiczności. Służyły temu: czarny ubiór, odpowiednie oświetlenie (np. pojedynczy silny reflektor, oświetlający wokalistę od dołu), odgrywanie scen nawiązujących do tekstów utworów, ekspresyjna mimika.
Po rozpadzie Bauhausu, spowodowanym tarciami wewnątrz zespołu (Murphy chciał pozostać postacią dominującą, charyzmatycznym liderem, przyćmiewającym swoim blaskiem pozostałych muzyków, co nie do końca odpowiadało ich ambicjom) zajął się współpracą z Mickiem Karnem, basistą zespołu Japan. Tworzony przez nich projekt Dali's Car nagrał tylko jedną płytę, która okazała się komercyjnym fiaskiem, po czym szybko zakończył działalność. Muzyka, która znalazła się na krążku "The Waking Hour", była eksperymentalną odmianą elektronicznej muzyki pop, połączonej z mrocznym wokalem Murphy'ego.
Pojawiające się w 1985 ze strony pozostałych członków Bauhausu propozycje reaktywacji zespołu zostały przez Murphy'ego stanowczo odrzucone. W rezultacie utworzyli oni zespół Love and Rockets, a Murphy zaczął nagrywać płyty solowe.
Początkowo na swoich płytach Murphy zaproponował muzykę dość różnorodną, lecz przez to niespójną, od gotyckich kompozycji, przypominających czasy Bauhaus, przez zwykły rock, po lżejszą muzykę pop. Dopiero na "Love Hysteria" przedstawił bardziej dopracowany materiał. Cały album przepełniony był specyficzną atmosferą tajemniczości i metafizycznej poetyki. W tekstach sięgnął po tematy filozoficzne, a nawet teologiczne. Największą popularnością cieszył się kolejny album, "Deep". Muzycznie był on znacznie bardziej dynamiczny od poprzedniego. W późniejszych latach Murphy nie potrafił już osiągnąć tak dobrych rezultatów. Na "Holy Smoke" i "Cascade" skierował bardziej się w stronę muzyki pop.
W 1992 przeniósł się wraz z rodziną do Turcji, gdzie nadal mieszka i tworzy. Jego żona, Beyham, jest dyrektorem artystycznym tureckiego Zespołu Tańca Współczesnego. Wyrazem fascynacji Murphy'ego kulturą bliskiego wschodu jest wydana w roku 2002 płyta "Dust" zawierająca muzykę opartą na tureckich motywach muzycznych i tradycyjnym instrumentarium.
W 1998 Murphy wziął udział w "The Resurrection Tour" – serii koncertów zorganizowanych z okazji 20-lecia powstania zespołu Bauhaus, reaktywowanego specjalnie na tę okazję.
W 2004 ukazała się płyta Murphy'ego "Unshattered", osadzona w stylistyce pop. W latach 2005–2006 został ponownie reaktywowany zespół Bauhaus. W czerwcu 2014 ukazał się album zatytułowany "Lion".
Życie prywatne.
W 1982 ożenił się z choreografką Beyhan Foulkes, z którą ma dwójkę dzieci – córkę Hurihan (ur. 1988) i syna Adema (ur. 1991).

</doc>
<doc id="513181" url="https://pl.wikipedia.org/wiki?curid=513181" title="Zamek w Montrésor">
Zamek w Montrésor

Zamek w Montrésor – zamek znajdujący się w Montrésor we Francji. W połowie XIX wieku został zakupiony przez Różę z Potockich Branicką, a obecnie znajduje się w rękach rodziny Reyów.
Historia.
Zamek w Montrésor postawił w roku 1005 Fulko Nerra (972-1040) – fundator wielu okolicznych zamków i kościołów. Istotnych zmian dokonał na przełomie XV i XVI wieku Imbert de Batarnay, szambelan Ludwika XI, który w obrębie dawnych fortyfikacji zbudował nowy zamek, którego architektura była połączeniem gotyku i renesansu. Dziś ta część zabudowań zwana jest „starym domem”, w odróżnieniu od „nowego domu”, opartego o północno-wschodni fragment murów.
W późniejszych czasach zamek nie przechodził poważniejszych zmian, jednak często zmieniając właścicieli, podupadał. Największych zniszczeń zamek doznał w czasie Wielkiej Rewolucji Francuskiej, kiedy został zrujnowany, a następnie wystawiony na licytację. Ostatnim właścicielem przed przejściem zamku w polskie ręce był Louis-François-Felix hrabia Jouffroy-Gonssans, który nie zdołał jednak zamku odtworzyć.
W 1849 zamek w opłakanym stanie (w tłumaczeniu na język polski Montrésor znaczy „mój skarb”) odkupiła od niego Róża z Potockich dla swojego syna, hrabiego Ksawerego Branickiego herbu Korczak, by zaczął on prowadzić osiadły tryb życia i założył rodzinę. Ksawery Branicki (1816-1879), który zresztą był jednym z bogatszych ludzi w ówczesnej Francji, olbrzymim nakładem kosztów przez dwadzieścia lat z nadzorem oddanego przyjaciela reperował i urządzał pełne przepychu wnętrza w stylu II Cesarstwa i sprowadził wiele specjalnie dla zamku zakupionych dzieł sztuki, a wśród nich bogate kolekcje malarstwa włoskiego (w tym płótno Veronese). Sprowadził również z Polski wiele portretów rodowych i innych pamiątek.
Reprezentacyjne sale dzisiejszej części muzealnej, posiadają wnętrza takie, jakie je zostawił właśnie hrabia Ksawery. Prócz wielu zabytkowych mebli, przyozdobione są również trofeami myśliwskimi i wędkarskimi oraz kolekcją broni myśliwskiej. Wnętrza zamkowe, które oddają przekonująco swoje zastosowanie to m.in. palarnia, biblioteka, sala balowa czy specjalnie urządzona sala bilardowa. Spośród cennych eksponatów z tego okresu należy wymienić: wielkich rozmiarów obraz przedstawiający masakrę manifestacji w Warszawie w 1861, który namalował Francuz, Tony Robert-Fleury, równie duży obraz Henryka Rodakowskiego przedstawiający delegację austriacką proszącą Jana III Sobieskiego o odsiecz dla Wiednia, oraz obraz Artura Grottgera "Muzykantka". Znajduje się tam także szereg obrazów mniej znanych polskich malarzy. W sali balowej znajdują się drewniane płaskorzeźby wykonane przez Pierre'a Vaneau, przedstawiające zwycięstwo Jana III Sobieskiego pod Wiedniem i jego wjazd do miasta. Pierwotnie miały one zdobić cokół pomnika króla, jednak pomnik nigdy nie powstał.
Branicki swoją działalnością na zamku włączył się w nurt działań środowisk patriotycznych, kiedy to gromadzono cenne pamiątki i inne rzeczy mające stanowić ciągłość historyczną narodu nieposiadającego wtedy swojego państwa. Również biblioteka zamkowa posiada wiele cennych materiałów z tego okresu, m.in. szereg autografów polskich i francuskich związanych z Polską.
Ksawery Branicki ożenił się pod koniec życia z Pelagią z Zamoyskich Rembielińską i zmarł bezpotomnie w czasie wyprawy do Egiptu w 1879 r. Zwłoki jego zostały przywiezione do Montrésor dopiero w maju 1880 r. Spoczął w mauzoleum. Właścicielami Montrésor po śmierci Ksawerego byli kolejno: jego brat Konstanty (1824-1884), syn Konstantego Ksawery (1868-1926) (który po Aleksandrze Augustowej z Potockich Potockiej odziedziczył w 1892 również Wilanów), Jadwiga, córka Ksawerego i Anny Potockiej, która wyszła za mąż za hr. Stanisława Reya h. Oksza, ich syn Stanisław ożeniony z Marią z Potockich h. Pilawa (zm. 15.08.2020). Dziś w zamku zamieszkują: hr. Maria z Potockich Reyowa (1929-2020) z synem Konstantym.
Dzisiejszy zamek, choć dobrze utrzymany i zachowujący funkcjonalność w sporej części dawnych murów, nie stanowi już jednak całości sprzed wieków. Niektóre jego fragmenty to dobrze zachowane i utrzymane ruiny. Spośród czynnych pomieszczeń zamkowych część ma charakter muzealny, a reszta jest niedostępna i ma charakter prywatny, mieszkalny. W zamku nadal toczy się normalne, a czasami nawet intensywne życie. W zamku znajdują się także lochy, z których część do tej pory pozostaje niezbadana. Zamek leży na uboczu szlaków turystycznych, a dość senny sezon turystyczny trwa od kwietnia do połowy listopada. Jedną z zalet zamku jest to, że jego nastrój podtrzymywany jest właśnie przez brak tłumów turystów. Stanowi to jednak problem finansowy. Głównym celem i zajęciem rodziny jest zachowanie zamku w niezmienionej postaci, zachowanie znajdujących się w nim licznych pamiątek narodowych. Muzeum na zamku w Montrésor jest jednak stałym elementem wielu wycieczek z Polski. Senna atmosfera "zamku Reyów" (bo również tak jest on obecnie nazywany) ożywiana jest w czasie świątecznych spotkań rodzinnych (m.in. Potoccy, Braniccy, Czartoryscy), a zwłaszcza rodowych ślubów, które się tam odbywają.
Zamek posiada muzeum oraz bibliotekę zawierające wiele cennych eksponatów związanych z Polską i jest jednym z członków założycieli działającej od 1979 Stałej Konferencji Muzeów, Archiwów i Bibliotek Polskich poza Krajem, obok takich instytucji jak Muzeum Narodowe Polskie w Rapperswilu, Instytuty Sikorskiego i Piłsudskiego w Londynie, Instytut Józefa Piłsudskiego w Ameryce, Biblioteka Polska w Paryżu i wiele innych.

</doc>
<doc id="513182" url="https://pl.wikipedia.org/wiki?curid=513182" title="Arapaima gigas">
Arapaima gigas



</doc>
<doc id="513184" url="https://pl.wikipedia.org/wiki?curid=513184" title="Microsoft Imagine Premium">
Microsoft Imagine Premium

Microsoft Imagine Premium (dawniej: Microsoft DreamSpark oraz MSDN Academic Alliance) – program przedsiębiorstwa Microsoft skierowany do wybranych uczniów, studentów i pracowników naukowych. Uczestnicy mogą pozyskać darmowe kopie pewnej części oprogramowania firmy Microsoft (systemów operacyjnych, programów biurowych, serwerów i środowisk tworzenia aplikacji) pod warunkiem, że będą korzystać z otrzymanego oprogramowania jedynie w celach edukacyjnych (w ramach licencji EDU). Dla przedsiębiorstwa Microsoft jest to jedna z form popularyzacji własnego oprogramowania w społecznościach akademickich oraz forma pomocy w nauczeniu się technologii Microsoft.
Przystąpić do programu mogą jedynie studenci i pracownicy uczelni zarejestrowanych w programie.
Weryfikacja.
Potwierdzenie statusu studenta jest wymagane do uzyskania dostępu do pobierania oprogramowania oraz kluczy. Najczęściej taką weryfikacje tworzą uczelnie będące w programie. Taka weryfikacja odbywa się co 12 miesięcy. Dodatkowo, po upłynięciu roku, następuje wyłączenie konta i konieczne jest ponowne zweryfikowanie statusu studenta, aby odblokować je na nowo.

</doc>
<doc id="513188" url="https://pl.wikipedia.org/wiki?curid=513188" title="Napięcie dolne">
Napięcie dolne

Napięcie dolne – niższe z napięć występujących w transformatorze.
Napięcie dolne może być zarówno napięciem pierwotnym (w transformatorach podwyższających napięcie) i napięciem wtórnym (w transformatorach obniżających napięcie).

</doc>
<doc id="513189" url="https://pl.wikipedia.org/wiki?curid=513189" title="Napięcie górne">
Napięcie górne

Napięcie górne – wyższe z napięć występujących w transformatorze.
Napięcie górne może być zarówno napięciem pierwotnym (w tranformatorach obniżających napięcie) i napięciem wtórnym (w tranformatorach podwyższających napięcie).

</doc>
<doc id="513196" url="https://pl.wikipedia.org/wiki?curid=513196" title="Scrolling TrackPad">
Scrolling TrackPad

Scrolling TrackPad jest touchpadem skonstruowanym przez firmę Apple na potrzeby swoich komputerów przenośnych, m.in. serii MacBook, MacBook Pro, oraz starszych już nieprodukowanych, takich jak seria PowerBook G4. Cechą wyróżniającą touchpad firmy Apple jest reagowanie na ruchy wykonywane dwoma złączonymi palcami, które wywołują specjalne reakcje komputera. Ruch w poziomie przesuwa zawartość okna w lewo/prawo, zaś ruch w pionie w górę/dół (analogiczne do posługiwania się kółkiem myszki komputerowej). Istnieje również możliwość przesuwania zawartości okna w kierunkach pośrednich. Możliwe jest także wywołanie efektu wciśnięcia prawego przycisku myszy (przywołującego zazwyczaj menu kontekstowe) przez przytrzymanie jednego palca na touchpadzie i puknięcie innym palcem w inną część gładzika.

</doc>
<doc id="513197" url="https://pl.wikipedia.org/wiki?curid=513197" title="MSDNAA">
MSDNAA



</doc>
<doc id="513198" url="https://pl.wikipedia.org/wiki?curid=513198" title="Zapalenie oskrzeli">
Zapalenie oskrzeli

Bronchit to zapalenie oskrzeli (dużych i średnich dróg oddechowych) w płucach, które powoduje kaszel. Zapalenie oskrzeli zwykle zaczyna się jako infekcja nosa, uszu, gardła lub zatok. Infekcja następnie dociera do oskrzeli. Objawy obejmują odkrztuszanie plwociny, świszczący oddech, duszność i ból w klatce piersiowej. Zapalenie oskrzeli może być ostre lub przewlekłe.
Ostre zapalenie oskrzeli zwykle objawia się kaszlem trwającym około trzech tygodni i jest również znane jako przeziębienie w klatce piersiowej. W ponad 90% przypadków przyczyną jest infekcja wirusowa. Wirusy te mogą rozprzestrzeniać się w powietrzu, gdy ludzie kaszlą lub przez bezpośredni kontakt. Niewielka liczba przypadków jest spowodowana infekcją bakteryjną, taką jak "Mycoplasma pneumoniae" lub "Bordetella pertussis". Czynniki ryzyka obejmują narażenie na dym tytoniowy, kurz i inne zanieczyszczenia powietrza. Leczenie ostrego zapalenia oskrzeli zazwyczaj obejmuje odpoczynek, paracetamol (acetaminofen) i niesteroidowe leki przeciwzapalne (NLPZ), które pomagają zbić gorączkę.
Przewlekłe zapalenie oskrzeli definiuje się jako kaszel z odkrztuszaniem plwociny, który trwa co najmniej trzy miesiące rocznie przez co najmniej dwa lata. Wiele osób z przewlekłym zapaleniem oskrzeli ma również przewlekłą obturacyjną chorobę płuc (POChP). Palenie tytoniu jest najczęstszą przyczyną, a szereg innych czynników, takich jak zanieczyszczenie powietrza i genetyka, odgrywa mniejszą rolę. Leczenie obejmuje rzucenie palenia, szczepienia, rehabilitację i często wziewne leki rozszerzające oskrzela i kortykosteroidy. Niektóre osoby mogą odnieść korzyść z długotrwałej tlenoterapii.
Ostre zapalenie oskrzeli jest jedną z częściej występujących chorób. Około 5% dorosłych i 6% dzieci ma co najmniej jeden epizod rocznie. Ostre zapalenie oskrzeli jest najczęstszym typem zapalenia oskrzeli. Z kolei w Stanach Zjednoczonych w 2018 r. u 9,3 mln osób zdiagnozowano mniej powszechne przewlekłe zapalenie oskrzeli.

</doc>
<doc id="513200" url="https://pl.wikipedia.org/wiki?curid=513200" title="E2">
E2



</doc>
<doc id="513202" url="https://pl.wikipedia.org/wiki?curid=513202" title="E4">
E4



</doc>
<doc id="513207" url="https://pl.wikipedia.org/wiki?curid=513207" title="Świbno">
Świbno

Świbno (niem. "Schiewenhorst", tuż po 1945 "Śpiewowo") – część miasta Gdańska, w dzielnicy Wyspa Sobieszewska. Dawna wieś rybacko-letniskowa, do 1954 roku była siedzibą gminy Świbno.
Położenie.
Świbno leży na wschodnim krańcu wyspy, nad Przekopem Wisły. Jego wschodnia granica częściowo pokrywa się z granicą miasta.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. 29 grudnia 1563 Rada Miasta Gdańska oddała Świbno i Przegalinę w dzierżawę na prawie chełmińskim kupcowi i rajcy gdańskiemu Johannowi Kramerowi.
Świbno zostało (wraz z całą Wyspą Sobieszewską) przyłączone w granice administracyjne miasta 1 stycznia 1973. Należy do okręgu historycznego Niziny.
Obiekty.
W Świbnie na wschodnim brzegu Przekopem Wisły przy śródlądowej drodze wodnej klasy III, zlokalizowany jest mały rybacki port rzeczny.
W Świbnie znajduje się pomnik poświęcony stuleciu Przekopu Wisły.
W kierunku północnym (w odległości 1 km), za Lasem Mierzei, znajduje się piaszczysta plaża (w l. 1969-2016 niestrzeżona) oraz sąsiadujący z nią od wschodu rezerwat przyrody Mewia Łacha. Mieści się tam też placówka Instytutu Meteorologii i Gospodarki Wodnej.
Transport i komunikacja.
Połączenie z centrum miasta umożliwiają autobusy komunikacji miejskiej (linie nr 112 i N9).
Świbno położone jest przy drodze wojewódzkiej nr 501, w ciągu której znajduje się tam przeprawa promowa przez Przekop Wisły do Mikoszewa.
Gdańska Kolej Dojazdowa.
Świbno leżało na trasie Żuławskiej Kolei Dojazdowej, zwaną na odcinku po lewej stronie Przekopu Wisły "Gdańską Koleją Dojazdową". Trasa przebiegała z Rudników do przeprawy promowej.

</doc>
<doc id="513209" url="https://pl.wikipedia.org/wiki?curid=513209" title="Eugeniusz Grasberg">
Eugeniusz Grasberg

Eugeniusz (Eugene) Grasberg (ur. 13 listopada 1920 w Warszawie, zm. 2011 w Filadelfii) – polski ekonomista, mieszkający w Stanach Zjednoczonych.
Życiorys.
Syn Henryka i Bronisławy z domu Cwi. Brat Ireny Koprowskiej, lekarza i cytologa. Uczęszczał kolejno do warszawskich gimnazjów: im. Szulca, Mikołaja Reja i Adama Mickiewicza. Maturę zdał w 1938 r. W latach 1938–1939 uczył się w Wolnej Wszechnicy Polskiej w Warszawie.
Podczas II wojny światowej walczył w kampanii wrześniowej w 4 baterii Obrony Warszawy (wrzesień 1939). Dostał się do obozu jeńców w Łowiczu, uciekł następnie z pociągu jeńców, jadącego do Niemiec i powrócił do Warszawy. W latach 1940–1943 pracował w Miejskim Zakładzie Zaopatrywania, zajmował się administracją piekarni produkujących tzw. „chleb kartkowy”. Brał udział w powstaniu warszawskim, walczył w batalionie Armii Krajowej im. Jana Kilińskiego w Śródmieściu. Ranny pod koniec września 1944 r. Po ewakuacji Warszawy przebywał w rejonie Grodziska Mazowieckiego. Pracował następnie w Polskim Radio (opracowując wiadomości gospodarcze) i uczył się w Szkole Głównej Handlowej w Warszawie.
W 1948 r. wyjechał do Szwecji, a rok później do Kanady. Studiował na McGill University w Montrealu. W 1953 r. został doktorem ekonomii. W latach 1954–1958 był wykładowcą nauk ekonomicznych Uniwersytetu New Brunswick, Frederictown w Nowym Brunszwiku (Kanada). Następnie doradca ekonomiczny rządu Haiti (Port-au-Prince, 1959–1963). W latach 1964–1967 pracował w National Planning Association, w Waszyngtonie. W latach 1968–1973 ponownie doradca rządu Haiti w sprawach planowania, z ramienia Banku Światowego ("World Bank"). Przedstawiał następnie raporty o możliwościach inwestycyjnych w różnych krajach Afryki dla O.P.I.C. ("Overseas Private Investment Corporation" – agencja rządu USA, 1973–1975, w tym w Egipcie, w latach 1976–1977). Od 1978 do 1990 r. prowadził badania na Wyspach Karaibskich dla organizacji "Partnership for Productivity", zaangażowanej przez USAID ("U.S. Agency for International Development"). W latach 1990–1994 pracował dla USAID na Madagaskarze, zajmując się badaniami i pomocą dla eksportu produktów rolniczych i botanicznych.
Od 1995 r. na emeryturze, mieszkał w Crossland w Pensylwanii.

</doc>
<doc id="513214" url="https://pl.wikipedia.org/wiki?curid=513214" title="Front Row">
Front Row

Front Row – program komputerowy opracowany i rozwijany przez firmę Apple dla komputerów własnej produkcji. Pozwala on w trybie pełnoekranowym na przeglądanie zdjęć (zawartych w bibliotece programu iPhoto), odsłuchiwanie muzyki (zawartej w bibliotece programu iTunes), jak również odtwarzanie filmów (znajdujących się w bibliotece programu iMovie, na płytach DVD i w internecie). Front Row nie został dołączony do OS X Lion.
Front Row stworzony został do współpracy ze specjalnym pilotem dołączanym do komputerów firmy Apple (m.in. do iMac G5, MacBook, MacBook Pro, Mac mini). Program, jak i pilota charakteryzuje prostota obsługi (pilot posiada jedynie 6 przycisków kontroli: wstecz, dalej, głośniej, ciszej, pauza/odtwarzanie, menu) przez co używanie programu nie nastręcza większych trudności. Menu programu zbudowane jest w sposób hierarchiczny: wybór poszczególnych opcji menu wywołuje kolejne podmenu, aż do odnalezienia komend sterujących pracą programu.

</doc>
<doc id="513217" url="https://pl.wikipedia.org/wiki?curid=513217" title="Waterloo station">
Waterloo station



</doc>
<doc id="513219" url="https://pl.wikipedia.org/wiki?curid=513219" title="Archocentrus nigrofasciatus">
Archocentrus nigrofasciatus



</doc>
<doc id="513221" url="https://pl.wikipedia.org/wiki?curid=513221" title="Muzyka cygańska">
Muzyka cygańska

Muzyka cygańska – muzyka koczowniczego ludu Cyganów. Przeniknęła do folkloru ludów autochtonicznych, m.in. węgierskiej (orkiestry smyczkowe), rosyjskiej (chóry, solowy romans z towarzyszeniem gitary) czy hiszpańskiej (canto flamenco).
Istnieją cechy wspólne dla całej muzyki cygańskiej: skale ("skale cygańskie") z typowym interwałem sekundy zwiększonej oraz charakterystyczny styl wykonawczy (improwizacja, silna ekspresja, ozdabianie melodii ornamentami, rubato, zmiany w tempie i rytmie wykonywanego utworu oraz zmiany dynamiczne). W zespołach instrumentalnych najczęściej wykorzystywane są skrzypce, cymbały, a także drumla. 
Reliktami dawnej kultury są związki muzyki cygańskiej z zabiegami magicznymi, np. z wywoływaniem deszczu czy uzdrawianiem chorych.

</doc>
<doc id="513223" url="https://pl.wikipedia.org/wiki?curid=513223" title="IPhoto">
IPhoto

iPhoto – program komputerowy stworzony przez firmę Apple służący do katalogowania (według nazwy, daty wykonania, częstości oglądania, kategorii, oceny lub ręcznie), przeglądania (kolekcji, albumu lub pojedynczych fotogarfii), obróbki (retuszowania, kadrowania, poprawiania jakości), nagrywania i drukowania grafik komputerowych. 
Historia.
Aplikacja została zaprezentowana podczas Macworld 2002, Steve Jobs zapowiedział, że będzie ona standardowo zainstalowana na nowych komputerach Apple. 7 marca 2012 została zaprezentowana wersja na system iOS i będzie ona domyślnie zainstalowana na iPadzie trzeciej generacji. 27 czerwca 2014 firma Apple ogłosiła zakończenie prac nad iPhoto oraz zapowiedziała nową aplikację do zarządzania zdjęciami o nazwie Zdjęcia. Pierwsza wersja testowa Zdjęć została dołączona do OS X Yosemite 10.10.3 beta. 8 kwietnia 2015 została wydana wersja 10.10.3 systemu OS X Yosemite, a iPhoto i Aperture zostały usunięte z Mac App Store.
Funkcje.
Poza prostotą użycia, do atutów programów zaliczyć można automatyczne tworzenie "cyfrowych": albumów ze zdjęciami, kart okolicznościowych i kalendarzy, które następnie można wydrukować (lub zapisać do pliku w formacie PDF). Można również wygenerować galerię zdjęć w postaci strony www i umieścić ją w Internecie, tworzyć fotokasty, czy też zamówić przez Internet odbitki zaznaczonych zdjęć.

</doc>
<doc id="513225" url="https://pl.wikipedia.org/wiki?curid=513225" title="Hiszpańska muzyka">
Hiszpańska muzyka



</doc>
<doc id="513226" url="https://pl.wikipedia.org/wiki?curid=513226" title="E5">
E5



</doc>
<doc id="513229" url="https://pl.wikipedia.org/wiki?curid=513229" title="E6">
E6



</doc>
<doc id="513231" url="https://pl.wikipedia.org/wiki?curid=513231" title="E7">
E7



</doc>
<doc id="513232" url="https://pl.wikipedia.org/wiki?curid=513232" title="E8">
E8

Lotnictwo:

</doc>
<doc id="513233" url="https://pl.wikipedia.org/wiki?curid=513233" title="E9">
E9



</doc>
<doc id="513234" url="https://pl.wikipedia.org/wiki?curid=513234" title="Planeta małp">
Planeta małp

Planeta małp (fr. "La Planète des singes") – francuska powieść fantastyczno-naukowa autorstwa Pierre'a Boulle'a z 1963 roku, na podstawie której powstała seria amerykańskich filmów science fiction, a także jednosezonowy serial telewizyjny.
Opis fabuły.
Dwójka Ziemian trafia na Sororę, planetę w układzie Betelgezy, na której panują warunki zbliżone do ziemskich. Jednak dominującym gatunkiem na planecie są małpy człekokształtne, zaś ludzie są tylko w miarę inteligentnymi zwierzętami. Przybysze są nieufnie traktowani przez tutejszych ludzi, którzy niszczą cały ich dobytek oraz lądownik. Wkrótce wszyscy zostają złapani w nagonce przez goryle. Schwytany wraz z innymi, dziennikarz Ulisses Mérou, całą swą energię kieruje na przekonanie małp o swojej odmienności od plemienia ludzkiego. Udaje mu się to, dzięki kontaktowi z naukowcem, szympansicą Zirą, którą przekonuje, iż przybył z innej planety. Uczy się małpiego języka i poznaje warunki panujące na Sororze. W końcu decyduje się ujawnić swoją tożsamość podczas wielkiego kongresu biologicznego, wzbudzając oszołomienie i euforię całego małpiego świata. Jego obecność na nowo podaje w wątpliwość dotychczasowe teorie mówiące o samoistnym wyewoluowaniu rozumnych "simius sapiens", zwłaszcza, gdy podczas wykopalisk w osiedlu sprzed 10.000 lat Cornelius, narzeczony Ziry, znajdują ludzką lalkę. Teoria o wtórności małp wobec ludzi potwierdza się, kiedy naukowcy odczytują u jednej z dzikich kobiet pamięć gatunkową. Kiedy Ulissesowi rodzi się syn, a nastroje wśród małp robią się wrogie, mężczyzna przy pomocy Ziry i Corneliusa decyduje się uciec. Dostaje się na swój statek i wraca na Ziemię, gdzie odkrywa rządzące małpy.

</doc>
<doc id="513235" url="https://pl.wikipedia.org/wiki?curid=513235" title="E10">
E10



</doc>
<doc id="513236" url="https://pl.wikipedia.org/wiki?curid=513236" title="E11">
E11



</doc>
<doc id="513238" url="https://pl.wikipedia.org/wiki?curid=513238" title="Cichlasoma nigrofasciatum">
Cichlasoma nigrofasciatum



</doc>
<doc id="513239" url="https://pl.wikipedia.org/wiki?curid=513239" title="Heros nigrofasciatus">
Heros nigrofasciatus



</doc>
<doc id="513240" url="https://pl.wikipedia.org/wiki?curid=513240" title="Pędnik wodnoodrzutowy">
Pędnik wodnoodrzutowy

Pędnik wodnoodrzutowy (także: "pędnik strumieniowy", "pędnik wodnostrumieniowy", "pędnik strugowodny". Stosowane też są angielskie nazwy: "jet" albo "pump-jet", "hydrojet", "water jet" z ang. pump - pompować, tłoczyć; jet - strumień cieczy) – pędnik okrętowy, który strumień wody wyrzucanej poza jednostkę pływającą zamienia na siłę poruszającą ją po wodzie. 
Zasada działania.
Woda jest zasysana przez pompę do tylnej części kadłuba, a następnie wytłaczana przez dyszę z pewną prędkością w kierunku przeciwnym do zamierzonego kierunku ruchu jednostki pływającej. W innych wariantach do napędu używa się również strumienia wody wytworzonego za pomocą dyszy Korta. Strumień wody o dużej prędkości i kontrolowanym kierunku napędza jednostkę i nadaje jej pożądany kierunek bez użycia steru.
Konstrukcja.
Do podstawowych elementów konstrukcyjnych pędnika strugowodnego zaliczamy:
Historia konstrukcji.
Pędniki tego typu powstawały już w XVII wieku w Anglii. Od tego czasu powstało wiele wersji pędnika wodnoodrzutowego (np. pędnik stożkowy Hotchkissa).
Prototyp łodzi, napędzanej strumieniem wody wyrzucanej z dużą prędkością zaprezentował w 1931 młody włoski inżynier i konstruktor silników odrzutowych Secondo Campini. Wynalazkiem próbował zainteresować włoską marynarkę wojenną.
Na początku lat 50 XX w. nowozelandzki wynalazca Charles William Hamilton rozpoczął badania prototypów, które doprowadziły do komercjalizacji napędu w 1956.
Zastosowania.
Początkowo napęd strumieniem wody znajdował zastosowanie jedynie w szybkich łodziach rekreacyjnych i innych niewielkich jednostkach. Do głównych zalet należały możliwość pływania na bardzo płytkich akwenach oraz doskonała manewrowość. Dopiero od 1970 rozpoczęto stosowanie tego napędu w większych statkach, od 1980 napędzano nim jednostki do 30 m długości, a w 1990 wprowadzono napędy pump-jet z przeznaczeniem dla statków 60-metrowych. Po roku 2000 upowszechniły się zastosowania w wymagających precyzyjnego manewrowania jednostkach pływających obsługujących platformy wiertnicze oraz szybkich promach pasażerskich. Napędy typu pump-jet stosowane są również w innych jednostkach pływających, gdzie wymagana jest znaczna manewrowość: w promach, jednostkach wojskowych oraz torpedach. Obecnie znajdują zastosowanie na statkach żeglujących po płytkich akwenach, w szczególności dla jednostek szybkich sportowo-turystycznych, wojennych, statkach ratowniczych i wodolotach. W ostatnich latach rozwijane są systemy dynamicznego pozycjonowania statków, w których szerokie zastosowanie znajdują napędy typu pump-jet. 
Zalety.
Do zalet napędu strugowodnego możemy zaliczyć:

</doc>
<doc id="513242" url="https://pl.wikipedia.org/wiki?curid=513242" title="Pędnik stożkowy">
Pędnik stożkowy



</doc>
<doc id="513243" url="https://pl.wikipedia.org/wiki?curid=513243" title="Pędnik strumieniowy">
Pędnik strumieniowy



</doc>
<doc id="513247" url="https://pl.wikipedia.org/wiki?curid=513247" title="Sa’id Pasza">
Sa’id Pasza

Muhammad Sa’id Pasza, arab. محمد سعيد باشا (ur. 17 marca 1822 w Kairze, zm. 18 stycznia 1863 tamże) – wali (gubernator) Egiptu i Sudanu od 1854 do swojej śmierci. Był czwartym synem Muhammada Alego.
Zarys biografii.
Sa’id pobierał nauki w Paryżu. Za jego panowania wprowadzono kilka reform prawa i podatków. Na zachodzie kraju unowocześniono również infrastrukturę. Już w 1854 Sa’id udzielił zezwolenia francuskiemu przedsiębiorcy Ferdinandowi de Lessepsowi na budowę Kanału Sueskiego. Spotkało się to ze sprzeciwem brytyjskiej dyplomacji, która wymogła przesunięcie prac na dwa lata. Budowę kanału rozpoczęto w 1859. Większość akcji własności kanału posiadali Francuzi, 44% akcji należało do rządu egipskiego. Niechętni wzrostowi znaczenia Francji w Egipcie Anglicy wymusili na Sa’idzie zapłatę dodatkowych pieniędzy spółce wykonującej prace budowlane z powodu zatrudniania przez nią zbyt tanich i przymusowych robotników. Władze egipskie zostały zmuszone do zaciągnięcia pierwszej znacznej pożyczki. Wybudowano także kolej łączącą Aleksandrię, Kair i Port Said, którego nazwa pochodzi właśnie od imienia ówczesnego władcy Egiptu. Unowocześniano kanały, które miały zapewnić prowadzenie prac rolniczych przez cały rok. Zamykano jednak fabryki wybudowane przez Muhammada Alego. Zaprzestano wojen, koncentrując się na reformach wewnętrznych. Do tych reform należy również zaliczyć założenie Banku Egiptu.
W związku ze wzrastającym handlem niewolnikami i potępianiem tego procederu przez zachodnie mocarstwa, Sa’id wydał dekret zakazujący polowań na niewolników (miało to miejsce głównie w Sudanie). Zobowiązał się również do ograniczenia roli niewolników sudańskich we własnej armii. Jednak handlarze i łowcy, dla których niewolnictwo było możliwością zdobycia majątków, nie przestrzegali zakazu. Na usilną prośbę Napoleona III Sa’id wysłał sudański batalion do Meksyku z rozkazem stłumienia tamtejszego powstania.
Sa’id bezpośrednio opodatkował właścicieli ziemskich, odciążając w ten sposób chłopów. Część gruntów wielkich właścicieli została nawet skonfiskowana. Za rządów Sa’ida ograniczony został wpływ lokalnych możnowładców, wielu Beduinów powróciło do swojego tradycyjnego trybu życia.
Następcą Sa’ida został jego bratanek, Isma’il.

</doc>
<doc id="513249" url="https://pl.wikipedia.org/wiki?curid=513249" title="Tworylne">
Tworylne

Tworylne (w latach 1977–1981 Słoneczna) – nieistniejąca już osada w województwie podkarpackim, w powiecie bieszczadzkim, w gminie Czarna. Leży nad rzeką San.
Historia.
Wieś lokowana na prawie wołoskim w 1456 roku przez ród Kmitów. W XV w. występowała pod nazwami "Thworzine" lub "Stworzona". Z 1526 r. pochodzi informacja o istnieniu we wsi cerkwi. Wieś prawa wołoskiego, położona była w drugiej połowie XV wieku w ziemi sanockiej województwa ruskiego.
W połowie XIX wieku właścicielką Tworylnego z Tworylczykiem była Kornelia Strzelecka. Pod koniec XIX wieku właścicielem Tworylnego z Tworylczykiem był Kazimierz Łęcki (posiadał tam dwór, trzy folwarki oraz dwa młyny). Na początku XX wieku właścicielką była Celina Okołowicz.
W 1921 wieś liczyła 119 gospodarstw z 721 mieszkańcami, z czego 691 grekokatolików oraz 30 wyznania mojżeszowego. Istniał tu również dwór rodziny Łęckich. Po 17 września 1939 roku przez wieś przebiegała granica między Niemcami a ZSRR. Znajdowała się tu niemiecka strażnica graniczna, której pozostałości można oglądać do dzisiaj.
W czwartek 18 stycznia 1945 miał miejsce mord w Tworylnem. Partyzanci UPA uprowadzili najpierw Marię Kucharz i jej dwoje dzieci do lasu, a następnie wszystkich zamordowali. W tym samym dniu banderowcy zamordowali ukraińską rodzinę Gałuszków. W 1947 w ramach Akcji „Wisła” wieś została kompletnie spalona przez oddział Ludowego Wojska Polskiego na oczach wysiedlanej ludności, której kazano spakować cały dobytek i w ciągu godziny opuścić domostwa, a następnie przesiedlono ją w Olsztyńskie.
Dziś po wsi pozostało jedynie szereg śladów dawnej zabudowy oraz cerkwisko po cerkwi św. Mikołaja, zbudowanej w 1876 (podmurówka i ruiny dzwonnicy). Obok krypta grobowa, będąca pozostałością kaplicy dworskiej, zbudowanej w 1893 r. przez Wincentego Łęckiego. Widoczne są również ślady zabudowań dworskich: fundamenty dworu, kamienne filary stodoły i aleja, wysadzana jesionami, lipami i wiązami.

</doc>
<doc id="513250" url="https://pl.wikipedia.org/wiki?curid=513250" title="Łazarz I Hrebeljanović">
Łazarz I Hrebeljanović

Łazarz Hrebeljanović, (ur. 1329, zm. 28 czerwca 1389) – książę Serbii, nazywany również carem.
Życiorys.
Urodził się w 1329 w okolicach Nowego Brda. Jego życie do roku 1371 jest słabo opisane w źródłach. Najprawdopodobniej wyróżnił się w czasie służby na dworze Stefana Urosza IV Duszana, co pozwoliło mu uzyskać tytuł "kneza" i poślubić Milicę Vukanić, pochodzącą z młodszej linii królewskiej dynastii Nemaniczów. Po bitwie nad Maricą, w której nie wziął udziału, w sojuszu z bośniackim banem Tvrtkiem Kotromaniciem dokonał podziału ziem żupana Nikoli Altomanovicia, stając się najpotężniejszym z możnowładców serbskich. Uzyskał wsparcie Serbskiego Kościoła Prawosławnego, który uznał go za człowieka zdolnego do odbudowy potęgi Serbii Nemaniczów. Łazarz Hrebeljanović był fundatorem wielu monasterów i cerkwi, m.in. Rawanicy i Lazaricy w Kruševacu.
W miarę wzrostu swojej potęgi Łazarz zaczął używać tytułu "króla wszystkich Serbów", mimo iż nigdy nie kontrolował wszystkich terytoriów przez nich zamieszkiwanych.
Dowodził wojskami Serbów i ich sojuszników w bitwie na Kosowym Polu w 1389. W bitwie tej zginął. Okoliczności tego wydarzenia były różnie opisywane przez późniejsze kroniki. W pierwszych relacjach z Kosowego Pola informacja o śmierci Łazarza nie występuje w ogóle. Najstarsze informacje o jego śmierci w bitwie podają jedynie, iż „zginął od miecza”. Dopiero w miarę rozwoju literatury hagiograficznej opiewającej postać Łazarza pojawiła się wersja, iż został on wzięty do niewoli i ścięty przez Turków.
Małżeństwo i dzieci.
Łazarz ożenił się ok. 1353 z Milicą (Милица) z rodziny Vukaniciów, pochodzącej od bocznej gałęzi carskiej i królewskiej dynastii Nemanjiciów, z którą miał siedmioro, potwierdzonych w źródłach, dzieci:
Obecność w kulturze serbskiej.
Mit kosowski.
Jednym z elementów zakorzenionego w kulturze serbskiej mitu kosowskiego jest obraz przymierza zawartego z Łazarzem Hrebeljanoviciem przez Boga. W noc poprzedzającą bitwę na Kosowym Polu, Łazarza odwiedził anioł, który przedstawił mu możliwość wyboru pomiędzy wielkim królestwem na ziemi a Królestwem Niebieskim. Władca wybrał Królestwo Niebieskie, które trwać będzie „na wieki wieków”. Spowodowało to jednak upadek jego ziemskiego władania i śmierć w bitwie na Kosowym Polu. W micie kosowskim i wywodzącej się z niego ideologii świętosawskiej wydarzenie to oznacza początek szczególnego przymierza między Serbami a Bogiem.
W innych utworach Łazarz zmartwychwstaje po 40 latach od swojej śmierci, na pamiątkę Zmartwychwstania Jezusa.
Kultura ludowa.
Łazarz Hrebeljanović jest bohaterem wielu ludowych pieśni epickich, opisujących jego życie, działalność oraz udział w bitwie na Kosowym Polu ("Książęca wieczerza", "Budowanie Rawanicy")
Kult.
Książę Łazarz został uznany za świętego przez Serbską Cerkiew Prawosławną. Jego wspomnienie wypada w dniu 15/28 czerwca.
Według tradycji ciało zabitego Łazarza zostało zwrócone wdowie po nim przez serbskich książąt, którzy złożyli Turkom hołd lenny. Milica pochowała je w Prisztinie, zaś w 1401 lub 1402 przeniosła do monasteru Rawanica. Jego ciało zostało umieszczone w ozdobnej race i ubrane w szatę z wyhaftowanymi postaciami lwów, którą miał mieć na sobie w czasie bitwy. W 1690 mnisi z Rawanicy zbiegli z monasteru w czasie Wielkiej Wędrówki Serbów, zabierając ze sobą relikwie; były one przechowywane początkowo w Szentendre, następnie zaś w Sremie. W 1942 relikwiarz został okradziony przez ustaszy, co skłoniło hitlerowskie władze okupacyjne do przeniesienia go do Belgradu. W 1987, dwa lata przed 600. rocznicą bitwy kosowskiej, relikwie były kolejno wystawiane w różnych monasterach Serbii i Bośni, przed ostatecznym przeniesieniem ich do Rawanicy. Według opiekujących się relikwiami zakonników mają one cudotwórczą moc. Jest to jeden z popularniejszych celów pielgrzymkowych w Serbii.

</doc>
<doc id="513251" url="https://pl.wikipedia.org/wiki?curid=513251" title="Pędnik gazoodrzutowy">
Pędnik gazoodrzutowy

Pędnik gazoodrzutowy (także: "pędnik gazodynamiczny") - pędnik okrętowy, w którym czynnikiem wytwarzającym siłę poruszającą jednostkę pływającą jest mieszanina gazów (spalin i pary wodnej) wyrzucana poza kadłub. Prace nad pędnikami tego typu prowadzone są od połowy XX wieku.

</doc>
<doc id="513256" url="https://pl.wikipedia.org/wiki?curid=513256" title="Przygody Kuby Guzika">
Przygody Kuby Guzika

Przygody Kuby Guzika (niem. "Jim Knopf", fr. "Jim Bouton", 1999-2000) – niemiecko-francuski serial animowany na podst. powieści dla dzieci "Kuba Guzik i maszynista Łukasz" oraz "Kuba Guzik i Dzika Trzynastka" Michaela Ende. 
Opis serialu.
Kiedy Lucek – maszynista, najlepszy przyjaciel Kuby Guzika, zmuszony jest do opuszczenia małej wysepki – "Krainy Następnego Dnia", na której mieszkają, Kuba upiera się by mu towarzyszyć. Nie spodziewają się, jakie przygody i niebezpieczeństwa czekają na nich w podróży przez nowy, dziwny świat.
Po drodze spotykają Lisi, młodą księżniczkę uprowadzoną przez Dziką Trzynastkę – bezwzględną bandę piratów, która prowadzi ją do "Smutkolandii", gdzie mieszka jeden z najstarszych i najstraszniejszych smoków – "Pani Miażdżący Ząb". Obawiając się, że jej oczy niedługo zamkną się na zawsze, Pani Miażdżący Ząb poszukuje sekretu wiecznej młodości niezachwianie wierząc, że może dokonać tego obserwując uwięzione dzieci. Kuba zakochuje się w Lisi od pierwszego wejrzenia i zdaje sobie sprawę, że jego przeznaczeniem jest ocalić jej życie. Razem więc, Kuba i Lucek wyruszają w fantastyczną podróż do "Smutkolandii" na Emmie – wiernej lokomotywie Lucka. Ich wędrówka pełna jest przygód, niebezpieczeństw i niezwykłych spotkań z monstrualnymi gigantami, głodnymi smokami i złymi duchami. Droga wiedzie ich przez najdziwniejsze miejsca, takie jak "Dolina Zmierzchu", "Brama Na Końcu Świata" i "Kraina Tysiąca Wulkanów".

</doc>
<doc id="513259" url="https://pl.wikipedia.org/wiki?curid=513259" title="Przyzwoitka">
Przyzwoitka

Przyzwoitka – osoba zakłócająca intymność zakochanym. W XIX wieku starsza osoba towarzysząca młodej kobiecie dla przyzwoitości pilnująca przestrzegania norm moralnych. Rolę przyzwoitki pełniły zazwyczaj starsze zamężne kobiety, rzadziej stare panny. 
Współczesne znaczenie.
Praktykowanie „przyzwoitki jeden na jednego” w celach towarzyskich wyszło w dużej mierze z użycia w społeczeństwie zachodnim. Obecnie termin ten jest najczęściej stosowany w odniesieniu do rodziców i nauczycieli, którzy nadzorują grupy młodzieży (często o mieszanej płci) podczas tańców szkolnych, imprez sportowych, wycieczek terenowych i innych tego typu imprez. Często w przypadku krótkich wycieczek, w których dorośli zobowiązani są do pełnienia innych funkcji (takich jak coaching), od tych dorosłych oczekuje się również wykonywania obowiązków przyzwoitki. Praktyka ta pozwala zarówno zaoszczędzić pieniądze, jak i może sprzyjać lepszym relacjom między młodzieżą i dorosłymi opiekunem. 
Istotną wadą tego rodzaju rozwiązań jest to, że zaangażowani w nie dorośli są często zatrudniani nie tylko ze względu na swoje kwalifikacje do sprawowania opieki nad dziećmi i młodzieżą. Istnieje w związku z tym możliwość, że takim dorosłym może być dana możliwość wykorzystania fizycznego, emocjonalnego lub seksualnego swoich podopiecznych.

</doc>
<doc id="513262" url="https://pl.wikipedia.org/wiki?curid=513262" title="Wright Flyer">
Wright Flyer



</doc>
<doc id="513263" url="https://pl.wikipedia.org/wiki?curid=513263" title="Ibidem">
Ibidem

Ibidem ( „tamże”, „w tym samym miejscu”; skracane do ibid., w pracach anglojęzycznych także ibid) – skrót używany w przypisach, cytatach lub tekstach źródłowych dla wskazania na ostatnio cytowaną pozycję. Inne znaczenie: „To pojęcie/zwrot jest również określone we wskazanym dokumencie”.
Dla znalezienia źródła „ibid.”, należy odszukać poprzednie cytowanie. Takie samo zastosowanie mają znaki „ditto” – 〃.
W przeciwieństwie do „op. cit.”, wyrażenia „ibidem” używa się zwykle odsyłając do tej samej strony cytowanego dzieła co poprzednio. Zwyczajowo oba te wyrażenia bądź skróty zapisuje się pismem prostym (antykwą), a nie pochyłym (kursywą).
Przykład.
Przypis nr 68 odsyła do tej samej książki i tej samej strony co przypis numer 67.

</doc>
<doc id="513266" url="https://pl.wikipedia.org/wiki?curid=513266" title="Pędnik azymutalny">
Pędnik azymutalny

Pędnik azymutalny - pędnik okrętowy, w którym urządzeniem wytwarzającym siłę poruszającą jednostkę pływającą jest śruba zamocowana pod kadłubem statku na obracającym się (do 360°) wokół pionowej osi ramieniu.
Silnik napędzający pędnik azymutalny umieszczony jest wewnątrz kadłuba statku, a moc jest przekazywana śrubie za pośrednictwem przekładni.
Za odmianę pędnika azymutalnego zwykle uznaje się bardzo zbliżony w działaniu pędnik gondolowy, który od klasycznego pędnika azymutalnego różni się rodzajem i rozmieszczeniem silnika napędzającego pędnik. W pędniku gondolowym silnik jest elektryczny i jest umieszczony w gondoli, dzięki czemu może bezpośrednio napędzać śrubę. Silnik elektryczny czerpie energię z generatorów elektrycznych znajdujących się w siłowni. Jednak nie każdy pędnik gondolowy jest pędnikiem azymutalnym. Istnieją rozwiązania, w których gondola nie ma możliwości obracania się w osi pionowej. W takim przypadku pędnik gondolowy służy wyłącznie do napędu naprzód-wstecz i nie pełni funkcji steru. 
Pędniki azymutalne polepszają manewrowość jednostki w stosunku do manewrowości oferowanej przez klasyczne stery. Dzięki temu często w portach i stoczniach nie potrzebują korzystać z usług holowników.

</doc>
<doc id="513267" url="https://pl.wikipedia.org/wiki?curid=513267" title="Paradorn Srichaphan">
Paradorn Srichaphan

Paradorn Srichaphan (; ur. 14 czerwca 1979 w Bangkoku) – tajski tenisista, reprezentant w Pucharze Davisa, olimpijczyk.
Życie prywatne.
Jest synem Chanachai Srichaphana, z zawodu bankowca, pod którego kierunkiem w wieku 6 lat rozpoczął treningi tenisowe. Ojciec pełnił także funkcję kapitana reprezentacji Tajlandii w Pucharze Davisa.
W kwietniu 2007 roku Srichaphan oświadczył się Kanadyjce rosyjskiego pochodzenia, Natalie Glebovej. Glebova nosi tytuł Miss Universe 2005. Para wzięła ślub 29 listopada 2007 roku w Bangkoku. Małżonkowie ogłosili separację w lipcu 2010 roku, a do rozwodu doszło w lutym 2011.
Kariera tenisowa.
W 1996 roku Paradorn Srichaphan zakończył sezon na 10. miejscu w klasyfikacji światowej juniorów, rok później rozpoczął karierę zawodową.
W 1999 roku w Brunei zdobył trzy złote medale igrzysk Azji Południowo-wschodniej – w grze pojedynczej, grze podwójnej ze starszym bratem Naratornem oraz w drużynie. W tym samym sezonie po raz pierwszy pokazał się w turniejach zawodowych najwyższej rangi. Był w półfinale turnieju ATP World Tour w Singapurze (pokonał nr 19. rankingu ATP Magnusa Normana) oraz debiutował w wielkim szlemie dochodząc do 2 rundy Wimbledonu, gdzie pokonał Francuza Guillaume Raouxa, a przegrał z Rosjaninem Jewgienijem Kafielnikowem. Sezon 1999 zakończył tuż poza pierwszą setką rankingu ATP.
W 2000 i 2001 roku startował głównie w turniejach ATP Challenger Tour. W Australian Open z 2000 roku wyeliminował w I rundzie rozstawionego Słowaka Karola Kučerę, ale odpadł w następnej rundzie z Czechem Ctislavem Dosedělem. Kilkakrotnie dochodził do ćwierćfinałów turniejowych ATP World Tour, m.in. w londyńskim Queen's Clubie w 2001 roku.
Sezon 2002 był przełomowy w karierze Srichaphana. W styczniu tegoż roku pierwszy raz był w finale turnieju ATP World Tour, w Ćennaju, przegrywając w decydującym meczu z Guillermem Cañasem. Wiosną dwukrotnie był w 1/16 finału turniejów wielkoszlemowych (na French Open uległ Arnaudowi Di Pasquale, na Wimbledonie Richardowi Krajickowi po wcześniejszym wyeliminowaniu Andre Agassiego). W sierpniu 2002 roku przegrał w finale w Waszyngtonie z Jamesem Blakiem, a następnie odniósł pierwsze turniejowe zwycięstwo – w finale turnieju w Long Island pokonał w finale Juana Ignacio Chelę. Jesienią wygrał turniej w Sztokholmie, pokonując w meczu o tytuł Marcela Ríosa. Dochodził również do półfinałów rozgrywek w Tokio i Paryżu oraz ćwierćfinału w Madrycie. Wyniki te dały mu na koniec sezonu 16. miejsce w rankingu, pierwsze w czołowej dwudziestce dla Azjaty od roku 1980 Vijaya Amritraja.
W roku 2003 wygrał 2 turnieje ATP World Tour, najpierw w Ćennaju pokonał w finale Kučerę, a w Long Island Blake'a. Był również w finale zawodów w Indianapolis, jednak w pojedynku finałowym przegrał z Andym Roddickiem oraz w 1/8 finału Wimbledonu i US Open. W maju 2003 roku awansował na 10. tygodni do czołowej dziesiątki rankingu (najwyższe miejsce – nr 9.), a sezon zakończył na 11. pozycji.
Piąte turniejowe zwycięstwo Taj odniósł w czerwcu 2004 roku na trawiastych kortach w Nottingham, wygrywając w finale z Thomasem Johanssonem.
W sezonie 2005 nie udało mu się wygrać imprezy ATP World Tour, ale pozostał w czołowej "pięćdziesiątce" rankingu (był w finałach turniejowych w Ćennaju i Sztokholmie). W 2006 roku doszedł do półfinału turnieju rangi ATP Masters Series w Indian Wells, pokonując wyżej notowanych Robby'ego Ginepri'ego, Juana Carlosa Ferrero, Davida Nalbandiana (nr 4. ATP) i Jarkko Nieminena, a przegrywając z liderem rankingu Rogerem Federerem. Był również w półfinale rozgrywek w Pekinie, gdzie wyeliminował m.in. Nikołaja Dawydienkę (nr 5. ATP) oraz w Bangkoku.
W roku 2007 głównie spędził czas na leczeniu kontuzji nadgarstka, która uniemożliwiła mu grę przez większą część sezonu. W notowaniu na koniec roku zajmował 628. pozycję. Pod koniec września 2009 roku po raz pierwszy od blisko 2 lat wystąpił w turnieju ATP, podczas imprezy w Bangkoku w grze podwójnej. Odpadł wspólnie z Danaim Udomchoke w 1 rundzie.
W latach 1998–2006 regularnie reprezentował Tajlandię w Pucharze Davisa w singlu oraz deblu, odnosząc 33 zwycięstwa i 11 porażek. Uczestniczył 3 razy w meczach barażowych o miejsce w najwyższej klasie Pucharu Davisa, grupie światowej, wszystkie te spotkania jednak Tajlandia przegrywała (w 2002 roku z Wielką Brytanią, 2003 roku z Czechami, 2004 roku z Rosją). Srichaphan startował w igrzyskach olimpijskich w Sydney (2000) i Atenach (2004), nie odnosząc większych sukcesów. W Atenach pełnił funkcję chorążego ekipy narodowej. W 2000 roku razem z Tamarine Tanasugarn osiągnął finał w Pucharze Hopmana, uważanym za nieoficjalne mistrzostwa świata w grze mieszanej.
Praworęczny Taj, o silnym serwisie i ofensywnym forhendzie, grający klasyczny jednoręczny bekhend, przyczynił się do popularyzacji tenisa w Azji. W 2002 roku został honorowym ambasadorem swojego kraju oraz człowiekiem roku w Tajlandii, a od Stowarzyszenia Tenisistów Zawodowych ATP otrzymał tytuł gracza, który poczynił w sezonie największe postępy. Doceniono także jego sportową postawę na korcie – w 2002 i 2003 roku został laureatem nagrody im. Stefana Edberga. Z dużym zainteresowaniem mediów spotkał się pobyt Srichaphana w świątyni buddyjskiej w listopadzie 2005 roku, po którym tenisista przyjął imię zakonne Mahaviro.
Dnia 4 czerwca 2010 roku Srichaphan ogłosił zakończenie kariery tenisowej.

</doc>
<doc id="513269" url="https://pl.wikipedia.org/wiki?curid=513269" title="Hulskie (osada)">
Hulskie (osada)

Hulskie (w latach 1977–1981 Stanisławów, ukr. "Гільське") – nieistniejąca już osada w Polsce położona w województwie podkarpackim, w powiecie bieszczadzkim, w gminie Lutowiska. Leży w pobliżu ujścia potoku Hulskiego do Sanu.
W latach 1975–1998 miejscowość położona była w województwie krośnieńskim.
Wierni kościoła rzymskokatolickiego należą do parafii św. Michała Archanioła w Dwerniku.
Historia.
Wieś lokowana na prawie wołoskim ok. 1560 roku przez ród Kmitów pod prawdopodobną nazwą Ulskie, położona w ziemi sanockiej województwa ruskiego.
W połowie XIX wieku właścicielem posiadłości tabularnej w Hulskiem był Leopold Leszczyński.
Po 17 września 1939 roku przez wieś przebiegała granica między Niemcami a ZSRR. W roku 1946 w ramach "akcji żniwnej" wieś została kompletnie spalona przez oddział UPA sotnia UPA U-3, a ludność miejscowa przesiedlona w ramach wymiany ludności na radziecką Ukrainę. Dziś po wsi pozostało jedynie cerkwisko, cmentarz oraz ruiny młyna.

</doc>
<doc id="513270" url="https://pl.wikipedia.org/wiki?curid=513270" title="Tortellini">
Tortellini

Tortellini – tradycyjne włoskie pierożki z nadzieniem mięsnym, grzybowym bądź serowym, podawane z sosem pomidorowym (można również korzystać z innych sosów, lecz nie jest to wówczas w całości włoska potrawa). Na koniec całość posypuje się tartym serem (najczęściej parmezanem).
Podobnym rodzajem są cappelletti, które różnią się sposobem wywinięcia końcówek ciasta.

</doc>
<doc id="513272" url="https://pl.wikipedia.org/wiki?curid=513272" title="Gmina Konstantynów Łódzki">
Gmina Konstantynów Łódzki



</doc>
<doc id="513275" url="https://pl.wikipedia.org/wiki?curid=513275" title="Najsztub pyta">
Najsztub pyta



</doc>
<doc id="513280" url="https://pl.wikipedia.org/wiki?curid=513280" title="Superwizjer">
Superwizjer

Superwizjer – magazyn śledczy reporterów emitowany przez telewizję TVN od 4 marca 2001 roku. Magazyn pojawia się na antenie TVN w każdy wtorkowy wieczór o 23:30 oraz od 11 lutego 2017 w soboty o 20:00 na antenie TVN24.
Historia programu.
"Superwizjer" produkowany jest w studiu w Krakowie, jego początki to "Wizjer TVN" – codzienny program, wzorowany na magazynie RTL 7 "Zoom". Pierwotnie "Superwizjer" miał być programem podsumowującym, z kilkoma wybranymi reportażami z danego tygodnia. Po zejściu z wizji codziennego "Wizjera" postanowiono przenieść produkcję do Krakowa, obsadzając w roli prowadzącej Jolantę Konopkę, byłą prezenterkę "TVN Fakty Południe", a także stopniowo zmniejszyć liczbę poruszanych tematów – najpierw do dwóch, potem – do jednego.
Do 3 czerwca 2007 emitowany był w niedzielę ok. 22:55 (początkowo o 22:15), od 3 września 2007 do 31 maja 2010 w poniedziałki ok. 23:20 (od 6 września 2010 do 30 maja 2011 o 23:30).
Od 6 września 2011 roku magazyn jest emitowany we wtorki o 23:30 na antenie TVN oraz o 20:00 na antenie TVN24. W wakacje nie są emitowane.
Od marca 2001 do czerwca 2008 producentem programu była Monika Góralewska, przez pewien okres współproducentem programu był Marek Kęskrawiec, a od 2007 roku – Marcin Borowski.
Od czerwca 2008 Borowski był samodzielnym producentem programu. Od stycznia 2017 producentem programu jest Jarosław Jabrzyk.
Redakcja.
Producentami programu byli: Monika Szymborska, Krzysztof Miączyński, Robert Socha. Obecnie producentem programu jest Jarosław Jabrzyk.
Obecnie z redakcją Superwizjera współpracują m.in.: Maciej Duda, Łukasz Frątczak, Michał Fuja, Ewa Galica, Grzegorz Głuszak, Magdalena Gwóźdź, Bertold Kittel, Maciej Kuciel, Łukasz Ruciński, Jakub Stachowiak, Patryk Szczepaniak, Wojciech Szumowski, Kamila Wielogórska, Marcin Wójcik.
Nagrody.
Festiwal Mediów „Człowiek w Zagrożeniu”..
Nagroda Fundacji Monumentum Iuadaicum Lodzense

</doc>
<doc id="513286" url="https://pl.wikipedia.org/wiki?curid=513286" title="Pistolet Colt Double Eagle">
Pistolet Colt Double Eagle

Colt Double Eagle – amerykański pistolet samopowtarzalny skonstruowany w 1988 roku przez Dana Khoury'ego.
Double Eagle był pierwszym pistoletem Colta wyposażonym w mechanizm spustowy podwójnego działania, umożliwiającym napięcie kurka naciskiem na spust. Pistolet wprowadzono na rynek w 1989 roku jako uzupełnienie klasycznego Colta Government. Pomimo wyglądu zewnętrznego przypominającego Colta M1911 i jego cywilną wersję Government, Double Eagle został skonstruowany od podstaw.
Pistolet Double Eagle był początkowo produkowany w wersjach kalibru 10 mm Auto i .45 ACP, od 1992 roku oferowano także odmiany kalibru .40 S&amp;W. W 1991 roku rozpoczęto produkcję pistoletów Double Eagle wyposażonych w zmodernizowane mechanizmy spustowe oznaczonych jako "Double Eagle Mk II Series 90".
Double Eagle był produkowany w kilku wersjach różniących się rozmiarami:
Double Eagle pojawił się zbyt późno aby odnieść sukces. Pod względem konstrukcyjnym nie różnił się od pistoletów wprowadzonych na rynek w latach 50. Słaba sprzedaż sprawiła, że już w 1992 roku planowano zakończyć produkcję. Ostatecznie produkcje wszystkich odmian tego pistoletu zakończono w 1997 roku.
Opis.
Colt Double Eagle jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia ruchomy łącznik.
Mechanizm spustowy z samonapinaniem, z kurkowym mechanizmem uderzeniowym. Pistolet nie posiada żadnych bezpieczników zewnętrznych, bezpieczniki wewnętrzne są zwalniane podczas ściągania spustu. Napięty kurek można zwolnić specjalną dźwignią znajdującą się z lewej strony szkieletu.
Colt Double Eagle jest zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Zatrzask magazynka po lewej stronie chwytu pistoletowego. Po wystrzeleniu ostatniego naboju z magazynka zamek zatrzymuje się w tylnym położeniu.
Lufa gwintowana.
Przyrządy celownicze stałe (muszka i szczerbinka). Pistolet wykonany jest ze stopu lekkiego (szkielet wersji Lightweight) i stali. Okładki chwytu z tworzywa sztucznego.

</doc>
<doc id="513290" url="https://pl.wikipedia.org/wiki?curid=513290" title="Włodzimierz Skoczylas">
Włodzimierz Skoczylas

Włodzimierz Skoczylas (ur. 7 maja 1923 w Jabłonowie Pomorskim, zm. 29 września 1993 w Łodzi) – polski aktor filmowy, teatralny i dubbingowy.
Życiorys.
Podczas II wojny światowej (w maju 1940) przez krótki czas przebywał w więzieniu radogoskim, jako jeden z kilkuset młodych mężczyzn zatrzymanych w ramach akcji łódzkiego Gestapo skierowanej przeciwko łódzkiej młodzieży (która była „uzupełnieniem” listopadowej akcji przeciwko inteligencji Łodzi pod nazwą „Intelligenzaktion Litzmannstadt”). Stąd, 17 maja 1940, wywieziony do obozu koncentracyjnego Dachau, gdzie pozostał do końca istnienia tego obozu, czyli do 29 kwietnia 1945. W obozie tym zetknął się ze środowiskiem zwolenników ruchu „Zadruga”, kierowanym w Dachau przez Bogusława Stępińskiego. W nieformalnych spotkaniach tego środowiska w Łodzi uczestniczył też w pierwszych latach powojennych.
Do Polski wrócił w 1946. W 1951 ukończył Wydział Aktorski PWST w Warszawie. W latach 1946–1947 grał w Teatrze Kukiełek RTPD w Łodzi, a w sezonie 1950/1951 w Teatrach Dramatycznych w Szczecinie. Od 1951 do 1952 był aktorem Teatru Ateneum w Warszawie, a następnie przez rok występował w łódzkim Teatrze Muzycznym. W latach 1953–1958, w sezonie 1959/1960, ponownie od 1972 do 1978 oraz w sezonie 1979/1980 występował w Teatrze im. Stefana Jaracza w Łodzi. W międzyczasie, od 1960 do 1972 był aktorem Teatru Powszechnego. Ponadto był wykładowcą na Wydziale Aktorskim PWSFTviT w Łodzi (1965–1978), a w latach 1972–1973 jego dziekanem. Grał w wielu polskich filmach, m.in. wystąpił jako Sanderus w "Krzyżakach" Aleksandra Forda.
Odznaczony został m.in. Medalem X-lecia PRL (1954), Odznaką 1000-lecia Państwa Polskiego (1966), Odznaką „Zasłużony Działacz Kultury” (1970), Medalem Zwycięstwa (1971), Krzyżem Kawalerskim Orderu Odrodzenia Polski (1975).
Został pochowany na cmentarzu św. Rocha na Radogoszczu w Łodzi.
Wybrana filmografia.
Źródło: Filmpolski.pl.
Polski dubbing.
Użyczył głosu Muchomorkowi, jednej z dwóch głównych postaci popularnego w Polsce począwszy od 1970 animowanego serialu dla dzieci "Bajki z mchu i paproci".

</doc>
<doc id="513291" url="https://pl.wikipedia.org/wiki?curid=513291" title="Polska Armia Powstania">
Polska Armia Powstania

Polska Armia Powstania (PAP), inna nazwa: Dowództwo Okręgu Korpusu VIII (DOK VIII) – polska wojskowa organizacja konspiracyjna działająca na Pomorzu prawdopodobnie od początku 1940 do 1945 roku. Ogółem PAP liczyła prawdopodobnie około 1–2 tysięcy członków.
Powstanie organizacji.
W okresie okupacji niemieckiej Polska Armia Powstania była, obok Tajnej Organizacji Wojskowej „Gryf Pomorski”, jedną z największych regionalnych organizacji konspiracyjnych funkcjonujących na Pomorzu. Istnieją różne hipotezy dotyczące okoliczności związanych z jej utworzeniem i powiązaniami. Według jednej z hipotez, PAP utworzyli w styczniu 1940 podoficerowie garnizonu toruńskiego biorący przed wojną udział w pracach dywersji pozafrontowej. Prawdopodobnie wyodrębniła się ona z organizacji podziemnej Grunwald, po pierwszych większych aresztowaniach. Głównym celem PAP było przygotowanie struktur, które w odpowiednim momencie miały wziąć udział w powstaniu zbrojnym na Pomorzu w ramach ogólnopolskiego wystąpienia. Cel określono w tzw. dekrecie, antydatowanym na 1 września 1939.
Struktura.
Komenda Główna PAP znajdowała się w Toruniu. Na czele organizacji stali komendanci:
Zastępcą komendanta i jednocześnie szefem Oddziału Organizacyjnego był Edward Kalinowski (do aresztowania 25 sierpnia 1943), a następnie Franciszek Brzeski; szefem sztabu – Zygmunt Popowski ps. „Wydra” (do aresztowania 1 marca 1944), Bogdan Zieliński ps. „Ryś”; szefem wywiadu – Jan Kieruj ps. „Lew” (do aresztowania 25 sierpnia 1944), szefem łączności – Ignacy Malinowski (do aresztowania 25 sierpnia 1944), szefem kancelarii – Maria Staufer ps. „Leliwa” (do aresztowania 25 sierpnia 1944).
Struktura organizacyjna PAP składała się z okręgów i rejonów (w Toruniu – dzielnic), które odpowiadały skadrowanym batalionom. W razie wybuchu powstania każdy batalion powinien rozwinąć się do 4–5 kompanii, każda po 4 plutony, a te po czteroosobowe 4 sekcje. Sieć terytorialna dzieliła się na regiony, zwane również okręgami:
Działalność.
Organizacja dzieliła się na zasadnicze piony, zajmującymi się innymi zadaniami. Pierwszy pion był odpowiedzialny za bieżącą działalność (wywiad, łączność, sabotaż i dywersję), drugi przygotowywał się do przewidywanego powstania. W bieżącej walce z okupantem PAP koncentrowała się przede wszystkim na: akcjach sabotażowo-dywersyjnych (na przykład dywersja kolejowa nocą 9 czerwca 1942 44 km na zachód od Zblewa, czy nocą 21 czerwca 1942 53 km na wschód od Czarnej Wody, podpalenia na przykład transportu słomy na dworcu w Toruniu 12 maja 1943, spalenie między innymi dużych młynów w Toruniu i Lubiczu w maju 1940), wywiadzie (między innymi rozpoznanie dyslokacji jednostek niemieckich na Pomorzu, ruchu okrętów w stoczni Schichau w Gdańsku), pomocy jeńcom wojennym i aresztowanym (sporządzanie fałszywych dokumentów, pomoc w ucieczkach), pracach oświatowo-propagandowych (upowszechnianie informacji z nasłuchów radiowych).
Organizacja prowadziła także walkę partyzancką; pod jej zwierzchnictwem działało co najmniej 5 oddziałów zbrojnych:
Rozbicie Polskiej Armii Powstania.
Prawdopodobnie PAP miała powiązania z Komendą Obrońców Polski (KOP). Kontakt urwał się po rozbiciu KOP przez gestapo oraz podziałów, dochodzących wśród członków KOP. Podczas trzech fal aresztowań organizacja poniosła bardzo duże straty. Gestapo skutecznie rozbiło PAP podczas aresztowań w drugiej połowie 1943. W ostatniej do lata 1944 Niemcy aresztowali na Pomorzu około 750 jej członków. Po 1943 ówczesny komendant główny Edward Rudzki vel Edward Słowikowski zdecydował się za współpracę z Gestapo, za co został zastrzelony. 
PAP nigdy nie podporządkował się AK, gdyż kierownictwo PAP chciało zachować autonomię organizacyjną. Komenda PAP zgodnie z rozkazem dowództwa Okręgu Pomorze Armii Krajowej z 24 października 1944 została potępiona za kolaborację z Niemcami. 28 listopada wydano rozkaz jej likwidacji. Nieliczne ogniwa PAP przetrwały do końca wojny. Ocalani członkowie PAP nawiązywali współpracę z Armią Krajową (AK) bądź Polską Armią Ludową.

</doc>
<doc id="513297" url="https://pl.wikipedia.org/wiki?curid=513297" title="Hulskie">
Hulskie



</doc>
<doc id="513298" url="https://pl.wikipedia.org/wiki?curid=513298" title="Konstancja Gładkowska">
Konstancja Gładkowska

Konstancja Gładkowska, po mężu Grabowska (ur. 2 czerwca 1810 w Warszawie, zm. 20 grudnia 1889 w Skierniewicach) – polska śpiewaczka, młodzieńcza muza i pierwsza miłość Fryderyka Chopina.
Urodziła się 2 czerwca 1810 w Warszawie (podawane są często błędne daty 4 i 10 czerwca). Jej matką chrzestną była Konstancja Żwanowa, nieślubna córka Stanisława Augusta Poniatowskiego. Kształciła się w warszawskim konserwatorium. W 1829 podczas koncertu solistek uczelni poznała Fryderyka Chopina, dla którego stała się natchnieniem. Gdy jesienią 1830 Chopin wyjeżdżał z kraju, śpiewała na pożegnalnej uroczystości. Korespondencja między zakochanymi urwała się po roku. W 1832 poślubiła Józefa Grabowskiego i zamieszkała w majątku męża, w Raduczu koło Rawy Mazowieckiej. Małżeństwo układało się szczęśliwie. Para doczekała się 5 dzieci. W 1845 Konstancja Gładkowska straciła wzrok i mimo prób leczenia nigdy go nie odzyskała. W 1878 zmarł jej mąż. W 1879 przeniosła się do Skierniewic, mieszkała na ul. Floriana w Dworku Modrzewiowym i tam zmarła w 1889. Została pochowana na cmentarzu w Babsku.
W drewnianym dworku, w którym mieszkała, urządzona została Izba Historii Skierniewic, gdzie zgromadzono pamiątki po artystce.
W filmie "Młodość Chopina" (1951) w reżyserii Aleksandra Forda w roli Konstancji Gładkowskiej wystąpiła Aleksandra Śląska. 

</doc>
<doc id="513300" url="https://pl.wikipedia.org/wiki?curid=513300" title="Ryszard Pietruski">
Ryszard Pietruski

Ryszard Pietruski z Siemuszowy herbu Starykoń (ur. 7 października 1922 w Wyszecinie koło Wejherowa, zm. 14 września 1996 w Warszawie) – polski aktor teatralny i filmowy.
Życiorys.
Dzieciństwo i młodość spędził we Lwowie. Był uczniem Państwowego III Gimnazjum Męskiego im. Króla Stefana Batorego. W czasie wojny pracował we Lwowie, jako kelner w restauracji. W 1944, po powtórnym zajęciu Lwowa przez Armię Czerwoną, wstąpił do Wojska Polskiego i walczył jako żołnierz 4 Dywizji Piechoty. Brał udział m.in. w wyzwoleniu Warszawy i w bitwie o Kołobrzeg. Niektóre biogramy podają, iż brał także udział w bitwie pod Lenino, aczkolwiek jest to wątpliwe, zważywszy że bitwa pod Lenino odbyła się w październiku 1943, zaś Ryszard Pietruski rozpoczął służbę w LWP dopiero w 1944 roku.
Po wojnie uczył się w Miejskiej Szkole Dramatycznej w Warszawie. W 1948 zdał aktorski egzamin eksternistyczny. W latach 1978–1988 był dyrektorem Operetki Warszawskiej.
Pierwszą żoną była aktorka Maria Homerska, z którą miał córkę Magdalenę. Drugą żoną była architekt Hanna Buczkowska-Pietruska (1942–2022).
Zmarł na zawał serca. Pochowany na cmentarzu Powązki Wojskowe w Warszawie (kwatera G-14-7).

</doc>
<doc id="513301" url="https://pl.wikipedia.org/wiki?curid=513301" title="Dima Biłan">
Dima Biłan

Dima Biłan (), właśc. Wiktor Nikołajewicz Biełan (ros. ; ur. 24 grudnia 1981 w Ust´-Dżegucie) – rosyjski piosenkarz.
Zadebiutował na scenie w 1998 udziałem w konkursie dla młodych talentów. Nagrał dziewięć albumów studyjnych: "Ja nocznoj chuligan" (2003), "Na bieriegu nieba" (2004), "Wriemia-rieka" (2006), "Protiw prawił" (2008), "Believe" (2009), "Мiecztatiel" (2011), "Dotjanis" (2013), "Nie molczi" (2015) i "Jegoist" (2017). W 2006 i 2008, zajmując kolejno drugie (z utworem „Never Let You Go”) i pierwsze miejsce (z „Believe”) w finale konkursów. W 2012 został laureatem Europejskiej Nagrody Muzycznej MTV dla najlepszego europejskiego wykonawcy, ponadto w latach 2005–2010 i 2012 był zdobywcą Europejskiej Nagrody Muzycznej MTV dla najlepszego rosyjskiego wykonawcy.
Życiorys.
Rodzina i edukacja.
Urodził się 24 grudnia 1981 w Karaczajo-Czerkiesji. Kiedy miał rok, jego rodzina przeniosła się do mieszkania jego babci w miejscowości Nabierieżnyje Czełny w Tatarstanie. Pięć lat później przeprowadzili się do miasta Majskij w Kabardo-Bałkarii, gdzie Biełan wraz z siostrą rozpoczęli naukę szkolną. Brał wówczas czynny udział w licznych przyjęciach, recytując wiersze i śpiewając piosenki. Kilka miesięcy później nauczyciel z lokalnej szkoły muzycznej, uznał, że chłopiec powinien uczęszczać do szkoły muzycznej, toteż jako piątoklasista rozpoczął naukę w klasie akordeonu i został solistą miejscowego chóru. Po ukończeniu szkoły muzycznej został przyjęty do Państwowej Akademii Muzycznej im. Gniesinów w Moskwie, którą ukończył w 2004.
Kariera zawodowa.
W 1998 wziął udział w dziecięcym konkursie "Chunga-Chunga" organizowanym w Moskwie, na którym otrzymał nagrodę Iosifa Kobzy za wykonanie dwóch piosenek. Kiedy był na trzecim roku studiów, jego działaniami artystycznymi zainteresował się Jurij Szmilewicz Ajzenszpis, rosyjski wydawca płyt, który zaproponował mu współpracę. W 2002 zajął czwarte miejsce na festiwalu "Nowa fala" (ros. "Новая Волна"), a po występie na festiwalu opublikował teledysk do utworu „Bum”, który wyreżyserował Fiodor Bondarczuk. W 2003 wydał debiutancki album studyjny pt. "Ja nocznoj chuligan" (oryg. "Я ночной хулиган"), a za pochodzący z niego singiel „Ja tak lublu tebia” otrzymał nagrodę na festiwalu "Piesnia goda". Rok później singiel „Na bieriegu nieba” (oryg. "На берегу неба"). Piosenką zapowiadał swoją drugą płytę, którą tworzył we współpracy z Diane Warren. Za wysoką sprzedaż albumu, również zatytułowanego "Na bieriegu nieba", odebrał certyfikat platynowej płyty w kraju. W tym samym roku został ambasadorem marki „La Scala Fashion Group”.
W 2005 z piosenką „Not That Simple” zajął drugie miejsce w rosyjskich eliminacjach do 50. Konkursu Piosenki Eurowizji. Nagrał także rosyjskojęzyczną wersję piosenki – „Ty dołżna riadom byt” (ros. "Ты должна рядом быть"), a nakręcony do niej teledysk był najdroższym wideoklipem wyprodukowanym przez rosyjski przemysł fonograficzny w dziejach kraju. Po śmierci swojego dotychczasowego producenta Jurija Ajzenszpisa we wrześniu 2005 nawiązał współpracę z Janą Rudkowską. Jeszcze w 2005 otrzymał dwa Złote Gramofony za singiel „Not That Simple” na gali w Sankt Petersburgu, zdobył główną nagrodę Pierwszego kanału za realizację projektu "Nowyje piesni o gławnom" (oryg. "Новые песни о главном"), poza tym został uznany „człowiekiem roku świata show-biznesu” i odebrał Europejską Nagrodę Muzyczną MTV dla najlepszego rosyjskiego wykonawcy, a pod koniec roku otrzymał zaproszenie od amerykańskiej agencji do nagrań musicalu "Piotruś Pan".
14 marca 2006 otrzymał nagrodę dla artysty roku na gali "International Music Awards" w Kijowie, na której wykonał premierowo utwór „Never Let You Go”, z którym został wybrany wewnętrznie przez telewizję rosyjską na reprezentanta kraju w 51. Konkursie Piosenki Eurowizji w Atenach'. Przed finałem konkursu był głównym faworytem do wygranej. 18 maja wystąpił w półfinale i z trzeciego miejsca awansował do sobotniego finału, zajął w nim drugie miejsce po zdobyciu 248 punktów, w tym najwyższych not 12 pkt z siedmiu krajów; do zwycięstwa brakowało mu 44 pkt. Podczas wszystkich występów na scenie towarzyszyły mu dwie baletnice, a na środku sceny stał wielki biały fortepian. Dzięki singlowi „Never Let You Go” osiągnął sukces komercyjny, znalazł się na wielu europejskich listach przebojów. Po udziale w konkursie wydał album pt. "Wriemia-rieka", który rozszedł się w ponad dwumilionowym nakładzie, zapewniając mu status platynowej płyty w Rosji. W 2006 i 2007 odebrał Europejskie Nagrody Muzyczne MTV dla najlepszego rosyjskiego wykonawcy.
W 2008 zakwalifikował się z piosenką „Believe” do krajowych eliminacji do 53. Konkursu Piosenki Eurowizji. 9 marca wygrał finał selekcji, dzięki czemu został reprezentantem Rosji w konkursie organizowanym w Belgradzie. 20 maja wystąpił w pierwszym półfinale Eurowizji 2008 i z trzeciego miejsca awansował do finału rozgrywanego 24 maja. Zajął w nim pierwsze miejsce po zdobyciu 272 punktów, w tym najwyższych not 12 punktów od telewidzów z siedmiu krajów. Po finale konkursu wydał album pt. "Protiw prawił". Jesienią 2008 rozpoczął współpracę z Philippem Pleinem, a zimą uczestniczył w programie "Zwesdny liod", w którym w parze z Eleną Beresną zajął ostatecznie drugie miejsce. Czwarty rok z rzędu odebrał także Europejską Nagrodę Muzyczną MTV dla najlepszego rosyjskiego wykonawcy. W 2009 wydał anglojęzyczny album studyjny pt. "Believe". W latach 2009-2010 ponownie był laureatem Europejską Nagrodę Muzyczną MTV dla najlepszego rosyjskiego wykonawcy.
W 2011 wydał album pt. "Miecztatiel" oraz autobiografię pt. „Ot chuligana do miecztatielia” (pol. "Od chuligana do marzyciela"). W listopadzie 2011 zagrał koncert urodzinowy w Сrocus City Hall, gdzie zaprezentował wówczas swoje największe przeboje w towarzystwie Johann Strauss’ Vienna Symphonic Orchestra. Wydarzenie przybrało znaczenie ogólnokrajowe, a Biłan wyruszył w trasę koncertową pod hasłem "30 y.o. beginning" obejmującą występy w 45 miastach Rosji. Również w 2011 z utworem „Back to Her Future”, nagranym w duecie z Juliją Wołkową, zajął drugie miejsce w finale rosyjskich eliminacji do 52. Konkursu Piosenki Eurowizji. W maju 2012 wystąpił gościnnie w drugim półfinale konkursu wraz ze zwycięzcami kilku poprzednich konkursów. Na przełomie jesieni i zimy zasiadał w komisji jurorskiej programu "Gołos". Jeszcze w 2012 otrzymał siódmą Europejską Nagrodę Muzyczną MTV dla najlepszego rosyjskiego wykonawcy oraz odebrał Europejską Nagrodę Muzyczną MTV dla najlepszego europejskiego wykonawcy na gali we Frankfurcie nad Menem.
W 2013 wydał album pt. "Dotjanis". W marcu 2015 zaśpiewał mieszankę swoich utworów „Believe” i „Never Let You Go” podczas jubileuszowego koncertu "Eurovision Song Contest’s Greatest Hits" wyprodukowanego przez BBC z okazji 60-lecia Konkursu Piosenki Eurowizji. 2 października 2015 wydał kolejną płytę studyjną pt. "Nie molczi".
W 2017 wydał album pt. "Jegoist".

</doc>
<doc id="513303" url="https://pl.wikipedia.org/wiki?curid=513303" title="Imperatyw">
Imperatyw

Imperatyw (łac. "imperativus" – rozkazujący) – nakaz, reguła, zasada, która nie podlega dyskusji i którą można bezpośrednio wywieść z założeń teoretycznych. Imperatyw może mieć charakter zasady moralnej, artystycznej lub ideowej.
Kantyzm.
Termin ten szczególnie często występuje w etyce wywodzącej się z filozofii Immanuela Kanta. Kant podzielił imperatywy moralne na warunkowe lub inaczej hipotetyczne oraz imperatywy kategoryczne. Te pierwsze przyjmują jego zdaniem formę zdań warunkowych w rodzaju „gdy wystąpią okoliczności A należy postąpić tak, a tak”. Te drugie mają charakter nakazów działających zawsze, wszędzie i w każdych okolicznościach.
Kant próbował wykazać, że wszystkie moralne imperatywy warunkowe można z dedukcyjną dokładnością wywieść z imperatywów kategorycznych, a wszystkie kategoryczne daje się sprowadzić do jednego zasadniczego:
Poglądy Kanta były jednak silnie krytykowane już za jego życia, on sam aby je obronić podał jeszcze dwa inne sformułowania imperatywu kategorycznego, które jednak również zostały poddane krytyce.
Współcześnie stosunek do istnienia bądź nie imperatywu kategorycznego jest podstawą podziału teorii etycznych na obiektywistyczne (rygoryzm moralny) i subiektywistyczne (liberalizm moralny).

</doc>
<doc id="513307" url="https://pl.wikipedia.org/wiki?curid=513307" title="RWE">
RWE



</doc>
<doc id="513309" url="https://pl.wikipedia.org/wiki?curid=513309" title="Topologia siatki">
Topologia siatki

Topologia siatki () – jedna z fizycznych topologii sieci komputerowych charakteryzująca się tym, iż jej węzły łączą się bezpośrednio, dynamicznie i niehierarchicznie z jak największą liczbą innych węzłów i współpracują ze sobą w celu efektywnego trasowania danych. Sieć w topologii mesh pozwala na dynamiczne samoorganizowanie się i samokonfigurowanie, co może zmniejszyć koszty instalacji. Topologia ta jest używana wtedy, gdy niezbędne jest zapewnienie wysokiej przepustowości, wysokiego bezpieczeństwa oraz wyeliminowanie kolizji sieciowych. Im bardziej te cechy są pożądane, tym sieć posiada więcej połączeń pomiędzy węzłami.
Istnieją dwa typy topologii siatki:
Internet oparty jest na topologii siatki częściowej – możliwe jest dotarcie bardzo dużą liczbą różnych ścieżek z jednego węzła do drugiego. W praktyce stworzenie dużej sieci opartej na pełnej siatce jest niewykonalne, gdyż liczba połączeń rośnie kwadratowo wraz z dołączaniem kolejnych węzłów sieci.
Ze względu na zastosowane medium transmisyjne, sieci mesh można podzielić na przewodowe i bezprzewodowe. W przypadku sieci bezprzewodowych wyróżnić można trzy generacje:
Pierwsze dwie generacje siatki bezprzewodowej mocno ograniczają przepustowość całej sieci i wprowadzają znaczne opóźnienia w transmisji danych, natomiast trzecia generacja siatki charakteryzuje się znacznie większą przepustowością i niskimi opóźnieniami, dlatego przeznaczona jest do wymagających zastosowań takich jak przesyłanie głosu lub wideo.

</doc>
<doc id="513313" url="https://pl.wikipedia.org/wiki?curid=513313" title="Free (zespół muzyczny)">
Free (zespół muzyczny)

Free – brytyjska grupa rockowa grająca muzykę blues rock, sformowana w Londynie w roku 1968.
Największymi przebojami były "All Right Now" czy "Wishing Well". Free przestał istnieć w 1973, gdy wokalista Paul Rodgers razem z perkusistą Simonem Kirke’em odeszli do zespołu Bad Company. W 1976 gitarzysta Paul Kossoff zmarł z powodu problemów sercowych związanych z nadużywaniem narkotyków.

</doc>
<doc id="513321" url="https://pl.wikipedia.org/wiki?curid=513321" title="Ojciec Jan Góra">
Ojciec Jan Góra



</doc>
<doc id="513324" url="https://pl.wikipedia.org/wiki?curid=513324" title="Pedro Salinas">
Pedro Salinas

Pedro Salinas y Serrano (ur. 27 listopada 1891 w Madrycie, zm. 4 grudnia 1951 w Bostonie) – hiszpański poeta i tłumacz, uznawany za głównego reprezentanta "Pokolenia 27", autor utworów o tematyce miłosnej.
Znany głównie z "Trylogii miłosnej", na którą składają się tomiki wierszy z drugiego okresu jego twórczości. Autor sztuk teatralnych i licznych recenzji. Wykładowca na uniwersytetach w Hiszpanii, we Francji, Stanach Zjednoczonych i Portoryko, tłumacz poezji oraz prozy (m.in. utworów Marcela Prousta).
Krytycy zgodnie wyróżniają w twórczości poetyckiej tego madryckiego poety pewną trójetapowość, w której za punkt centralny uważa się dzieła należące do tak zwanej "Trylogii miłosnej": "La voz a ti debida", "Razón de amor" i "Largo Lamento".

</doc>
<doc id="513326" url="https://pl.wikipedia.org/wiki?curid=513326" title="Andreas Koepke">
Andreas Koepke



</doc>
<doc id="513327" url="https://pl.wikipedia.org/wiki?curid=513327" title="Geometria różniczkowa">
Geometria różniczkowa

Geometria różniczkowa – dziedzina geometrii, badająca krzywe, powierzchnie i ich wielowymiarowe uogólnienia zwane hiperpowierzchniami i rozmaitościami, opierając się na geometrii analitycznej, szeroko stosując metody analizy matematycznej, głównie rachunku różniczkowego.
Po powstaniu pierwszych elementów geometrii różniczkowej w pracach Leibniza, Newtona i starszych braci Bernoullich, XVIII w. był dla tej gałęzi geometrii okresem nowego, szerokiego rozwoju. Problem poszukiwania trajektorii postawił Jan Bernoulli (1697), który właśnie wprowadził ten termin (1698). Wiele artykułów poświęconych było badaniu krzywych, dla których dane były w jakiejś zależności między ich promieniem krzywizny, a innymi wielkościami związanymi z krzywą – promieniem wodzącym, odcinkiem normalnej itd.

</doc>
<doc id="513336" url="https://pl.wikipedia.org/wiki?curid=513336" title="John Arch">
John Arch

John Arch, właśc. John Maurice Archambault (ur. 15 maja 1959 w Colorado Springs) – amerykański wokalista i autor tekstów.
John Arch znany jest przede wszystkim z występów w progmetalowej formacji Fates Warning, której był członkiem w latach 1982–1987. Wraz z zespołem nagrał trzy albumy studyjne: "Night on Bröcken" (1984), "The Spectre Within" (1985) oraz "Awaken the Guardian" (1986). Po odejściu z Fates Warning porzucił działalność artystyczną i podjął pracę jako cieśla. Sporadycznie brał udział w przesłuchaniach na stanowisko wokalisty w różnych zespołach heavymetalowych, w tym do Dream Theater.
W 2003 roku do współpracy zaprosił perkusistę Mike'a Portnoya, wówczas członka Dream Theater, gitarzystę Jima Matheosa, z którym w latach 80. XX w. występował w Fates Warning, oraz basistę Joeya Verę. Wraz z zaprzyjaźnionymi muzykami Arch nagrał album solowy zatytułowany "A Twist of Fate", wydany 17 czerwca 2003 roku. Na wydanej przez firmę Metal Blade Records płycie znalazły się dwie kompozycje liczące po kilkanaście minut każda.
W 2011 roku wraz Jimem Matheosem powołał projekt pod nazwą Arch/Matheos. Debiutancki album formacji zatytułowany "Sympathetic Resonance" ukazał się 9 września 2011 roku.

</doc>
<doc id="513337" url="https://pl.wikipedia.org/wiki?curid=513337" title="Mosty Pomorskie">
Mosty Pomorskie

Mosty Pomorskie – zespół trzech wrocławskich mostów (Północny, Środkowy i Południowy) łączących północny i południowy brzeg Odry ze znajdującą się pomiędzy nimi Kępą Mieszczańską.
Charakterystyka.
Przez całą ich długość przeprowadzona jest dwukierunkowa jezdnia szerokości od 11 do 14,4 metrów, niosąca środkiem dwutorową linię tramwajową, oraz po obu stronach jezdni dwa chodniki szerokości od 3 do 3,5 metra.
Przeprawa z południowego brzegu Odry na Kępę Mieszczańską istniała w tym miejscu już w XIV wieku i związana była z wybudowanymi tu, na południowej odnodze Odry, młynami. Aż do XIX wieku system jazów i tam, regulujący pracę znajdujących się w tym rejonie młynów, foluszy i innych zakładów przemysłowych wykorzystujących energię płynącej rzeki powiązany był z drewnianymi mostami, umożliwiającymi przemieszczanie się pomiędzy obydwu brzegami rzeki, a także dostarczanie surowców i odbiór produktów z tych młynów. Pod koniec wieku XIX system ten stał się już niewystarczająco wydolny i istniejącą w tym czasie przeprawę. przebudowano. Najpierw, w roku 1879, zbudowano krótki jednoprzęsłowy most nad śluzą przy południowym brzegu Kępy Mieszczańskiej – dziś most ten nosi nazwę mostu Pomorskiego Środkowego.
W latach 1904–1905 u wylotu ulicy Odrzańskiej przerzucono kamienny most Pomorski Południowy, dokładnie w osi mostu Środkowego. Jest to konstrukcja trójprzęsłowa, z murowanych z klinkieru łuków koszowych, opartych na klinkierowych przyczółkach i zagłębionych na ok. 4,5 m poniżej dna rzeki betonowych filarach. Filary licowane są w widocznej części okładziną granitową, zaś łuki przęseł piaskowcową. Budowniczy Karl Klimm nadał mostowi neoromańsko-secesyjną oprawę. Przy południowym przyczółku mostu, po obu stronach jezdni, ustawiono niewielkie pawilony mieszczące małe sklepiki lub zakłady usługowe; swą formą przypominają one strażnice, w których pobierano myto za przejazd mostem, choć roli strażnic nigdy nie pełniły. Koszt budowy mostu wyniósł 480 tys. marek, dalsze 90 tys. marek wydano na przebudowę skrzyżowań i dojazdów do mostu; w związku ze znaczeniem komunikacyjnym rząd dofinansował budowę ponosząc 25% kosztów. Sześćdziesięciometrowa piaskowcowa balustrada mostu była ozdobiona trzema parami wieżyczek z latarniami w osiach filarów; spotkało się to z nasiloną krytyką lokalnej prasy, w której ubolewano nad brakiem tarasów widokowych przy filarach. Wieżyczki te – pomimo że uzupełniały architekturę mostu – zostały po II wojnie światowej zlikwidowane, a później (w 1958 r.) na ich pilastrach od strony wschodniej podwieszono rury ciepłownicze, oszpecające wygląd budowli.
Most Północny, z Kępy Mieszczańskiej na północny brzeg Odry Północnej, powstał dopiero w roku 1930 nad jazem regulującym poziom wody dla zbudowanej tu pięć lat wcześniej Elektrowni Wodnej Wrocław II ("Północnej"). Zbudowany na podstawie projektu miejskiego radcy budowlanego Günthera Trauera most ma nitowaną stalową konstrukcję blachownicową, długość około 85 i szerokość 20 metrów. Przy okazji jego budowy przebudowano (m.in. poszerzono) most Pomorski Środkowy. Koszt całej tej inwestycji zamknął się kwotą około 2 milionów marek.
Mosty Pomorskie (w odróżnieniu od sąsiednich Uniwersyteckich) przetrwały bez większych zniszczeń oblężenie "Festung Breslau" w 1945 pomimo że Północny został uszkodzony bezpośrednim trafieniem bombą lotniczą. W 1953 most Pomorski Północny przeszedł remont kapitalny, a w 1984 przebudowano jego chodniki i balustrady. Kolejny remont Mostów rozpoczął się w roku 2020 i trwał do 25 stycznia 2023.

</doc>
<doc id="513339" url="https://pl.wikipedia.org/wiki?curid=513339" title="Związek Religijny Czeskich Unitarian">
Związek Religijny Czeskich Unitarian

Związek Religijny Czeskich Unitarian (w oryginale: Unitarian Nabozenska spolecnost ceskych unitaru, po angielsku: The Religious Society of Czech Unitarians) – organizacja zrzeszająca unitarian w Czechach, członek ICUU. 
Liczy około 600 członków, w tym 28 aktywnych ministrów. Należą do niej cztery kongregacje. Wydaje miesięczniki „Unitarian Letters”, „Announcer” i „Pilgrim”. 

</doc>
<doc id="513341" url="https://pl.wikipedia.org/wiki?curid=513341" title="Nidaros">
Nidaros



</doc>
<doc id="513344" url="https://pl.wikipedia.org/wiki?curid=513344" title="Legia Warszawa (piłka nożna)">
Legia Warszawa (piłka nożna)

Legia Warszawa – polski klub piłkarski z siedzibą w Warszawie, występujący w Ekstraklasie. Kontynuator tradycji – powołanej w marcu 1916 w Kostiuchnówce pod Maniewiczami na Wołyniu – piłkarskiej "drużyny Legionowej", reaktywowanej 14 marca 1920 w Warszawie. Od lat 90. XX wieku zajmuje 1. miejsce w tabeli wszech czasów Ekstraklasy, będąc zarazem jednym z najbardziej utytułowanych polskich klubów piłkarskich na arenie międzynarodowej (m.in. półfinalista Pucharu Europy Mistrzów Krajowych 1969/1970 i Pucharu Zdobywców Pucharów 1990/1991, a także ćwierćfinalista Ligi Mistrzów 1995/1996).
Początkowo klub działał jako jedna z sekcji wielosekcyjnego CWKS-u Legia, a w niezależny podmiot (Autonomiczną Sekcję Piłki Nożnej) przekształcił się 25 kwietnia 1989. Od 12 lutego 1997 ma status Sportowej Spółki Akcyjnej (SSA), natomiast od 13 czerwca 2003 występował pod nazwą Klub Piłkarski Legia Warszawa. Od 11 lipca 2012 roku pełna nazwa klubu to: Legia Warszawa Spółka Akcyjna.
Historia.
Założenie klubu.
Legia przyjmuje za rok założenia 1916, odwołując się do powstania drużyny piłkarskiej Legionów Polskich w okolicach Maniewicz na Wołyniu. Data ta jest niekiedy podważana.
Do utworzenia klubu w 1916 roku w znacznym stopniu przyczynił się wybuch I wojny światowej, ponieważ w skład ówczesnych Legionów Polskich wchodziło wielu żołnierzy, którzy przed wojną uprawiali futbol. Żołnierze, często młodzi ludzie pochodzący z południa Polski (głównie z Krakowa i Lwowa), przed wojną uprawiali sport, dlatego po sformowaniu drużyna szybko zaczęła odnosić sukcesy. Piłka nożna była dobrym sposobem spędzania wolnego czasu. W momentach spokoju na froncie organizowano mecze piłkarskie, do których potrzebne było zdobycie piłki, zbudowanie prowizorycznych bramek oraz znalezienie kilkunastu chętnych do gry.
Pierwsze treningi drużyna rozpoczęła wiosną 1915 roku w Piotrkowie na Wołyniu, natomiast między 5 a 15 marca 1916 – na wniosek chorążego Zygmunta Wasseraba (przedwojennego piłkarza klubu Pogoń Stryj) – w kancelarii kompanii sztabowej Komendy Legionów Polskich w Kostiuchnówce (znajdującej się niedaleko Maniewicz na Wołyniu) doszło do założenia klubu piłkarskiego. Na prezesa organizacji mianowano chorążego Władysława Groelego, a plutonowy Stanisław Mielech zaproponował nazwę „Drużyna Sportowa Legia”, która została przyjęta (częściej stosowane określenie zespołu w późniejszym okresie to "drużyna Legionowa"). Innymi propozycjami nazwy były: „Drużyna Komendy Legionów” oraz „Styr”. Przyjęto również biało-czarne barwy i herb ukazujący białą literę „L” (symbol Legionów) na czarnej tarczy. Piłkarze grali w białych strojach z ukośnymi czarnymi pasami, co było nawiązaniem do drużyny Czarnych Lwów.
Na wiosnę 1916 roku zespół rozegrał szereg meczów z innymi drużynami żołnierskimi, które w większości zakończyły się zwycięstwami Legii. Najstarsze zachowane wyniki meczów to: 7:0 z Dywizyjnym Zakładem Sanitarnym, 3:3 z 6. Pułkiem Piechoty Legionów oraz dwa zwycięstwa (6:4 i 3:1) z 4. Pułkiem Piechoty Legionów. W lipcu 1916 – w związku z ofensywą Brusiłowa – Legiony zaczęły wycofywać się na zachód, a klub przeniósł się do Warszawy. Pierwszy mecz, w którym rywalem była Polonia Warszawa, odbył się 29 kwietnia 1917 roku na Agrykoli i zakończył remisem 1:1. Łącznie z dziewięciu rozegranych w Warszawie spotkań Legia wygrała sześć, a trzy zremisowała. W pierwszym wyjazdowym spotkaniu drużyna odniosła zwycięstwo 2:1 nad Cracovią (ówczesnym mistrzem Polski) w Krakowie, wobec czego została nieoficjalnym mistrzem kraju. W 1918 roku wojna się zakończyła, lecz drużyna kontynuowała grę na szczeblu amatorsko-towarzyskim.
Lata 20. i 30. XX wieku.
Klub został reaktywowany 14 marca 1920 roku. W salach kasyna oficerskiego w Zamku Królewskim grupa byłych oficerów utworzyła Wojskowy Klub Sportowy (WKS) Warszawa, ustalając dla niego biało-czerwone barwy statutowe. Wśród nich był Zygmunt Wasserab, jeden z założycieli klubu.
Z powodu wojny polsko-bolszewickiej i udziału w niej wielu warszawskich piłkarzy, WKS nie został zgłoszony do premierowych rozgrywek o mistrzostwo Polski w 1920. W sezonach 1921–1926 drużyna nie uzyskała awansu poza klasę A okręgu warszawskiego, lecz dla samego klubu był to bardzo ważny okres. W 1922 roku, z inicjatywy Zygmunta Wasseraba i Jerzego Misińskiego, zmieniono jego nazwę – na Wojskowy Klub Sportowy „Legia” Warszawa. Ponadto uchwalono statut (wzorowany na dokumencie Pogoni Lwów) umożliwiający grę w zespole osobom cywilnym. W tym czasie zawiązano także fuzję z najstarszym warszawskim klubem sportowym, Koroną, co spowodowało przejęcie nowych, biało-zielonych barw klubowych.
W pierwszym międzynarodowym meczu, rozegranym 18 maja 1922, Legia przegrała na własnym stadionie 2:9 z czechosłowacką Viktorią Żiżkow Praga. Rok później w mistrzostwach Warszawy Wojskowi zajęli 3. miejsce.
Po pierwszym w historii awansie poza klasę A w 1927 roku, Legia zakwalifikowała się do nowo powstałej Polskiej Ligi Piłki Nożnej. Pierwszym prezesem Ligi Polskiej został ówczesny prezes warszawskiego zespołu, Roman Górecki. Debiutanckie ligowe zwycięstwo Wojskowi odnieśli 8 maja w Łodzi – przeciwnikiem był Klub Turystów, a mecz zakończył się wynikiem 6:1. Jednocześnie piłkarz Legii, Marian Łańko, zdobył pierwszą ligową bramkę z rzutu wolnego oraz zanotował pierwszego hat-tricka w historii klubu. W tym samym roku, w meczu z Pogonią Lwów, klub doznał najwyższej ligowej porażki, przegrywając 2:11. Na koniec sezonu Legia zajęła piąte miejsce, mimo pięciu porażek na początku rozgrywek. Napastnik Legii Marian Łańko zajął drugie miejsce w klasyfikacji strzelców, z 31 bramkami. Przez dwa kolejne sezony Legia zajmowała wyższe miejsca w lidze niż inne stołeczne kluby: Polonia i Warszawianka.
W 1930 roku, po trzech latach budowy, otwarto przy ulicy Łazienkowskiej Stadion Wojska Polskiego. W pierwszym meczu na nowym obiekcie Legia zremisowała z Europą Barcelona 1:1. W tym samym roku legioniści pokonali Ruch Hajduki Wielkie 7:1 w swoim setnym występie w ekstraklasie. Legia odnosiła wówczas największe przedwojenne sukcesy i do mistrzostwa Polski w latach 1930 i 1931 zabrakło jej odpowiednio trzech i jednego punktu. Ponadto, w pierwszej edycji nagród Ministerstwa Spraw Zagranicznych za najlepsze wyniki w rywalizacji międzynarodowej, Wojskowi otrzymali „wędrowny” puchar.
W sezonie 1935 Legia utrzymała się w lidze, uzyskując jeden punkt przewagi nad zdegradowaną Cracovią, a następnie w 1936 roku – w jubileusz 20-lecia istnienia – przegrała siedem kolejnych meczów z rzędu i zanotowała jedyny w historii spadek z najwyższej klasy rozgrywkowej. W 1936 kierownikiem piłkarskiej sekcji Legii został pułkownik Leopold Okulicki, późniejszy ostatni dowódca Armii Krajowej, który z prezesem zarządu Alojzym Gluth-Nowowiejskim próbował wyprowadzić klub z głębokiej zapaści. W 1937 roku władze klubu zdecydowały o jego powrocie do wojskowego statutu, w efekcie czego z pierwszego zespołu odeszły prawie wszystkie osoby cywilne, głównie do innych warszawskich drużyn. Wtedy też Legia zajęła czwarte miejsce w klasie A okręgu warszawskiego, a rok później pierwsze, premiowane grą w barażach o I ligę. Wojskowi uplasowali się w nich na trzeciej pozycji i nie zdołali awansować. Zarząd zareagował wycofaniem drużyny ze wszystkich rozgrywek i zdecydował o jej udziale tylko w meczach towarzyskich. W 1938 roku rozwiązano większość sekcji klubu, pozostawiając jedynie trzy: tenisową, pływacką i motorową.
Lata 40..
Po zakończeniu II wojny światowej – w kwietniu 1945 roku – klub reaktywowano pod nazwą I Wojskowy Klub Sportowy Warszawa, a w czerwcu dodano historyczny człon „Legia”. Wśród osób, które przyczyniły się do odbudowy klubu, byli m.in.: Julian Neuding – przedwojenny pięściarz warszawskiego Makabi, Karol Rudolf – przedwojenny działacz Legii, Henryk Czarnik i Józef Ziemian – piłkarze Legii z okresu międzywojennego. Drużyna początkowo rozgrywała spotkania towarzyskie z zespołami stołecznymi, lecz później także z klubami z innych krajów, m.in. ze szwedzkim IFK Norrköping oraz jugosłowiańskim Partizanem Belgrad.
W pierwszych powojennych mistrzostwach Polski, rozegranych w 1946 roku, Legia zajęła drugie miejsce w swojej grupie eliminacyjnej, odpadając z dalszej rywalizacji. Legionistów wyprzedziła wtedy Polonia Warszawa, która następnie zdobyła mistrzostwo.
W 1948 roku, do startującej po dziewięcioletniej przerwie najwyższej klasy rozgrywkowej, Wojskowi zakwalifikowali się po zwycięstwie w eliminacjach międzyokręgowych makroregionu północno-wschodniego, a także po zdobyciu drugiego miejsca w kwalifikacjach ogólnopolskich. Pierwszy powojenny mecz w ekstraklasie Legia rozegrała 14 marca 1948, pokonując Polonię Bytom 3:1. Na koniec premierowego (po wojnie) sezonu ligowego legioniści zajęli czwartą pozycję w tabeli.
Przez dwa kolejne sezony Legia utrzymywała się w I lidze w związku z korzystniejszym bilansem bramek w stosunku do zdegradowanych zespołów, zajmując odpowiednio 9. i 10. miejsce. W listopadzie 1949, po reformach wprowadzonych przez ówczesne władze, ponownie zmieniono nazwę klubu – na Centralny Wojskowy Klub Sportowy Warszawa; nadano mu również nowy herb (duża litera C, a w niej mniejsze: W, K, S). Oficjalnym patronem drużyny zostało Ludowe Wojsko Polskie. Legia stała się klubem wojskowym, miała więc możliwość pozyskiwania piłkarzy innych klubów w ramach poboru. Na tej zasadzie do Warszawy trafili później m.in. Lucjan Brychczy, Ernest Pohl czy Edmund Kowal.
Lata 50..
W 1951 roku, gdy na wzór radziecki mistrzem Polski zostawał zdobywca krajowego pucharu, warszawska drużyna zajęła trzecie miejsce w lidze, a w rozgrywkach pucharowych przegrała w 1/8 z Polonią Warszawa. Rok później Legia odniosła pierwszy sukces w turnieju o Puchar Polski – Wojskowi awansowali do finału, w nim jednak po raz kolejny ulegli stołecznej Polonii (0:1). Należy podkreślić, że do tego etapu rozgrywek dotarł zespół rezerw, natomiast pierwsza drużyna odpadła w 1/8, przegrywając z Lechią Gdańsk. W lidze klub uplasował się na 6. pozycji, a w Pucharze Zlotu Młodych Przodowników (premierowej edycji Pucharu Ligi) odpadł w fazie grupowej. W 1953 roku Legia zajęła 5. miejsce w ekstraklasie. W następnym sezonie – oprócz osiągnięcia miejsca 7. – zespołowi udało się dojść do półfinału Pucharu Polski, w którym zwyciężyła warszawska Gwardia (2:1).
Legia wywalczyła pierwsze trofeum 29 września 1955, pokonując w finale Pucharu Polski Lechię Gdańsk 5:0. Miesiąc później, 20 listopada, klub sięgnął po premierowe mistrzostwo Polski – po remisie 1:1 z Zagłębiem w Sosnowcu. Zespół trenowany przez Węgra Jánosa Steinera zdobył pierwszy dublet w historii polskiej piłki nożnej. W kolejnym sezonie szkoleniowcem Legii został Ryszard Koncewicz. Klub obchodził 40-lecie istnienia i powtórzył osiągnięcia z poprzedniego roku. Najpierw przypieczętował mistrzostwo Polski po remisie 2:2 z ŁKS-em Łódź, a następnie pokonał w pucharowym finale Górnika Zabrze w stosunku 3:0. Wymienione sukcesy mogły dokonać się m.in. poprzez wzmocnienie drużyny (za pomocą wspomnianego poboru do wojska) zawodnikami z takich klubów jak Polonia Bytom, Ruch Chorzów, czy Wawel Kraków. Ten ostatni, podobnie do większości ówczesnych Okręgowych Wojskowych Klubów Sportowych (OWKS), został rozwiązany. Oficjalnie z powodu „reorganizacji pionu wojskowego”, jednak w praktyce oznaczało to wzmocnienie CWKS-u. Legia odniosła w tamtym okresie najwyższe zwycięstwo w historii, pokonując Wisłę Kraków 12:0 – spotkanie odbyło się 19 sierpnia 1956 w Warszawie. Ponadto trzy pierwsze miejsca w klasyfikacji bramkowej na koniec sezonu zajęli legioniści, a tytuł króla strzelców wywalczył autor 21 trafień, Henryk Kempny.
W 1956 roku Legia, oprócz zdobycia krajowego dubletu, zadebiutowała w europejskich rozgrywkach, rywalizując w 1/16 finału Pucharu Europy Mistrzów Krajowych z mistrzem Czechosłowacji – Slovanem Bratysława. W pierwszym spotkaniu polski zespół przegrał 0:4, a w rewanżu na własnym stadionie wygrał 2:0 po golach Kowala i Brychczego. Wynik dwumeczu skutkował jednak odpadnięciem z turnieju. Rywalizację przy ulicy Łazienkowskiej śledziło wtedy 40 tysięcy kibiców.
2 lipca 1957 – na zebraniu, któremu przewodniczył pułkownik Edward Potorejko – zatwierdzono statut klubu i wybrano pierwszy 31-osobowy Zarząd WKS Legia, z którego następnie wyłoniono 11-osobowe prezydium. Zmienił się również charakter prawny klubu. Z dotychczasowej jednostki wojskowej, jaką był CWKS, powołano stowarzyszenie sportowe posiadające osobowość prawną. Zmianie uległa również nazwa klubu, gdyż powrócono do historycznej: Legia (Wojskowy Klub Sportowy „Legia” Warszawa). Ponadto zatwierdzono nowe, obowiązujące do dzisiaj barwy: biało-czerwono-zielono-czarne (w późniejszym czasie zamieniono kolejność dwóch pierwszych kolorów) i przyjęto aktualny do dziś (z przerwami) herb.
Piłkarze Legii (występujący jako reprezentacja Warszawy) zostali zaproszeni do Hiszpanii, aby 24 września rozegrać pierwszy mecz na nowym stadionie FC Barcelony, Camp Nou. Spotkanie zakończyło się wynikiem 4:2 dla gospodarzy. Zmagania ligowe w ówczesnym sezonie drużyna zakończyła na 4. miejscu, a z Pucharem Polski pożegnała się na etapie 1/8, przegrywając z Ruchem Chorzów 1:2 – należy przypomnieć, że w tamtym okresie (do 1961 roku) w I lidze grano według cyklu wiosna-jesień.
W 1958 roku Legia zajęła 6. miejsce w rozgrywkach o mistrzostwo Polski, a w 1959 ponownie 4.
Lata 60..
W latach 60. XX wieku Legia regularnie zajmowała czołowe miejsca w ligowej tabeli. W 1960 roku na Stadionie Wojska Polskiego zamontowano sztuczne oświetlenie, dzięki czemu obiekt stał się drugim w Polsce, na którym można było rozgrywać mecze po zmroku. Pierwsze spotkanie bez naturalnego światła odbyło się 5 października z duńskim AGF Arhus w ramach kwalifikacji do Pucharu Europy Mistrzów Klubowych. Legia zwyciężyła 1:0 po bramce Helmuta Nowaka, jednak wobec porażki 0:3 w Danii odpadła z rywalizacji. W ówczesnym sezonie Tadeusz Błażejewski strzelił tysięczną ligową bramkę dla Legii – w 11. minucie spotkania z ŁKS-em Łódź, zremisowanego 2:2. Kolejny jubileusz klub świętował 26 października 1960, rozgrywając pięćsetny mecz w ekstraklasie – Wojskowi pokonali wówczas Zagłębie Sosnowiec 1:0. W lidze legioniści zajęli ostatecznie drugie miejsce, zdobywając tytuł wicemistrza Polski i tracąc do pierwszego Ruchu Chorzów jeden punkt. W następnym sezonie warszawska drużyna wywalczyła brązowe medale mistrzostw kraju.
W kolejnym roku przeprowadzono rozgrywki przejściowe z systemu wiosna-jesień na jesień-wiosna, przez co mecze ligowe rozgrywano tylko wiosną 1962. Liga była podzielona na dwie grupy – drużyny, które uplasowały się na tym samym miejscu w obu z nich grały między sobą dwumecz/baraże, w celu ustalenia ostatecznej kolejności w tabeli. Legia, która zajęła trzecią pozycję w swojej grupie, wygrała końcową rywalizację o 5. miejsce z Wisłą Kraków, remisując na wyjeździe 1:1 i wygrywając u siebie 4:1. W rozgrywkach Pucharu Polski zespół odpadł w 1/8 finału, przegrywając 0:3 z Odrą Opole. W przeprowadzonym w nowej formule sezonie 1962/1963 drużyna zajęła 7. miejsce, a walkę o krajowy puchar ponownie zakończyła na etapie 1/8 (ulegając późniejszemu triumfatorowi Zagłębiu Sosnowiec 0:2).
Sezon 1963/1964 legioniści ukończyli na 4. miejscu w lidze, zdobywając tyle samo punktów co drugie Zagłębie Sosnowiec i trzecia Odra Opole. O miejscu poza podium zadecydował gorszy bilans bramek. Znacznie lepszy rezultat warszawski klub osiągnął w ramach Pucharu Polski – drużyna prowadzona przez rumuńskiego trenera Virgila Popescu dotarła wtedy do finału. W meczu rozgrywanym na Stadionie Dziesięciolecia Legia wygrała po dogrywce z Polonią Bytom 2:1. Obie bramki dla Wojskowych zdobył Henryk Apostel. W kolejnym sezonie warszawianie ponownie zajęli 4. miejsce w lidze, a w Pucharze Polski osiągnęli półfinał, w którym po 120 minutach gry ulegli późniejszemu zdobywcy trofeum, Górnikowi Zabrze (1:2). Drużyna występowała również w Pucharze Zdobywców Pucharów. W pierwszej rundzie legioniści wyeliminowali austriacki ESV Admira-NÖ Energie Wiedeń. W drugiej pokonali Galatasaray SK – po dwóch meczach w rywalizacji z Turkami utrzymywał się rezultat remisowy, więc rozegrano trzecie (decydujące o awansie) spotkanie w Bukareszcie. Legia wygrała je 1:0 i jako pierwsza polska drużyna awansowała do ćwierćfinału europejskich rozgrywek klubowych. Na tym etapie zespół przegrał z niemieckim TSV 1860 Monachium i odpadł z turnieju.
Obchody 50-lecia istnienia klubu przypadły na rok 1966. W rozgrywkach ligowych drużyna zajęła wówczas 6. miejsce, natomiast w XII edycji Pucharu Polski, w finale rozegranym 15 sierpnia na stadionie Warty Poznań, wygrała po dogrywce z Górnikiem Zabrze 2:1 – decydującą bramkę zdobył wtedy Bernard Blaut. Wywalczenie tego trofeum uprawniało klub do rywalizacji w kolejnej edycji Pucharu Zdobywców Pucharów – tam legioniści odpadli w 1/16 finału z Chemie Lipsk, przegrywając na wyjeździe 0:3 i remisując na własnym stadionie 2:2. Na zakończenie ligowego sezonu 1966/1967 warszawianie uplasowali się na 4. miejscu w tabeli, a z Pucharem Polski pożegnali się w 1/8, po porażce 1:3 z Wisłą Kraków. We wspomnianym okresie w drużynie Legii zadebiutował Kazimierz Deyna.
W sezonie 1967/1968 klub wywalczył drugie w historii wicemistrzostwo kraju. W Pucharze Polski legioniści odpadli w 1/8 finału z GKS-em Katowice po rzutach karnych. Wojskowi zadebiutowali także w Pucharze Karla Rappana/Intertoto. Ich rywalami w grupie B8 były kluby z Danii, Niemiec i Szwajcarii: Boldklubben Frem, Hannover 96 oraz AC Bellinzona. Warszawianie wygrali swoją grupę z dorobkiem dziesięciu punktów, po czterech zwycięstwach i dwóch remisach. W tamtym czasie Legię prowadził czechosłowacki szkoleniowiec Jaroslav Vejvoda. Kolejny sezon –1968/1969 – legioniści zakończyli na pierwszym miejscu w tabeli, zdobywając tym samym trzecie krajowe mistrzostwo. Ponadto, drużyna doszła do finału Pucharu Polski, w którym przegrała z Górnikiem Zabrze 0:2. Klub wystąpił również premierowo w Pucharze Miast Targowych. W pierwszej rundzie Legia dwukrotnie wygrała z TSV 1860 Monachium (6:0 i 3:2), w drugiej pokonała belgijski zespół KSV Waregem (0:1 i 2:0), jednak w trzeciej lepsi okazali się piłkarze węgierskiego Újpestu FC (porażka Legii 0:1 na wyjeździe, remis 2:2 w Warszawie). Rok 1969 obfitował też w sukces na szczeblu młodzieżowym – juniorzy starsi zdobyli pierwszy w historii klubu tytuł mistrzowski.
W następnym sezonie doszło do zmiany na stanowisku trenera pierwszej drużyny – został nim były zawodnik klubu z Łazienkowskiej, Edmund Zientara. Prowadzony przez niego zespół po raz drugi z rzędu wywalczył tytuł mistrza Polski. W zmaganiach o krajowy puchar Wojskowi odpadli w półfinale z Ruchem Chorzów. Sukcesem zakończyły się występy klubu w ówczesnej edycji Pucharu Europy Mistrzów Krajowych. Legia dotarła wtedy do półfinału rozgrywek – w 1/16 pokonała 2:1 i 8:0 rumuński UT Arad, w 1/8 francuskie AS Saint-Étienne (2:1 i 1:0), a w ćwierćfinale turecki Galatasaray SK (1:1 i 2:0). Przeciwnikami legionistów w walce o finał byli piłkarze holenderskiego Feyenoordu. Pierwszy mecz w Warszawie zakończył się bezbramkowym remisem, natomiast na wyjeździe gospodarze triumfowali 2:0.
Lata 70..
W 1971 roku Legia wywalczyła trzecie w historii wicemistrzostwo Polski, a rozgrywki Pucharu Polski zakończyła w 1/4 finału. Klub drugi rok z rzędu rywalizował w Pucharze Europejskich Mistrzów Klubowych, gdzie dotarł do ćwierćfinału, odpadając z hiszpańskim Atlético Madryt (2:1 i 0:1). Wcześniej wyeliminował IFK Göteborg (4:0, 2:1) oraz Standard Liège (0:1, 2:0).
Od grudnia 1971 roku do lutego 1972 roku legioniści odbyli tournée po Hiszpanii oraz państwach Ameryki Południowej: Ekwadorze, Kostaryce i Kolumbii – była to pierwsza wizyta Legii w tej części świata. W sezonie 1971/1972 drużyna uplasowała się na 3. miejscu w ligowej tabeli i przegrała w finale Pucharu Polski z Górnikiem Zabrze 2:5.
We wrześniu 1972 roku warszawski klub pokonał w 1/16 Pucharu Zdobywców Pucharów 9:0 Víkingur Reykjavík, co jest najwyższą wygraną polskiego zespołu w europejskich pucharach. W kolejnej rundzie Legia trafiła na włoski A.C. Milan. Pierwsze spotkanie rozegrane na Stadionie Dziesięciolecia zakończyło się remisem 1:1. Na San Siro, po regulaminowym czasie gry, również utrzymywał się taki wynik – zwycięską bramkę na 2:1 Milan zdobył dwie minuty przed końcem dogrywki. W ówczesnym sezonie Legia zajęła 8. miejsce w lidze i zdobyła piąty w historii klubu Puchar Polski – po wyeliminowaniu w półfinale Szombierek (3:1 i 1:1) odbył się mecz finałowy z drugim bytomskim klubem: Polonią. 17 czerwca 1973 w Poznaniu wynik bezbramkowy utrzymywał się przez 90 minut podstawowego czasu gry, a także przez cała dogrywkę. Legioniści wygrali ostatecznie w rzutach karnych, wynikiem 4:2.
Sezon 1973/1974 rozpoczął się od porażki w 1/16 Pucharu Zdobywców Pucharów w dwumeczu z PAOK-iem FC (1:1 w Warszawie, 0:1 w Salonikach). Na początku 1974 roku klub wyjechał do Hiszpanii i Francji, by zmierzyć się z Barceloną (1:1 na Camp Nou) oraz z RC Lens (0:2). Drużyna zakończyła ligowe rozgrywki na 4. miejscu, w Pucharze Polski odpadła w ćwierćfinale, ulegając 1:2 Stali Rzeszów. Tuż po zakończeniu ligi legioniści wyjechali na międzynarodowy turniej, który odbywał się na Wyspach Kanaryjskich – zremisowali tam z Cádiz CF, wygrali z CD Tenerife i Hérculesem Alicante.
Kolejna podróż zagraniczna odbyła się pod koniec stycznia 1975 roku. Legia poleciała do Australii i została pierwszą polską drużyną, która odwiedziła wszystkie kontynenty (oprócz Antarktydy). Ówczesna jedenastka zajęła 6. miejsce w lidze, a z rozgrywkami Pucharu Polski pożegnała się na etapie 1/16. Po sezonie odbył się pierwszy transfer polskiego zawodnika na Zachód, na co pozwolił PZPN i Ministerstwo Sportu. Robert Gadocha został kupiony przez FC Nantes, późniejszego mistrza Francji.
Legia w sezonie 1975/1976 skończyła ligę w środku tabeli (na miejscu 8.), a w Pucharze Polski dotarła do 1/8 finału, gdzie uległa drużynie GKS-u Jastrzębie po rzutach karnych. Jesienią 1976 obchodzono 60-lecie powstania klubu. Z tej okazji, 12 października, na stadionie Wojska Polskiego rozegrane zostały dwa mecze: spotkanie oldbojów Legii i warszawskiej Polonii (zwycięstwo gospodarzy 2:0) oraz mecz pierwszych jedenastek ze słowacką Duklą, który zakończył się wygraną warszawian 4:2.
W lutym 1977 zespół odbył następną podróż, tym razem do Indonezji. Rozegrano wtedy sześć spotkań (cztery zwycięstwa, dwa remisy) oraz strzelono łącznie 15 bramek – na wyjeździe zabrakło Deyny, który przebywał na zgrupowaniu kadry w Jugosławii i Grecji. Warszawianie wystąpili także po raz drugi w Pucharze Karla Rappana/Intertoto. Przeciwnikami Wojskowych były takie kluby jak: Landskrona BoIS (1:0 i 2:1), SK Slavia Praga (1:1 i 2:2) oraz BSC Young Boys (4:1 i 1:1). Legia zajęła drugie miejsce w grupie i po raz kolejny nie było to premiowane awansem do Pucharu UEFA. Drużyna – plasując się na 8. pozycji – powtórzyła wynik z poprzedniego sezonu ligowego, natomiast w krajowym pucharze odpadła w półfinale, przegrywając z Polonią Bytom 1:2. Poza tym klub wystąpił w rozgrywkach Pucharu Ligi, jednakże zakończył rywalizację na etapie grupowym.
Przez drugą połowę lat 70. legioniści znajdowali się poza podium w mistrzostwach Polski, a miejsce 5. w sezonie 1977/1978 było wówczas najwyższą lokatą. Dodatkowo zespół powtórzył rezultat uzyskany rok wcześniej w ramach Pucharu Polski – Legia osiągnęła półfinał, w którym odpadła z Zagłębiem Sosnowiec po rzutach karnych. Następne rozgrywki (1978/1979) były ostatnimi, w których barwy Legii reprezentował Kazimierz Deyna. Ponadto klub rozegrał 1000. spotkanie w najwyżej klasie piłkarskiej – mecz odbył się 25 kwietnia przeciwko Lechowi w Poznaniu (porażka 1:2). Sezon zakończono zdobyciem 6. miejsca w lidze oraz 1/8 finału krajowego pucharu (przegrana z Zagłębiem II Lubin 1:2).
18 września 1979 roku miało miejsce pożegnanie Kazimierza Deyny – tego dnia Legia zagrała towarzysko z Manchesterem City (2:1). Deyna rozegrał cały mecz i strzelił dwie bramki – jedną dla Legii (w pierwszej połowie), a drugą dla swojego nowego klubu (w drugiej części spotkania), do którego przeszedł za 100 tys. funtów szterlingów. Widowisko cieszyło się bardzo dużym zainteresowaniem i wielu kibiców musiało je oglądać zza bram stadionu.
Lata 80..
Legia rozpoczęła kolejną dekadę od zdobycia Pucharu Polski – 9 maja 1980 roku wygrała w finale 5:0 z poznańskim Lechem. W lidze legioniści zajęli trzecie miejsce. Rok później warszawianie obronili Puchar Polski (wygrywając 24 czerwca z Pogonią Szczecin 1:0), w zmaganiach na szczeblu ligowym uzyskali zaś piątą lokatę. W następnym sezonie drużyna rozegrała dwumecz w ramach ćwierćfinału Pucharu Zdobywców Pucharów z gruzińskim Dinamem Tbilisi. Podczas pierwszego spotkania w Warszawie kibice, ze względu na bardzo dużą liczbę milicjantów na stadionie, zaczęli skandować hasła: „Precz z komuną” oraz „MO – Gestapo”. Po porażce 0:1, fani zorganizowali pochód antykomunistyczny (taka sytuacja powtarzała się w latach 80. kilkakrotnie). Rezultatem 0:1 zakończył się również mecz rewanżowy, który w Tbilisi oglądało 90 tysięcy widzów. Rozgrywki ligowe 1981/1982 Legia ukończyła na 4. pozycji, a w Pucharze Polski odpadła w 1/8 finału, przegrywając z Arką Gdynia 1:2.
Sezon 1982/83 rozpoczął się od zmiany części kadry. Legia zyskała również nowego trenera – Kazimierza Górskiego w połowie rozgrywek zastąpił Jerzy Kopa. Wojskowi zajęli ostatecznie ósme miejsce w tabeli ligowej, z Pucharu Polski odpadli zaś w ćwierćfinale, po przegranej 0:1 z Lechem Poznań w Warszawie. Rok później Legia uzyskała piątą lokatę w walce o mistrzowski tytuł, a w krajowym pucharze dotarła do V rundy, przegrywając w niej z Górnikiem Zabrze po dogrywce 2:3.
Na przełomie 1984 i 1985 roku Legia zajmowała po rundzie jesiennej pierwsze miejsce w tabeli, mimo tego po zakończeniu rozgrywek została wicemistrzem Polski – uprawniało to klub do udziału w Pucharze UEFA. Ponadto drużyna osiągnęła ćwierćfinał Pucharu Polski (porażka w dwumeczu z Górnikiem Zabrze). W następnym sezonie – 1985/1986 – powtórzono ligowy sukces oraz ponownie uzyskano ćwierćfinał rodzimego pucharu. Oba tytuły mistrzowskie powędrowały wówczas do Górnika Zabrze. We wspomnianych latach, legioniści dochodzili kolejno do 1/8 i 1/16 finału Pucharu UEFA, dwukrotnie odpadając z Interem Mediolan. W pierwszym przypadku mediolańczycy zremisowali u siebie 0:0, co zostało uznane za wielki sukces warszawian. Rewanż przy Łazienkowskiej zakończył się wynikiem 0:1 i to włoska drużyna awansowała do kolejnej rundy. Dwumecz w 1986 roku to zwycięstwo Legii 3:2 na Łazienkowskiej i porażka 0:1 we Włoszech, która wyeliminowała Polaków.
Na początku sezonu 1986/87 warszawska drużyna odbyła podróż do Chin i wywalczyła Puchar Wielkiego Muru, pokonując reprezentację gospodarzy 2:0. Zespół grał w Pekinie i innych miastach przez tydzień, na przełomie lipca i sierpnia. W ówczesnych rozgrywkach, poza wyżej wymienionym udanym występem w Europie, Legia zajęła 5. miejsce w lidze i osiągnęła V rundę pucharową (przegrana z Wisłą Kraków po rzutach karnych). Pod koniec 1987 roku na stadionie Legii zlikwidowano żużlowy tor, a boisko piłkarskie zostało poszerzone.
Kolejny rok zmagań ligowych Legia zakończyła na trzecim miejscu, doszła także do finału Pucharu Polski. W Łodzi legioniści zremisowali z Lechem 1:1 i o zwycięstwie zadecydowały rzuty karne, które wygrał poznański zespół wynikiem 3:2. Rok później warszawianie zajęli czwartą pozycję w ekstraklasie i zdobyli Puchar Polski na stadionie w Olsztynie, zwyciężając Jagiellonię Białystok 5:2. Dwa tygodnie po tym sukcesie sięgnęli również po Superpuchar Polski, ogrywając w Zamościu Ruch Chorzów 3:0.
Trofeum zdobyte w Zamościu było pierwszym laurem po reorganizacji drużyny – 25 kwietnia 1989 roku władze klubu zadecydowały o odłączeniu się sekcji piłkarskiej od wielosekcyjnego CWKS-u i utworzeniu Autonomicznej Sekcji Piłki Nożnej (ASPN CWKS „Legia” Warszawa).
1 września w wypadku samochodowym w San Diego zginął wieloletni piłkarz i kapitan Legii, Kazimierz Deyna.
Pod koniec dekady, 13 września, Legia rywalizowała z FC Barceloną w pierwszej rundzie Pucharu Zdobywców Pucharów. Mecz w Barcelonie zakończył się remisem 1:1, po nieuznanej bramce dla legionistów i rzucie karnym dla przeciwników w 85. minucie spotkania. W rewanżu przy Łazienkowskiej Legia przegrała 0:1, przy 25 tysiącach kibiców na trybunach. Jedyną bramkę strzelił Michael Laudrup.
Lata 90..
Początek lat dziewięćdziesiątych nie był pomyślny dla klubu, szczególnie w rozgrywkach ligi polskiej. Sezon 1989/1990 zespół ukończył na 7. miejscu, a następny na pozycji dziewiątej. Rozgrywki 1991/1992 zakończyły się uzyskaniem 10. miejsca – wtedy to po raz pierwszy od czasów II wojny światowej Legii groził spadek do drugiej ligi, a drużyna uniknęła degradacji na kolejkę przed końcem sezonu, wygrywając 3:0 w wyjazdowym meczu z Motorem Lublin. Lepsze wyniki klub osiągnął w Pucharze Polski. W 1990 roku Legia pokonała w finale GKS Katowice i zdobyła dziewiąte trofeum w historii. Rok później warszawianie ponownie zmierzyli się w finale turnieju z GKS-em Katowice, jednak tym razem lepsi okazali się rywale, którzy wygrali mecz 1:0. Dzięki zdobyciu dziewiątego Pucharu Polski w sezonie 1989/1990 Legia uzyskała prawo gry w Pucharze Zdobywców Pucharów. Warszawska drużyna pod wodzą Władysława Stachurskiego dotarła do półfinału turnieju, eliminując takie zespoły jak Sampdoria Genua czy Aberdeen F.C. Odpadła w rywalizacji z Manchesterem United (1:3 w Warszawie i 1:1 w Manchesterze).
Jesienią 1992 roku w klub zainwestował pierwszy prywatny sponsor, biznesmen Janusz Romanowski. Podpisano dwuletnią umowę sponsorską z FSO (o wartości 2,4 miliarda ówczesnych złotych) oraz z Adidasem. Po czwartej kolejce sezonu 1992/93 trenerem Legii został Janusz Wójcik. Wysoki budżet pozwolił na sprowadzenie takich piłkarzy jak Maciej Śliwowski czy Radosław Michalski. To z kolei przełożyło się na lepsze wyniki i włączenie się do rywalizacji o krajowy czempionat. 20 czerwca 1993 roku, po wyjazdowym zwycięstwie 6:0 nad Wisłą Kraków, drużyna wywalczyła mistrzostwo Polski. Jednak następnego dnia prezydium zarządu PZPN, stosunkiem głosów 5:4, postanowiło odebrać tytuł Legii i przyznać go trzeciej drużynie w tabeli – Lechowi Poznań (po unieważnieniu ostatnich meczów Legii i ŁKS-u, drużyna z Wielkopolski zajęła w tabeli pierwsze miejsce). Powodem tej decyzji były zarzuty przekupstwa w ostatnim ligowym meczu. Ponadto Legia była zobowiązana do zapłaty 500 milionów złotych kary, a władze UEFA wykluczyły drużynę z europejskich pucharów. Klub kilkukrotnie (grudzień 2004, styczeń 2007), lecz bezskutecznie wnioskował o uchylenie niekorzystnej decyzji i przywrócenie mistrzowskiego tytułu. W tym samym sezonie komisja do spraw przeciwdziałania dopingowi w sporcie uznała, że Roman Zub (piłkarz Legii), grał po zażyciu środków dopingujących w meczu z Widzewem Łódź. Próbkę moczu gracza zbadano także w laboratorium w Moskwie, gdzie uznano, że podwyższony poziom testosteronu nie był wynikiem stosowania dopingu. Mecz początkowo zweryfikowano jako walkower dla łódzkiej drużyny, ale decyzja wydziału gier PZPN została cofnięta przez prezydium związku.
W kolejnym sezonie Legia zdobyła pierwszą w historii polskiego futbolu „potrójną koronę”. 15 czerwca 1994 roku, dzięki remisowi 1:1 w ostatniej kolejce z Górnikiem Zabrze w Warszawie, legioniści utrzymali jeden punkt przewagi nad drugim GKS-em Katowice i zdobyli piąty tytuł mistrza Polski, pomimo iż sezon zaczęli z trzema punktami ujemnymi, z powodu wydarzeń z ostatniej kolejki poprzedniego sezonu. Po tym spotkaniu w prasie pojawiły się oskarżenia o korupcję w stosunku do sędziego Sławomira Redzińskiego, który przy stanie 1:0 dla Górnika usunął z boiska trzech zawodników tego klubu – zarzuty te nie zostały jednak udowodnione. 18 czerwca, w finale Pucharu Polski rozegranym na stadionie Legii, warszawianie pokonali 2:0 ŁKS i wywalczyli dziesiąte trofeum w swojej historii. W meczu o Superpuchar (24 lipca) Legia również mierzyła się z ŁKS-em i zwyciężyła 6:4 na stadionie w Płocku. Pierwsze podejście do Ligi Mistrzów zakończyło się klęską już w eliminacjach – drużyna uległa chorwackiemu Hajdukowi Split (0:1 u siebie, 0:4 na wyjeździe).
Następny sezon zaczął się od podpisania umowy na transmisje meczów w Canal+ (jako pierwszy klub w Polsce; premierowy mecz ligi polskiej transmitowany w stacji to spotkanie Legii z GKS-em Katowice, które odbyło się 1 kwietnia 1995). 31 maja 1995 roku Legia wywalczyła szóste mistrzostwo Polski po zwycięstwie 3:0 z Rakowem Częstochowa w Warszawie, zdobyła też Puchar Polski (2:0 w finale z GKS-em Katowice). W tym czasie miała miejsce jedna z pierwszych akcji protestacyjnych na stadionie. Powodem były wysokie ceny biletów i zakaz wywieszania flag na płocie – konflikt zakończył się po trzech meczach w Warszawie dzięki porozumieniu z działaczami. Po zdobyciu mistrzostwa w sezonie 1994/1995 Legia Warszawa zakwalifikowała się do Ligi Mistrzów – w ostatniej rundzie eliminacyjnej pokonała szwedzki IFK Göteborg (1:0 w Warszawie i 2:1 w Göteborgu). Warszawianie w fazie grupowej trafili na norweski Rosenborg BK, rosyjski Spartak Moskwa i angielski Blackburn Rovers. Legia wyszła ze swej grupy na drugim miejscu (z dorobkiem siedmiu punktów) i w ćwierćfinale zmierzyła się z Panathinaikosem Ateny. Pierwszy mecz w Warszawie zakończył się bezbramkowym remisem, a w rewanżu na Stadionie Olimpijskim w Atenach Grecy zwyciężyli 3:0. Klub nie obronił mistrzostwa kraju w rozgrywkach 1995/1996 i uplasował się na drugim miejscu w ligowej tabeli (za Widzewem Łódź).
W 1997 roku klub przekształcono w Sportową Spółkę Akcyjną (SSA) „Legia” Warszawa oraz pozyskano nowego sponsora, koreańską firmę Daewoo. W tym sezonie legioniści zajęli drugą lokatę w lidze, czego główną przyczyną była przegrana 2:3 z Widzewem Łódź w decydującej fazie rozgrywek (Wojskowi do 85. minuty spotkania prowadzili 2:0). Niepowodzenie w walce o mistrzostwo powetowano kolejnym Pucharem i Superpucharem Polski. Dużą zmianą w tamtym okresie było dodanie członu „Daewoo” do klubowej nazwy (CWKS „Legia-Daewoo” Warszawa) – zabieg ten nie przypadł jednak do gustu fanom Legii i został przez nich chłodno przyjęty.
Do swojego ostatniego występu w Pucharze Zdobywców Pucharów Legia przystępowała w sezonie 1997/1998. Po przejściu Glenavonu Lurgan w 1/32 finału (remis w Irlandii Północnej 1:1 i wygrana w Warszawie 4:0), drużyna odpadła w 1/16 turnieju z włoską Vicenzą (porażka na wyjeździe 0:2 i remis u siebie 1:1).
W lidze zespół zajął 5. miejsce w tabeli, a w Pucharze Polski dotarł do 1/8 finału, przegrywając z Amicą Wronki 0:3. Kolejny sezon – 1998/1999 – zakończył się zdobyciem brązowych medali w ligowej rywalizacji. W krajowym pucharze drużyna po raz drugi z rzędu została wyeliminowana na etapie 1/8 turnieju; tym razem pogromcą warszawian okazał się GKS Bełchatów, który po bezbramkowym wyniku w regulaminowym czasie gry zwyciężył w rzutach karnych 3:2.
Klub rozegrał setny mecz w europejskich pucharach – spotkanie z macedońskim Vardarem Skopje w ramach 1/64 finału Pucharu UEFA zakończyło się wyjazdowym zwycięstwem Legii 5:0 (12 sierpnia 1999 roku). W sezonie 1999/2000 Legia zajęła 4. miejsce w lidze i nie uzyskała prawa gry na arenie europejskiej. W Pucharze Polski drużyna uległa w ćwierćfinale Amice Wronki po serii rzutów karnych (zakończonej rezultatem 3:1), natomiast w Pucharze Ligi dotarła do finału, w którym przegrała na własnym stadionie z Polonią Warszawa 1:2.
Lata 2001–2011.
W marcu 2001 roku z finansowania zespołu wycofał się główny udziałowiec – firma Daewoo, a z dniem 1 lipca usunięto z nazwy klubu markę byłego sponsora i powrócono do nazwy ASPN CWKS „Legia” Warszawa SSA.
W sezonie 2000/2001 drużyna wywalczyła brązowe medale mistrzostw Polski, a w rozgrywkach Pucharu Polski odpadła w ćwierćfinale, przegrywając w dwumeczu 1:4 z Zagłębiem Lubin. Taki sam rezultat zespół osiągnął w Pucharze Ligi – w 1/4 turnieju uległ krakowskiej Wiśle, remisując w Warszawie 1:1 i przegrywając w Krakowie 1:3. W rundzie kwalifikacyjnej Pucharu UEFA Legia wygrała z Etzella Ettelbruck (4:0 na wyjeździe, 2:1 w Warszawie), a w kolejnej pokonała IF Elfsborg (4:1 u siebie, 6:1 w Szwecji). Rywalem warszawian w drugiej rundzie była Valencia CF. W pierwszym meczu przy Łazienkowskiej był remis 1:1, natomiast w rewanżu na Estadio Mestalla Hiszpanie wygrali 6:1.
Sezon 2001/2002 pod wodzą Serba Dragomira Okuki zakończył się zdobyciem siódmego tytułu mistrzowskiego (dzięki remisowi 0:0 z Odrą Wodzisław w Warszawie), a także triumfem w Pucharze Ligi Polskiej (3:0 i 1:2 w finale z Wisłą Kraków). W rywalizacji o Puchar Polski drużyna dotarła do ćwierćfinału, gdzie uległa Ruchowi Chorzów (2:4 w Warszawie, 1:0 w Chorzowie). Legia wystąpiła w lecie w eliminacjach do Ligi Mistrzów, lecz w III rundzie odpadła w starciu z FC Barceloną – w pierwszym spotkaniu na Camp Nou Katalończycy zwyciężyli 3:0, w drugim pokonali warszawian 1:0. Po nieudanym dwumeczu z Hiszpanami warszawski zespół przystąpił do zmagań w Pucharze UEFA. W pierwszej rundzie Legia pokonała FC Utrecht (4:1 u siebie i 3:1 na wyjeździe), w drugiej została wyeliminowana przez FC Schalke 04 – 2:3 w Warszawie, 0:0 w Gelsenkirchen.
Legioniści skończyli rozgrywki 2002/2003 tuż za podium, w Pucharze Polski odpadli na etapie III rundy. 13 czerwca 2003 roku nastąpiła zmiana nazwy klubu na KP „Legia” Warszawa SSA i jeszcze tego samego dnia trenerem stołecznego zespołu został Dariusz Kubicki.
Ważnym wydarzeniem dla Legii było wykupienie 8 kwietnia 2004 roku klubu przez Grupę ITI Holdings SA. Drużyna zajęła drugie miejsce w lidze i zagrała w finale Pucharu Polski, w którym przegrała w dwumeczu z Lechem Poznań. Następny sezon – 2004/2005 – także nie należał do udanych; stołeczny zespół uplasował się na trzeciej pozycji w ligowej tabeli, a z krajowym pucharem pożegnał się w półfinale, ulegając w dwumeczu Dyskobolii Grodzisk Wielkopolski – 1:1, 1:1, 1:4 w rzutach karnych.
Sezon 2005/06 był wyjątkowy w historii klubu – Legia obchodziła wówczas 90-lecie istnienia. Najpierw jednak drużyna odpadła z Pucharu UEFA w II rundzie eliminacji (0:1 w Warszawie i 2:4 w Zurychu z miejscowym FC Zürich), a także zaliczyła słaby początek ligi. Ponadto dotarła jedynie do ćwierćfinału Pucharu Polski, przegrywając w dwumeczu z Koroną Kielce. Mimo to legioniści zdobyli ósme mistrzostwo Polski po wygranym 1:0 meczu z Górnikiem w Zabrzu. Po przyjściu nowego trenera Dariusza Wdowczyka potrafili odrobić siedem punktów straty do Wisły Kraków i sięgnąć po tytuł; Rada Miasta Stołecznego Warszawy podjęła wtedy decyzję o sfinansowaniu modernizacji stadionu Legii poprzez budowę trzech nowych trybun i rozbudowę trybuny krytej. Legioniści po czterech latach ponownie stanęli przed szansą wywalczenia awansu do fazy grupowej Ligi Mistrzów. W drugiej rundzie eliminacji pokonali islandzki Hafnarfjarðar – 1:0 na wyjeździe, 2:0 u siebie. Następnym rywalem w decydującym III etapie okazał się Szachtar Donieck. Oba spotkania zakończyły się porażką Legii – 0:1 w Doniecku i 2:3 w Warszawie. Niepowodzenie próbowano powetować dwumeczem z Austrią Wiedeń w I rundzie Pucharu UEFA. Legii nie udało się jednak pokonać austriackiego przeciwnika; w pierwszym meczu w Warszawie padł remis 1:1, w rewanżu gospodarze wygrali 1:0.
W kolejnych rozgrywkach Wojskowi odpadli z walki o Puchar Polski w 1/16 finału, ulegając czwartoligowej Stali Sanok, a w lidze uzyskali trzecią lokatę. Dodatkowo, w ramach Pucharu Ekstraklasy, zespół dotarł do ćwierćfinału i przegrał dwumecz z Górnikiem Łęczna. Rok 2007 przyniósł zmianę herbu. Klub nie doszedł do porozumienia z CWKS-em, który miał prawa do poprzedniego logo. Władze klubu zarejestrowały swój logotyp, zbojkotowany przez kibiców, ponieważ nie przypominał on w niczym dawnego znaku (mimo podobnych kolorów oraz litery „L” miał inny zarys i ułożenie barw). Ostatecznie nie został on wprowadzony w życie i ustalono, że oficjalnym herbem zostanie modyfikacja pierwszego znaku, z białą literą „L” na czarnej tarczy. Kształt różnił się jednak od historycznego i przypominał trójkąt, a nie pierwotną tarczę herbową – stąd przyjęte przez kibiców ironiczne określenie "trumienka".
Na początku sezonu 2007/08 w Wilnie doszło do zamieszek wywołanych przez kibiców Legii, które swoje apogeum miały na stadionie wileńskiej Vetry podczas meczu II rundy Pucharu Intertoto. Pseudokibice m.in. zdewastowali stadion i napadli na policję, w efekcie czego mecz przerwano przy stanie 2:0 dla klubu litewskiego. Kilka dni później Komisja Dyscyplinarna UEFA zweryfikowała wynik spotkania z Vetrą na walkower 3:0 dla gospodarzy i wykluczyła Legię z obecnej edycji europejskich pucharów oraz z następnej, do której zakwalifikuje się (Liga Mistrzów UEFA, Puchar UEFA, Puchar Intertoto) w ciągu najbliższych pięciu lat. UEFA zobowiązała także warszawski klub do pokrycia wszelkich strat wyrządzonych przez uczestników zamieszek na stadionie gospodarza. Po złożeniu odwołania karę czasowo zawieszono, po uwzględnieniu zmian dokonanych w celu zwiększenia bezpieczeństwa na meczach Legii.
Na półmetku rozgrywek ligowych Legia zajęła drugą lokatę, mimo że zdobyła więcej punktów niż w mistrzowskim sezonie 2005/06. Legioniści tracili dziesięć punktów do pierwszej Wisły.
Ostatecznie zespół sięgnął po Puchar i Superpuchar Polski po dwukrotnym zwycięstwie nad Wisłą Kraków (0:0, k. 4:3 oraz 2:1), a także wywalczył wicemistrzowski tytuł. Legioniści zapewnili sobie występ w Pucharze UEFA w kolejnej edycji. Ponadto drużyna zagrała w finale Pucharu Ekstraklasy. Spotkanie rozegrane w Grodzisku Wielkopolskim rozstrzygnęło się na korzyść miejscowej Dyskobolii, która po zwycięstwie 4:1 zdobyła trofeum.
W rundzie wiosennej ówczesnych zmagań klub przyłączył się do kampanii Wykopmy Rasizm ze Stadionów, organizowanej przez Stowarzyszenie "Nigdy Więcej" – piłkarze wybiegli 22 marca w meczu z Widzewem Łódź w koszulkach z nazwą kampanii.
Sezon 2008/09 Legia zaczęła od pokonania białoruskiego FK Homel (0:0 oraz 4:1) w I rundzie eliminacji Pucharu UEFA. W drugiej Wojskowi trafili na rosyjski FK Moskwa. Oba mecze zakończyły się porażką legionistów: w Warszawie 1:2, a w Moskwie 0:2. Jedyną bramkę dla Legii strzelił Roger Guerreiro. W lidze zespół powtórzył osiągnięcie sprzed roku, zajmując drugie miejsce na koniec sezonu. Drużyna doszła także do półfinału Pucharu Polski, w którym przegrała z Ruchem Chorzów. Poza tym, w rozgrywkach o Puchar Ekstraklasy, Legia wystąpiła w ćwierćfinale i została wyeliminowana przez GKS Bełchatów.
W rozgrywkach 2009/2010 warszawianie zajęli miejsce tuż za podium na zakończenie ligowej rywalizacji. Ponadto zespół dotarł do ćwierćfinału krajowego pucharu i doznał porażki w dwumeczu, ponownie z Ruchem Chorzów. 14 marca 2010 zwolniono trenera Jana Urbana, a na tymczasowego szkoleniowca wybrano Stefana Białasa. Po zakończeniu sezonu, 1 czerwca, trenerem Legii został Maciej Skorża.
7 sierpnia 2010 Legia rozegrała towarzyski mecz z Arsenalem Londyn z okazji otwarcia nowego stadionu. Podopieczni Macieja Skorży przegrali to spotkanie 5:6. Bramki dla Legii zdobyli: Artur Jędrzejczyk (3), Alejandro Cabral oraz Maciej Iwański. Dla drużyny gości strzelali: Emmanuel Eboué (2), Marouane Chamakh, Kieran Gibbs, Samir Nasri oraz Jay Emmanuel-Thomas. W zespole Arsenalu wystąpili dwaj polscy bramkarze, będący jednocześnie byłymi zawodnikami Legii – Łukasz Fabiański, który został na początku drugiej połowy zmieniony przez Wojciecha Szczęsnego. W sezonie 2010/2011 legioniści wywalczyli 3. miejsce w Ekstraklasie oraz zdobyli Puchar Polski po zwycięstwie nad Lechem Poznań w Bydgoszczy (1:1, k. 5:4).
Lata 2011–2021.
Sezon 2011/2012.
Przed startem sezonu 2011/2012 Legia została wzmocniona przez trzech nowych zawodników: Danijela Ljuboję, Michała Żewłakowa i Dušana Kuciaka. Wywalczenie Pucharu Polski uprawniało zespół do startu w rozgrywkach Ligi Europy. W III rundzie kwalifikacyjnej drużyna pokonała turecki Gaziantepspor Kulübü (1:0 na wyjeździe i 0:0 u siebie), zapewniając sobie awans do rundy play-off. W kolejnym etapie warszawianie wylosowali Spartak Moskwa. Dzięki remisowi na własnym stadionie 2:2 i zwycięstwu w Moskwie 3:2 stołeczny klub awansował do fazy grupowej. Wojskowi, będąc w czwartym koszyku, w wyniku losowania trafili do Grupy C, razem z PSV Eindhoven, Rapidem Bukareszt i Hapoelem Tel Awiw. Legia wyszła z grupy na drugim miejscu (z dorobkiem 9 punktów), wygrywając z Hapoelem Tel Awiw i dwukrotnie z Rapidem Bukareszt. W 1/16 finału przeciwnikiem legionistów był Sporting CP. Pierwszy mecz w Warszawie zakończył się remisem 2:2, a w rewanżu Portugalczycy wygrali 1:0 i przeszli do dalszego etapu. W kraju Legia wywalczyła piętnasty Puchar Polski (pokonując w finale 3:0 Ruch Chorzów), a także zajęła trzecie miejsce w Ekstraklasie.
Sezon 2012/2013.
Rozgrywki 2012/2013, ponownie z Janem Urbanem jako trenerem, zainaugurował przegrany w rzutach karnych 2:4 finał o Superpuchar Polski ze Śląskiem Wrocław. Zmagania w Lidze Europy legioniści rozpoczęli od II rundy kwalifikacyjnej, eliminując w niej łotewski Liepājas Metalurgs, po remisie 2:2 w Lipawie i zwycięstwie 5:1 w Warszawie. W kolejnej rundzie drużyna pokonała austriacki SV Ried (1:2 na wyjeździe, 3:1 u siebie). O awans do fazy grupowej Legia rywalizowała z Rosenborgiem Trondheim. W pierwszym meczu na stadionie przy Łazienkowskiej był remis 1:1, a w rewanżu 2:1 wygrali Norwegowie, przez co polski zespół odpadł z dalszej gry. Finalnie warszawianie po raz dziewiąty w historii zdobyli tytuł mistrza Polski i szesnasty raz sięgnęli po Puchar Polski, wygrywając w dwumeczu ze Śląskiem Wrocław.
Sezon 2013/2014.
Podczas zimowej przerwy 2013/2014 zdecydowano, że Henning Berg zastąpi Jana Urbana na stanowisku szkoleniowca pierwszej drużyny; Norweg objął posadę 1 stycznia 2014. Ponadto 9 stycznia Grupa ITI poinformowała o sprzedaży 100 proc. udziałów w spółce Legia Warszawa S.A., którą nabyli Dariusz Mioduski, dotychczasowy członek rady nadzorczej Legii (80%, następnie 60%) oraz Bogusław Leśnodorski, który pełnił funkcję prezesa Legii (20%) – we wrześniu 2014 roku do właścicielskiego duetu dołączył biznesmen Maciej Wandzel (20%). Zespół zakończył sezon drugim z rzędu tytułem mistrzowskim, a z Pucharem Polski pożegnał się w 1/8, przegrywając 1:3 z Górnikiem Zabrze.
Sezon 2014/2015.
Udział w kwalifikacjach do Ligi Mistrzów 2014/2015 piłkarze z Warszawy rozpoczęli od II rundy. Wygrali dwumecz z irlandzkim St. Patrick’s Athletic 6:1. W III rundzie wylosowali Celtic F.C. – u siebie zwyciężyli 4:1, a na wyjeździe 2:0. Jednak UEFA ukarała Legię za występ w drugim spotkaniu Bartosza Bereszyńskiego, który powinien pauzować za czerwoną kartkę z jednego z poprzednich spotkań w europejskich pucharach. Federacja piłkarska przyznała w drugim meczu walkower 3:0 Celticowi i to szkocki klub awansował do IV rundy kwalifikacji. Polski zespół natomiast pokonał kazachskie FK Aktöbe w IV rundzie kwalifikacji do Ligi Europy i awansował do fazy grupowej. Legioniści, w trzecim koszyku, trafili do grupy L z ukraińskim Metalistem Charków, tureckim Trabzonsporem i belgijskim Lokeren. Legia zakończyła fazę grupową na 1. miejscu z dorobkiem 15 punktów i została pierwszym polskim klubem, który wygrał grupę w europejskich pucharach. W 1/16 finału Wojskowi trafili na AFC Ajax. Pierwszy mecz w Amsterdamie zakończył się zwycięstwem gospodarzy 1:0, w drugim Legia przegrała na swoim stadionie 0:3 i odpadła z rozgrywek. 2 maja, na Stadionie Narodowym w Warszawie, Legia wygrała 2:1 z Lechem, zdobywając 17. w swojej historii Puchar Polski. Rywal z finału krajowego pucharu okazał się lepszy na finiszu rozgrywek o mistrzostwo Polski – warszawianie musieli zadowolić się drugą lokatą.
Sezon 2015/2016.
Legia rozpoczęła sezon od kwalifikacji Ligi Europy. Pierwszym rywalem było rumuńskie FC Botoşani (1:0 i 3:0 dla warszawian w dwumeczu), kolejnym – w III rundzie – FK Kukësi z Albanii. Wyjazdowy mecz zakończył się przyznaniem walkowera na korzyść Legii z powodu niesubordynacji albańskich kibiców, rewanż w Warszawie to zwycięstwo stołecznych 1:0. Decydującym przeciwnikiem w walce o fazę grupową okazała się ukraińska Zoria Ługańsk – legioniści zwyciężyli w dwumeczu (1:0, 3:2) i uzyskali awans. Wojskowi znaleźli się w grupie D z włoskim SSC Napoli, duńskim Midtjylland oraz belgijskim Club Brugge. W sześciu rozegranych spotkaniach polski zespół zdobył cztery oczka i uplasował się na ostatniej pozycji, odpadając z turnieju. 2 maja, na Stadionie Narodowym w Warszawie, Legia obroniła Puchar Polski – wygrała w finale z Lechem Poznań 1:0 po bramce Aleksandara Prijovicia. Trzynaście dni później, w ostatniej kolejce spotkań Ekstraklasy, legioniści pokonali przy Łazienkowskiej Pogoń Szczecin 3:0 i zapewnili sobie jedenasty tytuł mistrzowski. Najlepszy strzelec Legii, węgierski napastnik Nemanja Nikolić, z dorobkiem 28 trafień został królem strzelców rozgrywek.
Sezon 2016/2017.
Legia zainaugurowała rozgrywki w kwalifikacjach Ligi Mistrzów UEFA 2016/17 pod wodzą nowego trenera, Besnika Hasiego. Pierwszym rywalem warszawian był bośniacki klub Zrinjski Mostar. Legioniści wygrali w dwumeczu (1:1 i 2:0). Kolejnym przeciwnikiem, w trzeciej rundzie eliminacji, był mistrz Słowacji AS Trenčín, z którym Legia również uporała się w dwumeczu – po 1:0 na wyjeździe i 0:0 przy Łazienkowskiej. Ostatnim rywalem, w czwartej rundzie kwalifikacyjnej, okazał się irlandzki Dundalk F.C. Wyjazdowe spotkanie zakończyło się wygraną legionistów 2:0 po bramkach Nemanji Nikolicia i Aleksandara Prijovicia. W rewanżu w Warszawie padł wynik 1:1. Dzięki takiemu rozstrzygnięciu Legia awansowała do fazy grupowej Ligi Mistrzów jako pierwszy polski klub od 20 lat (ostatnim polskim przedstawicielem w tych rozgrywkach był Widzew Łódź w sezonie 1996/1997). Legioniści znaleźli się w grupie F – z Realem Madryt, Borussią Dortmund oraz Sportingiem Lizbona. Podopieczni Jacka Magiery (następcy Hasiego) zajęli w tym zestawieniu trzecie miejsce i z dorobkiem czterech punktów awansowali do 1/16 finału Ligi Europy, gdzie trafili na AFC Ajax. W pierwszym meczu w Warszawie padł bezbramkowy remis, a w rewanżu lepsi okazali się Holendrzy, którzy wygrali 1:0.
22 marca 2017 roku Dariusz Mioduski odkupił od Bogusława Leśnodorskiego i Macieja Wandzla udziały w spółce Legia Holding (łącznie 40%), dzięki czemu został jedynym właścicielem Legii Warszawa S.A. Od tego dnia pełni również funkcję prezesa zarządu.
4 czerwca 2017 roku, po bezbramkowym remisie z Lechią Gdańsk przy ulicy Łazienkowskiej, legioniści obronili tytuł mistrza kraju, zdobywając trofeum po raz dwunasty w swojej historii.
Sezon 2017/2018.
Udział w eliminacjach do Ligi Mistrzów 2017/2018 piłkarze Jacka Magiery rozpoczęli od II rundy. Wygrali w niej dwumecz z fińskim IFK Mariehamn (3:0 na wyjeździe, 6:0 w Warszawie). W III rundzie przeciwnikiem Legii był mistrz Kazachstanu, FK Astana. Wyjazdowe spotkanie zakończyło się zwycięstwem Kazachów 3:1. W rewanżu przy Łazienkowskiej lepsza była Legia (1:0), ale to rywale awansowali do kolejnego etapu. Legionistom pozostała walka o fazę grupową Ligi Europy. W decydującej, IV rundzie kwalifikacyjnej, Wojskowi mierzyli się z mołdawskim Sheriffem Tyraspol. Pierwszy mecz w Warszawie zakończył się remisem 1:1, a w rewanżu padł wynik bezbramkowy. Tym sposobem Legia po raz pierwszy od pięciu lat nie awansowała do fazy grupowej europejskich rozgrywek.
13 września 2017 roku z posadą trenera pierwszego zespołu pożegnał się Jacek Magiera. Tego samego dnia na konferencji prasowej został zaprezentowany nowy szkoleniowiec warszawskiego klubu, Chorwat Romeo Jozak. Przed przerwą zimową Legia była liderem Ekstraklasy, z dwupunktową przewagą nad Lechem Poznań, Górnikiem Zabrze i Jagiellonią Białystok. 14 kwietnia 2018 roku oficjalna strona klubu poinformowała, że Romeo Jozak został zwolniony, a jego miejsce zajął dotychczasowy asystent, Dean Klafurić.
2 maja, na Stadionie Narodowym w Warszawie, Legia zdobyła dziewiętnasty Puchar Polski, pokonując w finale Arkę Gdynia 2:1. 20 maja, w ostatniej kolejce Ekstraklasy sezonu 2017/2018, legioniści sięgnęli po trzecie z rzędu i trzynaste w historii mistrzostwo Polski. Decydujący mecz przeciwko Lechowi w Poznaniu zakończył się przyznaniem walkowera dla Legii w związku z nieodpowiednim zachowaniem kibiców gospodarzy.
Sezon 2018/2019.
Legioniści zainaugurowali sezon w I rundzie kwalifikacji do Ligi Mistrzów 2018/2019. Wojskowi pokonali w niej irlandzki Cork City (1:0 na wyjeździe, 3:0 w Warszawie). W II rundzie rywalem mistrzów Polski był Spartak Trnawa. Piłkarze z Łazienkowskiej musieli uznać wyższość słowackiego przeciwnika i odpadli w dwumeczu – po 0:2 w Warszawie i 1:0 w Trnawie. Następnie, w III rundzie kwalifikacyjnej do ówczesnej edycji Ligi Europy, Legia mierzyła się z luksemburskim F91 Dudelange. W pierwszym spotkaniu rozegranym na własnym stadionie legioniści przegrali 1:2, w rewanżu zaś padł remis 2:2. Przez takie rozstrzygnięcia warszawianie po raz drugi z rzędu nie znaleźli się w fazie grupowej europejskich rozgrywek.
1 sierpnia 2018 roku Dean Klafurić przestał pełnić funkcję trenera pierwszej drużyny, a jego obowiązki tymczasowo przejął Aleksandar Vuković. Niemal dwa tygodnie później, 13 sierpnia, na stanowisku został zatrudniony Portugalczyk Ricardo Sá Pinto, którego debiutem w nowej roli było rewanżowe starcie z F91 Dudelange. Sá Pinto pracował przy Łazienkowskiej niespełna osiem miesięcy, po czym jego miejsce – na początku kwietnia 2019 roku – zajął Vuković, ponownie będąc trenerem tymczasowym. 10 maja 2019 Aleksandar Vuković podpisał z klubem roczny kontrakt (z opcją przedłużenia), zostając tym samym szkoleniowcem na stałe.
W rywalizacji o Puchar Polski piłkarze Legii odpadli w 1/4 finału, przegrywając z Rakowem Częstochowa 1:2 po dogrywce. Na zakończenie sezonu Ekstraklasy legioniści zostali wicemistrzami kraju, tracąc cztery punkty do triumfatora ligi, Piasta Gliwice. Po raz pierwszy od 2010 roku Wojskowi nie zdobyli trofeum w żadnych rozgrywkach.
Sezon 2019/2020.
Piłkarze Legii rozpoczęli udział w ówczesnej edycji Ligi Europy od pokonania w I rundzie kwalifikacji gibraltarskiej Europy FC (0:0, 3:0). Następnie wyeliminowali KuPS Kuopio (1:0, 0:0), a także grecki Atromitos (0:0, 2:0). W decydującym o awansie do fazy grupowej dwumeczu legioniści przegrali ze szkockim Rangers F.C. – pierwsze spotkanie w Warszawie zakończyło się bezbramkowym remisem, natomiast w rewanżu gospodarze triumfowali 1:0.
W walce o krajowy puchar pogromcą Wojskowych okazała się Cracovia – w półfinale turnieju podopieczni Michała Probierza wygrali na własnym stadionie 3:0. 11 lipca 2020 roku, dwie kolejki przed końcem sezonu Ekstraklasy, legioniści zapewnili sobie czternaste mistrzostwo Polski (po pokonaniu Cracovii 2:0 przy Łazienkowskiej), wyrównując tym samym ligowy rekord wszech czasów, należący wówczas również do Ruchu Chorzów i Górnika Zabrze.
Sezon 2020/2021.
Wojskowi zainaugurowali rozgrywki europejskie w ramach pierwszej rundy kwalifikacyjnej do Ligi Mistrzów UEFA. W niej pokonali północnoirlandzki Linfield F.C. 1:0. W drugiej rundzie legioniści przegrali na własnym stadionie z Omonią Nikozja 0:2 po dogrywce i odpadli z dalszej rywalizacji. Następnie, w trzeciej rundzie eliminacji do Ligi Europy UEFA, warszawianie okazali się lepsi od kosowskiej Drity Gnjilane, wygrywając przy Łazienkowskiej 2:0. Decydujący o awansie do fazy grupowej turnieju mecz pomiędzy Legią a Qarabağem Ağdam w Warszawie zakończył się porażką gospodarzy 0:3.
21 września 2020 roku Aleksandar Vuković został zwolniony z funkcji trenera pierwszego zespołu. Tego samego dnia stanowisko objął Czesław Michniewicz.
We wspomnianym sezonie legioniści odpadli z turnieju o Puchar Polski w ćwierćfinale, przegrywając na własnym stadionie z Piastem Gliwice 1:2. 28 kwietnia 2021, trzy kolejki przed końcem sezonu Ekstraklasy, piłkarze z Łazienkowskiej sięgnęli po piętnaste mistrzostwo Polski, dzięki bezbramkowemu remisowi Jagiellonii Białystok z Rakowem Częstochowa na początku 28. serii gier. Tym samym klub ze stolicy objął samodzielne prowadzenie w klasyfikacji wszech czasów, jeśli chodzi o liczbę krajowych tytułów.
Lata 2021–.
Sezon 2021/2022.
Podopieczni Michniewicza rozpoczęli sezon od I rundy eliminacji Ligi Mistrzów UEFA — tam okazali się lepsi od norweskiego FK Bodø/Glimt (3:2 na wyjeździe, 2:0 w Warszawie). W II rundzie pokonali estońską Florę Tallinn, ponownie wygrywając oba spotkania (2:1 przy Łazienkowskiej, 1:0 w Tallinnie). W III rundzie legioniści musieli uznać wyższość Dinama Zagrzeb – pierwszy mecz w Chorwacji zakończył się remisem 1:1, w rewanżu goście triumfowali 1:0. Następnie, w fazie play-off kwalifikacji do Ligi Europy UEFA, piłkarze Legii wyeliminowali Slavię Praga (2:2 w Pradze, 2:1 w Warszawie), dzięki czemu po raz pierwszy od sezonu 2016/2017 awansowali do fazy grupowej europejskich rozgrywek. Wojskowi znaleźli się w grupie C – z Napoli, Leicester City oraz Spartakiem Moskwa. Z dorobkiem sześciu punktów zajęli w tym zestawieniu ostatnie miejsce i odpadli z dalszej rywalizacji.
25 października 2021 Czesław Michniewicz przestał pełnić funkcję trenera pierwszej drużyny, a jego obowiązki tymczasowo przejął Marek Gołębiewski. Niecałe dwa miesiące później, 13 grudnia, szkoleniowcem ponownie został Aleksandar Vuković.
Legioniści odpadli wówczas z rywalizacji o Puchar Polski w półfinale, przegrywając wyjazdowy mecz z Rakowem Częstochowa 0:1, a w lidze uplasowali się ostatecznie na 10. miejscu.
Sezon 2022/2023.
23 maja 2022 trenerem pierwszej drużyny został Kosta Runjaić.
Sukcesy.
Indywidualne.
Plebiscyt "Piłki Nożnej":
Plebiscyt katowickiego dziennika "Sport"
Legia w rozgrywkach.
Liga polska.
Działacze Legii byli głównymi inicjatorami utworzenia nowoczesnych ogólnokrajowych rozgrywek ligowych w Polsce. Na fali zmian sanacyjnych, zapoczątkowanych wiosną 1926 roku przez przewrót majowy, do władzy w rodzimym sporcie doszli ludzie wywodzący się ze środowisk wojskowych, toteż obowiązujący system rozgrywkowy poddano historycznej reformie. Jesienią 1926, w porozumieniu z czołówką polskich klubów, przedstawiciele Legii rozpoczęli wzmożone działania mające na celu założenie ligi. Udało się to już na przełomie 1926 i 1927 roku, więc jedną z drużyn pierwszoligowych premierowego sezonu 1927 stanowili warszawianie. Pierwszym prezesem utworzonych rozgrywek został prezes Legii – gen. bryg. Roman Górecki. Z najwyższego poziomu ligowego legioniści spadli tylko raz, w sezonie 1936. Łącznie klub rozegrał 85 sezonów na najwyższym szczeblu (1927–1936 i od 1948 do dziś). Warszawski zespół po spadku z ekstraklasy grał w niższych ligach przez dwa sezony (1937 – warszawska klasa A i 1938 – liga okręgowa; po uzyskaniu pierwszego miejsca w tej klasie Legia przegrała awans do Ligi Polskiej w barażach). W 1939 roku z powodu rozwiązania sekcji piłkarskiej nie przystąpiono do żadnych rozgrywek.
Wojskowi wrócili do najwyższej klasy rozgrywkowej w pierwszym powojennym sezonie w 1948. Od tego momentu występują w niej nieprzerwanie. Legia od lat 90. XX wieku zajmuje 1. miejsce w tabeli wszech czasów Ekstraklasy.
W swej dotychczasowej historii Legia wygrała ligę piętnaście razy, trzynastokrotnie była druga i trzynastokrotnie trzecia. Warszawski klub zajmuje pierwszą pozycję pod względem liczby mistrzostw Polski ogółem.
Tabela uwzględnia sezony 1927–1936 oraz 1948–2021/2022 (łącznie 85).
Puchar Polski.
Legia zdobyła dziewiętnaście Pucharów Polski, najwięcej ze wszystkich klubów. W tabeli wszech czasów jest na pierwszym miejscu, przed Górnikiem Zabrze, który sięgnął po trofeum sześciokrotnie. Legioniści przegrali w finale sześć razy, w tym jeden raz porażkę poniosły rezerwy klubu (wspomagane przez graczy pierwszej ekipy, która odpadła wcześniej).
Puchar Ligi.
Legia sięgnęła po Puchar Ligi raz, w edycji 2001/02. W pierwszym finałowym meczu pokonała Wisłę Kraków 3:0 w Warszawie, a w rewanżu przegrała 1:2 w Krakowie. Z lepszym bilansem bramek Wojskowi zdobyli trofeum. Legioniści przegrali w finale dwukrotnie – w edycji 1999/00 z Polonią Warszawa (1:2) oraz z Dyskobolią Grodzisk Wielkopolski w sezonie 2007/08 (1:4).
Superpuchar Polski.
Legia Warszawa czterokrotnie zdobyła Superpuchar Polski, a jedenastokrotnie poniosła porażkę w meczu o to trofeum.
W pierwszym starciu w 1989 roku Wojskowi pokonali Ruch Chorzów 3:0 w Zamościu. Rok później przegrali w Bydgoszczy z Lechem Poznań 1:3. W spotkaniu rozgrywanym w Płocku w 1994 roku zespół z Warszawy wygrał z ŁKS-em Łódź 6:4. W 1995 roku w Rzeszowie triumfował GKS Katowice, wygrywając 1:0. Dwa lata później w stolicy legioniści zwyciężyli łódzki Widzew 2:1. W 2006 roku, w swoim szóstym tego typu starciu, Wojskowi przegrali na własnym stadionie z Wisłą Płock 1:2. W 2008 Legia zdobyła puchar po raz czwarty, pokonując w Ostrowcu Świętokrzyskim Wisłę Kraków 2:1. W 2012 roku w Warszawie drużyna przegrała ze Śląskiem Wrocław (1:1 w regulaminowym czasie gry, 2:4 w rzutach karnych). Po dwóch sezonach warszawianie znów stanęli przed szansą sięgnięcia po trofeum. W spotkaniu rozegranym na stadionie Legii przegrali jednak z Zawiszą Bydgoszcz 2:3. Rok później Wojskowi ulegli Lechowi Poznań 1:3 na boisku rywala. Kolejna edycja to ponownie porażka Legii z Lechem – tym razem w stosunku 1:4 przy Łazienkowskiej. W 2017 roku legioniści musieli uznać wyższość Arki Gdynia, przegrywając w Warszawie po rzutach karnych 3:4 (w regulaminowym czasie gry było 1:1). Rok później gdynianie znów okazali się lepsi – Legia przegrała przy Łazienkowskiej 2:3. W 2020 roku Wojskowi ulegli w Warszawie Cracovii po serii rzutów karnych 4:5 (w podstawowym czasie gry padł bezbramkowy remis). W kolejnej odsłonie pogromcami warszawian okazali się piłkarze Rakowa Częstochowa, zwycięzcy poprzedniej edycji Pucharu Polski (1:1, 3:4 w rzutach karnych).
Ponadto klub uprawniony był do rywalizacji jeszcze w pięciu takich meczach, jednak edycji z lat 1980, 1993, 2002, 2011 i 2013 nie rozegrano.
Europejskie puchary.
Dotychczas Legia rozegrała 272 mecze w europejskich pucharach. Największym sukcesem było dojście do 1/2 i 1/4 Pucharu Europy Mistrzów Krajowych 1969/70 i 1970/71, 1/4 Ligi Mistrzów UEFA 1995/96, 1/2 Pucharu Zdobywców Pucharów 1990/91 oraz 1/4 Pucharu Zdobywców Pucharów 1964/65 i Pucharu Zdobywców Pucharów 1981/82. Legioniści wygrali również grupę Pucharu Intertoto w 1967 roku.
Najskuteczniejszym zawodnikiem w Europie w barwach Legii jest Miroslav Radović (18 trafień). Najwięcej meczów podczas europejskich zmagań rozegrał Michał Kucharczyk (67).
"Stan na 10 grudnia 2021"
Rywalizacja lokalna.
Derby Warszawy.
Derby stolicy – obok krakowskich, łódzkich i górnośląskich – należą do najważniejszych w Polsce. Najsłynniejszymi derbami Warszawy stały się na przestrzeni lat pojedynki Legii z Polonią (lata międzywojenne i od lat 90.) oraz Legii przeciwko Gwardii (od lat 50. do lat 80.)
Do pierwszego meczu pomiędzy Legią i Polonią doszło tuż po przenosinach Wojskowych do stolicy – 29 kwietnia 1917 na Agrykoli. Towarzyska potyczka zakończyła się remisem 1:1. 10 kwietnia 1927 na stadionie Legii rozegrano natomiast premierowe ligowe derby, które również nie przyniosły rozstrzygnięcia (2:2).
Łącznie, w bilansie wszystkich rozgrywanych meczów (liga oraz puchary) obie drużyny mają po 29 zwycięstw, a 20 meczów zakończyło się remisem.
"Stan na 30 marca 2013"
Inni lokalni rywale.
Oprócz Polonii, Legia rozgrywała mecze również z innymi warszawskimi zespołami – z Okęciem, Marymontem i Lotnikiem Warszawa Wojskowi grali po jednym razie. Wszystkie mecze odbyły się w ramach Pucharu Polski i zakończyły zwycięstwami legionistów.
Z innych warszawskich klubów Legia najczęściej grała z Gwardią. Bilans wszystkich spotkań wypada na korzyść Wojskowych, ale Harpagony (przydomek zawodników Gwardii) prowadzą w statystykach meczów u siebie. Ostatni mecz pomiędzy drużynami odbył się 7 maja 1983 w lidze i zakończył wygraną legionistów 2:1.
Z Warszawianką wszystkie dwadzieścia meczów Legia grała w lidze, przed II wojną światową. Wygrała dziesięć, dwa zremisowała i osiem przegrała.
Barwy i herb.
Legia ma barwy czerwono-biało-zielono-czarne. Każda z nich ma swoje znaczenie; chociaż w różnych okresach często brakowało jednego lub dwóch kolorów, za to nie było nigdy innych niż te cztery. Biel i czerwień to odwołanie do Polski i patriotyzmu założycieli klubu. Zieleń symbolizuje wojenne korzenie CWKS-u (a przejęte zostały od innego klubu wojskowego – Korony), a czerń jest odwołaniem do Czarnych Lwów, którzy uznawani byli za pierwszy polski klub sportowy – Legia miała być pierwszym klubem wojskowym. Od początku XXI wieku legioniści zazwyczaj noszą białe lub zielone koszulki, a dodatkowy komplet strojów jest czerwony. Nigdy nie było strojów czarnych, ale pierwsze trykoty Wojskowych miały czarny pas na białym tle.
Na koszulkach piłkarzy Legii, w przeciwieństwie do innych drużyn, nie zawsze widniał herb. Najdłużej legioniści grają z samą „elką” na piersi. Z tym symbolem, który znajdował się prawie w każdym herbie Legii w ciągu ponad 100 lat jej istnienia, piłkarze rozgrywali swoje mecze w latach 1960–1996, 2002–2007 i 2009–obecnie.
Stadion.
Po I wojnie światowej Legia nie miała stałego miejsca, w którym mogłaby rozgrywać mecze. Swój własny stadion, jako pierwsza drużyna w Warszawie, otrzymała w 1922. Było to boisko Dowództwa Okręgu Korpusu, którego używano do zakończenia budowy nowego obiektu. W pierwszym meczu legioniści przegrali z Wisłą Kraków 0:3.
Od lat 30. XX wieku drużyna rozgrywa swoje mecze na Stadionie Wojska Polskiego im. Marszałka Józefa Piłsudskiego. Inauguracyjny mecz na tym obiekcie odbył się 9 sierpnia 1930 z nieistniejącym już hiszpańskim klubem piłkarskim CF Europa Barcelona (1:1, bramkę dla Legii po rzucie karnym w 22. minucie zdobył Henryk Martyna).
Pierwsze mecze ligowe rozegrano tutaj 24 sierpnia 1930 (Warszawianka grała z ŁKS-em Łódź, a zaraz potem Legia Warszawa z Czarnymi Lwów).
26 października 1930, w pierwszym międzynarodowym spotkaniu rozgrywanym przy ulicy Łazienkowskiej, reprezentacja Polski pokonała Łotwę 6:0.
Rekord frekwencji padł 19 września 1956 podczas meczu Pucharu Europy Mistrzów Krajowych ze Slovanem Bratysława oraz 8 czerwca 1958 podczas ligowej konfrontacji z ŁKS-em Łódź – na trybunach zasiadło wtedy po 40 000 widzów.
Do chwili przebudowy stadion był w stanie pomieścić 13 628 kibiców (w tym sektor gości – 1378 miejsc). Pojemność nowego obiektu to 31 006 miejsc. Projekt nie przewiduje dalszej rozbudowy, ponieważ stadion znajduje się w ciągu osi stanisławowskiej.
Żyleta to potoczna nazwa trybuny, na której zasiadają najzagorzalsi kibice klubu. Podczas użytkowania poprzedniego stadionu, popularnym i bardziej oficjalnym określeniem było również „trybuna otwarta” (nigdy nie została zadaszona).
Historia nazwy związana jest z tablicą reklamową żyletek marki Polsilver, zamontowanej nad środkowym sektorem dawnej trybuny w latach 70. Początkowo określenie odnosiło się wyłącznie do tego sektora, z czasem było już używane w kontekście całej trybuny – zostało pozytywnie przyjęte przez sympatyków warszawskiego klubu.
Na starym obiekcie Żyleta usytuowana była od strony ulicy Czerniakowskiej (obecna trybuna wschodnia), a na nowym stadionie miejsce dla najgłośniej dopingujących fanów znajduje się za bramką od ulicy Łazienkowskiej (trybuna północna).
21 kwietnia 2006, w ramach obchodów 90. rocznicy utworzenia klubu, w budynku stadionu otwarto Muzeum Legii Warszawa.
W październiku 2010, po oddaniu do użytku nowego obiektu piłkarskiego, muzeum zostało przeniesione do pomieszczenia znajdującego się na parterze części biurowo-usługowej, pod trybuną północną.
Kierownikiem i głównym inicjatorem działalności muzealnej był Wiktor Bołba.
Dotychczasowi trenerzy.
W warszawskim zespole funkcję trenera sprawowały 54 osoby. Najwięcej razy robił to Lucjan Brychczy – pięciokrotnie. Najdłużej podczas jednej kadencji trenował Legię Wacław Kuchar (były gracz Pogoni Lwów) – ponad cztery lata. W pierwszych latach działalności klubu rolę trenera spełniał jeden z zawodników, wyznaczany przez kierownictwo sekcji piłki nożnej.
° – nieoficjalnie
Dotychczasowi prezesi.
Funkcję prezesa warszawskiej Legii pełniło 38 osób, w tym 4 z nich dwukrotnie (Norbert Okołowicz, Janusz Lach, Leszek Miklas oraz Piotr Zygo). Większość była żołnierzami w stopniu generała, pułkownika lub podpułkownika. Dwukrotnie byli to lekarze – dr Bolesław Korolewicz w randze kapitana oraz dr Bronisław Nakoniecznikow-Klukowski, będący jednocześnie pułkownikiem. Od czasu utworzenia ASPN Legia funkcję tę sprawują osoby cywilne.
W lutym 2013 r. Bogusław Leśnodorski nadał tytuł honorowego prezesa Legii Lucjanowi Brychczemu, związanemu z klubem nieprzerwanie od roku 1954.
° – nieoficjalnie
Kibice.
Największa liczba kibiców Legii znajduje się w Warszawie oraz pobliskich miejscowościach. Fani z różnych stron kraju są zrzeszeni w fan-clubach: East Front '03 (województwo lubelskie), Squadron (województwo śląskie), Soldiers '04 (województwo dolnośląskie).
Na Łazienkowskiej działają również zorganizowane grupy, takie jak Nieznani Sprawcy. Powstała po rozwiązaniu Cyberf@nów, poprzedniej organizacji zajmującej się oprawami meczowymi. Gniazdowi intonują też przyśpiewki patriotyczne oraz antykomunistyczne na meczach odbywających się w czasie rocznic strajków i świąt państwowych.
Lokalnym rywalem Legii jest Polonia Warszawa. Od lat 70., czyli od początków ruchu kibicowskiego w Polsce, zmieniali się główni przeciwnicy legionistów. Wśród klubów, które fani Legii darzą największą niechęcią, są m.in. Górnik Zabrze, Widzew Łódź, Wisła Kraków i Lech Poznań.
Kibicami Legii są lub byli między innymi: Eldo, Tede, Bonus RPK, Wilku, Bilon, Pono, Sokół, Dixon37, Numer Raz, Pjus, Pezet, Maryla Rodowicz, Artur Boruc, Marek Sierocki, Olaf Lubaszenko, Muniek Staszczyk, Marcin Meller, Piotr Wiszniowski, Zofia Noceti-Klepacka, Kazik Staszewski oraz Jan Krzysztof Bielecki.
Stowarzyszenie kibiców.
Oficjalnym stowarzyszeniem kibiców Legii jest Stowarzyszenie Kibiców Legii Warszawa „Sekcja Sympatyków” (w skrócie SKLW), założone w 2002. Prezesem jest Rafał Pawłowski. Stowarzyszenie organizuje wiele akcji, np. "Pełny Stadion", a także m.in. składa wizyty w domach dziecka i odwiedza groby zmarłych graczy Wojskowych.
Znaną grupą kibicowską jest Old Fashion Man Club (OFMC), która aktywnie włącza się w obchody rocznic ważnych wydarzeń w historii Polski i Warszawy, zwłaszcza w rocznicę powstania warszawskiego. Wydawane są wówczas koszulki (za symboliczną sumę 44 zł), ze sprzedaży których produkuje się legijne znicze oraz wieńce, składane później na grobach powstańców.
Jedną z większych inicjatyw kibiców Legii oraz fanów ADO Den Haag, w porozumieniu z zarządami obu klubów, było zorganizowanie "Meczu dla Wojtka" – charytatywnego spotkania, które odbyło się 10 października 2010. Dochód z meczu został przekazany na leczenie jednego z kibiców warszawskiej drużyny. Równocześnie kluby i kibice zorganizowali aukcje, z których całość dochodów również przeznaczono dla chorego na sarkoidozę Wojtka „Legii”.
Hymn.
Hymnem warszawskiego klubu jest piosenka Czesława Niemena „Sen o Warszawie”. Od 12 marca 2004 roku (meczu pomiędzy Legią Warszawa i Odrą Wodzisław) fani śpiewają ją przed każdym meczem.
Poza utworem Niemena kibice wykonują pieśń „Mistrzem Polski jest Legia”, która jest śpiewana przy wyjściu piłkarzy na boisko.
Statystyki.
Rekordy indywidualne.
"Stan na 14 listopada 2022"
° – według "Księgi Stulecia Legii Warszawa" (Wydawnictwo Naukowe PWN)
Numizmatyka.
W 2016 roku wydano monetę okolicznościową związaną z klubem – o nominale 5 zł. Wyemitowano ją w nakładzie do 20 000 sztuk. Moneta ta wchodzi w skład serii "Polskie Kluby Piłkarskie".

</doc>
<doc id="513345" url="https://pl.wikipedia.org/wiki?curid=513345" title="Pędnik gondolowy">
Pędnik gondolowy



</doc>
<doc id="513348" url="https://pl.wikipedia.org/wiki?curid=513348" title="Organizacja Wojskowa Pomorza">
Organizacja Wojskowa Pomorza

Organizacja Wojskowa Pomorza (inna nazwa: Organizacja Wojskowa „Pomorze”) – polska organizacja konspiracyjna działająca od końca 1939 do zakończenia II wojny światowej na Pomorzu Gdańskim.
Utworzona została w osiedlu leśnym koło Wymysłowa nad jeziorem Kałębie z inicjatywy kolejarza Franciszka Kłosa ps. „Gruby” z Tczewa. W początkowym okresie liczyła zaledwie kilkunastu członków i działała w rejonie Okarpca i Śliwic w powiecie tucholskim. W następnych latach pozyskano ochotników z okolicy Kościerzyny, tak że organizacja rozrosła się do około 50 osób. W swojej działalności nawiązywała do tradycji i form działania organizacji o takiej samej nazwie z końcowych lat (1918–1920) zaboru pruskiego. Przede wszystkim gromadzono i ukrywano broń po polskich żołnierzach z wojny obronnej 1939, prowadzono działalność charytatywną, m.in. wysyłano paczki z żywnością i odzieżą polskim jeńcom wojennym, a także zorganizowano sieć wywiadowczą obejmującą placówki w Śliwicach, Bydgoszczy, Chojnicach, Gdyni i Tczewie. Podejmowano też akcje sabotażowe, m.in. na węzłach kolejowych tczewskim i pelplińskim oraz w majątku Plochocin. 
Pod zwierzchnictwem Organizacji Wojskowej Pomorza działała grupa partyzancka. W 1944 podporządkowała się zgrupowaniu Armii Krajowej „Cisy-100” Alojzego Bruskiego ps. „Grab”. W drugiej połowie 1944 została nawiązana współpraca z sowieckimi grupami desantowymi, które licznie działały na Pomorzu. Organizacja ujawniła się wiosną 1945 przed wkraczającymi wojskami sowieckimi, aby nie narażać się na represje ze strony NKWD.

</doc>
<doc id="513349" url="https://pl.wikipedia.org/wiki?curid=513349" title="Belonowate">
Belonowate

Belonowate (Belonidae) – rodzina drapieżnych ryb belonokształtnych (Beloniformes) charakteryzujących się silnie wydłużonym ciałem i długimi szczękami tworzącymi prosty dziób. Są poławiane gospodarczo.
Występowanie.
Słone i słodkie wody ciepłe i tropikalne, rzadziej w strefie umiarkowanej. W Morzu Bałtyckim występuje belona pospolita ("Belone belone"). Większość gatunków słodkowodnych występuje w rzekach Amazonii, pozostałe w Pakistanie, Indiach i Azji Południowo-Wschodniej.
Cechy charakterystyczne.
Ciało znacznie wydłużone, u największych osobników sięgające 2 m długości. Obydwie szczęki długie, z licznymi, drobnymi zębami. Łuski małe, cykloidalne. W płetwach brak promieni twardych. Płetwy brzuszne, grzbietowa i odbytowa przesunięte w stronę ogona. Belonowate przebywają w przypowierzchniowej strefie wody, często wyskakują ponad jej powierzchnię. Polują stadnie na ryby pelagiczne (głównie sardyny i sardele). Jaja belonowatych, otoczone długimi, czepnymi wypustkami są składane blisko brzegów. Narybek przebywa w płytkiej wodzie, wśród gęstej roślinności.
Klasyfikacja.
Rodzaje zaliczane do tej rodziny :
"Ablennes" — "Belone" — "Belonion" — "Petalichthys" — "Platybelone" — "Potamorrhaphis" — "Pseudotylosurus" — "Strongylura" — "Tylosurus" — "Xenentodon"
Znaczenie gospodarcze.
Belonowate są poławiane gospodarczo dla smacznego mięsa, wysoko cenionego w wielu regionach świata. Wielu ludzi zraża jednak zielonkawe zabarwienie ości spowodowane zawartą biliwerdyną.

</doc>
<doc id="513350" url="https://pl.wikipedia.org/wiki?curid=513350" title="Duński Kościół Unitarianski">
Duński Kościół Unitarianski

Duński Kościół Unitarianski (w oryginale Unitarisk Kirkesamfund, po angielsku Unitarian Church of Denmark) – organizacja zrzeszająca unitarian w Danii, członek ICUU. Liczy 55 rodzin i 110 członków wspierających (niepełnych). Należy do niej jedna wspólnota. Grupa ma chrystocentryczny charakter. Co niedzielę, z wyjątkiem lata, odprawiane jest nabożeństwo, poza tym wiosna i jesienią organizowane są spotkania przy kawie, a latem w środowe popołudnia różne zajęcia rozrywkowe połączone z nabożeństwami. 

</doc>
<doc id="513353" url="https://pl.wikipedia.org/wiki?curid=513353" title="Tok FM">
Tok FM

Radio Tok FM (nazwa stylizowana TOK FM) – polska ponadregionalna stacja radiowa o charakterze informacyjno-publicystycznym, nadawana w kilkudziesięciu miastach Polski, a także za pośrednictwem Internetu i jako niekodowana z satelity Hot Bird.
Rozgłośnia pierwotnie miała swoją siedzibę w Śródmieściu Warszawy przy ulicy Wspólnej 61. Obecnie redakcja Tok FM mieści się przy ulicy Czerskiej 8/10 w Warszawie, w biurowcu Agory.
Od marca 2021, jako pierwsze radio w Polsce nadające drogą analogową na falach FM umożliwia słuchanie rozgłośni na żywo bez reklam za pośrednictwem Internetu w formie płatnej subskrypcji.
Historia.
Rozgłośnia otrzymała koncesję w 1996 roku, ale rozpoczęła nadawanie dopiero w marcu 1998 roku, pod nazwą Inforadio. Przez pierwsze miesiące istnienia była radiem, w którym główną część programu zajmowały serwisy informacyjne, bloki krótkich wiadomości politycznych i gospodarczych.
Pod koniec 1998 roku nazwę stacji zmieniono na Tok FM. Jednocześnie wprowadzono nową formułę nadawania, która była promowana pod hasłem "Rozmowy niekontrolowane". Stacja przyjęła profil informacyjno-dyskusyjny. Zrezygnowano z lektorów zastępując ich prezenterami komentującymi na żywo aktualne wydarzenia w Polsce i na świecie. Na antenie mogli także wypowiadać się dzwoniący słuchacze. Dyskusje połączono z pojawiającym się co 15 minut serwisem BBC.
3 marca 2003 Tok FM ponownie zmieniło formułę programową. Przyjęto nową ramówkę i hasło "Pierwsze Radio Informacyjne" – całość programu wypełniona została przez serwisy informacyjne emitowane w ciągu dnia co 20 minut, a w nocy co godzinę. Wprowadzono również pasma publicystyczne z udziałem znanych dziennikarzy i publicystów.
Od 2018 podcastów audycji nadawanych wcześniej na antenie radia można odsłuchać wyłącznie w formie płatnej subskrybcji. Natomiast od marca 2021 rozgłośni można słuchać na żywo, tak jak podcastów całkowicie bez reklam w wersji płatnej za pośrednictwem Internetu (strona www., aplikacja mobilna). Reklamy są tutaj zastępowane dodatkową porcją muzyki.
Stacja kilkukrotnie zmieniła właścicieli. Pierwotnie należała do spółki Inforadio Sp. z o.o., której udziałowcami byli m.in.: Res Publica Press, GWR, Polityka – Spółdzielnia Pracy i Fundacja Batorego; w 1998 udziały w spółce objęła Agora SA. Od 2005 roku współwłaścicielami radia są Agora SA (66% udziałów) i Polityka – Spółdzielnia Pracy (34% udziałów).
Radia TOK FM można słuchać w aplikacjach mobilnych:
Słuchalność.
W okresie maj - lipiec 2021 Tok FM było 8 rozgłośnią radiową w Polsce i miało 2,9% udziału w rynku. Radio Tok FM jest w czołówce stacji wybieranych przez dyrektorów i prezesów. W okresie listopad 2020 – kwiecień 2021 udział stacji w tej grupie wyniósł 4,1% (wzrost z 2,4% w okresie styczeń – czerwiec 2013). W miastach powyżej 500 tys. mieszkańców Radio Tok FM osiągnęło udział 10,1% w okresie czerwiec-sierpień 2021 (wzrost z 4,6% w okresie styczeń – czerwiec 2013), zajmując trzecie miejsce za RMF FM i Radio Zet.
We wrześniu 2020 opublikowano raport Radio Track Kantar Polska, z którego wynika, że w dziesięciu największych polskich miastach radio plasuje się w ścisłej czołówce najchętniej słuchanych stacji. Rozgłośnia znalazła się na drugim miejscu w Krakowie, Łodzi, Gdańsku i Poznaniu, na trzecim w Warszawie i na czwartym w Łodzi, na szóstym w Szczecinie i Białymstoku. Słabiej wypadają statystyki w Lublinie i Bydgoszczy, gdzie TOK FM plasuje się na dziesiątej pozycji. W sumie daje to piąte miejsce słuchalności w dziesięciu największych polskich miastach .
Audycje.
Serwisy informacyjne.
"Informacje Tok FM" nadawane są codziennie co 20 minut od 5:00 do 20:00 (poniedziałek-piątek) od 7:00 do 20:00 (weekend) i co godzinę od 20:00 do 5:00 (poniedziałek-piątek) i od 20:00 do 7:00 (weekend) (z przerwą od 23:55 do 0:00). Prognoza pogody podawana jest na zakończenie każdego serwisu. Po serwisie o 8:00 i 16:00 podawane są również informacje o jakości powietrza. W dni powszednie trzy razy dziennie serwis zawiera dodatkowy segment gospodarczy, a cztery razy dziennie segment sportowy. Segment kulturalny nadawany jest pięć razy dziennie, od poniedziałku do piątku.
Audycje poranne.
"Pierwsze śniadanie w Toku": poniedziałek – piątek, prowadzi Piotr Maślak
"Poranek Radia Tok FM:"
Audycje sportowe.
Audycji nadanych na antenie radia można odsłuchać w późniejszym terminie, dzięki podcastom, które wykupuje się w formie abonamentu na 1, 3 lub 12 miesięcy.
Nagroda Radia Tok FM.
Od 2011 co roku Radio Tok FM przyznaje swoją nagrodę osobie, instytucji lub organizacji za odważne, niekonwencjonalne, niezwykłe działania, dzieła lub wypowiedzi, które w ciągu minionego roku miały istotny wpływ na świadomość społeczną, lub wręcz zmieniły polską rzeczywistość. Od 2013 nagroda nosi imię Anny Laszuk, zmarłej 12 października 2012 dziennikarki radia. W 2019 nagrodę specjalną redakcji Radia TOK FM z okazji XX-lecia stacji otrzymał Jerzy Owsiak
Emisja analogowa.
Stacja emituje swój program naziemnie poprzez sieć nadajników analogowych:

</doc>
<doc id="513354" url="https://pl.wikipedia.org/wiki?curid=513354" title="Belonidae">
Belonidae



</doc>
<doc id="513355" url="https://pl.wikipedia.org/wiki?curid=513355" title="Aides">
Aides



</doc>
<doc id="513359" url="https://pl.wikipedia.org/wiki?curid=513359" title="Język dżerma">
Język dżerma

Język dżerma ("zarma") – język z rodziny nilo-saharyjskiej z południowej gałęzi języków songhaj, jeden z ważniejszych języków Nigru, używany przez ponad 2 mln ludzi, głównie w południowo-zachodniej części kraju, a także w stolicy Niameyu. W Nigrze posiada status jednego z języków urzędowych, nauczany jest w szkołach. Istnieją stacje radiowe i telewizyjne w języku dżerma.
Język ten używany jest także przez nieliczne grupy ludności w Burkina Faso (ok. 600 osób – stan: 1987 r.), w Mali i Nigerii (ok. 88 tys. osób – stan z 2000 r.). 

</doc>
<doc id="513360" url="https://pl.wikipedia.org/wiki?curid=513360" title="Italdesign Giugiaro">
Italdesign Giugiaro

Italdesign-Giugiaro S.p.A (znane też jako Italdesign) – włoska firma projektująca i produkująca samochody. Siedziba firmy mieści się w Turynie, we Włoszech. Współzałożycielami firmy byli Giorgetto Giugiaro i Aldo Mantovani.
Historia firmy.
Firma została założona 13 lutego 1968 roku pod pierwotną nazwą Studi Italiani Realizzazione Prototipi przez dwie rodziny: Giugiaro i Mantovani. Na początku współpracowali z takimi firmami jak Volkswagen i Alfa Romeo. W połowie lat 70. rozpoczęła się współpraca z BMW, Hyundai oraz Fiatem, projektując m.in. Fiata Pandę na początku lat 80., a także inne modele, jak Uno, Croma oraz Lancia Thema.
Na początku lat 90. Italdesign przeistoczył się w Italdesign Group włączając kilka mniejszych firm: SALLIG (firma produkująca elementy do prototypów) oraz ETM (Engineering Technologies Methods). W roku 1999 Italdesign Group zmieniło nazwę na Italdesign-Giugiaro S.p.A.
Obecnie firma znana jest najbardziej ze studiów projektanckich Giugiaro Design, dla których pracuje również znany projektant Giorgetto Giugiaro. 
Pojazdy zaprojektowane przez Italdesign.
Samochody seryjne.
Prototypy

</doc>
<doc id="513361" url="https://pl.wikipedia.org/wiki?curid=513361" title="Italdesign">
Italdesign



</doc>
<doc id="513362" url="https://pl.wikipedia.org/wiki?curid=513362" title="Język zarma">
Język zarma



</doc>
<doc id="513363" url="https://pl.wikipedia.org/wiki?curid=513363" title="Ital Design">
Ital Design



</doc>
<doc id="513364" url="https://pl.wikipedia.org/wiki?curid=513364" title="Język dżarma">
Język dżarma



</doc>
<doc id="513365" url="https://pl.wikipedia.org/wiki?curid=513365" title="Pistolet Daewoo DP-51">
Pistolet Daewoo DP-51

Daewoo DP-51 – koreański pistolet samopowtarzalny.
Historia.
Pod koniec lat 80. armia Republiki Korei rozpoczęła wybór nowego pistoletu samopowtarzalnego. Po testach postanowiono przyjąć do uzbrojenia pistolet opracowany w zakładach Daewoo Precision Industries Ltd. nowa broń otrzymała wojskowe oznaczenie "K5".
Po rozpoczęciu produkcji dla armii firma Daewoo postanowiła wprowadzić K5 na cywilny rynek broni jako DP-51. W następnych latach powstały kolejne wersje tego pistoletu:
Opis.
Daewoo DP-51 jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia występ odryglowujący lufy.
Mechanizm spustowy z samonapinaniem, z kurkowym mechanizmem uderzeniowym. Specyficzną cechą zastosowanego mechanizmu spustowego są trzy sposoby działania. Poza klasycznymi SA i DA istnieje trzeci tryb działania mechanizmu spustowego. Po napięciu kurka można go ręcznie przesunąć w przednie położenie bez zwalniania sprężyny uderzeniowej. Do odciągnięcia i ponownego zwolnienia kurka wystarcza w tym trybie siła 22 N. Pistolet posiada zewnętrzny bezpiecznik manualny.
DP-51 jest zasilany z wymiennego, dwurzędowego magazynka pudełkowego o pojemności 13 naboi, umieszczonego w chwycie. Zatrzask magazynka po lewej stronie chwytu pistoletowego. Po wystrzeleniu ostatniego naboju z magazynka zamek zatrzymuje się w tylnym położeniu.
Lufa gwintowana.
Przyrządy celownicze stałe (muszka i szczerbinka). Pistolet wykonany jest ze stopu lekkiego (szkielet) i stali. Okładki chwytu z tworzywa sztucznego.

</doc>
<doc id="513367" url="https://pl.wikipedia.org/wiki?curid=513367" title="Filipiński Kościół Unitarian Uniwersalistów">
Filipiński Kościół Unitarian Uniwersalistów

Filipiński Kościół Unitarian Uniwersalistów (po angielsku The Unitarian Universalist Church of the Philippines w skrócie UUCP) – organizacja zrzeszająca Unitarian Uniwersalistów na Filipinach, członek ICUU. Liczy 1000-1500 dorosłych członków w tym 29 ministrów. Do UUCP należą 24 kościoły i jedna wspólnota.

</doc>
<doc id="513369" url="https://pl.wikipedia.org/wiki?curid=513369" title="Teresa Janina Kierocińska">
Teresa Janina Kierocińska

Teresa Janina Kierocińska (imię zakonne Matka Teresa od św. Józefa; ur. 14 czerwca 1885 w Wieluniu, zm. 12 lipca 1946 w Sosnowcu) – polska karmelitanka, współzałożycielka Zgromadzenia Sióstr Karmelitanek Dzieciątka Jezus, odznaczona medalem Sprawiedliwy wśród Narodów Świata oraz Czcigodna Służebnica Boża Kościoła katolickiego.
Życiorys.
Janina Kierocińska urodziła się w Wieluniu w 1885, w ziemiańskiej, patriotycznej i wielodzietnej rodzinie, jako siódme dziecko Antoniego i Antoniny z domu Głowienkowskiej. Tydzień później została ochrzczona. Na dalsze losy jej życia zaważyło pewne wydarzenie z dzieciństwa. Do trzeciego roku życia była bowiem niemową, a zaczęła niespodziewanie mówić, gdy powróciła z pielgrzymki na Jasną Górę jej matka Antonina, wypowiadając przy tym pierwsze słowo „Jezus”. W dzieciństwie idąc do szkoły, wstępowała często do Kościoła św. Barbary, modląc się tam przed obrazem Matki Bożej Pocieszenia. Już w dniu Pierwszej Komunii świętej, przyjętej 9 czerwca 1895 odczuła żywą bliskość Jezusa Eucharystycznego i pragnienie całkowitego poświęcenia się Bogu. Jednak w realizacji powołania spotkała się z trudnościami ze strony rodziców, zwłaszcza ojca, który był stanowczo przeciwny jej wstąpieniu do Zakonu.
W 1901 roku Janina ukończyła progimnazjum z dobrymi ocenami na dyplomie. Następnie przez dwa lata uczęszczała na kurs kroju i szycia do pracowni panien Pawelskich w Wieluniu. Jak na tamte czasy była dobrze przygotowana do życia pod względem kulturowym i zawodowym. W młodości zapoznała się z dziełami św. Teresy od Jezusa, co wywarło wielki wpływ na jej życie duchowe. W warunkach domu rodzinnego prowadziła głębokie życie modlitwy, wyrzeczenia i miłości bliźniego.
Wobec nieugiętej woli ojca Janina pewnego dnia w roku 1903, nie opowiadając się nikomu, opuściła dom i udała się do klasztoru sióstr szarytek w Warszawie. Najprawdopodobniej przebywała tam około miesiąca, pracując w szpitalu prowadzonym przez siostry. Na żądanie ojca, który wysłał po nią syna Stanisława, Janina z bólem serca powróciła do domu. Cztery lata później od tego wydarzenia, zapukała do furty klasztornej sióstr bernardynek w Wieluniu. Siostry jednak w obawie przed ojcem, który w dalszym ciągu nie wyrażał zgody na wstąpienie córki do klasztoru, nie chciały się narażać na szykany i jej nie przyjęły. Janina mimo tych niepowodzeń trwała w swoim postanowieniu prowadząc głębokie życie modlitwy, pomagając matce w prowadzeniu domu i zajmując się haftem. Przez pewien okres opiekowała się dziećmi swojego brata Franciszka Aleksandra, któremu zmarła żona. Wykazała wówczas duży talent pedagogiczny i zdobyła sobie ogromny szacunek wśród swoich podopiecznych.
Od 1909 jej kierownikiem duchowym był Sługa Boży o. Anzelm Gądek OCD (1884-1969), karmelita bosy, którego poznała w Czernej. Spotkanie to miało kluczowy wpływ na jej późniejsze losy, szczególnie powołania. Podczas I wojny światowej zgłosiła się do pracy w Zakładzie Opieki prowadzonym przez siostry albertynki w Krakowie w tzw. "Angielskim Ogrodzie", przytułku biedoty. W czasie tego okresu jeszcze bardziej zżyła się z duchowością karmelitańską poprzez bliskie kontakty z Zakonem. Wewnętrznie była przekonana, że jej powołaniem jest bycie karmelitanką. W 1914 została tercjarką zakonu karmelitańskiego oraz członkinią "Bractwa Praskiego Dzieciątka Jezus". Po śmierci jej ojca 17 maja 1921, otrzymała aprobatę na wybór drogi życia konsekrowanego od matki Antoniny, udając się do Krakowa.
31 grudnia 1921 w Krakowie przywdziała w Kościele karmelitanek przy ul. Wesołej habit nowego zgromadzenia zakonnego Karmelitanek Dzieciątka Jezus, założonego przez o. Anzelma Gądka OCD. Jako jego współzałożycielka została pierwszą przełożoną. Funkcję przełożonej generalnej sprawowała przez 25 lat aż do śmierci, formując siostry w duchu dziecięctwa Bożego i podejmując dzieła apostolstwa i miłosierdzia wśród ubogich. Początkowo siostry pracowały w zakładach Towarzystwa Dobroczynności i mieszkały w barakach przy kościółku Najświętszego Serca Pana Jezusa. Poszukiwały domu, w którym mogłyby prowadzić prawdziwe życie zakonne. Cierpiały skrajne ubóstwo i dotkliwe zimno. Dopiero w 1925 za pożyczone pieniądze Matka Teresa kupiła dom przy ul. Wiejskiej 25, obecnie ul. M. Teresy Kierocińskiej.
Po rozeznaniu potrzeb środowiska Matka Teresa zorganizowała w 1925 bezpłatną ochronkę z dożywianiem dla biednych dzieci, zaś w 1931 szkołę podstawową. Utworzyła w domu sióstr pracownię haftu i szycia, ponadto siostry udzielały korepetycji i przygotowywały dzieci religijnie zaniedbane do przyjęcia sakramentów świętych. Przy domu sióstr istniały także: Katolickie Stowarzyszenie Młodzieży Żeńskiej oraz Koło Matek, które w 1932 liczyło 100 osób. Organizowane były rekolekcje dla Sodalicji Mariańskiej M. Teresa troszczyła się nie tylko o to, by nauczyć dziewczęta szyć i haftować, ale również o to, by formować je w duchu religijnym na dobre matki. Była przekonana, że odrodzenie społeczeństwa może nastąpić przez rodzinę. Mawiała:
Już wtedy zaczęła być nazywana "Matką Zagłębia". Swoim siostrom stanowczo oświadczyła: 
W czasie II wojny światowej wykazała heroiczne męstwo. Zorganizowała pomoc dla uchodźców, kuchnię dla biednych i sierociniec, organizowała tajne nauczanie. W czasie okupacji udzielała schronienia partyzantom Armii Krajowej. Niosła pomoc więźniom Auschwitz, organizując wysyłkę paczek żywnościowych do obozu. Udzielała schronienia dziewczętom, którym groziła wywózka na roboty do Niemiec. Od 1943 w klasztorze w Sosnowcu ukrywała dzieci i osoby dorosłe pochodzenia żydowskiego. W sierocińcu prowadzonym przez siostry opiekę znajdowały także dzieci ocalone z obozów koncentracyjnych (m.in. z obozu na Radosze w Sosnowcu). Uratowała grupę dzieci, które po upadku powstania warszawskiego kierowane były do obozu w Auschwitz. Do sierocińca trafiały także sieroty, których rodzice zmarli lub zaginęli w czasie działań wojennych. Dom dziecka istniał do 1962, tj. do czasu likwidacji go przez władze komunistyczne.
Za ratowanie Żydów z narażeniem życia w okresie okupacji hitlerowskiej, została pośmiertnie, w 1992 odznaczona medalem Sprawiedliwy wśród Narodów Świata, przyznawanym przez Instytut Pamięci Męczenników i Bohaterów Holocaustu Jad Waszem w Jerozolimie.
Po zakończeniu działań wojennych Matka Teresa wraz ze Zgromadzeniem włączyła się w nowe zadania Kościoła. Siostry podjęły katechizację w szkołach, prowadziły przedszkole i oddawały się pracy charytatywnej.
Przez całe życie pielęgnowała w sobie ducha modlitwy i karmelitańskiego wyrzeczenia, a jej drogą do świętości było całkowite zaufanie Bogu i ofiarna miłość bliźniego. W sposób szczególny odznaczała się nabożeństwem do Dzieciątka Jezus, Najświętszej Eucharystii, Najświętszego Oblicza Pana Jezusa, Matki Bożej Szkaplerznej i św. Józefa.
Zmarła w opinii świętości 12 lipca 1946 w Sosnowcu na skutek powikłań spowodowanych ropnym zapaleniem otrzewnej. Trzy dni później, 15 lipca odbyła się ceremonia pogrzebowa w katedrze sosnowieckiej. Została pochowana początkowo na sosnowieckim cmentarzu przy Alei Mireckiego. Od 31 marca 1982 po przeprowadzonej ekshumacji, jej doczesne szczątki spoczywają w kościele pw. Najświętszego Oblicza Pana Jezusa przy Domu Macierzystym w Sosnowcu, ul. Matki Teresy Kierocińskiej 25, gdzie każdego 12. dnia miesiąca o godz. 18.00 sprawowana jest msza święta w intencji jej beatyfikacji.
Dnia 31 grudnia 2016, w 95. rocznicę założenia Zgromadzenia otwarto w Sosnowcu Muzeum Domu Macierzystego Zgromadzenia Sióstr Karmelitanek Dzieciątka Jezus.
Proces beatyfikacyjny.
W czerwcu 1976 przełożona generalna Matka Cecylia Czerwińska CSCII za zgodą swej Rady mianowała postulatora sprawy beatyfikacyjnej, którym został o. Michał Machejek OCD.
W maju 1983 Konferencja Episkopatu Polski wyraziła zgodę na rozpoczęcie procesu beatyfikacyjnego, a w czerwcu tegoż samego roku Kongregacja Spraw Kanonizacyjnych w Rzymie wydała dekret „Nihil obstat” w tej sprawie. W diecezji częstochowskiej jej proces beatyfikacyjny rozpoczęty 14 października 1983 przez bp. Stefana Barełę kontynuował jego następca, abp Stanisław Nowak. W latach 1983–1988 odbyły się 73 sesje Trybunału, podczas których przesłuchano 68 świadków.
31 grudnia 1988 na specjalnej sesji, pod przewodnictwem abp. Stanisława Nowaka, zakończono dochodzenie kanoniczne na szczeblu diecezjalnym. 17 lutego 1989 akta procesu zostały złożone w Kongregacji Spraw Kanonizacyjnych, po czym 11 maja 1991 Stolica Apostolska wydała dekret o ważności postępowania diecezjalnego. Postulatorem generalnym mianowano s. Konradę Dubel CSCII. 9 lipca 1994 złożono tzw. „Pozycję o życiu i cnotach Sługi Bożej Matki Teresy”, która była podstawą do dyskusji dla teologów i kardynałów orzekających o heroiczności jej cnót.
Dnia 3 maja 2013 za zgodą papieża Franciszka promulgowano stosowny dekret o heroiczności jej cnót. Odtąd przysługuje jej tytuł Czcigodnej Służebnicy Bożej.

</doc>
<doc id="513375" url="https://pl.wikipedia.org/wiki?curid=513375" title="Neal Morse">
Neal Morse

Neal Morse (ur. 2 sierpnia 1960 w Los Angeles) – amerykański piosenkarz, progresywny kompozytor rockowy i multiinstrumentalista z siedzibą w Nashville w stanie Tennessee. Jest znany z występów w grupach Spock’s Beard, Transatlantic oraz Flying Colours. 
W 1992 założył progresywny zespół rockowy Spock’s Beard ze swoim bratem i wydał album, który odniósł umiarkowany sukces. W 1999 dołączył do byłego założyciela Dream Theater Mike’a Portnoya, Flower Kings' Roine Stolt i Marillion's Pete Trewavas, tworząc supergrupę Transatlantic. W 2002 Neal Morse stał się na nowo narodzonym chrześcijaninem, opuścił Spock’s Beard i rozpoczął chrześcijańską karierę solową, wydając wiele albumów z koncepcjami progresywnego rocka o swojej nowej wierze religijnej. W międzyczasie kontynuował grę z Transatlantic i utworzył trzy nowe zespoły z Portnoy, , Flying Colours i The Neal Morse Band. 
Współpracował m.in. z takimi grupami muzycznymi i muzykami jak: Alan Morse, Steve Hackett, Mike Portnoy, Jordan Rudess, Pete Trewavas, Randy George, Paul Voudouris, Peter White, Richard Morse, Wade Brown, Debbie Bresee, Chris Griffith, Stephen Longfellow Fiske, Al Stewart, Mark Leniger, Salem Hill, Roine Stolt oraz Ayreon, Ajalon, Yellow Matter Custard, Windows.

</doc>
<doc id="513382" url="https://pl.wikipedia.org/wiki?curid=513382" title="Konrad von Thuringen">
Konrad von Thuringen



</doc>
<doc id="513383" url="https://pl.wikipedia.org/wiki?curid=513383" title="Gliese 710">
Gliese 710

Gliese 710 – czerwony karzeł znajdujący się w gwiazdozbiorze Węża o wielkości gwiazdowej 9,66 i masie między 0,4 a 0,6 mas Słońca. Gwiazda ta znajduje się około 62 lata świetlne od Ziemi.
Ruch gwiazdy.
Ruch własny, odległość i prędkość radialna tej gwiazdy, wyznaczone na podstawie obserwacji satelity Hipparcos, wskazywały, że za około 1,4 miliona lat znajdzie się ona w odległości 1,1 roku świetlnego (70 tysięcy au) od Ziemi. Na podstawie znacznie dokładniejszych danych z sondy Gaia, astronomowie z Uniwersytetu Adama Mickiewicza w Poznaniu obliczyli, że gwiazda ta za około 1,35 ± 0,05 mln lat minie Słońce w odległości zaledwie 13,4 ± 6,2 tysiąca jednostek astronomicznych (ok. 77 dni świetlnych). Będzie to największe zbliżenie innej gwiazdy do Słońca w przedziale 10–20 milionów lat od chwili obecnej. Przy takiej odległości gwiazda będzie miała obserwowaną wielkość gwiazdową około −2,7, co oznaczałoby, że będzie świecić ponad trzy razy jaśniej niż Syriusz obecnie.
Skutki.
Gliese 710 jest gwiazdą, której przejście w pobliżu Ziemi spowoduje największe zakłócenia grawitacyjne w Układzie Słonecznym w przedziale czasu od 10 milionów lat temu do 10 milionów lat w przyszłości. Wcześniejsze oceny parametrów zbliżenia sugerowały, że wprawdzie wystąpią perturbacje w Obłoku Oorta, które zwiększą liczbę obserwowanych komet, ale najprawdopodobniej nie będą znaczące i będą oznaczać średnio jedną nową kometę na rok, co nie zwiększy w mierzalny sposób ryzyka katastrofy kosmicznej. Według nowych ocen gwiazda wejdzie głęboko w obręb Obłoku Oorta i może wyrzucić z niego nawet 0,1% całej liczby komet, z czego 1/10 może być obserwowalna z Ziemi. W efekcie przez 3–4 miliony lat na ziemskim niebie co roku będzie pojawiało się średnio 10 nowych komet.
Gwiazdą, która plasuje się na drugim miejscu, jeśli chodzi o zakłócenia grawitacyjne jakie spowodowała w Układzie Słonecznym w ciągu ostatnich i przyszłych 10 milionów lat, jest Algol. Ten potrójny układ gwiezdny o sumarycznej masie 5,8 mas Słońca minął 7,3 miliona lat temu Układ Słoneczny w odległości 9,8 lat świetlnych. Algol (którego nazwa wzięła się od arabskiego "Al-ghol" – „ghul”) – był tradycyjnie uznawany za najbardziej pechową gwiazdę widoczną na niebie.

</doc>
<doc id="513388" url="https://pl.wikipedia.org/wiki?curid=513388" title="Ludolf Konig von Wattzau">
Ludolf Konig von Wattzau



</doc>
<doc id="513389" url="https://pl.wikipedia.org/wiki?curid=513389" title="Ptaszorowate">
Ptaszorowate

Ptaszorowate, ryby latające, ptaszory (Exocoetidae) – rodzina morskich ryb belonokształtnych (Beloniformes), blisko spokrewniona z półdziobcowatymi.
Występowanie.
Ocean Indyjski, Ocean Spokojny i Ocean Atlantycki.
Cechy charakterystyczne.
Ciało lekko ścieśnione, wrzecionowate. Płetwy piersiowe wyjątkowo duże, umożliwiające wykonywanie lotów ślizgowych ponad powierzchnią wody. Płetwa grzbietowa przesunięta do tyłu, a ogonowa głęboko wcięta, dolny płat dłuższy od górnego. Łuski duże. Duży pęcherz pławny. Osiągają przeciętnie około 30 cm, maksymalnie 45 cm długości.
Opis.
Ryby te dzięki silnie rozwiniętym płetwom piersiowym potrafią wzbić się ponad powierzchnię wody, przez co często są nazywane "rybami latającymi". Niektóre gatunki, oprócz rozwiniętych płetw piersiowych, mają również silnie rozwinięte płetwy brzuszne. Z powodu tej różnicy nazywane są „czteroskrzydłymi”, w odróżnieniu od „dwuskrzydłych” ryb latających o mniejszych płetwach brzusznych.
Technika latania.
Aby wynurzyć się z wody (często w sytuacji, kiedy ryby latające atakowane są przez inne drapieżniki) zbliżają się do powierzchni wody, a następnie tuż pod powierzchnią wody rozkładają płetwy piersiowe. W tym samym czasie płetwa ogonowa szybko się porusza nadając rybie odpowiednie przyspieszenie – jest to kilkadziesiąt uderzeń płetwą na sekundę. Przy odpowiednich warunkach pogodowych oraz sile wiatru ich maksymalna prędkość może osiągnąć nawet 70–90 km/h. Szybowanie w powietrzu może trwać około 10 s. Aby pozostać w locie dłużej, wystarczy, że z chwilą kiedy znów dotkną wody, zaczną ponownie poruszać energicznie płetwą ogonową, modyfikując jednocześnie kąt nachylenia płetw piersiowych. Umożliwia im to ponownie wzbicie się ponad powierzchnię wody.
Klasyfikacja.
Rodzaje zaliczane do tej rodziny:
"Cheilopogon" — "Cypselurus" — "Exocoetus" — "Fodiator" — "Hirundichthys" — "Parexocoetus" — "Prognichthys"

</doc>
<doc id="513390" url="https://pl.wikipedia.org/wiki?curid=513390" title="Ptaszory">
Ptaszory



</doc>
<doc id="513393" url="https://pl.wikipedia.org/wiki?curid=513393" title="Kredka świecowa">
Kredka świecowa



</doc>
<doc id="513394" url="https://pl.wikipedia.org/wiki?curid=513394" title="Kredka pastelowa">
Kredka pastelowa



</doc>
<doc id="513395" url="https://pl.wikipedia.org/wiki?curid=513395" title="Konrad III Zöllner von Rothstein">
Konrad III Zöllner von Rothstein



</doc>
<doc id="513397" url="https://pl.wikipedia.org/wiki?curid=513397" title="Ryby latające">
Ryby latające



</doc>
<doc id="513398" url="https://pl.wikipedia.org/wiki?curid=513398" title="Gruszyczka">
Gruszyczka

Gruszyczka ("Pyrola" L.) – rodzaj roślin z rodziny wrzosowatych ("Ericaceae"). Obejmuje 40 gatunków. Występują one w Europie, Azji i Ameryce Północnej, głównie w północnej części tych kontynentów, ale także sięgając na południu do Gwatemali na kontynencie amerykańskim i Sumatry w Azji. We florze polskiej występuje 5 gatunków: gruszyczka karpacka "P. carpatica", mniejsza "P. minor", okrągłolistna "P. rotundifolia", średnia "P. media" i zielonawa "P. chlorantha". Rośliny te zasiedlają bory sosnowe i widne, kwaśne lasy, także wrzosowiska i zagłębienia międzywydmowe.
Systematyka.
Rodzaj z plemienia "Pyroleae", podrodziny "Monotropoideae" w rodzinie wrzosowatych "Ericaceae". W obrębie plemienia "Pyroleae" rodzaj gruszyczka "Pyrola" jest siostrzana względem pary rodzajów gruszycznik "Moneses" i pomocnik "Chimaphila", zaś pozycję bazalną względem tych trzech rodzajów zajmuje gruszynka "Orthilia". W tradycyjnym, szerokim ujęciu systematycznym do rodzaju "Pyrola" włączane były gatunki z rodzajów "Orthilia" i "Moneses", co wobec wyodrębniania rodzaju pomocnik "Chimaphila", czyniło z tego rodzaju takson parafiletyczny. 

</doc>
<doc id="513399" url="https://pl.wikipedia.org/wiki?curid=513399" title="Martin Truchsetz von Wetzhausen">
Martin Truchsetz von Wetzhausen



</doc>
<doc id="513400" url="https://pl.wikipedia.org/wiki?curid=513400" title="Exocoetidae">
Exocoetidae



</doc>
<doc id="513402" url="https://pl.wikipedia.org/wiki?curid=513402" title="Kredka ołówkowa">
Kredka ołówkowa



</doc>
<doc id="513406" url="https://pl.wikipedia.org/wiki?curid=513406" title="Pastela">
Pastela



</doc>
<doc id="513410" url="https://pl.wikipedia.org/wiki?curid=513410" title="Conté-Carrésa">
Conté-Carrésa



</doc>
<doc id="513414" url="https://pl.wikipedia.org/wiki?curid=513414" title="Spacemonkeyz">
Spacemonkeyz

Spacemonkeyz – zespół muzyczny składający się z Darrena Galea, Richiego Stevensa i Gavina Doddsa. Stworzyli oni remiks piosenki Tomorrow Comes Today (Gorillaz), który tak bardzo spodobał się Damonowi Albarnowi, że zaproponował im stworzenie albumu z przeróbkami wszystkich piosenek Gorillaz z pierwszej płyty. Album ten nazwano Laika Come Home, został wydany w czerwcu 2002 roku.
Zespół Spacemonkeyz skomponował również utwór "Spacemonkeyz Theme", który ukazał się na Singlu "Lil’ Dub Chefin’".

</doc>
<doc id="513415" url="https://pl.wikipedia.org/wiki?curid=513415" title="Kozioł odbojowy">
Kozioł odbojowy



</doc>
<doc id="513417" url="https://pl.wikipedia.org/wiki?curid=513417" title="Hercegowina">
Hercegowina

Hercegowina () – region geograficzno-historyczny w Alpach Dynarskich, obejmujący południową część państwa Bośnia i Hercegowina. 
W trakcie rozgrywek dyplomatycznych wielkich mocarstw na przełomie XIX i XX wieku nazwa regionu wraz z terminem Bośnia utrwaliła się jako określenia terytorium dawnego osmańskiego wilajetu bośniackiego w znanej dziś postaci – „Bośnia i Hercegowina”.
Nazwa.
Nazwa krainy wywodzi się od zaczerpniętego z języka niemieckiego słowa "herzog" – książę, którego jako tytułu używał Vladislav Hercegović, władca średniowiecznego Księstwa świętego Sawy (w serbochorwackim "Hercegovina Svetog Save" obok "Војводство Светог Саве").
Geografia.
Granice regionu nie są jasno określone, tym samym podawana powierzchnia waha się znacznie w zależności od źródła – od 11 500 km², tj. ok. 23% powierzchni państwa bośniackiego – do ok. 12 300 km², tj. 25% kraju. 
Obszar Hercegowiny jest wyżynny, nie licząc doliny rzeki Neretwy. Największym miastem jest Mostar. Innymi dużymi miastami są Trebinje, Konjic i Čapljina.
Ludność.
Według spisu ludności z roku 1991, ostatniego sprzed wojny w Bośni, która skutkowała licznymi czystkami etnicznymi i przemieszczeniami ludności, Hercegowina liczyła 437 095 mieszkańców. 27,2% deklarowało się jako Chorwaci, 25,8% – Boszniacy, 21,3% – Serbowie, 21,3% – Jugosłowianie. Pozostałe 1,4% nie podało swojej narodowości.

</doc>
<doc id="513425" url="https://pl.wikipedia.org/wiki?curid=513425" title="Jean de la Cassiere">
Jean de la Cassiere



</doc>
<doc id="513427" url="https://pl.wikipedia.org/wiki?curid=513427" title="Władysław Jerzy Engel">
Władysław Jerzy Engel



</doc>
<doc id="513428" url="https://pl.wikipedia.org/wiki?curid=513428" title="Pistolet Daly DDA">
Pistolet Daly DDA

Daly DDA – amerykański pistolet samopowtarzalny. Broń produkowana jest w wersji pełnowymiarowej (DDA-FS) i kompaktowej (DDA-CS).
Opis.
Daly DDA jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia stały ześlizg.
Mechanizm spustowy z samonapinaniem, z kurkowym mechanizmem uderzeniowym. Pistolet posiada bezpiecznik manualny, którego skrzydełko znajduje się na szkielecie (po lewej stronie).
DDA jest zasilany z wymiennego magazynka pudełkowego o pojemności 10 naboi, umieszczonego w chwycie. Zatrzask magazynka po lewej stronie chwytu pistoletowego. Po wystrzeleniu ostatniego naboju z magazynka zamek zatrzymuje się w tylnym położeniu.
Lufa gwintowana.
Przyrządy celownicze stałe (muszka i szczerbinka). Pistolet wykonany jest z tworzywa sztucznego (szkielet) i stali.

</doc>
<doc id="513429" url="https://pl.wikipedia.org/wiki?curid=513429" title="Lard">
Lard

Lard – amerykański zespół, grający muzykę z pogranicza hardcore'a i industrialu. Został założony w 1989 jako efemeryczny projekt muzyczny przez byłego wokalistę Dead Kennedys – Jello Biafrę i Ala Jourgensena – wokalistę i lidera Ministry. W związku z dużym zainteresowaniem, z jakim spotkała się pierwsza płyta, Biafra i Jourgensen postanowili kontynuować współpracę.
W 1994 r. utwór zespołu pt. "Forkboy" został wykorzystany w ścieżce dźwiękowej filmu Olivera Stone'a "Urodzeni mordercy".

</doc>
<doc id="513431" url="https://pl.wikipedia.org/wiki?curid=513431" title="GUAM">
GUAM

GUAM (ukr.: ГУАМ, gruz.: სუამი), Organizacja na rzecz Demokracji i Rozwoju – regionalna organizacja międzynarodowa, zrzeszająca cztery państwa: Gruzję, Ukrainę, Azerbejdżan i Mołdawię.
Historia.
Z inicjatywą utworzenia organizacji w regionie po raz pierwszy wystąpił były prezydent Gruzji Eduard Szewardnadze, który w roku 1994 podkreślił konieczność integracji krajów z regionu Azji Centralnej i Kaukazu ze światowym systemem ekonomicznym. Współpraca pomiędzy czterema państwami należącymi wówczas do Wspólnoty Niepodległych Państw: Gruzją, Azerbejdżanem, Ukrainą i Mołdawią rozpoczęła się w 1996 roku w Wiedniu, podczas konferencji poświęconej Traktatowi o Konwencjonalnych Siłach Zbrojnych w Europie.
10 października 1997 roku podczas szczytu Rady Europy w Strasburgu utworzono forum konsultacyjne – GUAM (skrót ten tworzyły pierwsze litery nazw państw tworzących forum).
24 kwietnia 1999 roku, podczas szczytu NATO/EAPC w Waszyngtonie do GUAM-u przystąpiło kolejne państwo – Uzbekistan, co pociągnęło za sobą zmianę nazwy na GUUAM. Uzbekistan opuścił jednak organizację 5 maja 2005.
W dniach 22–23 maja 2006 prezydenci czterech państw członkowskich GUAM podpisali deklarację dotyczącą powołania nowej organizacji pod nazwą GUAM – Organizacja na rzecz Demokracji i Rozwoju. Jej siedzibą został Kijów, a pierwszym sekretarzem generalnym prezydent Azerbejdżanu, İlham Əliyev.

</doc>
<doc id="513433" url="https://pl.wikipedia.org/wiki?curid=513433" title="3 Pułk Przeciwlotniczy">
3 Pułk Przeciwlotniczy

3 Pułk Przeciwlotniczy im. płk. Włodzimierza Ludwiga (3 pplot) - oddział Wojsk Obrony Przeciwlotniczej Sił Zbrojnych RP.
W roku 1995 124 pułk artylerii przeciwlotniczej, wchodzący w skład 12 Szczecińskiej Dywizji Zmechanizowanej, przemianowany został na 3 pułk przeciwlotniczy.
Do końca 2007 roku pułk stacjonował w garnizonie Szczecin, w kompleksie koszarowym przy ulicy Wojska Polskiego 252, choć jego przemieszczenie do garnizonu Koszalin rozpoczęło się w maju 2007 roku na podstawie decyzji ministra obrony narodowej, który w 2006 roku podjął decyzję o przeniesieniu jednostki do Koszalina. W 2008 roku wszystkie pododdziały znalazły się w nowym garnizonie, w koszarach przy ulicy 4 Marca 5. W tym samym kompleksie, co stacjonujący 8 pułk przeciwlotniczy. 
Z dniem 31 grudnia 2010 roku 3 pułk przeciwlotniczy został rozformowany, a jego pododdziały zostały włączone w struktury 8 pplot.
Tradycje pułku.
18 czerwca 1996 oddział otrzymał imię patrona - płk. dypl. Włodzimierza Ludwiga oraz przyjął dziedzictwo tradycji:
Równocześnie dzień 30 kwietnia ustanowiony został świętem pułku.
Struktura organizacyjna.
Do roku 2001 pułk posiadał strukturę bateryjną. W roku 2001 przeszedł reorganizację - powstały dwa dywizjony przeciwlotnicze: 1 dplot - rakietowy oraz 2 dplot - artyleryjski. Jako jednostka dywizyjna, w odróżnieniu od samodzielnych pułków przeciwlotniczych Wojsk Lądowych, składał się z dwóch dywizjonów, pododdziału dowodzenia (bateria dowodzenia) oraz kompanii logistycznych (kompanie: remontowa, zaopatrzenia i medyczna).
Uzbrojenie.
Na uzbrojeniu i wyposażeniu oddziału znajdowały się:

</doc>
<doc id="513435" url="https://pl.wikipedia.org/wiki?curid=513435" title="ICUU">
ICUU



</doc>
<doc id="513436" url="https://pl.wikipedia.org/wiki?curid=513436" title="Dom Uphagena">
Dom Uphagena

Dom Uphagena – zabytkowa kamienica znajdująca się przy ulicy Długiej 12 w Gdańsku. Oddział Muzeum Gdańska.
Najstarsze wzmianki o budynku mieszkalnym, zapewne drewnianym, postawionym w tym miejscu pochodzą z 1357 roku. W XV wieku budynek był już murowany. Jego fasada została przebudowana w XVI wieku. Właściciele kamienicy pochodzili z wielu różnych rodzin. W 1775 dom nabył zamożny bibliofil i historyk Johann Uphagen (1731–1802), pochodzący z gdańskiego rodu Uphagenów. Nakazał on przebudowę fasady oraz wnętrz zgodnie z obowiązującym nurtem (rokoko). Kamienica zyskała także nowy wystrój stały, na który składały się m.in. niskie boazerie dekorowane płycinami o różnorodnych motywach (owady, kwiaty, ptaki, architektura starożytna, sceny chińskie). W drodze majoratu dziedziczony był przez kolejnych potomków rodziny Uphagenów i był siedzibą ich Związku Rodzinnego.
W 1910 roku został wydzierżawiony władzom miejskim i powstało tu muzeum Dom rajcy Johanna Uphagena, które działało do 1944 roku. Po spaleniu budynku w marcu 1945 roku przez wojska radzieckie i zaginięciu większości oryginalnego wyposażenia podjęto po wojnie decyzję o jego odbudowie. Przez lata odrestaurowywano XVIII-wieczny wygląd zewnętrzny i wewnętrzny domu, rekonstruując wnętrza w oparciu o zachowaną dokumentację. Po odbudowie w 1953 roku dom początkowo był siedzibą różnych instytucji. Funkcję muzealną odzyskał w 1981 roku, a po kolejnych renowacjach udostępniono go w 1998 roku zwiedzającym jako Muzeum Wnętrz Mieszczańskich.
Budynek znajduje się na wąskiej, ale długiej parceli. Fasada kamienicy jest trzyosiowa, trzykondygnacyjna, z dwukondygnacyjnym poddaszem, pomalowana na kolor ceglasty. Muzeum Gdańska prezentuje zwiedzającym kilkanaście pomieszczeń: sień, antresolę, herbaciarnię, sień I piętra, salon I piętra, dużą jadalnię, trzy saloniki w oficynie bocznej (pokoje owadów, kwiatów i muzyczny), małą jadalnię, sień oficyny, izbę kucharki, kuchnię, spiżarnię oraz kantor. Jest to jedyna w Polsce i jedna z nielicznych w Europie udostępnionych turystom kamienic mieszczańskich o wyglądzie charakterystycznym dla domów bogatych mieszczan żyjących w XVIII wieku. Wnętrza z bogato zdobionymi drzwiami, boazeriami i sztukateriami wyposażone są w cenne sprzęty, pochodzące najczęściej z XVIII wieku, w tym meble, zegary, obrazy i instrumenty muzyczne oraz trzy oryginalne piece.
Historia.
Czasy najdawniejsze do 1775 roku.
Pierwszym znanym właścicielem domu usytuowanego w 1357 roku na parceli przy biegnącej przez Główne Miasto ulicy Długiej (później numer 12) był Albert Wrede. Nie odnaleziono jednak w czasie badań archeologicznych żadnych śladów z tego okresu, nieznana jest więc forma i rozmiary ówczesnej zabudowy, zapewne drewnianej. Na początku XV wieku właścicielem posesji był rajca miejski Johann van Werne. Budynek mieszkalny wzniesiony w XV stuleciu był już z pewnością murowany, a jego ceglane mury ogniowe (które przetrwały do dziś w piwnicach i we fragmencie przyziemia) oddzielały go od sąsiednich domów.
Na przełomie XV i XVI wieku sień kamienicy była dekorowana półkolistym arkadowaniem. W drugiej połowie XVI wieku gotycką fasadę kamienicy o nieznanym wyglądzie przebudowano – z tego okresu pochodzi zachowany fragment kamiennego portalu z ościeżem dekorowanym renesansową półkolumną.
Na rycinie Aegidiusa Dickmanna z 1617 roku ukazującej ten fragment ulicy Długiej fasada kamienicy była trzyosiowa, wejście do niej znajdowało się w osi środkowej, natomiast budynek wieńczył trójkątny szczyt z trzema okrągłymi blendami, a przed kamienicą znajdowało się niewysokie przedproże z wejściem do piwnicy po stronie zachodniej.
W 1627 roku właścicielem posesji został Christoph Burchardt, a pięć lat później jego żona Susanne z domu Roden. W 1703 roku właścicielem domu był Bartholomeus Priesterwald; po jego śmierci dom w 1710 roku został poddany urzędowym oględzinom, podczas których stwierdzono jego zły stan techniczny i nakazano wymianę belek stropowych w piwnicy. W 1710 roku zakupił go Samuel Ramsey, po jego śmierci właścicielką stała się Adelgunde Burnet, a po niej jej brat przyrodni Johann Lithgon. Właścicielem kamienicy został w 1733 roku gdański kupiec i bankier Ignatius Hyacinth Mathy. W 1743 roku odsprzedał go biskupowi kujawskiemu Walentemu Aleksandrowi Czapskiemu, natomiast w 1751 roku kamienica przeszła na własność podskarbiego ziem pruskich Jakuba Czapskiego, po którym w 1775 roku odziedziczyła ją jego córka Konstancja Mielżyńska.
Kamienica w posiadaniu rodziny Uphagenów (lata 1775–1909).
21 czerwca 1775 roku zakupił od Konstancji Mielżyńskiej kamienicę znajdującą się na posesji rozciągającej się od ulicy Długiej do ulicy Ogarnej Johann Uphagen (1731–1802) – majętny bibliofil, historyk, miłośnik nauk i ławnik gdański pochodzący z wpływowego rodu Uphagenów. Została ona przebudowana przez mistrza budowlanego Johanna Benjamina Dreyera według dokładnych wskazówek nowego właściciela zgodnie z obowiązującym nurtem (rokoko) i zyskała nowy wystrój stały, na który składały się m.in. niskie boazerie dekorowane płycinami o różnorodnych motywach (owady, kwiaty, ptaki, architektura starożytna, sceny chińskie). 16 października 1779 roku Johann Uphagen przeprowadził się do niej, choć ostatnie wnętrze (salon) zostało ukończone dopiero w 1787 roku. Johann Uphagen, który zmarł bezpotomnie, ustanowił w 1789 roku Związek Rodzinny Uphagenów dla uczczenia pamięci swoich rodziców, spadkobiercą uczynił swojego młodszego brata Karla Heinricha (1738–1804), a majątek (w tym dom przy ulicy Długiej 12) dziedziczony był w drodze majoratu.
Johann Karl Ernst Uphagen (1777–1843; bratanek Johanna), który był kupcem, prowadził w przyziemiu kamienicy firmę „Uphagen und Company”. Po jego śmierci w kamienicy mieszkali jego synowie i córka, a po ich śmierci właścicielami domu zostali Uphagenowie pochodzący z bocznej linii. W budynku kamienicy działały kantory kupieckie.
Na przełomie XIX i XX w. dom rodziny Uphagenów przy ulicy Długiej 12 zaczął budzić zainteresowanie znawców, gdyż w odróżnieniu od wielu innych budynków w śródmieściu nie uległ modernizacji, a jego osiemnastowieczny wystrój i wyposażenie zostały zachowane w niemal pierwotnym stanie – był to prawdopodobnie jedyny obiekt w Gdańsku z tego okresu o tak kompletnym wystroju i wyposażeniu. Pastor i publicysta Walter Domansky (1860–1932) zamieścił w 1900 roku w gazecie „Danziger Zeitung” artykuł poświęcony kamienicy, w którym podkreślił jej znaczenie dla historii Gdańska i zaapelował o jej zachowanie bez zmian, obawiając się, że może zostać, tak jak wiele innych, przebudowana na biura bądź sklepy. Gdy pojawiło się zagrożenie związane z jej sprzedażą przez ówczesnego dziedzica majoratu Hansa Uphagena (1863–1909) Stowarzyszenie na Rzecz Zachowania Starodawnych Budowli i Zabytków Sztuki Gdańska (Verein zur Erhaltung der altertümlichen Bauwerke und Kunstdenkmäler Danzigs) podjęło starania u władz miasta o stworzenie muzeum. W 1907 roku dom należący do Uphagenów został zinwentaryzowany, a po śmierci Hansa Uphagena wdowa po nim, Alma Uphagen, 17 grudnia 1909 roku podpisała w imieniu małoletniego syna Horsta umowę z magistratem. Przewidywała ona powstanie muzeum wnętrz o nazwie Dom rajcy Johanna Uphagena (Ratsherr Johann Uphagen-Haus), precyzowała warunki finansowe wynajęcia domu na 30 lat oraz zobowiązywała rodzinę Uphagenów do przekazania wyposażenia w celu ekspozycji.
Muzeum w okresie przed zniszczeniem domu (lata 1910–1944).
Okres dzierżawy rozpoczął się 1 kwietnia 1910 roku. Po przeprowadzeniu remontu i prac konserwatorskich, sfinansowanych przez darczyńcę – bankiera Carla Fürstenberga (1850–1933), a prowadzonych przez zespół pod kierownictwem architekta Richarda Dähnego, kamienica, po uzupełnieniu wnętrz m.in. o zabytkowe piece i inne eksponaty, była gotowa do udostępnienia zwiedzającym, co nastąpiło 1 listopada 1911 roku. Było to czwarte muzeum w Gdańsku po Muzeum Miejskim i dwóch oddziałach Muzeum Prowincjonalnego (przyrodniczo-archeologicznego w Zielonej Bramie i kolekcji rzemiosła artystycznego w dawnym klasztorze franciszkańskim. Pierwotnie publiczność mogła oglądać sień, herbaciarnię, salon, dużą i małą jadalnię oraz salonik oficyny. Dalsze prace konserwatorskie prowadzono w czasie I wojny światowej, dzięki czemu ekspozycja powiększyła się o kuchnię, kantor, a także pomieszczenia II piętra z salonikiem i dwiema sypialniami. Kolejna konserwacja części wystroju i wyposażenia, pod nadzorem dyrektora Muzeum Miejskiego Willego Drosta (1892–1964), miała miejsce w połowie lat 30.
Dom Uphagena stanowił jedną z największych atrakcji miasta. Informowały o nim przewodniki, a trzy publikacje (przewodnik Richarda Dähnego z 1913 roku, artykuł Hansa Seckera z 1918 roku oraz przewodnik Waltera Mannowsky'ego z 1932 roku) zawierały jego krótkie monografie. Muzeum udostępniano wyłącznie grupom w towarzystwie przewodnika – początkowo grupy liczyły do piętnastu osób, a w latach 40. powyżej dwudziestu. Wystrój domu dokumentują liczne pocztówki wydawane przez cały okres funkcjonowania muzeum.
W 1944 roku muzeum zamknięto, wystrój domu zdemontowano i wywieziono poza Gdańsk w ramach akcji ochrony zabytków przed działaniami wojennymi prowadzonej przez konserwatorów niemieckich. Zachowały się w Archiwum Państwowym w Gdańsku rysunki z dokonanej przed wywózką inwentaryzacji pod kierownictwem Jakoba Deurera (1897–1960). Nie jest znana pełna lista miejsc, dokąd ewakuowano zabytki z muzeum, wiadomo, że część przedmiotów trafiło do majątku Gorzędziej i do refektarza dawnego kościoła klasztornego w Kartuzach. Budynek został spalony w marcu 1945 roku, gdy do miasta dotarły wojska sowieckie, tak jak wiele innych domów gdańskich – zniszczeniu uległo wg różnych szacunków od 80 do 95% zabudowy miasta.
Decyzja o odbudowie domu, który nie pełni funkcji muzeum (lata 1946–1981).
Większość zabytkowego wystroju i pierwotnego wyposażenia Domu Uphagena zaginęła. Do składnicy konserwatorskiej w Oliwie przewieziono te elementy wystroju stałego, które ocalały: boazerie, futryny i skrzydła drzwi, wyłożenia nisz ściennych i narożnych, supraporty, szpalety okienne oraz trzy piece kaflowe.
W 1946 roku podjęto decyzję o odbudowie budynku frontowego Domu Uphagena (znalazł się w pierwszym kwartale Głównego Miasta objętym odbudową, wyznaczonym przez ulice Długą, Pocztową, Ogarną i Garbary) z zachowaniem dawnej dyspozycji wnętrz, zdecydowano natomiast o tym, by nie odbudowywać oficyn, a ich ruiny usunięto. W latach 1949–1953 przeprowadzono prace projektowe i budowlane. Fasada (bez skrzydła bocznego i oficyn) została starannie zrekonstruowana jesienią 1953 roku, z wykorzystaniem zachowanych fragmentów murów. Budynek przy ulicy Ogarnej 125, należący niegdyś do Uphagenów i połączony z domem przy Długiej 12, odbudowano natomiast jako dom wielorodzinny.
Już w latach 50. pojawił się pomysł urządzenia muzeum w odbudowanym domu (choć jeszcze bez rekonstruowanych wnętrz). Jednak Muzeum Pomorskie (obecnie Muzeum Narodowe w Gdańsku) zrezygnowało z propozycji przejęcia kamienicy. Głosy na temat potrzeby stworzenia tu placówki muzealnej, zarówno ze względów historycznych, konserwatorsko-naukowych, jak i dydaktyczno-popularyzatorskich pojawiały się także później. Postulat taki zgłaszały m.in. Zakład Historii Architektury Polskiej Politechniki Gdańskiej i Izba Rzemieślnicza, która proponowała zrekonstruowanie wnętrz we własnym zakresie jako Muzeum Rzemiosła Gdańskiego.
W latach 1953–1990 w budynku mieściły się różne instytucje – biura Miastoprojektu-Północ, Wojewódzka i Miejska Biblioteka Publiczna oraz Gdański Ośrodek Dokumentacji Zabytków.
Kamienica zostaje ponownie muzeum (od 1981 roku).
W 1981 roku Dom Uphagena przekazany został Muzeum Historii Miasta Gdańska (dziś Muzeum Gdańska). W latach 1985–1989 rozpoczęto odbudowę oficyn. Prace wznowiono w 1993 roku i prowadzono przez pięć lat. Po przeprowadzonym remoncie kapitalnym i pracach konserwatorskich 7 czerwca 1998 roku Dom Uphagena ponownie udostępniony został publiczności jako Muzeum Wnętrz Mieszczańskich. W kolejnych latach kontynuowano prace rekonstrukcyjne we wnętrzach oraz uzupełniano zbiory muzeum. Rekonstrukcja wyglądu i wystroju kamienicy z czasów Johanna Uphagena, a także śledzenie zmian dokonanych przez jej kolejnych mieszkańców były możliwe dzięki zachowanemu odpisowi szczegółowego kontraktu budowlanego, zawartego w 1775 roku pomiędzy Johannem Uphagenem a mistrzem budowlanym Johannem Benjaminem Dreyerem, analizie przekazów ikonograficznych (zbiór fotografii, pocztówek i ilustracji liczący ponad 100 egzemplarzy) oraz tym elementom wystroju, które ocalały (głównie były to elementy drewniane pochodzące z pięciu wnętrz, ale także trzy piece kaflowe).
Jest to jedyna w Polsce i jedna z nielicznych w Europie kamienic mieszczańskich o wyglądzie charakterystycznym dla XVIII wieku udostępnionych turystom. Muzeum, choć w swej nazwie odwołuje się do dawnego właściciela – Johanna Uphagena i jego spadkobierców, nie jest muzeum biograficznym. Celem Domu Uphagena jako muzeum jest przede wszystkim przywracanie pamięci o mieszczańskim świecie gdańszczan. Przedstawia typową dla gdańskiego Głównego Miasta strukturę zabudowy posesji, na której znajduje się kamienica sytuowana od frontu oraz dwie oficyny położone wokół wewnętrznego podwórza. Szczególnie ważnym zadaniem muzeum jest udostępnianie zrekonstruowanych wnętrz domu, począwszy od sieni i klatek schodowych, poprzez pokoje pełniące różne funkcje, aż do wnętrz gospodarczych.
Parcela.
Parcela, którą zakupił Johann Uphagen w 1775 roku, znajdowała się między ulicą Długą 12 (biegnącą na północ od działki) a Ogarną 125 (biegnącą na południe od działki) i miała 77 m długości oraz 9 m szerokości. Nie wiadomo kiedy scalono dwie działki położone przy obu tych ulicach, ale całość stanowiły już w 1743 roku. Po zakończeniu prac budowlanych zleconych przez Johanna Uphagena przy ulicy Długiej 12 znajdowała się trójtraktowa kamienica o trzech kondygnacjach i dwukondygnacyjnym poddaszu. Od strony południowej do budynku przylegała długa, wąska, trzykondygnacyjna oficyna boczna z użytkowym poddaszem, prowadząca do oficyny poprzecznej – czterokondygnacyjnego budynku z poddaszem. Budynki otaczały niewielkie podwórze oddzielone murem od sąsiedniej parceli. Na podwórzu znajdowało się ujęcie wody oraz rosły dwie lipy. Przy ulicy Ogarnej 125 znajdował się natomiast budynek połączony dwiema oficynami z zabudową przy ulicy Długiej 12.
Obecnie – tak jak przed II wojną światową – muzeum udostępnia do zwiedzania odbudowaną kamienicę oraz obie oficyny na posesji od ulicy Długiej 12. Dom przy ulicy Ogarnej 125, odbudowany po wojnie jako kamienica wielorodzinna, nie pełni funkcji muzealnych i nie jest już połączony z zabudową znajdującą się przy ulicy Długiej 12.
W okresie od wiosny do jesieni goście muzeum mogą udać się na dziedziniec Domu Uphagena, wyłożony szwedzkimi dolomitami. Podwórze ma powierzchnię 120 m²; w jego centralnej części znajduje się odrestaurowana studzienka z bieżącą wodą, a wokół niego ławki będące replikami tych oryginalnych znajdujących się w dworze w Młyniskach. Posadzono w miejscu dawnych nową lipę.
Fasada kamienicy.
Nie jest znany średniowieczny wygląd fasady kamienicy znajdującej się przy ulicy Długiej (pod obecnym numerem 12). Prawdopodobnie przebudowano ją w drugiej połowie XVI wieku, czego dowodem jest odnaleziona w czasie badań w 1995 roku kolumna z późnorenesansowego portalu. W 1617 roku fasada kamienicy była trzyosiowa, w osi środkowej znajdowało się wejście do budynku, kondygnacje rozdzielały gzymsy, a budynek wieńczył trójkątny szczyt z trzema okrągłymi blendami. Przed domem znajdowało się niskie przedproże z kilkoma stopniami, a po stronie zachodniej umieszczone było zejście do piwnicy.
Brakuje grafik ukazujących fasadę z czasów, kiedy dom został zakupiony przez Johanna Uphagena (1775). Prowadziło wtedy do niego wejście poprzez manierystyczny portal, który na polecenie nowego właściciela został umieszczony po przebudowie w oficynie od strony podwórza. Przebudowana na zlecenie Uphagena fasada była trzyosiowa, a w osi środkowej znajdował się rokokowy portal z herbem Uphagenów. Rokokowy szczyt z datą „1776” wieńczył fasadę pomalowaną na kolor ceglasty. Przed fasadą znajdowało się przedproże z kamienną balustradą z żelaznymi poręczami podtrzymywanymi przez kamienne lwy – zostało ono zlikwidowane, tak jak i inne przedproża na ulicy Długiej, na początku lat 70. XIX wieku, gdy postanowiono przeprowadzić nową instalację wodną i usprawnić komunikację. Fasada z czasów Uphagena przetrwała do marca 1945 roku. Po wojnie zachował się jej dolny fragment do wysokości okien pierwszego piętra oraz portal. Odbudowano ją w 1953 roku, odtwarzając dawny wygląd i wykorzystując odnalezione fragmenty oryginalnej kamieniarki.
Po odbudowie fasada kamienicy pozostała trzyosiowa, trzykondygnacyjna, z dwukondygnacyjnym poddaszem. Odmalowana została w kolorze ceglastym i ozdobiona lizenami. W środkowej osi znajduje się kamienny rokokowy portal z herbem rodziny Uphagenów, zrekonstruowane rokokowe drzwi oraz oryginalne nadświetle z monogramem Johanna i Abigail Uphagenów. Okna ujęte są opaskami, pod nimi znajdują się prostokątne płyciny. Szczyt elewacji ujęty jest w spływy wolutowe. Na elewacji tylnej, od podwórza, znajduje się portal z napisem "Ora et labora", do którego rekonstrukcji wykorzystano oryginalne elementy z XVII wieku.
W 2021 na fasadę powróciła replika XVIII-wiecznego dzwonka zdobiącego kamienicę do 1945 roku.
Pomieszczenia.
Muzeum mieszczące się w Domu Uphagena, jako jedyne w Gdańsku, udostępnia szereg pomieszczeń pieczołowicie odtworzonej wraz z wnętrzem kamienicy mieszczańskiej – domu bogatego patrycjusza żyjącego w XVIII wieku. Zobaczyć tu można kolejno następujące pomieszczenia: sień, antresolę, herbaciarnię, sień I piętra, salon I piętra, dużą jadalnię, trzy saloniki w oficynie bocznej (pokoje owadów, kwiatów i muzyczny), małą jadalnię, sień oficyny, izbę kucharki, kuchnię, spiżarnię oraz kantor.
Sień i dawny mały kantor.
Pierwszym pomieszczeniem, do którego wchodzi się do muzeum z ulicy Długiej poprzez solidne dwuskrzydłowe drzwi jest wysoka sień. Nad drzwiami wejściowymi zachowany jest w oryginale monogram Abigail i Johanna Uphagenów. W dawnym małym kantorze znajdującym się na parterze po prawej stronie mieści się kasa muzeum i sklep, zaś na antresoli niewielki salonik.
Dwubarwna posadzka sieni ułożona jest w szachownicę z olandzkich wapieni (przywożonych niegdyś do Gdańska na statkach ze Szwecji jako balast). Drewniane schody z malowaną balustradą prowadzą na wyższe kondygnacje. Sufit i ściana zachodnia zdobione są sztukaterią. Na łańcuchu z XVIII wieku wisi zrekonstruowana latarnia sieniowa. Przy ścianie wschodniej stoi jesionowa szafa sieniowa z pierwszej połowy XVIII wieku.
Antresola.
Pomieszczenia takie budowano w gdańskich sieniach już w XVII wieku, żeby powiększyć powierzchnię mieszkalną domu. Znajduje się tu m.in. narożna przeszklona szafka z drugiej połowy XVIII wieku oraz gdańskie krzesła z tego samego okresu wykonane na podstawie wzorów angielskich.
Herbaciarnia.
Z antresoli wchodzi się do niewielkiego, wąskiego pomieszczenia nazwanego herbaciarnią od przedstawień na boazeriach, okiennicach i drzwiach inspirowanych rycinami o tematyce chińskiej. Pomieszczenie to zapewne pełniło funkcję saloniku. Ściany pokoju wyłożone są niską boazerią ze zrekonstruowanymi płycinami. Sufit zdobiony jest dekoracją sztukatorską, a podłoga ułożona jest z szerokich malowanych desek sosnowych. Dwukondygnacyjny piec, jeden z trzech, które ocalały, stoi w niszy w ścianie południowej.
Sień I piętra i klatka schodowa.
Klatką schodową można wejść na główne piętro kamienicy, a stamtąd na kolejne kondygnacje. Sień I piętra wydzielona została dwuskrzydłowymi drzwiami. Łączy ona salon i dużą jadalnię. W czasach Johanna Uphagena była przedpokojem dla dwóch najbardziej reprezentacyjnych wnętrz domu. Niegdyś stała tu barokowa szafa gdańska z rodzinnymi srebrami należąca do Petera Uphagena (ojca Johanna), której nie udało się odnaleźć po wojnie. Obecnie stoi tu bogato dekorowana gdańska szafa sieniowa z II ćwierci XVIII wieku, na której ustawiono osiemnastowieczne naczynia ceramiczne z Delftu, jak również zabytkowy zegar szafowy.
Salon I piętra.
Z sieni I piętra wchodzi się do salonu – głównego, reprezentacyjnego pomieszczenia kamienicy. Ukończone zostało ono jako ostatnie, w 1786 roku. Jego wystrój stanowią zarówno elementy rokokowe, jak i klasycystyczne.
Dębowa podłoga salonu składa się z kwadratowych modułów wypełnionych deskami ułożonymi w formie plecionki. Drewniany wystrój stały malowany na biało i złocony składa się z boazerii niskiej, wyłożenia nisz ściennych, drzwi i supraporty, obramień luster i szpaletów. Na płycinach boazerii znajdują się malowidła przedstawiające ruiny i budowle antyczne, inspirowane ilustracjami z dzieł z księgozbioru Johanna Uphagena. Ściany powyżej boazerii wyłożone są jedwabną tkaniną adamaszkową w kolorze czerwonym. Pomiędzy filarami zrekonstruowano lustra z dużymi taflami a na suficie dekorację sztukatorską.
Monochromatyczne malowidła na płycinach boazerii są erudycyjnym popisem Johanna Uphagena, który w sporze o prymacie sztuki greckiej nad rzymską toczonym w połowie XVIII wieku wyróżnił zabytki Grecji, umieszczając wzdłuż ścian widoki starożytnych Aten i Koryntu. Pod trzema oknami wyobrażono natomiast widok ruin Paestum, panoramę Palmyry i widok ruin Persepolis. Na skrzydłach drzwi znajdują się zaś przedstawienia ruin Stonehenge, Persepolis, Ktezyfonu i niezidentyfikowanej ruiny gotyckiej. Zabytki starożytnego Wschodu ukazane w głównym pokoju jego domu tłumaczyć można z kolei zainteresowaniami historyka, autora pracy "Parerga historica", opisującego także dzieje cywilizacji wschodnich.
O ile drewniany wystrój wnętrza w znaczącej części przetrwał wojnę, a brakujące fragmenty zostały zrekonstruowane, to zaginęło całe wyposażenie ruchome, na które składały się m.in. wiszący dziesięcioramienny szklany świecznik oraz zegar w formie złoconej wazy na postumencie, zwieńczony postacią Chronosa – dzieło zegarmistrza Johanna Ernsta Weichenthala. Obecnie salon ozdabiają dwie komody, cztery fotele i dwa taborety z końca XVIII wieku. Znajduje się tu także oryginalny piec. Niszę zegarową zajmuje inne dzieło mistrza Weichenthala – zegar szafowo-podłogowy z lat 80. XVIII wieku. Na podstawie dawnych fotografii zrekonstruowano angielski świecznik. W oknach zawieszono rolety oraz dwuczęściowe zasłony z lambrekinem.
W salonie tym 22 stycznia (data śmierci Petera Uphagena) odbywały się coroczne spotkania rodziny Uphagenów – ostatnie w 1943 roku. Tradycję tych spotkań kontynuuje Stowarzyszenie Konsulów Honorowych mające siedzibę w Domu Uphagena. Odbywają się tu także wykłady popularno-naukowe i kameralne koncerty.
Duża jadalnia.
Pomieszczenie na I piętrze od strony podwórza było zwyczajowo sypialnią gospodarzy domu. Zapewne Johann Uphagen także wykorzystywał je do tego celu, jak i przebywał tu w ciągu dnia w gronie rodziny, czy nawet bliskich gości. Jego bratanek Johann Karl Ernst Uphagen umieścił tu reprezentacyjną jadalnię.
Obecnie w pomieszczeniu, tak jak przed wojną, uwagę przyciągają malowane boazerie przedstawiające sceny mitologiczne i budowle antyczne, dekoracyjne obramienia luster oraz dwie supraporty z malowanymi scenami. Pierwotnie w rogu pokoju znajdował się gdański piec, który się nie zachował. W czasie prac rewaloryzacyjnych ściany pokoju pokryte zostały adamaszkową tkaniną w kolorze żółtym, odtworzono dębowe podłogi, zachowując ich dawny układ, a także dekorację sztukatorską sufitu. Wnętrze zostało pierwotnie wyposażone w meble angielskie: mahoniowy bufet, owalny stół i krzesła. Obecnie znajdują się tu dwie rokokowe gdańskie szafy kredensowe z 3. ćwierci XVIII wieku oraz witryna z cennymi gdańskimi srebrami oraz porcelaną miśnieńską i berlińską. Wnętrze uzupełniają gdańskie krzesła z 3. ćwierci XVIII wieku, stolik z trzema okrągłymi blatami, dwie martwe natury Antona I. Hamiltona, obraz "Zuzanna i starcy" i zrekonstruowany świecznik. W oknach zawieszono upięcia z tkaniny adamaszkowej.
Pokój owadów.
Bocznymi drzwiami z dużej jadalni przechodzi się do oficyny bocznej. Pierwszym z niewielkich saloników tu umiejscowionych jest pokój owadów, nazwany tak od tematu przedstawień namalowanych na płycinach boazerii. Pokój służył mieszkańcom do wypoczynku w ciągu dnia. Ściany zostały udekorowane wielobarwną tkaniną żakardową, zrekonstruowaną na podstawie osiemnastowiecznych wzorów. Nie zachował się ustawiony tutaj osiemnastowieczny gdański piec. Odtworzono drewniane podłogi i rokokową dekorację sztukatorską sufitu. Znajdują się tu meble siedziskowe – kanapa oraz dwa krzesła, najprawdopodobniej wyroby gdańskie z połowy XVIII wieku oraz niewielki rozkładany stolik do gier. Na ścianach wiszą obrazy Antona I. Hamiltona i Augusta Querfurtha. W oknach zawieszono upięcia z tkaniny bawełnianej.
Pokój kwiatów.
Środkowym pomieszczeniem oficyny bocznej jest pokój kwiatów, którego nazwa pochodzi od dekoracji płycin boazerii i drzwi. Nieznane jest jego pierwotne przeznaczenie. Oryginalne są boazerie ze ściany zachodniej oraz jeden fragment ze ściany okiennej. Pozostałe fragmenty oraz dwie pary dwuskrzydłowych drzwi zostały zrekonstruowane, tak jak podłogi i dekoracja sztukatorska. Do 1944 roku stał tu dwukondygnacyjny piec. Wyposażeniem pokoju są obecnie osiemnastowieczne kanapa z wyplatanym siedziskiem i dwa krzesła, a także komoda z ciekawym zegarem stołowym pochodzącym z Londynu. Na ścianach wiszą obrazy Johanna Christiana Vollerdta. W oknach zawieszono upięcia z surowego jedwabiu, ozdobione zwisami z chwostami.
Pokój muzyczny.
Ostatnim pomieszczeniem oficyny bocznej jest pokój muzyczny. Jego ściany i sufit pokryte są sztukaterią – w centralnej części sufitu umieszczone zostało przedstawienie króla Dawida grającego na harfie, na ścianach wyobrażenia instrumentów muzycznych podwieszonych na wstęgach. Płyciny boazerii oraz drzwi dekorowane są przedstawieniami ptaków, między którymi kunsztownie wpleciono wizerunki instrumentów muzycznych. Wystrój i wyposażenie pokoju przepadły w trakcie wojny. Pokój, zgodnie z jego funkcją, wyposażony został obecnie w osiemnastowieczne instrumenty muzyczne: fortepian wykonany przez Johanna Jacoba Könnickiego i harfę. Znajdują się tu także polichromowane krzesła z końca XVIII wieku i stolik konsolowy. W oknach zawieszono upięcia wykonane z drukowanej barwnie tkaniny bawełnianej.
Mała jadalnia.
W oficynie poprzecznej, do której można dojść bądź jednoskrzydłowymi drzwiami z pokoju muzycznego bądź dwuskrzydłowymi drzwiami z bocznej klatki schodowej, mieści się mała jadalnia. Niegdyś można było stąd dojść do kolejnej oficyny, w której znajdował się księgozbiór Johanna Uphagena (nie została ona odbudowana). Pomieszczenie to prawdopodobnie pełniło funkcję jadalni, a w późniejszym okresie sypialni. Na wystrój małej jadalni składa się boazeria niska z przedstawieniami owoców, a powyżej niej wielobarwna tkanina drukowana na płótnie bawełnianym. W narożniku pokoju ustawiony został dwukondygnacyjny piec. Jadalnia wyposażona jest w polichromowaną barwnie witrynę z końca XVIII wieku z naczyniami ceramicznymi, niewielki polichromowany stolik z połowy XVIII stulecia, krzesła oraz stojący zegar szafkowy, a także obręczowy świecznik ze szklanymi ramionami. Na ścianach wiszą portrety m.in. Anny Czapskiej i gdańskiego patrycjusza – być może nawet samego Johanna Uphagena. Zawieszone w oknach upięcia wykonane zostały z oliwkowej tafty.
Sień oficyny i izba kucharki.
Na parterze w oficynie znajduje się sień, która zapewniała połączenie z nieistniejącymi już oficynami przy ulicy Ogarnej 125, gdzie znajdowały się pomieszczenia gospodarcze. Prowadziły z niej wyjścia do drewutni oraz do izby kucharki i kuchni, a także na podwórze, gdzie była studnia z pompą. Pod schodami znajdowały się drzwi do piwnicy. W sieni umieszczone zostały osiemnastowieczne skrzynie, jedna z nich na kołach. Sień wyłożona jest płytami ze szwedzkich wapieni. W pobliżu kuchni znajduje się izba kucharki – jest to skromnie urządzone pomieszczenie o bielonych ścianach wyposażone w malowane łóżko z kompletem pościeli, dwa stoły oraz trzy osiemnastowieczne krzesła, a także skrzynia, w której mieszkanka izby trzymała swój dobytek. Na wiszącej półce znajdują się fajansowe talerze i misy.
Kuchnia i spiżarnia.
Z sieni oficyny przejść można do wąskiej kuchni. Jej posadzka wyłożona została kamiennymi płytami. Znajdują się tu sprzęty typowe dla kuchni mieszczańskich z XVIII wieku jak miedziana
beczka na wodę oraz wykonane z cyny imbryk do herbaty, dzbanek do kawy oraz talerze. Posiłki gotowano na otwartym ogniu, garnki stawiając na trójnogach. Obok kuchni
znajduje się spiżarnia, pełniąca także rolę podręcznego magazynu. Umieszczono tu stół, sprzęty kuchenne i naczynia z XVIII i XIX wieku.
Kantor.
W przyziemiu kamienicy znajduje się dawny kantor, którego ozdobą jest pochodzący z tego wnętrza piec z końca XVIII wieku. W pomieszczeniu planowane są dalsze prace rekonstrukcyjne (odtworzenie kantoru kupieckiego), obecnie pełni ono rolę sali wystawowej, w której zapoznać się można z losami rodziny Uphagenów i ich domu przy ulicy Długiej 12.

</doc>
<doc id="513437" url="https://pl.wikipedia.org/wiki?curid=513437" title="Most Pomorski">
Most Pomorski



</doc>
<doc id="513443" url="https://pl.wikipedia.org/wiki?curid=513443" title="International Coucil of Unitarian and Uniwersalists">
International Coucil of Unitarian and Uniwersalists



</doc>
<doc id="513444" url="https://pl.wikipedia.org/wiki?curid=513444" title="Tereré">
Tereré

Tereré − popularny w Ameryce Południowej napój, który przyrządza się na zimno z liści "ostrokrzewu paragwajskiego" (yerba mate, herba mate, mate, caa mate, caa mati, "Ilex paraguariensis"). 
Tereré spożywa się w północno-wschodniej Argentynie i południowej Brazylii, a także w Paragwaju, gdzie kultura jego picia jest szczególnie rozwinięta.
Wysuszone i zmielone liście "mate" wsypuje się do specjalnego naczynia w ilości trochę większej niż ta, która potrzebna jest do przyrządzenia "Chimarrão" (gorącego wywaru z liści "mate"), zalewa się zimną wodą z kostkami lodu lub sokiem. "Tereré" znakomicie gasi pragnienie i jest źródłem wielu witamin i minerałów. Może być spożywany zarówno bez dodatków, jak i z ziołami, czy świeżo wyciśniętym sokiem z cytrusów. 
Tradycyjnym naczyniem do przygotowywania tego napoju jest guampa.

</doc>
<doc id="513446" url="https://pl.wikipedia.org/wiki?curid=513446" title="Diecezja kujawsko-kaliska">
Diecezja kujawsko-kaliska

Diecezja kujawsko-kaliska – jedna z 8 diecezji obrządku łacińskiego metropolii warszawskiej erygowana 30 czerwca 1818 bullą papieża Piusa VII "Ex imposita Nobis" jako "Vladislaviensis seu Calisiensis" (łac. ’włocławska czyli kaliska’), zwyczajowo nazywana kujawsko-kaliską.
Historia.
Diecezja kujawsko-kaliska obejmowała obszar województwa kaliskiego i obwód kujawski województwa mazowieckiego i była największą diecezją Królestwa Polskiego. Głównymi ośrodkami religijnymi diecezji była Częstochowa i Kalisz, patronem diecezji był św. Józef z Nazaretu.
Ingres pierwszego biskupa kujawsko-kaliskiego Andrzeja Wołłowicza do kościoła św. Mikołaja Biskupa w Kaliszu odbył się 4 lipca 1819.
W latach 1818–1819 przy placu św. Józefa w Kaliszu wzniesiono według projektu Sylwestra Szpilowskiego pałac biskupów kujawsko-kaliskich.
Katedra, seminarium duchowne i kapituła katedralna zostały ulokowane we Włocławku – dawnej siedziby biskupstwa kujawskiego. Biskupi rezydowali w Kaliszu. W pierwszej połowie XIX wieku planowano ulokować całą władzę diecezjalną w tym mieście. Jednak już w połowie tegoż wieku biskupi zaczęli rezydować ponownie we Włocławku.
W 1870 diecezja kujawsko-kaliska dzieliła się na trzynaście dekanatów:
Diecezja kujawsko-kaliska została zniesiona bullą papieża Piusa XI "Vixdum Poloniae unitas" z 28 października 1925. Jej spadkobierczynią została diecezja włocławska.
Biskupi kujawsko-kaliscy.
biskupi ordynariusze
biskupi pomocniczy

</doc>
<doc id="513447" url="https://pl.wikipedia.org/wiki?curid=513447" title="EUU">
EUU



</doc>
<doc id="513449" url="https://pl.wikipedia.org/wiki?curid=513449" title="Tamarine Tanasugarn">
Tamarine Tanasugarn

Tamarine Tanasugarn (ur. 24 maja 1977 w Los Angeles) – tenisistka tajlandzka, zwyciężczyni turniejów zawodowych w grze pojedynczej i podwójnej, reprezentantka w Pucharze Federacji, olimpijka.
Kariera.
Jej ojciec i zarazem trener Virachai jest z zawodu prawnikiem i występował dwukrotnie na igrzyskach olimpijskich (1960, 1964) jako koszykarz. Ze względu na miejsce urodzenia (Los Angeles) Tamarine Tanasugarn posiada obok obywatelstwa Tajlandii także obywatelstwo USA. W pierwszych latach kariery występy tenisowe łączyła z nauką (studia na uniwersytecie w Bangkoku). W cyklu "WTA Tour" debiutowała w 1993 na turnieju w Pattaya dzięki przyznanej przez organizatorów "dzikiej karcie", ale wkrótce skoncentrowała się na występach w rywalizacji juniorek. W 1995 była w ścisłej juniorskiej czołówce światowej, co potwierdziła ćwierćfinałem French Open, półfinałem US Open i finałem Wimbledonu. Na wimbledońskiej trawie uległa w finale gry pojedynczej juniorek Aleksandrze Olszy 5:7, 6:7.
Już w 1994 oficjalnie rozpoczęła karierę zawodową. Do czołowej setki rankingu światowego przebiła się pod koniec 1996, kiedy w ostatnim turnieju w roku w Pattaya doszła do finału (przegrała z Rumunką Ruxandrą Dragomir). W 1997 debiutowała we wszystkich imprezach wielkoszlemowych (od Australian Open 1997 nie opuściła żadnego turnieju wielkoszlemowego), dochodząc do II rundy na French Open i III rundy (1/16 finału) w pozostałych. W I rundzie US Open 1997 pokonała Chandę Rubin na inaugurację nowego kortu imienia Arthura Ashe'a. Tajka była ponadto w 1997 w półfinale turnieju "WTA Tour" w Aucland i ostatecznie zakończyła sezon w najlepszej pięćdziesiątce rankingu. W 1998 był w półfinale w Tokio ("Princess Cup") i trzech ćwierćfinałach, a na Australian Open, gdzie jako pierwsza Tajka w historii dotarła do 1/8 finału, odniosła swoje pierwsze zwycięstwo nad rywalką z czołowej dziesiątki – szóstą rakietą świata Chorwatką Majoli. Do 1/8 finału doszła także na Wimbledonie. Na koniec 1998 uplasowała się na 37 miejscu na świecie.
Po nieco słabszym sezonie 1999 (najważniejsze osiągnięcie – ponownie IV runda Wimbledonu, ze zwycięstwem nad rozstawioną Francuzką Sandrine Testud) – w 2000 przebiła się do grona trzydziestu najlepszych zawodniczek na świecie. Na kortach trawiastych w Birmingham doszła do finału, przegrywając z Amerykanką Lisą Raymond. Po raz trzeci z rzędu awansowała do IV rundy Wimbledonu, a w Australian i US Open wystąpiła w 1/16 finału. W latach 2000-2003 regularnie kończyła kolejne sezony w okolicach 30. miejsca na świecie, w maju 2002 dochodząc do najwyższej w karierze pozycji rankignowej – nr 19. W 2001 na Wimbledonie wyeliminowała Amélie Mauresmo (nr 6 "WTA"), a na innym turnieju na trawie w Eastbourne Nathalie Tauziat (nr 10 "WTA"). Ponadto w 2001 była w finale "Japan Open" w Tokio (porażka z Seles), w 2002 w dwóch finałach (Canberra, porażka ze Smasznową i Doha, porażka z Seles).
W 2003 odniosła pierwsze turniejowe zwycięstwo, pokonując w finale w Hajdarabadzie reprezentantkę Uzbekistanu Irodę Tulyaganovą.
Nieco słabsze wyniki w 2004 sprawiły, że wypadła z czołowej pięćdziesiątki rankingu (na koniec sezonu nr 66), a rok później także z pierwszej setki. Do jej najważniejszych osiągnięć w tym okresie należy zaliczyć IV rundę Wimbledonu w 2004 (po raz szósty w karierze). W sezonie 2004 udanie startowała w deblu, co zaowocowało najwyższym miejscem w klasyfikacji gry podwójnej – nr 15 (we wrześniu 2004). Była m.in. w finale w Montrealu ("Canadian Open") i ćwierćfinale US Open, w obu przypadkach w parze z Liezel Huber.
Latem 2006 Tanasugarn przeszła z powodzeniem eliminacje na Wimbledonie, a następnie dotarła do III rundy, w której uległa Polce Agnieszce Radwańskiej.
W czerwcu 2008 odniosła drugie zwycięstwo turniejowe w karierze. W finale w ’s-Hertogenbosch pokonała Rosjankę Dinarę Safinę 7:5, 6:3. Następnie odnotowała najlepszy występ w karierze w turniejach wielkoszlemowych – dotarła do ćwierćfinału Wimbledonu. Tanasugran wyeliminowała z turnieju: Czeszkę Petrę Cetkovską, Rosjankę Wierę Zwonariową rozstawioną z numerem 13, reprezentantkę Nowej Zelandii Marinę Erakovic oraz numer 2 tego turnieju, czyli Serbkę Jelenę Janković. Tajka oddała Janković tylko 5 gemów, wygrywając 6:3, 6:2. W walce o półfinał przegrała z Amerykanką Venus Williams 3:6, 4:6.
Rok później po raz kolejny zwyciężyła w turnieju Ordina Open, pokonując tam między innymi Flavię Pennettę 2:6, 6:3, 6:3 oraz Dinarę Safinę 7:5, 7:5. W finale wygrała z Beligjką Yaniną Wickmayer 6:3, 7:5 – odniosła dzięki temu trzeci tryumf w turniejach z cyklu WTA Tour.
We wrześniu 2012 roku odniosła kolejne, ósme zwycięstwo w zawodach WTA w grze podwójnej. Razem ze Zhang Shuai pokonały w chińskim Kantonie rozstawione z numerem pierwszym Jarmilę Gajdošovą i Monicę Niculescu wynikiem 2:6, 6:2, 10–8.
W kwietniu 2013 awansowała do finału debla turnieju rozgrywanego w Monterrey. Razem z Evą Birnerovą uległy parze Tímea Babos–Kimiko Date-Krumm wynikiem 1:6, 4:6.
Barw narodowych w Pucharze Federacji broni już od 1993, zaliczając do 2012 roku 43 zwycięstwa i 24 porażki. W 2004 przyczyniła się do awansu Tajlandii do grupy światowej rozgrywek, w meczu barażowym o awans pokonując Australijki Samanthę Stosur i Nicole Pratt. Trzykrotnie uczestniczyła w igrzyskach olimpijskich, w debiucie w Atlancie w 1996 osiągając ćwierćfinał debla (w parze z Benjamas Sangaram, porażka z doświadczonymi Hiszpankami Martínez i Sánchez Vicario). Na tych samych igrzyskach pełniła funkcję chorążego reprezentacji olimpijskiej. W grze pojedynczej występy olimpijskie kończyła na II rundzie (Sydney 2000, porażka z Venus Williams) lub I rundzie (Ateny 2004, porażka z Indonezyjką Angelique Widjają). Duży sukces odniosła w Pucharze Hopmana w 2000, kiedy razem z Paradornem Srichaphanem dotarła do finału imprezy, uważanej za nieoficjalne mistrzostwa świata w grze mieszanej.

</doc>
<doc id="513455" url="https://pl.wikipedia.org/wiki?curid=513455" title="Półdziobcowate">
Półdziobcowate

Półdziobcowate, różnoszczękowate (Hemiramphidae) – rodzina roślinożernych ryb belonokształtnych (Beloniformes). Ich nazwa bierze się z dysproporcji szczęk.
Występowanie.
Są pospolite i szeroko rozprzestrzenione w tropikalnych i ciepłych wodach Oceanu Indyjskiego, Spokojnego i Atlantyckiego. 4 gatunki z rodzaju "Hyporhamphus" występują w wodach słodkich.
Cechy charakterystyczne.
Ciało znacznie wydłużone, wąskie, kształtem przypomina szczupaka. Przeciętna długość ciała wynosi około 30 cm, maksymalnie 45 cm ("Euleptorhampus viridis"). Górna szczęka w kształcie trójkąta, dolna znacznie dłuższa od górnej, jest przekształcona w zaostrzony wyrostek. Płetwy piersiowe i brzuszne są krótkie, płetwy brzuszne, grzbietowa i odbytowa przesunięte w stronę ogona. Półdziobcowate żyją blisko powierzchni, uciekając przed drapieżnikami często wyskakują ponad wodę.
Klasyfikacja.
Rodzaje zaliczane do tej rodziny:
"Arrhamphus" — "Chriodorus" — "Euleptorhamphus" — "Hemiramphus" — "Hyporhamphus" — "Melapedalion" — "Oxyporhamphus" — "Rhynchorhamphus"
Wcześniej do tej rodziny zaliczana była podrodzina Zenarchopterinae – od 2004 podniesiona do rangi rodziny Zenarchopteridae.

</doc>
<doc id="513456" url="https://pl.wikipedia.org/wiki?curid=513456" title="Hemiramphidae">
Hemiramphidae



</doc>
<doc id="513458" url="https://pl.wikipedia.org/wiki?curid=513458" title="Dawid IV Budowniczy">
Dawid IV Budowniczy

Dawid IV Budowniczy (gruz. დავით აღმაშენებელი, "Dawit Aghmaszenebeli") (1073 – 24 stycznia 1125) – król Gruzji w latach 1089-1125, pochodził z dynastii Bagratydów, uważany za jednego z największych władców gruzińskich i kaukaskich. Wygnał Turków seldżuckich ze swego kraju, wygrywając decydującą bitwę pod Didgori w 1121.
Reformy armii i administracji, których dokonał, pozwoliły mu na zjednoczenie całego kraju i podporządkowanie sobie większości ziem kaukaskich. Sprzyjał rozwojowi Kościoła prawosławnego i chrześcijańskiej kultury, został kanonizowany przez Gruziński Kościół Prawosławny.
Młodość.
Urodził się jako jedyny syn Jerzego II (1072-1089), w Kutaisi. Jego dzieciństwo zbiegało się w czasie z kryzysem państwa gruzińskiego. Ojciec, choć odważny, nie miał żadnych osiągnięć w utrzymywaniu spójności państwa. Jego królestwo było spustoszone przez seldżuckie inwazje, wewnętrzne wojny i katastrofalne trzęsienia ziemi. Jerzy musiał abdykować w 1089 na rzecz swego 16-letniego syna, Dawida, który miał się okazać „głównym architektem” gruzińskiego "Złotego Wieku".
Reformy.
Pomimo swego młodego wieku, szybko włączył się aktywnie w życie polityczne kraju. Dawid IV prowadził celową politykę, nie robiąc żadnych nieprzemyślanych ruchów.
Był zdecydowany zaprowadzić porządek w królestwie, zmusić do posłuszeństwa świeckich i duchownych panów feudalnych, scentralizować państwową administrację, wprowadzić nowy typ armii, która mogłaby się lepiej przeciwstawić seldżuckiej sile wojskowej, a następnie przejść do konsekwentnej ofensywy, mającej za cel wyrzucenie Turków, najpierw z Gruzji, a później z całego Kaukazu.
W 1093 pojmał potężnego feudała – Liparita Bagwasziego, wieloletniego wroga Korony i wygnał go z Gruzji (1094). Po śmierci syna Liparita, Ratiego, Dawid zlikwidował księstwo Bagwaszich – Kldekari w 1103. Powoli wypierał Turków z kraju, zdobywając coraz to większe tereny, czemu sprzyjało pojawienie się na terenie Lewantu krzyżowców.
W roku 1099 siły Dawida IV były już wystarczająco duże, by odmówić płacenia trybutu Turkom. Owego czasu odrzucił bizantyński tytuł panipersebastosa, co oznaczało, że Gruzja równa się w prawach z Imperium Bizantyńskim.
W 1103 odbył się wszechgruziński Synod w Ruis i Urbnisi (monastyry), podczas którego Dawid zdołał usunąć opozycyjnych biskupów i połączyć dwa urzędy: dworski (Mcignobartuchucesi, tzn. naczelnego sekretarza) i duchowny (biskupa Czkondidi) w jedną instytucję, tzn. czkondidel-mcignobartuchucesi, odpowiadającą z grubsza premierowi.
Następnego roku zwolennicy króla we wschodniogruzińskiej prowincji Kachetii złapali lokalnego władcę Agsartana II (1102-1104), lojalnego trybutariusza seldżuckiego sułtana i połączyli jego władztwo z resztą Gruzji.
Kampanie wojskowe.
Po aneksji Kachetii, w 1105, Dawid rozbił całkowicie odwetowe siły wroga w bitwie pod Ercuchi, prowadząc wojsko do momentu, który pozwalał mu na ochronę klucza fortec w Samszwilde, Rustawi, Giszi i Lorri między 1110 a 1118.
Zaczęły pojawiać się problemy – jego wyczerpany lud, prowadził wojnę już prawie od 20 lat i potrzebował okresu pokoju na regenerację, jednakże jego szlachta stale przypominała o mieście Tbilisi, którego nadal nie można było uwolnić od arabskiego ucisku. Znów Dawid był zmuszony do rozwiązania tych problemów, nim będzie mógł zająć się odbudową gospodarczą kraju. Postanowił więc zreformować radykalnie armię. W latach 1118-1120 przesiedlił plemię kipczackie, liczące 40 000 rodzin, z północnego Kaukazu do Gruzji. Każda rodzina kipczacka była zobowiązana do wystawienia jednego żołnierza z koniem i uzbrojeniem. Ta silna 40-tysięczna kipczacka armia była całkowicie podległa królowi. Kipczakowie byli osiedlani w różnych regionach Gruzji, niektórzy w Wewnętrznej Kartlii, innym dano ziemie wzdłuż granicy. Szybko zasymilowali się z Gruzinami.
W 1120 Dawid IV ruszył do zachodniej Gruzji i, gdy Turcy zaczęli łupić gruzińskie ziemie, nagle zaatakował: tylko znikoma część wojsk seldżuckich zdołała uciec. Wówczas król Dawid wkroczył do sąsiedniego Szirwanu i zdobył miasto Qabala.
Zimą 1120-1121 gruzińskie oddziały skutecznie zaatakowały seldżuckie osady na obrzeżach wschodniego i południowo-wschodniego Zakaukazia.
12 sierpnia 1121 Dawid odniósł decydujące zwycięstwo nad licznymi oddziałami tureckimi w bitwie pod Didgori, co pozwoliło mu na odbicie Tbilisi w 1122 (po ciężkich walkach), które zostało stolicą po raz pierwszy w ciągu wielu stuleci. W 1123 armia królewska wyzwoliła Dmanisi, ostatnią seldżucką twierdzę w południowej Gruzji. W 1124 Dawid w końcu podbił cały Szirwan i odbił ormiańskie miasto Ani z rąk muzułmańskich emirów, co rozszerzyło granice jego państwa po rzekę Araks. Ormianie przywitali go jak wyzwoliciela i utworzyli oddziały pomocnicze. Wtedy też słowa „Miecz Mesjasza”, pojawiły się w tytule Dawida Budowniczego, co zostało wygrawerowane na miedzianej monecie z jego czasów: „Król Królów, Dawid, syn Gruzji, Miecz Mesjasza”.
Tolerancja, z jaką traktował ludność muzułmańską, podobnie jak reprezentantów innych religii i kultur, stanowiła standard w jego wielonarodowym królestwie. Była to cecha charakterystyczna nie tylko dla jego światłego panowania, ale całej gruzińskiej historii i kultury.
Dawid IV zmarł 24 stycznia 1125, zostawiając tron swemu synowi Dymitrowi I. Stary król został pochowany przy wejściu do Monasteru Gelati, niedaleko miejsca jego narodzin – miasta Kutaisi.
Kultura.
Ufundował Monastyr Gelati; mówiono nawet, że osobiście uczestniczył w jego budowie. Król skupiał szczególną uwagę na edukacji swojego ludu – wybierał dzieci, które słał potem do Bizancjum, po to aby „były nauczone języków i przywiozły do nas tłumaczenia zrobione tam przez siebie”. Wiele z nich zostało potem
sławnymi uczonymi.
Za jego czasów w Gruzji było parę szkół i akademii, pośród których Gelati zajmowała czołowe miejsce. Historyk królewski napisał o niej, że to „druga Jerozolima całego wschodu, z uwagi na uczenie tego co wartościowe, z uwagi na bogactwo wiedzy – drugie Ateny, daleko przewyższające pierwsze w prawie bożym, kanonie wszystkich świetności Kościoła”. Poza Gelati były też inne znaczące centra kulturalno-oświatowe, m.in. Akademia Ikalto.
Król Dawid był autorem poematu religijnego „Galobani Sinanulisani” (Psalmy Żalu).
Rodzina.
Żony:
Dzieci:
Pełny tytuł.
Jego Dostojność, Najwyższy Król Dawid, syn Jerzego, z woli Naszego Pana, Król Królów Abchazów, Kartwelów, Azerów, Kachetów i Ormian, Szirwanszach i Szachinszach całego Wschodu i Zachodu, Miecz Mesjasza.
Spuścizna.
Epoka Dawida głęboko odcisnęła się na narodowych wyobrażeniach Gruzinów. Są nadal dumni ze zwycięstw swego króla i wspominają jego chwalebne rządy. Obecna flaga narodowa jest oparta na wzorze dawidowym, order jego imienia jest jedną z najbardziej prestiżowych i wartościowych nagród państwowych.
Po wybraniu na swoje stanowisko, prezydent Gruzji Micheil Saakaszwili złożył przysięgę nad grobowcem Dawida Budowniczego w Gelati w dniu inauguracji jego prezydentury – 25 stycznia 2004 roku, przy czym stwierdził, że jest to niezwykle symboliczne – jako że Dawid doprowadził państwo do jedności i bogactwa. Wielu ludzi w tym podupadłym kraju miało nadzieję, że Saakaszwili uczyni to samo.

</doc>
<doc id="513459" url="https://pl.wikipedia.org/wiki?curid=513459" title="Antoni Ptak">
Antoni Ptak

Antoni Ptak (ur. 12 czerwca 1952 w Piotrkowie Trybunalskim) – polski przedsiębiorca i działacz piłkarski.
Życiorys.
Karierę w biznesie rozpoczynał od branży ogrodniczej, później prowadził ogólnopolską sieć hurtowni spożywczych i tytoniowych. Od stycznia 1993 tworzył Centrum Handlowe Ptak w Rzgowie. Ponadto jest właścicielem firmy dziewiarskiej Rekord z Jędrzejowa oraz spółki Elmet z Gdańska zajmującej się wynajmem pomieszczeń i handlem oraz firmy marketingowej w Niemczech. Laureat tytułu „Biznesmen Roku 1995” przyznawanego przez kapitułę Polish Business Club. Kilkukrotnie uwzględniony na Liście najbogatszych Polaków tygodnika Wprost (najwyższa pozycja – 10. w 2014, najniższa – 70. w 2013). W 2006 uhonorowany został tytułem „Honorowego Obywatela Gminy Rzgów”.
W świecie polskiej piłki nożnej pojawił się w 1995 roku po zainwestowaniu wraz z bratem Edwardem w ŁKS Łódź, który przekształcił w "SPN ŁKS-Ptak Sportową Spółkę Akcyjną" (istniała do 7 lutego 2001), z którym w sezonie 1997/1998 zdobył mistrzostwo kraju i z którego wycofał się w połowie sezonu 2000/01 po spadku do II ligi. W Łodzi stworzył także szkółkę piłkarską, w której szkolili się młodzi piłkarze z Brazylii, Nigerii i Polski. W latach 1998–2000 był głównym sponsorem II ligowej wówczas Lechii/Polonii Gdańsk, a także w latach 1998-lipiec 2003 Piotrcovii-Ptak SSA (od września 2002 pod nazwą "Piotrcovia Piotrków Trybunalski SSA") w sezonie 2002/03 grającej również w II lidze.
8 lipca przeniósł do Szczecina swój klub piłkarski z Piotrkowa i zmienił jego nazwę na Pogoń Szczecin. Za pośrednictwem gdańskiej spółki El-Met kontrolował większościowy pakiet akcji SSA "Morski Klub Sportowy Pogoń Szczecin" i przez długi czas był przewodniczącym jej Rady Nadzorczej. Do Antoniego Ptaka należy również Centrum Piłkarskie Ptak w Gutowie Małym, gdzie od marca do września 2006 i ponownie od marca do maja 2007 roku zakwaterowana była drużyna Pogoni.W 2000 roku mieszkał wraz z rodziną w Miami na Florydzie. W 2006 roku po raz kolejny opuścił kraj i przeniósł się wraz z rodziną do Brazylii skąd kieruje swoimi przedsiębiorstwami w Polsce. W tym samym roku uruchomił w Jacareí pod São Paulo Centrum Piłkarskie Ptak ("Centro de Futebol Europeu „Ptak”") przeznaczone dla młodych piłkarzy brazylijskich, których przygotowuje do gry w europejskich klubach.
Jest właścicielem zamku w Turenii, domu na południu Francji i willi w Polsce. Pochodzi z wielodzietnej rodziny – ma siostrę i dwóch braci (jeden z nich, Edward w latach 2005–2006 był właścicielem większościowego pakietu akcji sekcji piłkarskiej Śląska Wrocław, którą odkupił od wrocławskiego posła PO Grzegorza Schetyny; drugi – Jacek jest prezesem spółki „Ptak Media” działającej głównie na terenie Centrum Handlowego „Ptak” w Rzgowie). W 2015 otworzył w Nadarzynie centrum targowo-kongresowe Ptak Warsaw Expo.
Kontrowersje.
Niejednokrotnie był krytykowany za działalność w świecie piłkarskim. Znane polskie kluby, których był sponsorem, po jego wycofaniu się przeżywały kryzys. Lechia Gdańsk zaczynała grę od VI ligi, ŁKS Łódź po zdobyciu mistrzostwa Polski wkrótce spadł do II ligi, Piotrcovia czy Pogoń Szczecin także skończyły w niższych ligach. Również pomysły, aby w Szczecinie zespół składał się w ogromnej większości z piłkarzy z Brazylii nie spotkał się z aprobatą środowiska piłkarskiego, dodatkowo zespół spadł z Ekstraklasy. Krytycy zwracają uwagę także na zgodne z prawem, choć trudne do zaakceptowania dla kibiców fuzje oraz zmiany nazw klubów i miast, z których kluby te pochodzą – przykładem mogą być próby przeniesienia Pogoni Szczecin do innych miast (Ptak był jej właścicielem do lipca 2007).
Rodzina.
Dwukrotnie żonaty. Z pierwszego małżeństwa (owdowiał w 1987) ma dwóch synów: Dawida (ur. 1980) – menedżera piłkarskiego, ostatnio zamieszkałego w Brazylii i Alberta (ur. 1985). W 1990 ożenił się ponownie, z żoną Agnieszką ma czworo dzieci: Annę (ur. 1991), Katarzynę, Antoniego Jr. i Antonię.

</doc>
<doc id="513461" url="https://pl.wikipedia.org/wiki?curid=513461" title="Pistolet Erma EP-882">
Pistolet Erma EP-882

Erma EP-882 – niemiecki pistolet samopowtarzalny. EP-882 był produkowany od 1968 roku. Pomimo odmiennej budowy wewnętrznej wygląd zewnętrzny tego pistoletu był zbliżony do Walthera P 38, a rozmieszczenie dźwigni jest identyczne. Erma EP-882 była bronią służącą do rekreacyjnego strzelania, mogła też służyć jako bron treningowa dla użytkowników P 38. Poza wersją standardową produkowano pistolet EP-882S z lufą długości 152 mm i nastawnymi przyrządami celowniczymi.
Opis.
Erma EP-882 była bronią samopowtarzalną. Zasada działania oparta o odrzut zamka swobodnego. Mechanizm spustowy z samonapinaniem, z kurkowym mechanizmem uderzeniowym. Pistolet posiada bezpiecznik manualny którego skrzydełko znajduje się po lewej stronie zamka
EP-882 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Zatrzask magazynka był umieszczony u spodu chwytu. Po wystrzeleniu ostatniego naboju z magazynka zamek zatrzymywał się w tylnym położeniu.
Lufa gwintowana.
Przyrządy celownicze stałe (muszka i szczerbinka). Pistolet wykonany jest ze stali.

</doc>
<doc id="513477" url="https://pl.wikipedia.org/wiki?curid=513477" title="Duque de Caxias">
Duque de Caxias

Duque de Caxias (wym. ) – miasto w południowo-wschodniej Brazylii, w stanie Rio de Janeiro, trzecie co do wielkości w okręgu metropolitalnym Rio de Janeiro. Zostało nazwane na cześć urodzonego tam Luísa Alves de Lima e Silva, księcia Caxias.
W mieście rozwinął się przemysł samochodowy, rafineryjny, spożywczy, włókienniczy oraz cementowy.

</doc>
<doc id="513486" url="https://pl.wikipedia.org/wiki?curid=513486" title="Václav Burian">
Václav Burian

Václav Burian (ur. 28 sierpnia 1959 w Przerowie, zm. 9 października 2014 w Wiedniu) – czeski dziennikarz, publicysta, tłumacz, krytyk literacki i poeta.
Życiorys.
W 1996 ukończył studia polonistyczne i bohemistyczne na Uniwersytecie Františka Palackiego w Ołomuńcu. Od wspomnianego roku współpracował z tamtejszą polonistyką, katedrą dziennikarstwa oraz politologii.
Tłumaczył z języka polskiego, przede wszystkim poezję i eseistykę Czesława Miłosza. Do aksamitnej rewolucji publikował niemal wyłącznie w samizdacie. Później był redaktorem czeskich czasopism kulturalnych: „Arch A5” i „Notes”, ołomunieckiego dziennika „Hanacké noviny” oraz pisma „Scriptum”, w którym przygotował m.in. specjalny numer poświęcony literaturze polskiej i w którym omawiał m.in. polskie nowości książkowe. Był także redaktorem tygodnika „Literární noviny”.
Współredagował „Listy” – emigracyjne z początku pismo kulturalno-społeczno-polityczne, założone w 1971 roku w Rzymie przez Jiříego Pelikana, którego redakcja po 1989 roku przeniosła się do Pragi a obecnie mieści się w Ołomuńcu. 
Znajdował się w składzie kapituły „Nagrody Pelikana” – przyznawanej od 2004 przez redakcję pisma „Listy” (jej laureatami byli dotąd m.in.: polski premier Tadeusz Mazowiecki, redaktor naczelny „Gazety Wyborczej” Adam Michnik oraz czeska pisarka i eseistka mieszkająca w Niemczech Alena Wagnerova).
Własne wiersze i prozy poetyckie ogłaszał w różnych periodykach polskich, m.in. w: „Literaturze na Świecie”, „Kresach” i „Przeglądzie Artystyczno-Literackim” (w „Literaturze na Świecie” ukazał się także jego szkic krytyczny oraz wywiad z ostatnim niemieckojęzycznym pisarzem żydowskim mieszkającym w Czechach, Vlastimilem Polákiem). Jego teksty publikował również „Tygodnik Powszechny”, którego Burian był przez pewien czas czeskim korespondentem (m.in. w imieniu wieloletniego prezydenta Czechosłowacji i Czech Václava Havla odbierał w Krakowie, przyznaną mu przez to pismo nagrodę im. Św. Jerzego, w 2002 r.). W Polsce ukazał się wybór jego wierszy, były one także tłumaczone na język litewski (jego polskim tłumaczem jest Leszek Engelking).
W 2011 został honorowym członkiem Stowarzyszenia Pisarzy Polskich.
Mieszkał w Ołomuńcu na Morawach. Wielokrotnie przyjeżdżał do Polski, biorąc udział w spotkaniach dyskusyjnych i wieczorach poetyckich. Ostatni raz był w Polsce trzy dni przed śmiercią, w Lublinie, jako gość Międzynarodowego Festiwalu Literackiego – Czas Poetów.
Zmarł nagle, tuż po spotkaniu publicznym w ambasadzie Czech w Wiedniu, poświęconym prezentacji czasopisma „Listy”. Pogrzeb odbył się 18 października 2014 w kościele ewangelickim Braci Czeskich w Ołomuńcu. Podczas uroczystości pożegnali go m.in.: prof. Josef Jařab, Aleksander Kaczorowski, Leszek Engelking, Vladimíra Dvořáková i Jaroslav Miller.

</doc>
<doc id="513490" url="https://pl.wikipedia.org/wiki?curid=513490" title="Św. Duch">
Św. Duch



</doc>
<doc id="513492" url="https://pl.wikipedia.org/wiki?curid=513492" title="Przewodniczący Prezydium Bośni i Hercegowiny">
Przewodniczący Prezydium Bośni i Hercegowiny

Bośnia i Hercegowina (1996–).
Przewodniczący Prezydium Bośni i Hercegowiny.
"Linia przerywana oddziela poszczególne kadencje Prezydium"

</doc>
<doc id="513496" url="https://pl.wikipedia.org/wiki?curid=513496" title="Vaclav Burian">
Vaclav Burian



</doc>
<doc id="513497" url="https://pl.wikipedia.org/wiki?curid=513497" title="Eufemia raciborska">
Eufemia raciborska

Eufemia (Ofka) (ur. przed 1299, zm. 17 stycznia 1359) – księżniczka raciborska z dynastii Piastów, mniszka dominikanka, Służebnica Boża Kościoła katolickiego.
Rodowód.
Eufemia była córką Przemysława, księcia raciborskiego z dynastii Piastów, i Anny, księżniczki czerskiej (córki Konrada II i Jadwigi). Była najprawdopodobniej pierwszą córką pary książęcej, a imię otrzymała po babce ojczystej, Eufemii (zmarłej 15 lutego po 1281), córce Władysława Odonica wielkopolskiego i żonie Władysława opolskiego (1225-1282).
Życie zakonne.
9 kwietnia 1313 roku przywdziała habit zakonny, wstąpiwszy do klasztoru dominikanek św. Ducha w Raciborzu. Młoda Eufemia, po nałożeniu szat mniszych, miała naśladować wzorce: św. Jadwigi z Andechs (zm. 1243), księżnej Anny (zm. 1265), św. Agnieszki z Pragi (zm. 1282), błogosławionych Benigny (zm. 1241 lub 1259) oraz bł. Bronisławy (zm. 1259), a przede wszystkim mistyczki i stygmatyczki dominikanki św. Katarzyny ze Sieny (zm. 1380). Podczas swej zakonnej służby była dwukrotnie przeoryszą tego zgromadzenia, w 1341 roku oraz w latach 1358-1359. Dokumenty mówią o niej jako o osobie, która dbała o pomnażanie majątku swojego klasztoru. W 1313 pozyskała wsie Proszowiec, Markowice, Lyski, Pogrzebień oraz Lubomię, które zostały podarowane jej przez brata Leszka. Biskup wrocławski Nanker w 1335 roku obdarzył zgromadzenie dziesięcinami ze wsi: Bieńkowice, Strzybnik, Sudół oraz Kornowac. W 1337 roku dominikanki kupiły wieś Ligotę od Izoldy, wdowy po Piotrze Strali, a w 1339 roku wieś Ucieszków i połowę wsi Warmutowice w księstwie kozielskim od niejakiego Kunada zwanego Stoszem (Stoszowicem). W 1340 roku dominikanki za pośrednictwem Ofki kupiły od Henryka z Plumowa i brata Jeszka miasteczko Baborów wraz ze wsiami: Sułków (villa Sulcau), Czerwonków (Czirbenkau, Cziruencow), Sucha Psina, Dzielów (Dgehilhau, Dzengilow) i Szczyty (Schczyti), a w 1343 roku od szwagra Ofki, Mikołaja II, władcy opawsko-raciborskiego, prawa zwierzchnie i duży kawał ziemi w Bieńkowicach, przy czym osiem lat później już całe Bieńkowice były w posiadaniu zakonu. Sprzedali je trzej bracia dziedzicowie: Bieniek, Turc i Kobern.
2 lipca 1345 roku papież Klemens VI zatwierdził wszystkie nabytki raciborskich dominikanek i tym samym wziął je pod swoją opiekę. Wybudowany i konsekrowany 29 września 1334 roku kościół i klasztor pw. Św. Ducha stał się ogniskiem religijnego i kulturalnego życia w Raciborzu.
Ofka, przeczuwając swój zgon, 8 grudnia 1358 roku kazała sporządzić obszerny testament, w którym wszystkie nabytki przekazała na rzecz zgromadzenia. Zmarła 17 stycznia 1359. Została pochowana w kaplicy św. Dominika przy klasztorze dominikanek w Raciborzu.
Kult i proces beatyfikacyjny.
Utwory hagiograficzne powstałe po jej śmierci akcentują pobożne życie Eufemii, pełne samozaparcia i chrześcijańskich cnót.
Na początku XIX wieku trumienkę z jej szczątkami uroczyście przeniesiono do kościoła WNMP, gdzie poświęcono jej jeden z bocznych ołtarzy. Podczas pożaru kościoła w 1945 r. spłonął on wraz ze wspomnianą trumienką. Eufemia czczona jest do dziś w Raciborzu jako świątobliwa kandydatka na ołtarze.
19 stycznia 2014 roku bp Andrzej Czaja, powołując Komisję Historyczną, otworzył proces beatyfikacyjny świątobliwej Eufemii na poziomie diecezjalnym. Kongregacja Spraw Kanonizacyjnych wydała "nihil obstat", stwierdzając, że nie znajduje żadnych przeciwwskazań do rozpoczęcia gromadzenia materiału dowodowego, mającego udowodnić wielowiekowość kultu. Od tej pory przysługuje jej tytuł Sługi Bożej.
Fragment żywota Eufemii.
"„Świątobliwa Eufemia, córka księcia raciborskiego [...] już w dzieciństwie złożyła obietnicę, dziewictwo swoje dziewiczemu Chrystusowi poświęcając. Młode lata niezliczonymi cnotami przyozdobiła, mianowicie malowidłami i kontemplacjami, nocnymi rozmyślaniami, ciało swoje przez posty, bezsenność, surowe posłanie, biczowanie az do kosztownej krwi, włosiennicę, a nawet noszenie żelaznych łańcuszków, nieustannie umartwiała [...]. Była panną nadzwyczaj urodziwą.”"
"„Błogosławiona Eufemia Domicylla Polka, córka Leszka księcia raciborskiego, z krwi królów polskich idąca, czystość swoją z młodości Panu Bogu poświęciła, młode lata niezliczonymi cnotami przyozdobiła, w modlitwach gorących i medytacjach ćwiczyła się, niewinną Mękę Zbawiciela swego przed krucyfiksem we dnie i w nocy rozmyślała. Wielkiej niewinności panna, gdy doszła lat dwunastu, książę brunświckie ojca jej Leszka w małżeństwo o nią prosił. Na co ona nie zezwalała, wymawiając się, że już zaślubiona piękniejszemu i bogatszemu Oblubieńcowi Chrystusowi. Przyjęła habit drugi Dominika świętego w Raciborzu w klasztorze Ducha Najświętszego. Którego przyjęcie poprzedziła bielsza nad śnieg we trzech promieniach zstępująca na kościół Ducha Świętego Gołębica pokazana. Także przy Mszy świętej, po której (według zwyczaju) obłóczyny miała, od podniesienia Najświętszego Sakramentu aż do Komunii świętej słyszana była i od niej, i od wszystkich przytomnych niewypowiedzianej melodii muzyka anielska na powietrzu, chcąc wyraziæ anielską radość z tej panny, że się na służbę Oblubieńcowi swemu do zakonu oddała.”"

</doc>
<doc id="513500" url="https://pl.wikipedia.org/wiki?curid=513500" title="Premierzy Bośni i Hercegowiny">
Premierzy Bośni i Hercegowiny



</doc>
<doc id="513503" url="https://pl.wikipedia.org/wiki?curid=513503" title="Prezydenci Federacji Bośni i Hercegowiny">
Prezydenci Federacji Bośni i Hercegowiny



</doc>
<doc id="513504" url="https://pl.wikipedia.org/wiki?curid=513504" title="Imbolc">
Imbolc

Imbolc (od staroirlandzkiego "Óimelc", czyli „owcze mleko”) – przedchrześcijańskie święto celtyckie odbywające się, według celtyckiego kalendarza pierwszego dnia wiosny - 1 lutego. 
Święto to miało oznaczać oczyszczenie przez „ogień i wodę”, a poświęcone było irlandzkiej bogini wiosny, poezji, lecznictwa i rzemiosła, Brigid. Najwcześniejsze wzmianki o Imbolcu w literaturze irlandzkiej pochodzą z X wieku. Poezja z tamtego okresu odnosi święto do mleka owcy. Spekuluje się, że wynika to z cyklu hodowlanego owiec i rozpoczęcia laktacji. Festiwal Imbolc związany jest też z magią przepowiadania pogody. 
Według niektórych hipotez w wyniku chrystianizacji Celtów święto Imbolc zostało zastąpione przez Ofiarowanie Pańskie obchodzone dzień później tj. 2 lutego.
Obecnie obchodzone jest jako "Dzień Świętej Brygidy".

</doc>
<doc id="513505" url="https://pl.wikipedia.org/wiki?curid=513505" title="Twierdzenie Gaussa-Wantzela">
Twierdzenie Gaussa-Wantzela

Twierdzenie Gaussa-Wantzela – twierdzenie geometrii euklidesowej, które mówi, że formula_1-kąt foremny daje się skonstruować za pomocą cyrkla i linijki, jeżeli formula_1 jest liczbą postaci formula_3 gdzie formula_4 są różnymi liczbami pierwszymi Fermata. Jak dotąd (2019) znane jest tylko 5 liczb pierwszych Fermata: formula_5 formula_6 formula_7 formula_8 formula_9 i nie wiadomo, czy jest ich więcej.
W szczególności we wzorze może być formula_10 (wielokąty o liczbie boków będącą potęgą dwójki są konstruowalne) lub formula_11 (twierdzenie obejmuje także wielokąty o nieparzystej liczbie boków). Tak więc, konstruowalne są m.in. pięciokąt formula_12 i sześciokąt foremny formula_13 ale już nie siedmiokąt.
Historia.
W starożytności matematycy potrafili konstruować za pomocą cyrkla i linijki formula_1-kąty foremne dla formula_1 postaci formula_16 i formula_17
W roku 1796 Gauss skonstruował siedemnastokąt foremny, a w roku 1801 udowodnił, że warunek podany w twierdzeniu jest wystarczający dla przeprowadzenia konstrukcji. Przypuszczał też, że jest to warunek konieczny, jednak dowodu nie podał. W roku 1837 wykazał to Pierre Wantzel.
257-kąt foremny skonstruowano w 1832 roku. Sposób konstrukcji klasycznej 65537-kąta foremnego po raz pierwszy opublikował nauczyciel gimnazjum Johann Gustav Hermes w 1894. Sama konstrukcja zajmuje 200 stron, Hermes pracował nad nią przez 10 lat.
Związek z trójkątem Pascala.
Jedynymi znanymi konstruowalnymi wielokątami foremnymi o nieparzystej liczbie boków są te, których liczba boków jest dzielnikiem formula_18 tj. 1, 3, 5, 15, 17, 51, 85, 255, 257..., 4294967295 (z wyjątkiem 1). William Watkins zauważył, że liczby tego ciągu zapisane w systemie binarnym, znajdują się w pierwszych 32 wierszach trójkąta Pascala mod 2:
 1 = 1
 3 = 11
 5 = 101
 15 = 1111
 17 = 10001
 51 = 110011
 85 = 1010101
 255 = 11111111
 257 = 100000001
 771 = 1100000011
 1285 = 10100000101
 3855 = 111100001111
 4369 = 1000100010001
 13107 = 11001100110011
 21845 = 101010101010101
 65535 = 1111111111111111
 65537 = 10000000000000001
 196611 = 110000000000000011
 327685 = 1010000000000000101
 983055 = 11110000000000001111
 1114129 = 100010000000000010001
 3342387 = 1100110000000000110011
 5570645 = 10101010000000001010101
 16711935 = 111111110000000011111111
 16843009 = 1000000010000000100000001
 50529027 = 11000000110000001100000011
 84215045 = 101000001010000010100000101
 252645135 = 1111000011110000111100001111
 286331153 = 10001000100010001000100010001
 858993459 = 110011001100110011001100110011
 1431655765 = 1010101010101010101010101010101
 4294967295 = 11111111111111111111111111111111
Następny wiersz w tym ciągu, 4294967297, jest kolejną liczbą Fermata: "F"5 = 232 + 1. Ponieważ jednak nie jest ona liczbą pierwszą (4294967297 = 641 · 6700417), nie można skonstruować wielokąta foremnego o takiej liczbie boków.

</doc>
<doc id="513508" url="https://pl.wikipedia.org/wiki?curid=513508" title="Kuncewiczowie herbu Łabędź">
Kuncewiczowie herbu Łabędź

Kuncewiczowie – szlachecki ród herbu Łabędź, wywodzący się od Jakuba Kuncewicza (XV wiek - 1523). 

</doc>
<doc id="513509" url="https://pl.wikipedia.org/wiki?curid=513509" title="Premierzy Federacji Bośni i Hercegowiny">
Premierzy Federacji Bośni i Hercegowiny



</doc>
<doc id="513510" url="https://pl.wikipedia.org/wiki?curid=513510" title="Pierre Laurent Wantzel">
Pierre Laurent Wantzel

Pierre Laurent Wantzel (ur. 5 czerwca 1814 w Paryżu, zm. 21 maja 1848 tamże) – matematyk francuski, autor twierdzenia o konstruowalności figur płaskich za pomocą cyrkla i linijki.
Życiorys.
Jako dziecko Wantzel uczęszczał do szkoły w Ecouen pod Paryżem. Już wówczas zdradzał nadzwyczajne zdolności matematyczne i pomagał rozwiązywać zadania swojemu nauczycielowi. Mając 15 lat współedytował wydanie podręcznika arytmetyki, w którym opublikował własny dowód poprawności pewnej metody znajdowania pierwiastków kwadratowych.
W roku 1832 zdał z pierwszą lokatą egzaminy do École polytechnique. Interesował się matematyką, filozofią, historią i muzyką, przejawiając w tych dziedzinach szczególne uzdolnienia.
Dwa lata później podjął studia inżynieryjne w École nationale des ponts et chaussées, rok później wysłano go w Ardeny, a następnie do Berry. Wantzel jednak nie chciał być inżynierem, wolał zajmować się matematyką.
W roku 1837 udowodnił twierdzenie, znane dziś jako twierdzenie Gaussa-Wantzela, które podaje warunek wystarczający i konieczny dla konstruowalności wielokąta foremnego. Opisał też precyzyjnie warunki wykonalności konstrukcji przy użyciu cyrkla i linijki i rozwiązał tym samym problem trysekcji kąta oraz podwojenia sześcianu. Udowodnione przez niego twierdzenie jest jednym z kluczowych kroków dowodu niemożności rektyfikacji okręgu.
W roku 1838 prowadził wykłady z analizy matematycznej na École polytechnique, a jednocześnie kończył studia inżynieryjne. W latach 1840-1841 był wykładowcą mechaniki w École des Ponts et Chaussées.
W roku 1845 Wantzel podał nowy dowód twierdzenia Abela-Ruffiniego o niemożliwości rozwiązania równania algebraicznego stopnia większego niż cztery przez pierwiastniki.
Wantzel prowadził bardzo nieregularny tryb życia. Potrafił pracować bez przerwy, pobudzając się kawą i opium. Doprowadziło to do przedwczesnego wyczerpania organizmu, co prawdopodobnie było przyczyną śmierci.

</doc>
<doc id="513512" url="https://pl.wikipedia.org/wiki?curid=513512" title="Prezydenci Republiki Serbskiej">
Prezydenci Republiki Serbskiej



</doc>
<doc id="513516" url="https://pl.wikipedia.org/wiki?curid=513516" title="Lughnasadh">
Lughnasadh

Lughnasadh (wym. ) – przypadające na 1 sierpnia celtyckie święto poświęcone niegdyś bogini Tailtiu – przybranej matce Lugha. W tradycji iryjskiej również określane jest jako "Brón Troghain" – dosł. „Smutek/Boleść porodu” (irl. "troghan" – „poród”, „bóle porodowe”, „narodziny”), określenie prawdopodobnie związane z wydawaniem plonów przez ziemię w tym okresie i porównaniem tego do cierpień przy porodzie.
Obecnie święto nosi nazwę Lúnasa (irl. "sierpień") i obchodzone jest w Irlandii w nocy z 31 lipca na 1 sierpnia (irl. "Lá Lúnasa"). Zwane jest "festiwalem miłości". Wyznacza początek zbiorów pszenicy i jęczmienia oraz początek jesieni według tradycyjnego kalendarza irlandzkiego. Wiccanie obchodzą to święto jako jeden z tzw. sabatów większych.
Chrześcijanie zmienili Lughnasadh w Lammas (od „hlafmasse” – „loaf mass”). Do odprawienia mszy w ten dzień bierze się chleb ze świeżo zebranego zboża.

</doc>
<doc id="513518" url="https://pl.wikipedia.org/wiki?curid=513518" title="Premierzy Republiki Serbskiej">
Premierzy Republiki Serbskiej



</doc>
<doc id="513522" url="https://pl.wikipedia.org/wiki?curid=513522" title="Ciało (formalnie) rzeczywiste">
Ciało (formalnie) rzeczywiste

Ciało (formalnie) rzeczywiste – ciało formula_1 w którym zachodzi
czyli, jeśli suma kwadratów elementów z ciała wynosi zero, to każdy z tych elementów musi być równy zero.
Powyższy warunek jest równoważny każdej z dwóch poniższych własności:
Ciało, które nie jest formalnie rzeczywiste, nazywamy "nierzeczywistym".
Ciało rzeczywiście domknięte to ciało formula_5 spełniające którykolwiek z następujących równoważnych warunków:
Teorię ciał formalnie rzeczywistych i ciał uporządkowanych z wykorzystaniem istnienia domknięć rzeczywistych stworzyli E. Artin i O. Schreier w latach 1926–1927, dowodząc między innymi, że:
Artin wykorzystał te wyniki do rozwiązania 17. problemu Hilberta.

</doc>
<doc id="513526" url="https://pl.wikipedia.org/wiki?curid=513526" title="Ciało nierzeczywiste">
Ciało nierzeczywiste



</doc>
<doc id="513527" url="https://pl.wikipedia.org/wiki?curid=513527" title="Morze Rossa">
Morze Rossa

Morze Rossa (ang. "Ross Sea") – morze przybrzeżne będące częścią Oceanu Południowego, położone u wybrzeży Antarktydy Zachodniej, między 170°E a 158°W.
Nazwa.
Morze zostało nazwane na cześć swojego brytyjskiego odkrywcy Jamesa Clarka Rossa (1800–1862).
Geografia.
Morze Rossa jest morzem przybrzeżnym będącym częścią Oceanu Południowego między Półwyspem Edwarda VII na wschodzie a Ziemią Wiktorii na zachodzie. Zajmuje ogromną zatokę (ang. "embayment") między Przylądkiem Adare’a a Przylądkiem Colbecka. Niektórzy badacze zaliczają do obszaru Morza Rossa także część oceanu wraz z wirem Ross Gyre na wschodzie rozciągającą się na północ aż do zimowej linii lodu.
Jego południową część wypełnia Lodowiec Szelfowy Rossa – największy lodowiec szelfowy świata, o powierzchni 473 tys. km² (stan na 2014 rok). Na północy lodowiec opada stromą ścianą – ogromną barierą lodową o wysokości 15–50 m, ciągnącą się przez ok. 644 km między Wyspą Rossa na zachodzie a Półwyspem Edwarda VII na wschodzie. W pobliżu bariery przebiega północna granica morza, a granica południowa pokrywa się z krawędzią szelfu kontynentalnego.
Morze zajmuje powierzchnię ok. 960 tys. km². Jest płytkie – jego średnia głębokość to 477 m. Głębokość w jego zachodniej części nie przekracza 300 m, a na całym obszarze morza dochodzi do 900 m. Maksymalna głębokość na północy w Basenie Bellingshausena to 2972 m.
Jego wybrzeża są górzyste z licznymi wyspami. W jego zachodniej części leży Wyspa Rossa wraz McMurdo Sound, a na wschodzie Wyspa Roosevelta i Zatoka Wielorybia. W południowej części Wyspy Rossa znajdują się dwie stacje badawcze – amerykańska McMurdo i nowozelandzka Scott Base. Na morzu leżą ponadto Black Island, White Island i Mount Discovery. Region przybrzeżny usiany jest wulkanami, które znajdują się m.in. na Przylądku Adare’a i Cape Hallett, na Wyspie Rossa (Mount Erebus, Mount Bird, Mount Terror i Mount Terra Nova) i na Wyspie Franklina.
Średnia temperatura wód powierzchniowych w McMurdo Sound to ok. –1,8 °C. Minimalna temperatura wód do głębokości ok. 300 m to –2,1 °C. Zasolenie wód powierzchniowych wynosi 33,5–34,2‰, a warstw położonych głębiej 34,7‰. Od kwietnia do października morze pokrywa zwarty lód, w lutym i marcu na wolnych od lodu wodach pływają swobodnie góry lodowe. Powierzchniowe prądy morskie mają cyrkulację cyklonalną a najsilniejszy prąd płynie z zachodu na wschód wzdłuż bariery lodowca szelfowego.
Morze Rossa charakteryzuje się występowaniem licznych połynii – naturalnych przerębli w pokrywie lodowej. Odgrywają one ważną rolę w powstawaniu fitoplanktonu. Wielka Ross Sea Polynya powstała pod wpływem południowego wiatru wiejącego od lodowca szelfowego, na który wpływają wiatry katabatyczne z Gór Transantarktycznych. Po zachodniej stronie morza znajduje się mniejsza Terra Nova Bay Polynya, która powstała pod wpływem wiatrów katabatycznych z wnętrza Antarktydy Wschodniej wiejących wzdłuż Reeves Glacier.
Fauna.
Odnotowano tu ok. 100 gatunków ryb, 12 ssaków i ponad 1000 gatunków bezkręgowców. Żyją tu m.in. krabojady, lamparty morskie, foki Weddella oraz orki oceaniczne. Wśród ptaków spotyka się pingwiny białookie i pingwiny cesarskie, petrele antarktyczne i petrele śnieżne oraz wydrzyki antarktyczne.
W 2003 roku nowozelandzcy rybacy na Morzu Rossa odłowili po raz pierwszy żywego osobnika kałamarnicy kolosalnej.
Ochrona środowiska.
28 października 2016 roku na obszarze Morza Rossa został ustanowiony drugi w historii chroniony obszar morski (ang. "Marine Protection Area", MPA) w ramach Konwencji o ochronie żywych zasobów morskich Antarktyki (ang. "Convention for the Conservation of Antarctic Marine Living Resources", CCAMLR). Porozumienie weszło w życie 1 grudnia 2017 roku. Obszar podzielony jest na trzy strefy: ogólną strefę ochronną (ang. "general protection zone"), która zajmuje 1,12 mln km² – 72% obszaru, gdzie obowiązuje zakaz rybołówstwa komercyjnego, specjalną strefę badawczą (ang. "special research zone"), gdzie dopuszczone są ograniczone połowy kryla i antara polarnego, oraz strefę badań kryla (ang. "krill research zone"), gdzie dopuszczone są kontrolowane połowy kryla w celach badawczych. Jest to największy chroniony obszar morski na świecie.
W regionie żyje w różnych porach roku, ponad 30% wszystkich pingwinów białookich na świecie, ok. 25% wszystkich pingwinów cesarskich, ok. 30% wszystkich petrelów antarktycznych i ok. 50% orek oceanicznych na Morzu Rossa. Ponad 50% fok Weddella z południowego Pacyfiku żyje tu przez cały rok. Na terenie obszaru chronionego występują ponadto rzadkie gatunki bentosowe, np. gąbki, które dożywają do 500 lat.
Historia.
Morze zostało odkryte 5 stycznia 1841 roku przez Jamesa Clarka Rossa (1800–1862) i spenetrowane przez HMS „Erebus” i HMS „Terror” podczas nieudanej próby dotarcia do południowego bieguna magnetycznego. Jest jednym z najbardziej dostępnych mórz obrzeży Antarktydy, a wypełniający jego południową część Lodowiec Szelfowy Rossa jest płaski i dochodzący na odległość 550 km od bieguna południowego. Z uwagi na te dogodne warunki region ten stał się tradycyjną bazą dla wypraw w głąb kontynentu. Wyruszały stąd ekspedycje norweskie, brytyjskie, japońskie, amerykańskie i nowozelandzkie. Sam region został dogłębnie zbadany pod względem geologicznym. Współcześnie Morze Rossa jest również celem turystycznym.
Przez Morze Rossa przebiega linia zmiany daty.

</doc>
<doc id="513541" url="https://pl.wikipedia.org/wiki?curid=513541" title="Mahmud z Ghazny">
Mahmud z Ghazny

Mahmud z Ghazny, (pers.:محمود غزنوی trl. "Mahmūd Ghaznawī"; właściwie: Jamin ad-Daula Abu al-Kasim Mahmud ibn Sebüktigin) (ur. w r. 971 - zm. 30 kwietnia 1030 r. w Ghaznie, dzis. Ghazni w Afganistanie) – sułtan z dynastii Ghaznawidów, panujący w latach 998 - 1030.
Mahmud był najstarszym synem Sebüktigina (977 - 997). W roku 992 w zamian za pomoc w stłumieniu buntu udzieloną emirowi Samanidów Nuhowi (976 - 997) ojciec Mahmuda uzyskał dla niego namiestnictwo Chorasanu. Przed śmiercią Sebüktigin ustanowił jednak swoim następcą swojego młodszego syna, Ismaʾila (997 - 998). Mahmud nie pogodził się z zaistniałą sytuacją i pokonał brata. Wykorzystując upadek Samanidów przestał uznawać ich zwierzchność i ostatecznie podzielił się ich terytoriami z Karachanidami, ustanawiając granicę pomiędzy obu państwami na Amu-darii. W trakcie siedemnastu wypraw na Indie w latach 1002 - 1026 Mahmud przyłączył do Ghazny Pendżab i zdobył gigantyczne łupy wdzierając się w głąb doliny Gangesu i plądrując takie miasta jak stolica Pratiharów Kanaudź, oraz wielkie ośrodki hinduizmu Mathura i Somnath. Dzięki tym działaniom zdobył sobie w całym świecie islamu opinię wielkiego wojownika dżihadu przeciwko niewiernym, lecz jego cele miały raczej charakter świecki i sprowadzały się do zagarnięcia jak największej zdobyczy, a nie nawrócenia Hindusów na islam czy poszerzenia jego terytorium. Wyprawy na Indie nie przeszkodziły Mahmudowi w zwycięskich wojnach z Karachanidami oraz zagarnięciu Sistanu w roku 1003, Chorezmu w roku 1017 i pod pretekstem antyszyickiej krucjaty należącego do Bujidów Reju w roku 1029. Mahmud przedstawiał się bowiem jako żarliwy sunnita, składający kalifowi sprawozdania i dary po każdej wyprawie, w zamian za co otrzymał od tego ostatniego szereg honorów, w szczególności zaś tytuł sułtana. Dzięki bezustannym kampaniom udało mu się stworzyć "najpotężniejsze i najrozleglejsze imperium znane światu muzułmańskiemu od szczytowego okresu kalifatu Abbasydów". Dwór Mahmuda był ważnym ośrodkiem kultury, na którym kwitła perska liryka dworska, z takimi wybitnymi przedstawicielami jak Onsuri i Farrochi. Przebywali na nim także historyk Utbi i słynny uczony Biruni, chociaż sułtan poważał go jedynie jako astrologa.

</doc>
<doc id="513543" url="https://pl.wikipedia.org/wiki?curid=513543" title="Węgielnica (przyrząd)">
Węgielnica (przyrząd)

Węgielnica, ekier – przyrząd używany w geodezji i w murarstwie; służy do wytyczania kątów prostych, pełnych i półpełnych, czasem też połowy kąta prostego. Nazwa pochodzi od węgła, czyli narożnika budynku.
Zasada działania.
Są dwa rodzaje węgielnic – przeziernikowe i optyczne. Optyczne zapewniają dokładność większą niż 1'.
Działanie węgielnic bazuje na zjawisku załamania promieni światła na granicy dwóch ośrodków i odbicia od powierzchni zwierciadlanej. W praktyce stosowane są węgielnice (tzw. pentagony podwójne) zbudowane z dwóch odpowiednio nałożonych na siebie pryzmatów pięciokątnych. Węgielnic używa się razem z pionem sznurkowym (drążkowym).
Węgielnica murarska (kątownik) służy do wyznaczania i sprawdzania kątów prostych na powierzchni muru. Może być wykonana z drewna lub metalu. Węgielnice mogą mieć różne rozmiary. Najczęściej drewniane mają ramiona o długości 80-150 cm, a metalowe wykonane ze stalowej blachy o długości ramion 30-60 cm. Węgielnica w geodezji może też służyć do wyznaczania kierunku poziomego.
Symbolika.
Węgielnica jest również jednym z atrybutów (symboli) używanych przez wolnomularzy. Podobnie jak cyrkiel symbolizuje ona życie człowieka przeżyte we właściwy – to znaczy regularny sposób. Węgielnica jest ponadto jednym z symboli wyróżniającym kolejny stopień wtajemniczenia. Jest bowiem znakiem mistrza zasiadającego po wschodniej stronie loży i nadzorującego jej pracę, a szczególnie zgromadzonych w tzw. "Portyku Salomona" prowadzącym do miejsca zwanego "Święte Świętych".

</doc>
<doc id="513547" url="https://pl.wikipedia.org/wiki?curid=513547" title="Pau Gargallo">
Pau Gargallo

Pablo Emilio Gargallo Catalán - kat. Pau Gargallo i Catalán (ur. 5 stycznia 1881 w Maelli, zm. 28 grudnia 1934 w Reus) − hiszpański rzeźbiarz pochodzący z Katalonii, uczeń i współpracownik Eusebi Arnaua. Jego ojciec miał zakład kowalski, dzięki czemu Gargallo zdobył umiejętność obróbki metali. 
W 1888 r. wyjechał wraz z rodziną do Barcelony. Tu rozpoczął swoją karierę artystyczną. Był związany z miejscową bohemą, bywalcami słynnej barcelońskiej kawiarni Els Quatre Gats, m.in. Picassem i Nonellem. Współpracował z Lluísem Domènechem i Montanerem, wykonując rzeźby z kamienia i brązu do projektowanych przez niego budynków, m.in. Pałacu Muzyki Katalońskiej, szpitalu św. Pawła i Instytutu Pere Mata. Jego najbardziej znane dzieła to "Wielka tancerka", "Wielka bachantka", "Nosiwody", "Wielki prorok", "Arlekin" i "Kąpiąca się".

</doc>
<doc id="513556" url="https://pl.wikipedia.org/wiki?curid=513556" title="Zdzisław Krasnodębski (pilot)">
Zdzisław Krasnodębski (pilot)

Zdzisław Krasnodębski ps. „Król” (ur. 10 lipca 1904 w Woli Osowińskiej, zm. 3 sierpnia 1980 w Toronto) – pułkownik dyplomowany pilot Polskich Sił Powietrznych w Wielkiej Brytanii, twórca i dowódca 303 Dywizjonu Myśliwskiego.
Życiorys.
Wnuk powstańca styczniowego z roku 1863 i zesłańca na Sybir, Józefa Krasnodębskiego z Krasnodębów Kasm herbu Pobóg odmiana Krasnodębski i Teofili z domu Krasnodębskiej. Syn Zdzisława Jana Krasnodębskiego, zarządcy majątku Makowskich w Woli Osowińskiej i Marii Wiktorii z Sułkowskich. Żona – Wanda z domu Ciołczyk, córka Jana i Janiny z domu Witkowskiej, (ur. 4 listopada 1909 w Bucharze, Uzbekistan zm. 7 lipca 2006 w Toronto) (ślub w 1932 r.), żołnierz Armii Krajowej, uczestniczka powstania warszawskiego, po wojnie wyjechała z Polski i dołączyła do męża w Wielkiej Brytanii.
Uczył się w szkołach w Siedlcach, Łomży i w Warszawie. Gdy miał 11 lat zmarła jego matka, ojciec wysłał go do swojego brata, Stanisława Krasnodębskiego, do Warszawy. Służbę żołnierską rozpoczął jako szesnastoletni ochotnik w roku 1920 w warszawskim 201 pułku piechoty, podczas wojny polsko-bolszewickiej, brał udział w bitwie nad Niemnem. W 1925 w Korpusie Kadetów Nr 1 im. Marszałka Józefa Piłsudskiego we Lwowie zdał maturę i wstąpił do Szkoły Podchorążych Lotnictwa w Dęblinie. Ukończył ją (II promocja, 17. lokata) i został promowany 15 sierpnia 1928 roku na stopień podporucznika z tytułem obserwatora. W następnym roku odbył kurs pilotażu podstawowego w Dęblinie. W maju 1930 roku ukończył kurs pilotażu wyższego w dywizjonie myśliwskim 2 pułku lotniczego w Krakowie. Po ukończeniu kursu otrzymał przydział do 111 eskadry myśliwskiej. W październiku 1933 roku wszedł w skład delegacji pilotów 111 Eskadry wysłanej do Bukaresztu. W maju 1935 roku był członkiem delegacji 1 Pułku Lotniczego składającej kwiaty na grobie marszałka Józefa Piłsudskiego, w październiku brał udział w zawodach pilotów myśliwskich w Grudziądzu.
Od 13 listopada 1935 do 19 października 1937 dowodził 111 Eskadrą Myśliwską. Na stopień kapitana został mianowany ze starszeństwem z 1 stycznia 1936 i 33. lokatą w korpusie oficerów aeronautyki (od 1937 korpus oficerów lotnictwa, grupa liniowa). Następnie został dowódcą III/1 Dywizjonu Myśliwskiego. 
Na czele dywizjonu walczył w kampanii wrześniowej 1939. 3 września podczas walki z Bf 110 został zestrzelony. Ratował się skokiem ze spadochronem. Pomimo odniesionych ran powrócił do eskadry, z którą przekroczył granicę rumuńską i przedostał się do Francji.
Po krótkim przeszkoleniu na samolotach francuskich został dowódcą grupy polskich pilotów (I Klucz Kominowy "Kr") dołączonej do francuskiego dywizjonu I/55. W końcu maja i pierwszych dniach lipca 1940 roku brał udział w walkach z Niemcami. 17 czerwca wraz ze swoją grupą przez Algier ewakuował się do Wielkiej Brytanii. 
W RAF otrzymał numer służbowy P-1505. 2 sierpnia objął dowództwo 303 dywizjonu myśliwskiego w Northolt. Jednostka weszła do walki 30 sierpnia 1940 roku. 6 września Zdzisław Krasnodębski został zestrzelony podczas walki, między Hextable a Wilmington. Ciężko poparzony trafił do szpitala. Tam z rąk gen. Władysława Sikorskiego otrzymał 5 października 1940 roku Krzyż Srebrny Orderu Virtuti Militari. Po powrocie ze szpitala w czerwcu 1941 został wysłany z Misją Wojskową do Kanady, której celem było werbowanie w Ameryce młodych rekrutów do Polskich Sił Zbrojnych. Do końca wojny pełnił wiele funkcji dowódczych naziemnego personelu obsługi lotnictwa, m.in. był dowódcą stacji myśliwskiej w Heston. Od 4 października 1943 do 17 lutego 1944 był dowódcą 131 Polowego Portu Lotniczego. Był też dowódcą Polskiej Szkoły Pilotów w Newton pod Nottingham. Od 2 stycznia do 17 września 1945 był słuchaczem VI Kursu Wyższej Szkoły Lotniczej w Weston-super-Mare.
W 1946 roku dołączyła do niego żona Wanda, której powiodła się dopiero trzecia próba ucieczki z Polski. Po wojnie przeniósł się do Południowej Afryki, gdzie pracował czas jakiś jako kierowca taksówki. W 1951 roku przeprowadził się wraz z żoną do Kanady. Początkowo pracował jako kierowca, następnie był inspektorem w firmie lotniczej Sanderson Aircraft Lim. w Malton. W późniejszym okresie pracował w Motorola Canada Ltd., Addison Industries Ltd. w Toronto, Canadian Radio Manufacturing Corp. Lim. w Toronto.
W 1956 roku uzyskał obywatelstwo kanadyjskie. Wiele czasu poświęcał pracy społecznej w organizacjach polonijnych. Działał głównie w polskim środowisku lotniczym. Ponadto był mocno zaangażowany w działalność upamiętniającą polskość Lwowa i ziem południowo-wschodnich Rzeczypospolitej Polskiej. W 1976 otrzymał Złotą odznakę honorową Koła Lwowian.
Zmarł 3 sierpnia 1980 roku w szpitalu Women’s College Hospital w Toronto. Pochowany ze zmarłą 7 lipca 2006 roku żoną Wandą na Prospect Cemetery w Toronto – section 3, cremation burial plot nr. 3782 przy 1450 St. Clair Ave. West.
W 1990 roku silnik jego Hurricane'a został wydobyty z ziemi i wyeksponowany w Instytucie Polskim i Muzeum im. gen. Sikorskiego w Londynie, a następnie od 2014 roku w Muzeum Sił Powietrznych w Dęblinie.
19 września 2010 jego imieniem została nazwana Szkoła Podstawowa w Woli Osowińskiej. 
Jego wizerunek został umieszczony na samolocie myśliwskim MiG-29 nr 15 z 23 Bazy Lotnictwa Taktycznego.
1 listopada 2013, z inicjatywy komendanta Stowarzyszenia Weteranów Armii Polskiej w Ameryce Pl.114 Toronto, Krzysztofa Tomczaka, prochy Państwa Krasnodębskich zostały wydobyte i przetransportowane do Polski. Uroczysty pogrzeb odbył się na cmentarzu Wojskowym na Powązkach Wojskowych 14 maja 2014 (kwatera 20D kolumbarium I-3-3).

</doc>
<doc id="513561" url="https://pl.wikipedia.org/wiki?curid=513561" title="Enion">
Enion



</doc>
<doc id="513563" url="https://pl.wikipedia.org/wiki?curid=513563" title="Kamienica przy ul. Piwnej 6 w Warszawie">
Kamienica przy ul. Piwnej 6 w Warszawie

Kamienica przy ulicy Piwnej 6 – kamienica znajdująca się przy ulicy Piwnej 6 na Starym Mieście w Warszawie.
Opis.
Została wzniesiona prawdopodobnie pod koniec XVII wieku jako tylna oficyna kamienicy przy ulicy Świętojańskiej 9. Była wielokrotnie przebudowywana. W 1944 została spalona.
Odbudowana w latach 1952–1953. Kamienny portal został ozdobiony rzeźbiarską grupą gołębi wykonaną przez Jadwigę Karwowską według projektu Haliny Kosmólskiej. W ten sposób upamiętniono mieszkającą w kamienicy Kazimierę Majchrzak, pierwszą powojenną mieszkankę ulicy i opiekunkę staromiejskich gołębi, które tam dokarmiała.

</doc>
<doc id="513565" url="https://pl.wikipedia.org/wiki?curid=513565" title="Klezmafour">
Klezmafour

Klezmafour – zespół wokalno-instrumentalny wykonujący muzykę klezmerską i bałkańską, w którego skład wchodzą muzycy pochodzący z Lublina, Białegostoku i Warszawy.
Zespół jest laureatem dwóch nagród na Międzynarodowym Festiwalu Muzyki Żydowskiej w Amsterdamie w 2010, dzięki czemu wyruszył w trasę koncertową po Stanach Zjednoczonych i Kanadzie.
Klezmafour zagrał koncerty na największych i najważniejszych festiwalach w Polsce: Heineken Open’er, Przystanek Woodstock, Ethnoport Festival, Jarmark Dominikański, Wschód Kultury. Zespół występował także na scenach zagranicznych festiwali (Niemcy, Anglia, Turcja, Ukraina, Bułgaria, Luksemburg, Hiszpania, Czechy).
5 listopada 2011 odbyła się premiera debiutanckiej płyty zespołu "5th Element". Kolejna płyta "W górę" ukazała się 2 stycznia 2014.
15.01.2015 miała miejsce premiera projektu Klezmafour Symfonicznie w Filharmonii Szczecińskiej. Dyrygował Nikola Kołodziejczyk, który również zaaranżował wszystkie utwory. W styczniu 2016 materiał ukazał się na płycie "Orkiestronicznie".

</doc>
<doc id="513568" url="https://pl.wikipedia.org/wiki?curid=513568" title="Kamienica Pod Okrętem w Warszawie">
Kamienica Pod Okrętem w Warszawie

Kamienica Pod Okrętem – kamienica przy ulicy Świętojańskiej 31 na
warszawskim Starym Mieście. Swoją nazwę zawdzięcza płaskorzeźbie okrętu umieszczonej nad wejściem.
Jej historia sięga XV wieku, a od 1645 roku była domem murowanym. Była bardzo dobrze znana wszystkim warszawiakom w czasach przedwojennych, a po odbudowie Starego Miasta na powrót stała się jedną z najbardziej rozpoznawalnych kamienic Starówki w Warszawie dzięki odrestaurowaniu charakterystycznej płaskorzeźby.
Ulica Świętojańska.
Ulica Grodzka.
Wytyczona przy lokacji miasta w 1408 roku, obecna ulica Świętojańska była zaledwie leśnym traktem, którym kupcy przewozili swe towary między dwoma ważnymi miastami – Czerskiem i Zakroczymiem. Była również częścią głównego szlaku komunikacyjnego miasta, przebiegająca od rynku do grodu – stąd początkowa (stosowana w XV oraz w XVII wieku) nazwa: Grodzka lub Zamkowa. Wzdłuż drogi powstawały gospody i drewniane domy mieszkalne, które przekształciły się później w kamienice. W tamtych czasach była najludniejszą i jedną z najważniejszych – o ile nie najważniejszą – ulicą miasta.
Ulica Świętego Jana.
Od momentu wybudowania kościoła kolegiackiego pod wezwaniem św. Jana (obecnie archikatedra przy ul. Świętojańskiej 8) w XVIII wieku do początków XX wieku utrwalała się nazwa Święto Jańska. Po roku 1900 zaczęto stosować pisownię łączną. W latach trzydziestych wyasfaltowano ulicę i wyposażono ją w lampy gazowe. Usunięto też sklepowe szyldy, które ją szpeciły. Przy ul. Świętojańskiej mieściła się wówczas ambasada Rumunii. Podczas odbudowy powojennej odrestaurowano większość fasad oraz przywrócono brukowanie.
Kamienica.
Oryginalna kamienica.
Stwierdzenie oryginalnego wyglądu czy planu budynku, stojącego w miejscu obecnej kamienicy Pod Okrętem jest niemożliwe, ponieważ najwcześniejsze domy na parceli obecnie oznaczonej numerem 31 mogły tam powstać już za czasów Władysława Jagiełły. Drewniane gospody, chaty drwali i myśliwych rozciągały się wzdłuż każdego uczęszczanego traktu. Czasami były palone, burzone czy przenoszone, czasem właściciel doprowadzał je do tak złego stanu, że się rozpadały, a niebaczny gospodarz musiał wybudować sobie nowy dom. Nie sposób więc stwierdzić z całą pewnością, kiedy powstał najwcześniejszy budynek w tym miejscu. Najwcześniejszy znany budynek wzniesiony w tym miejscu to dom
Dzerdzochowski, wybudowany w 1494 roku. Był to drewniany budynek, który dopiero w 1617 roku, gdy przeszedł we własność złotnika Andrzeja Zalewskiego, został częściowo podmurowany, a w następnym roku zyskał murowaną ścianę boczną (dzięki pracom murarskim przy ul. Świętojańskiej 33, należącej do Stobieckiego). Wówczas miała numer 29.
Całkowicie murowana kamienica stanęła w tym miejscu już w 1642 roku dzięki remontowi, przeprowadzonemu przez Stanisława Zalewskiego, syna Andrzeja, który także był złotnikiem, lecz niedługo później – bo już w 1669 roku – spłonęła w pożarze. Po odbudowie dodano do portalu hierogram IHS. w XVIII wieku zwieńczono portal płaskorzeźbą okrętu i wybudowano oficynę od strony ulicy Piwnej. Oficyna ta została połączona z kamienicą frontową piętrowym gankiem.
Czasy świetności.
W 1743 roku kamienica frontowa była czterokondygnacyjną, trójosiową budowlą, a jedenaście lat później, w 1754 r., otworzono w jej wnętrzu jedną z najsłynniejszych winiarni w Warszawie. Wówczas stała się jedną z najbardziej znanych kamienic Starego Miasta. Między 1869 i 1886 rokiem w kamienicy „Pod Okrętem” prowadzone były prace budowlane o bliżej nieokreślonym celu. Wiadomo tylko, że ich wykonawcą był Dobromysław. Na przełomie wieku XIX i XX wieku stanowiła jednolitą całość z kamienicą numer 29 – dwa budynki były połączone przejściem między podwórzami a ich fasady zostały ujednolicone: wstawiono jednolite kamienne obramowania okien i drzwi oraz otynkowano je na ten sam kolor.
Odbudowa powojenna.
Podczas powstania warszawskiego wszystkie kamienice wzdłuż ulicy Świętojańskiej uległy znacznym zniszczeniom. Z kamienicy Pod Okrętem zostały tylko piwnice, fragment fasady do wysokości parteru, niewielka część murów konstrukcyjnych i sklepień parteru. Kamienica została odbudowana w latach 1949-1955 według projektu architekta Stefana Krasińskiego. Zrekonstruowano przedwojenną fasadę kamienicy i zachowano układ wnętrz parteru. Powstała czteropiętrowa, trzytraktowa kamienica o trójosiowej fasadzie. Odtworzono także boniowany, półkolisty kamienny portal i zwieńczono go gipsową płaskorzeźbą. Ta charakterystyczna płaskorzeźba okrętu, unoszącego się na falach nad renesansowym portalem kamienicy, była godłem znajdującego się tam składu winnego, dobrze znanego w całej Warszawie w czasach swojej świetności.
Właściciele.
Kamienica często zmieniała swoich właścicieli od czasów jej wybudowania. Kolejni jej właściciele to:

</doc>
<doc id="513570" url="https://pl.wikipedia.org/wiki?curid=513570" title="Sigrid Fick">
Sigrid Fick

Sigrid Fick, z domu Frenckell (ur. 28 marca 1887 w Helsinkach, zm. 4 czerwca 1979 w Sztokholmie) – szwedzka tenisistka, medalistka olimpijska.
Kariera tenisowa.
W latach 1913–1933 zdobyła 56 tytułów mistrzyni Szwecji na różnych nawierzchniach – 22 w grze pojedynczej, 16 w grze podwójnej, 18 w grze mieszanej. Na igrzyskach olimpijskich w Sztokholmie w 1912 zdobyła dwa medale, oba w grze mieszanej z Gunnarem Setterwallem. W turnieju rozgrywanym na wolnym powietrzu para szwedzka doszła do finału, przegrywając z Niemcami Dorą Köring i Heinrichem Schomburgkiem 4:6, 0:6. Po brąz Fick i Setterwall sięgnęli w turnieju halowym. Sigrid Fick startowała na tych igrzyskach także w grze pojedynczej, ale w turnieju na korcie otwartym odpadła już w I rundzie, a w turnieju w hali zajęła 4. miejsce.
Sigrid Fick startowała również na igrzyskach w Antwerpii w 1920 i w Paryżu w 1924, nie zdobywając już medali. Najbliżej sukcesu była w Antwerpii w singlu, ale przegrała mecz o brąz z Brytyjką Kathleen McKane; cztery lata później odpadła w 1/8 finału. W deblu dochodziła do ćwierćfinałów (1920, 1924), na tej samej rundzie zakończyła w 1924 start w mikście.
W 1933 zakończyła karierę amatorską i pracowała jako instruktorka tenisa.

</doc>
<doc id="513572" url="https://pl.wikipedia.org/wiki?curid=513572" title="Medal im. króla Stanisława Augusta">
Medal im. króla Stanisława Augusta



</doc>
<doc id="513577" url="https://pl.wikipedia.org/wiki?curid=513577" title="Kamienica Pod Chrystusem w Warszawie">
Kamienica Pod Chrystusem w Warszawie

Kamienica Pod Chrystusem – kamienica znajdująca się przy ulicy Wąski Dunaj nr 8 na Starym Mieście w Warszawie. 
Nazywana też "Pod Figurą" lub "Salwator". Nazwa pochodzi od figury Chrystusa dłuta Jakuba Monaldiego, wykonanej w drugiej połowie XVIII wieku.
Historia i architektura kamienicy.
Wybudowana w 1632 dla Jakuba Gianottiego (pisany również jako Dzianotti) – z tego też względu w portalu znajduje się monogram „IG”. Następnie własność m.in. Stanisława Baryczki i jego rodziny, sukcesorów Fogta (Fochta), rodziny Mynychów, Adama Offmańskiego (Hoffmańskiego), rodziny Jachimowiczów, Skrońskich, Widerskich i Siemiatyczów; Władysława Kazańskiego, Wyszyńskiej i Mścisława Modzelewskiego. Znacznie uszkodzona podczas powstania warszawskiego (zachowały się: ściana od kamienicy nr 10, boczne części fasady, portal, półtoratraktowe piwnice i parter ze sklepieniami).
Po II wojnie światowej budynek odbudowano w latach 1953–1954 według projektu Anny Boye-Guerąuin, z niewielkimi zmianami w stosunku do stanu sprzed 1944 (m.in. zlikwidowano zewnętrzną klatkę schodową przy elewacji podwórzowej i oficyny, przywrócono drugie okno w izbie przedniej na parterze oraz wzbogacono gzyms wieńczący). Jednak attykę (rekonstrukcja 1949–1953) nie odtworzono wiernie – figurę Chrystusa Zmartwychwstałego, u którego stóp leżała Śmierć, zastąpiono obeliskiem; a chustę popiersia św. Weroniki, znajdującego się niżej u podstawy grzebienia, przerobiono na tarczę z maską martwego mężczyzny. Postać Śmierci pozostawiono na dawnym miejscu. Natomiast fasada została pokryta sgraffitem wykonanym przez Zofię Kowalską i Mirosławę Karpińską w 1954.

</doc>
<doc id="513584" url="https://pl.wikipedia.org/wiki?curid=513584" title="Skazy krwotoczne">
Skazy krwotoczne



</doc>
<doc id="513591" url="https://pl.wikipedia.org/wiki?curid=513591" title="Benares">
Benares



</doc>
<doc id="513592" url="https://pl.wikipedia.org/wiki?curid=513592" title="Marian Marek Drozdowski">
Marian Marek Drozdowski

Marian Marek Drozdowski (ur. 1 lutego 1932 w Łasku) – polski historyk, biografista i varsaviansta, profesor nauk humanistycznych.
Życiorys.
Młodość i studia.
Jest synem Jana Drozdowskiego (1899-1983) członka Polskiej Organizacji Wojskowej, I Pułku Szwoleżerów Józefa Piłsudskiego i powstańca śląskiego, kupca, po wojnie działacza spółdzielczego oraz Heleny Drozdowskiej z Sosnowskich (1905-1990).
W czasie wojny wraz z rodziną przeżył obóz hitlerowski w Łodzi przy ul. Łąkowej i wypędzenie do Beskidu Sądeckiego. Uczęszczał do szkoły powszechnej w Brzesku-Słotwinie oraz na tajne komplety. Po wojnie ukończył w 1948 gimnazjum im. T. Kościuszki w Łasku oraz Liceum Handlowe w Pabianicach (1950). Od 1950 studiował na Wydziale Transportu w Wyższej Szkole Ekonomicznej w Szczecinie (pracownik naukowy tej uczelni w latach 1951-1955). W Wyższej Szkole Ekonomicznej w Szczecinie przygotował pracę magisterską pt. „Kolejowa obsługa Portu Szczecińskiego” obronioną w 1955 roku. Wśród profesorów WSE prym wiedli byli współpracownicy wicepremiera Eugeniusza Kwiatkowskiego, na czele z opiekunem pracy magisterskiej prof. Bolesławem Kaczmarkiewiczem.
Praca naukowa.
W latach 1955-1958 studiował historię w Instytucie Nauk Społecznych przy KC PZPR, przygotowując rozprawę doktorską pt. „Polityka gospodarcza rządu polskiego w latach 1936-1939”. Praca obroniona została w 1960 w Instytucie Historii PAN, w którym pozostał etatowym pracownikiem. W latach 1955-1957 był pracownikiem naukowym Wyższej Szkoły Nauk Społecznych przy KC PZPR. Po zlikwidowaniu Instytutu Nauk Społecznych pozwolono mu zorganizować Zespół Dziejów PPS przy Zakładzie Historii Partii (pracownik naukowy tego Zakładu w latach 1958-1963). Wkrótce jednak zaatakował go osobiście na plenum KC PZPR Władysław Gomułka za idealizację rewizjonistycznej i oportunistycznej PPS. Po kolejnych oskarżeniach ze strony Gomułki jego Zespół został rozwiązany, a on usunięty z pracy.
W 1958 wstąpił do Towarzystwa Miłośników Historii, w którym działa nieprzerwanie do dziś. Za działalność w ramach tego towarzystwa był wielokrotnie ostro krytykowany za upowszechnianie poglądów wrogich „władzy ludowej”, jednocześnie w czasach odwilży otrzymał Krzyż Kawalerski i Oficerski Orderu Odrodzenia Polski.
W 1966 obronił pracę habilitacyjną pt. „Klasa robotnicza Warszawy. Studium składu i struktury społecznej”. Wkrótce potem został kierownikiem Pracowni Badania Dziejów Warszawy, którą społecznie prowadzi do dziś. Reprezentując w łonie PZPR nurt pepesowski był stale narażany na konflikty. Znalazło to wyraz w 1966 w głośniej naradzie Wydziału Nauki KC we Wrześni, na której został ostro zaatakowany za zorganizowanie w IH PAN dyskusji o etyce historyka. Na konferencji przypomniano obowiązki moralne historyka, który szukając prawdy historii nie może być uzależniony od jakichkolwiek skrępowań ideologicznych, politycznych i administracyjnych.
W 1972 otrzymał stopień profesora nadzwyczajnego, po opublikowaniu serii studiów o dziejach Warszawy i jej syntezy.
Był stypendystą Departamentu Stanu USA, Fundacji Kościuszkowskiej i Instytutu Gospodarstwa Społecznego (IGS). Prace nad pamiętnikami emigrantów, biorących udział w konkursie IGS z 1936, spowodowały zajęcie się przez Drozdowskiego tematyką dziejów USA, stosunków polsko-amerykańskich i dziejami Polonii.
Tytuł profesora zwyczajnego otrzymał w 1989 po opracowaniu źródeł dotyczących „Ludności cywilnej w Powstaniu Warszawskim 1944 r.” oraz „Exodusu Warszawy. Losu ludności i miasta po Powstaniu”. W latach 1990-2002 był profesorem Uniwersytetu Opolskiego, koncentrując się na dziejach Śląska. W dalszym ciągu pisał kolejne monografie i organizował konferencje naukowe. Obecnie, wraz z zespołem, we współpracy z IPN Warszawy, kieruje pracą nad „Archiwum Marcelego Porowskiego Prezydenta powstańczej Warszawy”. Jest promotorem kilku rozpraw doktorskich dotyczących dziejów Warszawy i biografistyki.
Działalność społeczna i polityczna.
W 1953 dwukrotnie przesłuchiwany przez oficerów Urzędu Bezpieczeństwa i zagrożony utratą wolności.
W marcu 1953 po śmierci Stalina, w czasie przymusowych akademii, studenci, którzy pozostali w osiedlu, wyrzucili na bruk gipsowe popiersie sowieckiego dyktatora. Był on wtedy przewodniczącym samorządu osiedla z ramienia Związku Studentów Polskich. We wrześniu 1952 roku w Warszawie w czasie trwania Kongresu Międzynarodowego Związku Studentów zarzucono mu demonstracyjne bratanie się z delegacją szkocką. Jej członkowie na Kongresie przypomnieli terrorystyczne rządy bezpieki w PRL. Wówczas spotkała go ostra nagana wpisana do akt personalnych.
W latach 1945-1949 działał w ZHP. W 1949 wstąpił do PZPR, wraz z kolegami z Pabianic, jako socjalista chcąc bronić tradycji PPS w tej organizacji, ponieważ wychował się w tradycji Pawła Łaskiego - członka Organizacji Bojowej PPS, skazanego na 12 lat katorgi. Członek KW PZPR w Szczecinie w latach 1951-1955.
Od 1964 do 1968 był bliskim współpracownikiem Tadeusza Szturm de Sztrema (aż do jego śmierci), organizatora tajnych spotkań niezależnych socjalistów. W latach 1966 do 1968, pełnił z wyboru funkcję sekretarza Podstawowej Organizacji Partyjnej Instytutu Historii PAN, z której został zwolniony w kwietniu 1968. Wkrótce potem przejął obowiązki wicedyrektora Instytutu i kierownika Pracowni Badania Dziejów Warszawy IH PAN. Nominacja ta nie spowodowała zmiany jego kontestującej postawy politycznej. W tymże roku cenzura wydawnicza „Książki i Wiedzy” wstrzymała druk jego pracy pt. „Szkice z dziejów II Rzeczypospolitej”, zawierającej pozytywną ocenę dorobku Polski Niepodległej lat 1918-1939.
Na łamach „Trybuny Ludu” został zaatakowany za dyskusję, zorganizowaną na łamach „Miesięcznika Literackiego” z okazji 50. rocznicy odzyskania niepodległości. Nowi redaktorzy PWN ostro skrytykowali go za umieszczenie na łamach „Studiów Warszawskich” wspomnień Idy Kamińskiej i jej małżonka o dziejach Teatru Żydowskiego w Warszawie.
W 1976 stanął przed Warszawską Komisją Kontroli Partyjnej za nielegalne zorganizowanie uroczystości publicznej przy symbolicznym grobie Stefana Starzyńskiego w Alei Zasłużonych na warszawskich Powązkach.
Wiosną 1980 otrzymał naganę Wydziału Nauki KC PZPR za działalność w konwersatorium „Doświadczenie i Przyszłość”. Zarzucono mu utrzymywanie kontaktów z przywódcami Kongresu Polonii Amerykańskiej, wykorzystanie gościny wiceprezesa Kongresu, Kazimierza Łukomskiego, publiczne wystąpienia w Instytucie Piłsudskiego, Fundacji Kościuszkowskiej i Instytucie Hoovera. Jego reakcją na te zarzuty było złożenie na ręce wiceprezesa PAN, prof. Władysława Markiewicza memorandum, w którym zrzekł się w 1981 roku członkostwa PZPR, poddając jednocześnie ostrej krytyce politykę jej kierownictwa wobec społeczeństwa i „Solidarności”.
W latach 80. kierował Komisją Opieki nad Cmentarzami i Zabytkami Kultury Żydowskiej w Polsce i Sekcją I J. Paderewskiego Warszawskiego Towarzystwa Muzycznego.
W czasach narodzin „Solidarności”, której był członkiem, uczestniczył w dziesiątkach spotkań w głównych miastach przemysłowych Polski. Zamieszczał artykuły pod pseudonimem: „Andrzej Sosnowski”, „Ski”, „Mak” m.in. na łamach „Krytyki”. 14 grudnia 1981 na Nowym Mieście w Warszawie był współorganizatorem Obywatelskiego Komitetu im. Józefa Piłsudskiego, który w stanie wojennym i po jego zawieszeniu organizował spotkania popularyzujące myśl J. Piłsudskiego. Wykorzystywał do tego prasę podziemną i katolicką, w tym zeszyty Archikonfraterni Warszawskiej i Studium Nauki Społecznej Kościoła na Solcu.
W czasie stanu wojennego, przed jego zakończeniem, został wezwany do Ministerstwa Spraw Wewnętrznych, podobnie jak prof. Tadeusz Łepkowski, Ernest Bryll i wielu działaczy „Solidarności”, gdzie zagrożono mu utratą pracy, gdyby nadal kontynuował konspiracyjną działalność antypaństwową. Działalność tę kontynuował.
Staraniem M. Drozdowskiego i pod jego przewodnictwem powstały w Warszawie pomniki: Stefana Starzyńskiego (1992), Henryka Sienkiewicza (2000), Tadeusza Kościuszki (2010) oraz tablice pamięci: Wojciecha Korfantego (2012) Marcelego Porowskiego (2013, obie w Warszawie), a także prof. Jana Karskiego w Łodzi i w Opolu (2014) oraz Zygmunta Sosnowskiego w Łasku (2015). Był także jednym z inicjatorów odbudowy Zamku Królewskiego w Warszawie. Pracuje także w Obywatelskich Komitetach Budowy Pomnika Władysława Reymonta i Wojciecha Korfantego w Warszawie.
Wybrane publikacje.
Jest autorem wielu prac z zakresu historii Polski i Warszawy, m.in.:

</doc>
<doc id="513595" url="https://pl.wikipedia.org/wiki?curid=513595" title="Państwowe Wydawnictwo Naukowe">
Państwowe Wydawnictwo Naukowe



</doc>
<doc id="513600" url="https://pl.wikipedia.org/wiki?curid=513600" title="Jacek Pałkiewicz">
Jacek Pałkiewicz

Jacek Edward Pałkiewicz (ur. 2 czerwca 1942 w Immensen) – polski dziennikarz i podróżnik, odkrywca źródła Amazonki; członek rzeczywisty Królewskiego Towarzystwa Geograficznego.
Życiorys.
Jacek Pałkiewicz urodził się w niemieckim obozie pracy w Immensen (od 1974 dzielnica Lehrte). Dzieciństwo i młodość spędził w Ełku. Karierę podróżniczą rozpoczynał jako oficer na statkach "taniej bandery" panamskiej (1971-72). W 1973 roku pracował jako inspektor kopalni diamentów w Sierra Leone i kopalni złota w Ghanie. W 1975 ukończył Szkołę Dziennikarską w Mediolanie i od tego czasu pracował jako dziennikarz między innymi przez wiele lat w dodatku ilustrowanym „Sette” do „Corriere della Sera”. Jest autorem kilkunastu książek oraz filmów dokumentalnych, publikuje reportaże w licznych magazynach europejskich. W Polsce współpracuje z „Newsweek Polska”, „Rzeczpospolitą” i „Uważam Rze”.
Odbył i kierował wieloma wyprawami międzynarodowymi. Współpracował z rosyjskim Centrum Szkolenia Kosmonautów w programie przetrwaniowym. Uczy elitarne jednostki specjalne strategii przetrwania w odmiennych strefach klimatycznych. W 1983 r. założył w Bassano del Grappa (Włochy) szkołę przetrwania.
Żonaty (Linda Vernola), troje dzieci (Patrycja ur. 1971, Konrad ur. 1977, Maksymilian ur. 1981). Mieszka we Włoszech, w miejscowości Bassano del Grappa.
Wyprawy i osiągnięcia.
Wybrane wyprawy:
Nagrody i odznaczenia.
Za odkrycie źródeł Amazonki został uhonorowany odznaczeniem Kawalera Orderu Zasługi Republiki Włoskiej w 1996. W 2013 r. otrzymał Krzyż Oficerski tego odznaczenia.
Za wybitny dorobek w promocji człowieka, w 2010 r. papież Benedykt XVI uhonorował go złotym krzyżem „Pro Ecclesia et Pontifice“ (Dla Kościoła i Papieża). Honorowy ambasador Mazur w ramach światowego konkursu na 7 Nowych Cudów Natury.
W 1998 otrzymał główną nagrodę „Bursztynowego Motyla” za najlepszą książkę podróżniczą roku ("Terra incognita" – Wydawnictwo Bellona).
W 2007 otrzymał Złoty Krzyż Zasługi "za osiągnięcia w pracy dziennikarskiej, za działalność społeczną i charytatywną". Odznaczony Odznaką Honorową „Bene Merito” z okazji Dnia Służby Zagranicznej 2014. W 2015 odznaczony Krzyżem Kawalerskim Orderu Odrodzenia Polski "za wybitne zasługi w działalności badawczej, za rozsławienie imienia Polski w świecie".

</doc>
<doc id="513601" url="https://pl.wikipedia.org/wiki?curid=513601" title="Handel lewantyński">
Handel lewantyński

Handel lewantyński – średniowieczny i nowożytny handel prowadzony szlakiem łączącym przez Morze Śródziemne Europę z Lewantem, a pośrednio z Dalekim Wschodem. We wczesnym średniowieczu dominowali na nim Arabowie, Grecy i Żydzi. W czasie wypraw krzyżowych ten handel przejęli mieszczanie Wenecji, Genui i Pizy. Do Europy przywożono głównie surowce i przedmioty luksusowe. Eksportowano srebro, drewno i niewolników.

</doc>
<doc id="513607" url="https://pl.wikipedia.org/wiki?curid=513607" title="Oskrzeliki">
Oskrzeliki

Oskrzeliki – część układu oddechowego położona między oskrzelami a pęcherzykami płucnymi. To cienkie przewody o średnicy mniejszej niż 0,85 mm.
Są rozgałęzieniami oskrzeli od 11. do 16. rzędu. Płuca człowieka zawierają ok. 30 tys. oskrzelików. Są najmniejszym elementem układu oddechowego, który pełni wyłącznie funkcje transportowe (tzn. nie zachodzi w nich wymiana gazowa).
Ich ściany nie zawierają chrząstki – są zbudowane z warstwy włókien kolagenowych, przebiegających okrężnie mięśni gładkich i nabłonka. Ich skurcz prowadzi więc do znacznego ograniczenia przepływu powietrza w płucach, co ma znaczenie w wielu procesach patologicznych:

</doc>
<doc id="513623" url="https://pl.wikipedia.org/wiki?curid=513623" title="Przedstawiciel">
Przedstawiciel



</doc>
<doc id="513646" url="https://pl.wikipedia.org/wiki?curid=513646" title="Mark Selby">
Mark Selby

Mark Selby MBE (ur. 19 czerwca 1983 w Leicester) – angielski snookerzysta, czterokrotny mistrz świata w snookerze z 2014, 2016, 2017 i 2021 roku. Plasuje się na 6 miejscu pod względem zdobytych breaków stupunktowych w profesjonalnych turniejach, ma ich łącznie 761. 1 czerwca 2022 r. Selby otrzymał nagrodę MBE (Order Imperium Brytyjskiego) za zasługi dla snookera i działalność charytatywną w ramach platynowych odznaczeń królowej.
Kariera.
Selby został zawodowym snookerzystą w 1999 roku. W Snookerowych Mistrzostwach świata 2007, rozgrywanych w Sheffield, dotarł do finału pokonując Stephena Lee, Petera Ebdona, Allistera Cartera oraz w półfinale wygrał z Shaunem Murphym 17–16. W finale uległ Johnowi Higginsowi 13–18.
Do czasu finału w mistrzostwach, największym osiągnięciem Selby’ego było 2. miejsce w turnieju Scottish Open w 2003 roku.
W czerwcu 2007 roku otrzymał okazję prowizorycznego rewanżu za porażkę w mistrzostwach świata z Johnem Higginsem. W nierankingowym, zaproszeniowym turnieju Warsaw Snooker Tour pokonał Szkota w finale 5–3.
20 stycznia 2008 roku wygrał turniej SAGA Insurance Masters, który odbył się w Londynie, gdzie pokonał Stephena Lee 10–3. W finale wyrównał także najwyższy break turnieju – 141, tym samym poprawiając swój ówczesny życiowy wynik.
17 lutego 2008 roku Mark Selby wygrał turniej Welsh Open rozgrywany w Newport pokonując wynikiem 9–8 Ronniego O’Sullivana.
Podczas turnieju Jiangsu Classic w 2009 roku, Selby wbił pierwszego turniejowego breaka maksymalnego w swojej zawodowej karierze.
17 stycznia 2010 roku Selby ponownie zwyciężył w Masters, pokonując obrońcę tytułu Ronniego O’Sullivana 10–9. Selby ustanowił rekord wygrywając 11 z 12 rozegranych spotkań (z czego 7 w decydującej, ostatniej partii), stając się tym samym najskuteczniejszym graczem tego turnieju.
W sezonie 2011/2012 Selby wygrał 3 turnieje: Shanghai Masters, jeden turniej z cyklu Players Tour Championship – turniej 4. oraz nierankingowy Wuxi Classic. Ponadto: raz w finale (Welsh Open, porażka z Ding Junghui’em), dwukrotnie w półfinale (World Open i PTC 8), pięciokrotnie w ćwierćfinale (Masters, Australian Open, Brazil Masters, German Masters i finałowy turniej PTC)
Jako profesjonalny snookerzysta do końca sezonu 2011/2012 Selby zarobił GBP, euro, USD i AUD.
Przez kontuzję szyi, której Selby doznał pod koniec sezonu 2011/2012, kolejny sezon zaczął się dla Selby’ego niekorzystnie. Mimo to udało mu się obronić tytuł zwycięzcy turnieju Paul Hunter Classic z poprzedniego sezonu. Pozycja Selby’ego w rankingu światowym wydawała się niezagrożona, jednak po braku większych sukcesów w kolejnych turniejach oraz fenomenalnej formie Judda Trumpa, numeru 2 w rankingu, Selby stracił 1. miejsce w światowym zestawieniu na rzecz 23-letniego londyńczyka, zwycięzcy turniejów International Championship oraz Bulgarian Open z cyklu European PTC4. Nowy numer 1 nie cieszył się jednak długo swoim osiągnięciem. 5 tygodni później Trump sensacyjnie przegrał już w pierwszej rundzie drugiego najważniejszego po World Championship turnieju UK Championship z Markiem Joyce’em, zawodnikiem z drugiej pięćdziesiątki rankingu. Po przedwczesnym wypadnięciu Trumpa z turnieju, Selby’emu już samo dojście do finału gwarantowało powrót na 1. miejsce rankingu. Po serii niesamowitych powrotów ze stanu 0–3 w meczu z Ryanem Dayem oraz 0–4 z Neilem Robertsonem, Selby nie tylko dotarł do finału, gładko zwyciężając z rewelacją sezonu Markiem Davisem, ale także wygrał całe mistrzostwa, w finale pokonując swojego przyjaciela Shauna Murphy’ego 10–6. Jest to jak do tej pory najważniejsze trofeum w profesjonalnej karierze Anglika.
W styczniu 2013 roku po raz trzeci w karierze wygrał on turniej Masters, w finale pokonując 10–6 obrońcę tytułu z 2012 roku Neila Robertsona. Tym samym Anglik zwyciężył w drugim po UK Championship turnieju BBC zaliczanym do wielkiej trójki w jednym sezonie (trzecim jest World Championship), czym powtórzył osiągnięcie Marka Williamsa z sezonu 2002/2003. Za zwycięstwa w obu tych turniejach Selby zarobił GBP. Za te osiągnięcia został wybrany przez World Snooker graczem sezonu 2012/2013. Tradycyjnie, słabo spisał się w Mistrzostwach Świata, gdzie przegrał w 2. rundzie, przegrywając 10–13 z Barrym Hawkinsem. W pierwszej rundzie okazał się on lepszy od Matthew Selta, pokonując go 10–4.
Na początku sezonu 2013/2014 zaliczył dwa finały w pierwszym turnieju cyklu Asian Tour oraz drugim turnieju European Tour. W pierwszym przypadku uległ w finale Joe Perry’emu 1–4, a w drugim, w decydującej partii, przegrał z Markiem Williamsem.
Selby doszedł również do półfinału Australian Open. W meczu o finał 6–3 pokonał go Neil Robertson. Wcześniej Anglik pokonał kolejno Iana Burnsa, Zhanga Andę oraz Marka Davisa.
Kolejny półfinał przyszedł wraz z czwartym turniejem z cyklu European Tour, w którym przegrał z Ronniem O’Sullivanem. W ET-7 rozgrywanym w Antwerpii, Selby pokonał w finale Ronniego O’Sullivana, powracając ze stanu 1–3.
Podczas grudniowego turnieju UK Championship Selby wbił swojego drugiego breaka maksymalnego w półfinałowym spotkaniu z Ricky Waldenem. Był to setny oficjalny break maksymalny w historii snookera.
W Snookerowych Mistrzostwach Świata 2014 wygrał finał, w którym Selby zmierzył się z obrońcą tytułu Ronnim O'Sullivanem. Mecz na początku przebiegał niekorzystnie dla Selby’ego. Po pierwszej sesji przegrywał on 3–5, po drugiej sesji przegrywał 5–10, po trzeciej wygrywał 13–12, by w czwartej sesji zwyciężyć 18–14. Ostatni frame zakończył się dla Selby’ego wbiciem czarnej i wygraniem frame’a 62–56. Selby wygrał rekordowe GBP, dzięki czemu zapewnił sobie pozycję 1. w Snooker Prize Money Ranking 2013/2014.
Dnia 27 września 2020 r. w finale European Masters 2020 (jesień) pokonał 9-8 Martina Goulda. 13 grudnia 2020 zwyciężył w Scottish Open, a jego finałowym rywalem był Ronnie O'Sullivan (Selby wygrał 9-3).

</doc>
<doc id="513649" url="https://pl.wikipedia.org/wiki?curid=513649" title="Ghazni">
Ghazni

Ghazni (Ġazni, Ghazna; pers.: غزنی) – miasto we wschodnim Afganistanie, położone nad rzeką Ghazni, przy drodze samochodowej Kabul – Kandahar. Jest ośrodkiem administracyjnym prowincji Ghazni. W roku 2021 liczyło ponad 190 tys. mieszkańców.
Od 962 r. miasto stało się stolicą państwa Ghaznawidów, założonego przez Alptigina. W czasie panowania Mahmuda z Ghazni (998–1030) przekształciło się w prawdziwe centrum kulturalne oraz siedzibę uczonych i poetów (Al-Biruni, Unsuri, Farruchi, Manuczihri), rywalizującą z Bagdadem.
Około roku 1160 miasto zajęli Ghurydzi. W XIII i XIV w. trafiło ono pod panowanie mongolskie, a w XVI wieku w ręce Wielkich Mogołów. W 1738 roku miasto zdobył Nadir Szah. W 1747 Ghazni wraz z prowincją stało się częścią państwa afgańskiego, by w latach 1838–1842 znaleźć się we władaniu Anglików podczas pierwszej wojny afgańskiej.
Obecnie jest ośrodkiem przemysłu chemicznego, rzemiosła (kożuchy, tkaniny, obuwie, wyroby artystyczne z metalu) i handlu (wełna, owce). Jest węzłem komunikacyjnym (lotnisko). W Ghazni znajduje się muzeum, pozostałości dwunastowiecznego pałacu Ghaznawidów, 3 mauzolea grobowe (z XV, XVI w.) oraz wzniesione w XVIII w. nad grobowcem Mahmuda z Ghazni. W bezpośredniej okolicy są też oddalone o 365 m od siebie dwie 43-metrowe wieże z XII w. Zgodnie z inskrypcjami na murach, zostały wzniesione przez Mahmuda i jego syna. Nieco dalej od miasta znajdują się ruiny buddyjskiego klasztoru z VI–VII w. (stupy, rzeźby, m.in. posąg – kolos leżącego Buddy).
Przez miasto przebiega główna arteria komunikacyjna Afganistanu, czyli droga Kabul – Kandahar.
Tuż obok miasta położona była baza wojskowa sił Sojuszu Północnoatlantyckiego w Afganistanie. W latach 2010–2011 w całej prowincji Ghazni znajdowało się ok. 2600 polskich żołnierzy. Odbywało się to w ramach największej misji pokojowej i stabilizacyjnej Wojska Polskiego poza granicami kraju. Ich zadaniem była m.in. kontrola drogi Kandahar – Kabul.

</doc>
<doc id="513662" url="https://pl.wikipedia.org/wiki?curid=513662" title="Herb gminy Międzyrzecz">
Herb gminy Międzyrzecz



</doc>
<doc id="513672" url="https://pl.wikipedia.org/wiki?curid=513672" title="Flaga gminy Międzyrzecz">
Flaga gminy Międzyrzecz



</doc>
<doc id="513673" url="https://pl.wikipedia.org/wiki?curid=513673" title="Gerard Greene">
Gerard Greene

Gerard Greene (ur. 12 listopada 1973 w Kent) – północnoirlandzki snookerzysta. Plasuje się na 70 miejscu pod względem zdobytych setek w profesjonalnych turniejach, ma ich łącznie 120.
Kariera zawodowa.
W gronie profesjonalistów od roku 1993. Sklasyfikowany na miejscu 28. na światowym rankingu snookerowym (sezon 2010/2011).
Największym osiągnięciem gracza był udział w półfinale turnieju Royal London Watches Grand Prix w Aberdeen w 2007 roku.
Poza tym wystąpił w ćwierćfinałach następujących turniejów rankingowych:

</doc>
<doc id="513678" url="https://pl.wikipedia.org/wiki?curid=513678" title="Bertone">
Bertone

Bertone – byłe włoskie przedsiębiorstwo projektujące samochody seryjne jak i samochody koncepcyjne. Siedziba przedsiębiorstwa mieściła się w Turynie, we Włoszech. Styl Bertone jest bardzo charakterystyczny i rozpoznawalny nawet, jeśli są to samochody produkowane dla różnych koncernów. 18 grudnia 2014 roku firma ogłosiła bankructwo.
Historia.
W listopadzie 1912 roku Giovanni Bertone założył warsztat specjalizujący się w konstruowaniu i naprawie bryczek. Na początku przedsiębiorstwo posiadało 3 pracowników. Już w latach 20. i 30. rozpoczęła się współpraca z Fiatem i Alfą Romeo. Prawdziwy rozwój przedsiębiorstwa nastąpił po II wojnie światowej, kiedy to syn założyciela, stylista Nuccio Bertone (który pracował dla ojca już od 1933 roku) przejął kierownictwo nad przedsiębiorstwem.
Po wojnie kontakty Bertone rozszerzyły się - zaczęto projektować auta dla przedsiębiorstw takich jak Lancia, Lamborghini, Ferrari oraz Volvo oraz wiele innych. Przedsiębiorstwo zaprojektowało również bardzo popularny włoski skuter Lambretta. W roku 1972, w wieku 88 lat zmarł założyciel przedsiębiorstwa, Giovanni Bertone, natomiast w 1997 zmarł jego syn, Nuccio. Do czasu bankructwa w 2014 roku, przedsiębiorstwo prowadzone było przez wdowę po Nuccio, Lilli Bertone. 
Bertone obecnie.
Przedsiębiorstwo podzielone było na 2 oddziały:

</doc>
<doc id="513683" url="https://pl.wikipedia.org/wiki?curid=513683" title="Gatunek azotolubny">
Gatunek azotolubny

Gatunek nitrofilny, gatunek azotolubny, gatunek saletrowy, nitrofil, nitrofit – gatunek, który do swojego prawidłowego rozwoju wymaga podłoża bogatego w związki azotu. 
Rośliny azotolubne szczególnie często spotyka się w środowiskach ruderalnych, takich jak wysypiska śmieci, rowy i tereny obficie zasilane gnojowicą i ściekami komunalnymi. Dzięki wysokiej zawartości związków azotu znajdują tam optymalne warunki rozwoju. Ze względu na powszechną eutrofizację siedlisk będącą wynikiem działalności człowieka, rośliny nitrofilne należą do silnie ekspansywnych, występujących coraz liczniej. Gatunki roślin nitrofilnych mogą być roślinami wskaźnikowymi gleb bogatych w azot.
Typowymi przedstawicielami tej grupy roślin, przywiązanymi do siedlisk bardzo bogatych w azot są np.: gatunki z rodzaju pokrzywa (żegawka i zwyczajna), łoboda, szarłat i wiele gatunków z rodziny selerowatych, starzec zwyczajny, szczyr roczny, rzepicha leśna, lulek czarny, mierznica czarna i przedstawiciele rodzaju łopian. 
Nieco tylko mniejsze wymagania w zakresie gleb zasobnych w azot mają takie gatunki jak: wiechlina roczna, chwastnica jednostronna, rdest plamisty, gwiazdnica pospolita.
Wyróżnia się także gatunki preferujące siedliska ubogie w związki azotu i obojętne względem zawartości azotu w glebie. Do pierwszej grupy należą m.in.: koniczyna polna, mokrzycznik baldaszkowy, lucerna sierpowata i cieciorka pstra. Do gatunków obojętnych w stosunku do azotu w glebie należą: perz właściwy, powój polny, skrzyp polny, mniszek pospolity i jaskier rozłogowy. 
Gatunki azotolubne często występują na obszarach zaludnionych i rolniczych o dużym stopniu eutrofizacji. Tak np. za przyczynę powrotu w XX wieku porostu o nazwie złotorost ścienny ("Xanthoria parietina") do lokalnej flory porostów w prowincji Ontario w południowej Kanadzie uważa się odkładanie się w glebie i roślinach azotanów wskutek rozwoju przemysłu i rolnictwa.

</doc>
<doc id="513688" url="https://pl.wikipedia.org/wiki?curid=513688" title="Roślina nitrofilna">
Roślina nitrofilna



</doc>
<doc id="513689" url="https://pl.wikipedia.org/wiki?curid=513689" title="Nitrofil">
Nitrofil



</doc>
<doc id="513691" url="https://pl.wikipedia.org/wiki?curid=513691" title="Rośliny nitrofilne">
Rośliny nitrofilne



</doc>
<doc id="513696" url="https://pl.wikipedia.org/wiki?curid=513696" title="Ghaznawidzi">
Ghaznawidzi

Ghaznawidzi – dynastia pochodzenia tureckiego, panująca od 977 do 1186 roku na terenach dzisiejszego Afganistanu i północnych Indii, a w okresie największej potęgi także we wschodnim Iranie i Azji Środkowej.
Początki państwa Ghaznawidów wiążą się z osobą wodza Samanidów Alptigina (zm. 963), który po śmierci emira Abd al-Malika (954 – 961) musiał uciekać przed swoimi politycznymi przeciwnikami i na skraju emiratu założył państwo z ośrodkiem w Ghaznie. Czwartym spośród kolejno wybieranych spośród jego ghulamów następcą Alptigina był Sebüktigin (977 – 997), właściwy założyciel dynastii. Udało mu się rozszerzyć swoją władzę na terytorium dzisiejszego Afganistanu, a za pomoc udzieloną emirowi Samanidów Nuhowi Ibn Mansurowi (976 – 997) w stłumieniu buntu jego dowódców, Abu Alego Simdżuriego i Faʾika, uzyskać dla swojego syna Mahmuda (998 – 1030) namiestnictwo Chorasanu. Wykorzystując upadek Samanidów Mahmud przestał uznawać ich zwierzchność i ostatecznie podzielił się ich terytoriami z Karachanidami, ustanawiając granicę pomiędzy obu państwami na Amu-darii. W trakcie siedemnastu wypraw na Indie w latach 1002–1026 Mahmud przyłączył do Ghazny Pendżab i zdobył gigantyczne łupy wdzierając się w głąb doliny Gangesu i plądrując takie miasta jak stolica Pratiharów Kanaudź, oraz wielkie ośrodki hinduizmu Mathura i Somnath. Dzięki tym działaniom Mahmud zdobył sobie w całym świecie islamu opinię wielkiego wojownika dżihadu przeciwko niewiernym, lecz jego cele miały raczej charakter świecki i sprowadzały się do zagarnięcia jak największej zdobyczy, a nie nawrócenia Hindusów na islam czy poszerzenia jego terytorium. Wyprawy na Indie nie przeszkodziły Mahmudowi w zwycięskich wojnach z Karachanidami oraz zagarnięciu Sistanu w roku 1003, Chorezmu w roku 1017 i pod pretekstem antyszyickiej krucjaty należącego do Bujidów Reju w roku 1029. Mahmud przedstawiał się bowiem jako żarliwy sunnita, składający kalifowi sprawozdania i dary po każdej wyprawie, w zamian za co otrzymał od tego ostatniego szereg honorów, w szczególności zaś tytuł sułtana. Dzięki bezustannym kampaniom udało mu się stworzyć „najpotężniejsze i najrozleglejsze imperium znane światu muzułmańskiemu od szczytowego okresu kalifatu Abbasydów”.
Jego syn Masud (1030 – 1041) musiał jednak stawić czoła inwazji koczowniczych Oguzów, działających pod przywództwem rodu Seldżukidów. Ich bezustanne rajdy rujnowały rolnictwo i handel Chorasanu, a bezowocne oczekiwanie na skuteczną ochronę armii Ghaznawidów doprowadziło takie miasta jak Merw, Rej czy Niszapur do poddania się Seldżukom w latach 1036–1037. W roku 1040 Masud poniósł katastrofalną klęskę w walce z Seldżukami w bitwie pod Dandankanem, która rozstrzygnęła nie tylko o ostatecznej utracie Chorasanu, ale wydawała się wręcz zagrażać istnieniu Ghaznawidzkiego państwa. Sytuację udało się nieco ustabilizować synowi Masuda Maududowi (1041 – 1050). Wraz z utratą na rzecz Seldżuków Balchu w roku 1059 Ghaznawidzi zostali ostatecznie odcięci od Azji Środkowej i sułtan Ibrahim (1059 – 1099) uznał zdobycze Oguzów, zawierając z nimi pokój. Jego czterdziestoletnie panowanie było okresem stabilizacji opartego teraz jedynie na terytoriach dzisiejszego wschodniego Afganistanu i północno-zachodnich Indii przeobrażonego państwa Ghaznawidów. Położone na skraju irańskiego świata nadal było ono wystarczająco potężne by kontaktować się z Wielkimi Seldżukami na zasadach równości. Schyłek dynastii rozpoczął się wraz z panowaniem Bahramszaha (1117 – 1157), który zawdzięczał tron interwencji Wielkiego Seldżuka Sandżara (1118 – 1157) i musiał mu płacić wysoki trybut. Po roku 1146 wdał się on w wojnę z niedawno uniezależnioną od Ghaznawidów afgańską dynastią Ghurydów, która mimo początkowych sukcesów skończyła się dla niego katastrofalną klęską i splądrowaniem Ghazny w roku 1150 lub 1151. Ostatecznie Ghaznawidzi utracili Ghaznę ok. roku 1160 i musieli przenieść stolicę do Lahaur. Od tego momentu panowali już tylko w Pendżabie, zanim ich terytoria nie zostały całkowicie wchłonięte przez Ghurydów w roku 1186.
Etos Ghaznawidzkiego państwa był ortodoksyjnie sunnicki, z sułtanami hołdującymi hanafickiej szkole prawa. Mimo tureckiego pochodzenia „w rezultacie pierwotnego zaangażowania Sebüktigina i Mahmuda w sprawy Samanidów i Samanidzkie środowisko kulturalne dynastia całkowicie się spersjanizowała, tak że w praktyce nie można uznawać jej panowania za obce”. Za panowania Ghaznawidów kwitła perska liryka dworska, z takimi wybitnymi przedstawicielami jak Onsuri, Farrochi i Manuczehri. Rozwijała się także historiografia, zarówno pisana w języku arabskim (Utbi), jak i perskim (Gardizi i Bajhaki). Nie ceniono natomiast filozofii. Na dworze Mahmuda przebywał słynny uczony Biruni, lecz sułtan poważał go jedynie jako astrologa.
Lista władców.
Pierwsi czterej władcy to kolejno wybierani spośród stronników Alptigina gubernatorzy Ghazny.

</doc>
<doc id="513698" url="https://pl.wikipedia.org/wiki?curid=513698" title="Ghaznawidowie">
Ghaznawidowie



</doc>
<doc id="513701" url="https://pl.wikipedia.org/wiki?curid=513701" title="The Soul Cages">
The Soul Cages

The Soul Cages – album skomponowany przez Stinga po śmierci ojca, piosenki z tej płyty są w pewnym sensie wspomnieniami z dzieciństwa, wyrażają emocje jakie czuł po stracie rodziców. Zdecydowanie najmroczniejszy album tego artysty.

</doc>
<doc id="513704" url="https://pl.wikipedia.org/wiki?curid=513704" title="Zastrzeżenia patentowe">
Zastrzeżenia patentowe

Zastrzeżenia patentowe (w przypadku wzoru użytkowego: zastrzeżenia ochronne) – cechy wynalazku definiujące zakres jego ochrony patentowej i stanowią element zarówno opisu patentowego, jak i zgłoszeniowego, który powinien zawierać co najmniej jedno zastrzeżenie patentowe.
Zastrzeżenia patentowe powinny być jasne, spójne (niesprzeczne) i oparte na opisie wynalazku i rysunkach, które służą do ich wykładni; określają cechy wynalazku, które łącznie podlegają ochronie (cechy znane oddzielone są od cech nowych słowami "znamienny tym, że"). Zastrzeżenia patentowe dzielą się na:
Istnieją zasadniczo dwie skrajności w wykładni ochrony patentowej na podstawie zastrzeżeń patentowych:
W myśl "Konwencji o udzielaniu patentów europejskich" faktyczny zakres ochrony patentowej leży między dwiema powyższymi skrajnościami.
Wymagania co do formy zastrzeżeń patentowych są bardzo zbliżone na całym świecie, a mimo to sprawa ta regulowana jest w każdym kraju oddzielnie przez inny akt prawny (w Polsce jest to ustawa "Prawo własności przemysłowej", w przypadku patentu europejskiego zaś "Konwencja o udzielaniu patentów europejskich"). Pierwszym międzynarodowym aktem, który wspomina o zastrzeżeniach patentowych, nie precyzując jednak ich formy, jest nadal obowiązująca "Konwencja paryska o ochronie własności przemysłowej" z 1883 roku (artykuł 4). W Stanach Zjednoczonych zastrzeżenia patentowe stały się integralną częścią opisu wynalazku na mocy ustawy patentowej z 1790, jednak wówczas służyły raczej reklamie wynalazku, a nie jego ochronie prawnej. Współczesną interpretacje nadała w Stanach Zjednoczonych zastrzeżeniom patentowym ustawa patentowa 1870. 
Przykład.
Rysunek po prawej odwzorowuje wynalazek rozumiany jako spójny podzbiór pewnych cech wynalazczych spośród całego zbioru wynalazków świata (określanego jako stan techniki), gdzie:
W zgłoszeniu patentowym zamieszczono następujące zastrzeżenia patentowe:
Na podstawie tych zastrzeżeń chronione są następujące warianty wynalazku:
Opis wynalazku milczy jednak na temat cech B2 i E. Jeżeli cechy te mają zdolność patentową (to znaczy można je uznać za wynalazki), możliwe jest obejście patentu za pomocą wynalazku selektywnego lub patentu zależnego. 
W tym pierwszym przypadku nieujawnionej cechy B2 zakres ochrony wynalazku selektywnego mogą definiować na przykład następujące zastrzeżenia patentowe:
Jeden z najbardziej znanych przykładów ominięcia ochrony patentowej w ten właśnie sposób znany jest jako „casus Epilady”.
W drugim przypadku nieujawnionej cechy E można uzyskać patent zależny (lub dodatkowy, jeżeli zgłaszającym będzie sam uprawniony), definiując zakres ochrony wynalazku na przykład w następujący sposób:
Uprawniony z patentu zależnego na taki wynalazek – X•A•(D+E) – będzie musiał uzyskać w takim przypadku zgodę na korzystanie z wcześniejszego wynalazku (znamiennego cechami X, A i B) od jego właściciela. Możliwe jest udzielenie sobie takiej zgody jednocześnie przez właścicieli obu patentów, na przykład na zasadach licencji wzajemnej.
Zastrzeżenie patentowe typu szwajcarskiego.
Gdy znane są efekty farmakologiczne danego związku chemicznego w leczeniu jednej choroby (np. grypy), a odkryto, że związek ten może być zastosowany w leczeniu zupełnie innej jednostki chorobowej (np. cukrzycy), ochronę takiego rozwiązania można uzyskać, formułując zastrzeżenie patentowe typu „szwajcarskiego”.
Ponieważ sam związek chemiczny jest znany, nie cechuje się już nowością i dlatego nie może zostać opatentowany. Ogólna idea wytworzenia leku zawierającego taki związek jest również znana (jest to tak zwane pierwsze zastosowanie medyczne). Wynalazcza jest zatem jedynie terapia danej choroby z zastosowaniem tego związku. Same sposoby leczenia ludzi i zwierząt metodami chirurgicznymi lub terapeutycznymi są jednak w większości krajów wyłączone z ochrony patentowej.
Zastrzeżenie typu szwajcarskiego ma formę: 
Taka forma definiuje tak zwane drugie zastosowanie medyczne tego związku, a zastrzegając "wytwarzanie leku", nie "sposób leczenia", jest zgodna z prawem.

</doc>
<doc id="513709" url="https://pl.wikipedia.org/wiki?curid=513709" title="Charakterystyka postaci">
Charakterystyka postaci

Charakterystyka postaci – opis bądź przedstawienie postaci literackiej występującej w dziele literackim mające na celu prezentację tej osoby i analizę jej postępowania. Jak sama nazwa wskazuje opisujemy również charakter postaci oraz to, co lubi i czego nie lubi robić, a także jej nawyki, przyzwyczajenia. 
Wyróżniane są dwa główne rodzaje charakterystyk: 
Charakterystykę postaci można podzielić również ze względu na formę jej realizacji:

</doc>
<doc id="513710" url="https://pl.wikipedia.org/wiki?curid=513710" title="Chłodnica międzystopniowa">
Chłodnica międzystopniowa

Chłodnica międzystopniowa, „Intercooler” (chłodnica pośrednia) - chłodnica powietrza doładowującego, to chłodnica powietrza sprężanego w sprężarce, przed dostarczeniem go do silnika, stosowana w silnikach spalinowych z doładowaniem. Służy do zwiększenia sprawności i mocy silnika.
Terminologia.
Określenie intercooler używane jest też do chłodnic powietrza stosowanych w silnikach przepływowych, np. lotniczych lub sprężarkach turbin gazowych – wówczas "intercooler" oznacza chłodnicę umieszczoną między („inter") stopniami sprężarki. Natomiast chłodnice powietrza umieszczone za sprężarką nazywane są "aftercooler".
W samochodach chłodnica powietrza jest najczęściej zlokalizowana za sprężarką, ale przed silnikiem tłokowym. Ponieważ wewnątrz silnika dokonuje się również sprężanie, to chłodnica powietrza jest "de facto" intercoolerem.
Idea.
W wyniku sprężania powietrza w turbosprężarce (adiabatyczne) następuje wzrost jego temperatury. Ponadto napędzana gorącymi spalinami turbina mocno się nagrzewa, ciepło przez elementy konstrukcyjne przepływa do sprężarki, co powoduje dodatkowy przyrost temperatury powietrza. W wyższej temperaturze powietrze ma mniejszą gęstość, co zmniejsza efekt doładowania.
Obniżając temperaturę sprężonego powietrza w chłodnicy powietrza doładowującego zwiększa się jego gęstość, a co za tym idzie – rośnie masa ładunku dostarczana do silnika. Możliwe jest więc spalanie większej ilości paliwa i wzrost mocy silnika (zwiększenie wysilenia). Jednocześnie sprężanie chłodniejszego powietrza obniża pracę sprężania, co zwiększa sprawność silnika. Intercooler może być jednocześnie wykorzystany do chłodzenia układu recyrkulacji spalin .
Budowa.
Intercooler może być prostym wymiennikiem ciepła z naturalnym owiewaniem (pęd powietrza jadącego auta), może też mieć chłodzenie wymuszone (wentylator), a nawet wodne – jak np. w modelu Toyota Celica, Lotus Omega. W niektórych samochodach, takich jak np. Subaru Impreza WRX STi czy Mitsubishi Lancer Evolution (I), stosuje się natrysk wody na intercooler, co ma za zadanie jeszcze wydajniejsze chłodzenie. Pociąga to jednak za sobą konieczność zaopatrywania samochodów w dodatkowe zbiorniki z wodą do intercoolera. Istnieją rozwiązania, w których do chłodzenia intercoolera stosowana jest woda z kostkami lodu w celu dalszego zwiększenia intensywności chłodzenia. Intercooler może być umieszczany nad silnikiem bezpośrednio pod wlotem powietrza na masce, tak jak w przypadku Subaru Imprezy WRX STi lub przed chłodnicą jak w Mitsubishi Lancer EVO VIII lub IX.
Wyróżnia się 2 rodzaje intercoolerów; intercooler standardowy oraz intercooler cross-flow. W standardowym wlot i wylot chłodzonego powietrza są z tej samej strony w cross-flow – po przeciwnych, co zapewnia trochę lepsze chłodzenie.
Inne zastosowania.
Chłodzenie częściowo sprężonego powietrza (ang. intercooling) stosowane jest także w instalacjach turbin gazowych. Tu również chodzi o obniżenie temperatury częściowo sprężonego powietrza (w czasie wstępnego sprężania następuje wzrost temperatury), dzięki czemu następuje wzrost mocy i sprawności układu.
Wady.
Oprócz korzyści wynikających z zastosowania chłodnicy powietrza doładowującego, układ ma także wady. Przy małych obrotach turbosprężarki ciśnienie sprężania a tym samym i wzrost temperatury powietrza jest niewielki, dlatego znaczenie chłodnicy jest mniejsze, niż przy pełnej mocy silnika. Aby wyeliminować tę wadę stosuje się turbosprężarki o regulowanych kierownicach spalin, które pozwalają na pracę turbosprężarki w dość wąskim, optymalnym zakresie obrotów. Układ sprawia też problemy techniczne polegające na rozbudowie układu silnika (siłowni) i zwiększeniu liczby elementów. Ma to negatywny wpływ na koszty nowego silnika (siłowni) jak i koszty napraw, remontów, konserwacji, zwiększa zawodność, powoduje konieczność demontażu w celu umożliwienia dostępu do głowicy silnika i innych elementów konstrukcyjnych. Stąd pierwsze tego typu rozwiązania dotyczyły silników dużych, np. kolejowych.
Zalety chłodnicy powietrza doładowującego i korzyści wynikające z chłodzenia międzystopniowego ładunku silnika są tak znaczące w stosunku do jego wad, że zdecydowana większość współczesnych turbodoładowanych silników z zapłonem samoczynnym posiada chłodnicę powietrza doładowującego.

</doc>
<doc id="513712" url="https://pl.wikipedia.org/wiki?curid=513712" title="Tryboluminescencja">
Tryboluminescencja

Tryboluminescencja – zjawisko fizyczne, w którym światło powstaje podczas deformacji ciała (pękanie, ścieranie, łamanie). Mechanizm tego zjawiska jest nieznany, najprawdopodobniej ma związek z pękaniem wiązań asymetrycznych w ciałach o strukturze krystalicznej. Tryboluminescencja jest wariantem luminescencji. Tryboluminescencji towarzyszy często emisja elektronów i zwana jest wówczas "egzoemisją". Może być także efektem metamorfizmu dyslokacyjnego (ciśnieniowego), który wywołuje efekt świecenia skał.
Mechanizmy.
Obecnie rozważane są dwa mechanizmy tryboluminescencji. Oba starają się wytłumaczyć jak energia mechaniczna deformacji powoduje zjawiska świecenia materiału.
Emisja światła przez wyładowanie ładunku elektrycznego. Ten mechanizm jest analogiczny do wyładowania elektrycznego w powietrzu podczas burzy (piorun). Innymi słowy związany jest z (a) początkową separacją ładunku elektrycznego w szczelinach tworzonych przez mechaniczną deformacje (b) przejściem ładunku elektrycznego w powietrzu znajdującego się w szczelinie, co powoduje wzbudzenie cząsteczek azotu, a następnie emisję światła przez azot. Ten mechanizm potwierdzono obserwując widmo tryboluminescencji, które pokazuje linie emisji azotu. Okazuje się, że tego typu materiały zanurzone w cieczy nie świecą, co dodatkowo potwierdza, że poświata jest związana z otaczającym gazem, a nie z samym materiałem, który jest deformowany. Mechanizm został zaproponowany przez Longchambona w 1922 roku. 
Tryboluminescencja emisyjna. Drugim, i istotnie różnym od poprzedniego mechanizmem, jest transformacja energii zgromadzonej w samym krysztale. Ten mechanizm nazywa się tryboluminescencją emisyjną. Mechanizm ten nie jest do końca wyjaśniony. Jedną z możliwości jest początkowe wyładowanie w powietrzu (tak jak to opisano poprzednio) i wpływ promieniowania ultrafioletowego (w gazie) na wzbudzenie świetlne deformowanego materiału. Inną możliwością jest bezpośrednie oddziaływanie elektronów (wyładowanie) na deformowany materiał. Jeszcze innym możliwym mechanizmem jest oddawanie energii świetlnej bez konieczności przywoływania mechanizmu wyładowania (powodowane przez samą deformację materiału).
Dyskusja.
Uderzając energicznie kostkę cukru o kostkę cukru można zobaczyć krótkie błyski światła w kolorze ciemno- do jasnoniebieskiego. Warunkiem powodzenia są absolutne ciemności. Energiczne kruszenie lub pocieranie kwarcu daje światło od czerwonego do bieli. Jest ono raczej trudne do zauważenia przy innych źródłach światła. Niektóre rodzaje taśm samoprzylepnych, jak i koperty z samoprzylepnym paskiem, podczas rozklejania emitują nikłe niebieskawe światło. W przypadkach kryształów niektórych substancji, takich jak związek kompleksowy miedzi(I) o wzorze sumarycznym [Cu(NCS)(py)2(PPh3)] tryboluminescencję można zaobserwować nawet przy świetle sztucznym, bez konieczności całkowitego zaciemniania pomieszczenia. W 2008 r. w czasopiśmie Nature ukazała się publikacja informująca, że źródłem nanosekundowych błysków promieniowania rentgenowskiego jest rozwijana w próżni standardowa taśma klejąca. Promieniowanie z taśmy jest wystarczająco silne do wykonania zdjęcia rentgenowskiego.

</doc>
<doc id="513713" url="https://pl.wikipedia.org/wiki?curid=513713" title="Aleksandr Wołkow (tenisista)">
Aleksandr Wołkow (tenisista)

Aleksandr Władimirowicz Wołkow, ros. Александр Владимирович Волков (ur. 3 marca 1967 w Kaliningradzie, zm. 19 października 2019 tamże) – rosyjski tenisista, reprezentant w Pucharze Davisa, olimpijczyk.
Kariera tenisowa.
Jako zawodowy tenisista Wołkow występował w latach 1988–1998.
Leworęczny, z bekhendem oburęcznym, Wołkow grał tenis urozmaicony, z ekstremalnymi rotacjami i opóźnianymi uderzeniami.
W 1989 roku awansował do finału zawodów rangi ATP World Tour w Mediolanie, gdzie pokonał m.in. Jakoba Hlaska, a przegrał z Borisem Beckerem.
W 1990 roku osiągnął kolejne dwa finały, w Rosmalen uległ Amosowi Mansdorfowi, a w Berlinie poniósł porażkę z Ronaldem Agénorem. Tego roku w 1. rundzie wielkoszlemowego US Open wyeliminował lidera rankingu Stefana Edberga.
W 1991 roku Wołkow odniósł pierwsze turniejowe zwycięstwo rangi ATP World Tour, w Mediolanie pokonał Włocha Cristiana Carattiego. W 4. rundzie Wimbledonu przegrał z Michaelem Stichem, który później triumfował w turnieju (w piątym secie, przy punkcie, który mógł dać Wołkowowi dwa meczbole przy jego serwisie, piłka zawadziła o taśmę i zmieniła tor lotu, co stojącemu przy siatce Rosjaninowi uniemożliwiło reakcję).
W 1992 roku Rosjanin był w trzech finałach ATP World Tour i ćwierćfinale US Open, pokonał m.in. Gorana Ivaniševicia.
W sezonie 1993 Wołkow wygrał turniej w Auckland po finale z MaliVaim Washingtonem, następnie był w półfinale zawodów kategorii ATP Super 9 w Indian Wells, a we wrześniu doszedł do półfinału US Open, eliminując m.in. Thomasa Mustera po wybronieniu piłki meczowej, natomiast uległ Pete’owi Samprasowi.
W sezonach 1992 i 1993 wystąpił w Pucharze Wielkiego Szlema, ale odpadał w 1. rundzie.
W 1994 Wołkow wygrał turniej w Moskwie po finale z Chuckiem Adamsem i był w finale w Adelaide, gdzie poniósł porażkę z Jewgienijem Kafielnikowem.
Ostatni finał turnieju ATP World Tour Wołkow osiągnął w 1997 roku w Szanghaju, przegrywając z Jánem Krošlákiem.
W grze podwójnej zaliczył trzy finały turniejowe.
Reprezentował ZSRR, Wspólnotę Niepodległych Państw i Rosję w Pucharze Davisa, debiutował w 1986 roku w meczu z Indiami, a ostatni występ zaliczył w 1998 roku z Japonią. W 1994 roku przyczynił się do awansu Rosji do finału Pucharu Davisa, pokonując w kolejnych rundach m.in. Patricka Raftera i Michaela Sticha. W meczu finałowym ze Szwedami przegrał zarówno ze Stefanem Edbergiem, jak i Magnusem Larssonem.
W 1988 roku wystąpił na igrzyskach olimpijskich w Seulu, jednak odpadł z rywalizacji singlowej w 1. rundzie po przegranej z Carlem-Uwe Steebem.
W rankingu gry pojedynczej Wołkow najwyżej był na 14. miejscu (23 sierpnia 1993), a w klasyfikacji gry podwójnej na 136. pozycji (9 października 1989).

</doc>
<doc id="513714" url="https://pl.wikipedia.org/wiki?curid=513714" title="El Mañana/Kids with Guns">
El Mañana/Kids with Guns

El Mañana/Kids With Guns – są to piosenki z drugiego albumu zespołu Gorillaz – Demon Days. Zostały one wydane jako podwójny, czwarty singel z najnowszej płyty zespołu.
Latem 2005 roku na oficjalnej stronie zespołu został ogłoszony konkurs "Search For A Star", którego zwycięzca miał pomóc przy pracach nad teledyskiem El Mañana.

</doc>
<doc id="513717" url="https://pl.wikipedia.org/wiki?curid=513717" title="Limes superior">
Limes superior



</doc>
<doc id="513718" url="https://pl.wikipedia.org/wiki?curid=513718" title="Łucjana">
Łucjana

Łucjana – żeńskie imię pochodzenia łacińskiego. Oznacza "należącą do rodu Lucjuszów". Męski odpowiednik tego imienia to Łucjan. Dawniej wiele imion na "L" w staropolskim języku
przepisywano na "Ł". Inna forma tego imienia to Lucjana.
Łucjana imieniny obchodzi: 26 października.

</doc>
<doc id="513722" url="https://pl.wikipedia.org/wiki?curid=513722" title="Feel Good Inc.">
Feel Good Inc.

Feel Good Inc. – pierwszy singel z drugiej płyty zespołu Gorillaz "Demon Days". Został wydany 9 maja 2005 roku.
Jest ona wykonywana razem z zespołem De La Soul, który wystąpił gościnnie na albumie.

</doc>
<doc id="513727" url="https://pl.wikipedia.org/wiki?curid=513727" title="Pierre Wantzel">
Pierre Wantzel



</doc>
<doc id="513730" url="https://pl.wikipedia.org/wiki?curid=513730" title="Zespół obwodowy">
Zespół obwodowy



</doc>
<doc id="513734" url="https://pl.wikipedia.org/wiki?curid=513734" title="LEW E05">
LEW E05

EU20 (dawniej E05) – seria normalnotorowych uniwersalnych lokomotyw elektrycznych wyprodukowanych dla Polskich Kolei Państwowych w latach 1955–1958 przez zakłady "LEW Hennigsdorf" w Hennigsdorfie w NRD.
Wyprodukowano 34 egzemplarze tych pojazdów. Były to lokomotywy uniwersalne (tzn. przeznaczone do prowadzenia pociągów towarowych i pasażerskich), jednak prowadziły przede wszystkim pociągi towarowe. EU20 były pierwszymi elektrowozami obsługującymi składy towarowe na trasie Warszawa – Śląsk.
Wiele elementów lokomotywy było identycznych, jak w lokomotywach serii EU04 (np. silniki trakcyjne, przetwornice, sprężarki). EU20 były dość awaryjnymi pojazdami. Często występowały awarie oporników rozruchowych, gdyż nie miały one dodatkowego chłodzenia, jak w innych lokomotywach.
Elektrowozy tej serii przez większą część swojej eksploatacji były zgrupowane w lokomotywowni Piotrków Trybunalski. Wycofano je z eksploatacji w latach 1976–1981. Do dziś zachowano tylko jeden egzemplarz: EU20-24 znajduje się w Muzeum Kolejnictwa w Warszawie.

</doc>
<doc id="513737" url="https://pl.wikipedia.org/wiki?curid=513737" title="Herb Krynicy-Zdroju">
Herb Krynicy-Zdroju

Herb Krynicy-Zdroju – jeden z symboli miasta Krynica-Zdrój i gminy Krynica-Zdrój w postaci herbu.
Wygląd i symbolika.
Herb przedstawia w polu błękitnym srebrny dzban, nad którym znajdują się trzy złote korony w układzie 2,1.
Dzban symbolizuje złoża wód mineralnych oraz tradycje picia wody mineralnej w tutejszej pijalni. Kolor niebieski i trzy złote korony to barwy biskupów krakowskich, którzy byli posiadaczami państwa muszyńskiego od średniowiecza do 1781.
Historia.
Dzban był godłem Krynicy już w XIX wieku. Przed II wojną światową próbowano wprowadzić herb przedstawiający trzy panny w strojach góralskich i puchar opleciony wężem. Później obowiązywał czerwony dzban w srebrnym polu. Herb z białym dzbanem z tryskającym z niego źródłem i bąbelkami na błękitnym tle wprowadzony był uchwałą Rady Gminy Uzdrowiskowej z 19 czerwca 1990. Herb ten nie był zgodny z zasadami heraldyki. Dwa nowe podobne projekty stworzone przez heraldyków zostały poddane konsultacjom społecznym, spośród których została wybrana wersja autorstwa Centrum Heraldyki Polskiej z Warszawy, aprobowany przez Komisję Heraldyczną przy MSWiA i przyjęty przez Radę Miejską Krynicy-Zdroju 17 października 2003.

</doc>
<doc id="513741" url="https://pl.wikipedia.org/wiki?curid=513741" title="Bohater literacki">
Bohater literacki



</doc>
<doc id="513744" url="https://pl.wikipedia.org/wiki?curid=513744" title="RTCN Piaski">
RTCN Piaski

Radiowo Telewizyjne Centrum Nadawcze Piaski – Radiowo-Telewizyjne Centrum Nadawcze w Piaskach, maszt radiowy o wysokości 342 metrów, zbudowany w latach 1986-1990. Właścicielem jest firma EmiTel Sp. z o.o.
Jeden z najwyższych obiektów w Polsce, pokrywa zasięgiem województwa: całe lubelskie oraz fragmenty podlaskiego, mazowieckiego, podkarpackiego i świętokrzyskiego.
Nadawane programy.
Programy telewizyjne.
Programy telewizji analogowej zostały wyłączone 17 czerwca 2013 r.

</doc>
<doc id="513747" url="https://pl.wikipedia.org/wiki?curid=513747" title="Vassiriki Abou Diaby">
Vassiriki Abou Diaby



</doc>
<doc id="513752" url="https://pl.wikipedia.org/wiki?curid=513752" title="Pascal Boyer">
Pascal Boyer

Pascal Boyer – francuski antropolog kulturowy, reprezentant drugiej fali antropologii kognitywnej.
Pracownik Centre national de la recherche scientifique we Francji i Uniwersytetu Waszyngtona w St. Louis (Missouri), gdzie jest profesorem Indywidualnej i Kolektywnej Pamięci. Badania etnograficzne prowadził w Afryce.
Jego prace prowadzone są w ramach projektu "Centrum Badań nad Umysłem, Mózgiem i Procesami uczenia", w ramach którego specjaliści prowadzą badania w zakresie kognitywizmu, badań neurologicznych, psychologii i antropologii. Pascal Boyer zajmuje się głównie zagadnieniami procesów poznawczych i przekazu kulturowego, a także rozwojem poznania, psychologią ewolucyjną i psychologią międzykulturową.
Do najważniejszych prac należą: "The Naturalness of Religious Ideas: A Cognitive Theory of Religion" (Berkeley 1994, University of California Press) i "Tradition as Truth and Communication" (Cambridge 1992, Cambridge University Press.)
"Et l’homme crea les dieux..." ("I człowiek stworzył bogów...") to, wydana w 2001 roku, uznana praca o sposobach tworzenia wyobrażeń religijnych, przyczynach ich budowania i funkcjach w historii ludzkiego poznania. Wedle autora uniwersalność przedstawień i doświadczeń religijnych może być wytłumaczona dzięki rozpoznaniu procesów zachodzących w ludzkim mózgu. Pacal Boyer pomija modny paradygmat refleksji religioznawczej prezentowany przez takich myślicieli jak Mircea Eliade czy Joseph Campbell, którzy rozwijali swoje teorie w oparciu m.in. o prace neopsychoanalityka Gustava Junga (np. w oparciu o jego pojęcie archetypu). Zamiast tego odwołuje się bezpośrednio do ustaleń współczesnych badań antropologicznych, psychologii poznawczej (kognitywistyki), psychologii ewolucyjnej i psychologii międzykulturowej oraz komunikacji społecznej. Nie wpisuje się w postmodernistyczne kwestionowanie metafizyki. Analizuje religię jako formę kolektywnej pamięci.
Wiara w istoty nadprzyrodzone tłumaczona jest przez niego poprzez pojęcia kategorii ontologicznych i etykiet. Kategorie ontologiczne pozwalają na usystematyzowanie wiedzy o świecie w czasie, gdy umysł tę wiedzę nabywa. Istota nadprzyrodzona należy do kategorii ontologicznych osób, posiada psychikę. Ze względu na postrzegane nadprzyrodzone moce przypisane jej są etykiety, które nie pasują do kategorii osoby. Istota nadprzyrodzona postrzegana jest jako mająca dostęp do informacji „strategicznych”, wie wszystko o członkach zbiorowości. Ponieważ przestrzega tych samych zasad moralnych i za ich łamanie może karać, pozwala to na ograniczanie łamania zasad w społeczności.
Na angielskie tłumaczenie tej pracy ("Religion Explained: The Evolutionary Origins of Religious Thought") powołują się w swoich publikacjach (z 2006 roku) brytyjski biolog ewolucyjny i popularyzator nauki Richard Dawkins (książka "Bóg urojony") oraz amerykański filozof kognitywista Daniel Dennett ("Odczarowanie. Religia jako zjawisko naturalne").
Tłumaczenia na język polski.
"I człowiek stworzył bogów... Jak powstała religia?", Warszawa 2005, Wyd. Prószyński i S-ka, s. 352, ("Et l’homme crea les dieux. Comment expliquer la religion" 2001, tłum. na ang.: "Religion Explained: The Evolutionary Origins of Religious Thought")

</doc>
<doc id="513753" url="https://pl.wikipedia.org/wiki?curid=513753" title="Nicolas Boileau">
Nicolas Boileau

Nicolas Boileau-Despréaux (ur. 1 listopada 1636 w Paryżu, zm. 13 marca 1711 tamże) – francuski poeta i krytyk literacki, historiograf Ludwika XIV, od 1684 r. członek Akademii Francuskiej (fotel 1), autor: "Satyr", "Listów", poematu "Sztuka poetycka" – kodeksu klasycyzmu.

</doc>
<doc id="513757" url="https://pl.wikipedia.org/wiki?curid=513757" title="Abou Diaby">
Abou Diaby

Vassiriki Abou Diaby (ur. 11 maja 1986 w Paryżu) – francuski piłkarz pochodzący z Wybrzeża Kości Słoniowej i grający na pozycji środkowego lub lewego pomocnika.
Diaby swoją zawodową karierę piłkarską rozpoczął w roku 2003 we francuskim AJ Auxerre, gdzie początkowo występował w drużynie rezerw. W styczniu 2006 za sumę 2 milionów funtów przeszedł do Arsenalu, gdzie grał do 30 czerwca 2015. Po zakończeniu się kontraktu Diaby przeniósł się do francuskiego klubu Olympique Marsylia.
Kariera klubowa.
Początki.
Diaby urodził się w Paryżu. Jako dziecko był kibicem Olimpique Marsylia. Swoją karierę piłkarską rozpoczął w juniorskiej drużynie miejscowego Red Star Paryż. W wieku 13 lat dołączył do szkółki piłkarskiej miejscowego Paris Saint-Germain. Dwa lata później rozpoczął grę w akademii piłkarskiej Centre Technique National Fernand Sastre.
Auxerre.
W roku 2003 dołączył do ekipy AJ Auxerre i w tym samym roku został mistrzem Francji w kategorii U-16. Początkowo grał w drużynie rezerw.
Zawodowy kontrakt z drużyną Auxerre podpisał w roku 2004. W pierwszym zespole zadebiutował 14 sierpnia 2004 roku w wygranym 3:1 spotkaniu ze Stade Rennais&lt;ref name="2004/05"&gt;&lt;/ref&gt;. W sezonie 2004/2005 zagrał jeszcze w czterech ligowych meczach. Jego zespół rozgrywki zakończył na ósmym miejscu w tabeli, zdobył jednak Puchar kraju. Z tego powodu Auxerre awansowało do Pucharu UEFA. W sezonie 2004/2005 Francuski klub również uczestniczył w tych rozgrywkach, dotarł w nich do ćwierćfinału, a Diaby zagrał w dwóch spotkaniach. W lipcu 2005 roku Auxerre przegrało 1:4 w finale Superpucharu Francji z Olympique Lyon.
10 września 2005 roku w przegranym 3:1 meczu ze Stade Rennais Diaby zdobył swoją pierwszą bramkę dla Auxerre. W sezonie 2005/2006 wystąpił jeszcze w czterech ligowych spotkaniach. Jego zespół rozgrywki zakończył na 6. miejscu w tabeli. Auxerre nie przeszło jednak pierwszej rundy Pucharu UEFA, przegrywając w niej z Lewskim Sofia&lt;ref name="PU 2005/06"&gt;&lt;/ref&gt;. Diaby wystąpił w obydwu spotkaniach.
Arsenal.
Sezon 2005/06.
12 stycznia 2006 Diaby przeszedł do Arsenalu za sumę 2 milionów funtów. Wcześniej podobno odrzucił ofertę rywali Arsenalu – Chelsea. Otrzymał koszulkę z numerem 2, którą poprzednio nosił Lee Dixon, który zakończył karierę w roku 2002.
W drużynie Arsenalu zadebiutował jako zmiennik 21 stycznia 2006 roku w przegranym 1:0 meczu z Evertonem. Następnie Diaby opuścił ławkę rezerwowych i 1 kwietnia w wygranym 5:0 pojedynku z Aston Villą zdobył swoją pierwszą bramkę dla klubu, kiedy to został wystawiony zamiast nowo przybyłego Emmanuela Adebayora. Miesiąc później, 1 maja w ligowym spotkaniu z Sunderlandem doznał kontuzji kostki z przemieszczeniem w wyniku starcia z Danym Smithem. Musiał pauzować przez osiem miesięcy.
Sezon 2006/07.
Do składu powrócił 9 stycznia 2007 roku, kiedy to zmienił Theo Walcotta w wygranym 6:3 spotkaniu z Liverpoolem w ćwierćfinale Pucharu Ligi.
25 lutego w przegranym 2:1 z Chelsea finale tych rozgrywek w Cardiff Diaby zderzył się przypadkowo z Johnem Terrym. Stopa Diaby’ego uderzyła z dużą siłą w lewą stronę szczęki Terry’ego, po czym padł on nieprzytomny na murawę na kilka minut. Kapitana Chelsea umieszczono w szpitalu, ale zwolniono go jeszcze tego samego popołudnia, nie stwierdziwszy poważniejszych obrażeń.
Sezon 2007/08.
Jego start w sezonie 2007/08 był błyskotliwy. Arsène Wenger ustawiał go na lewym skrzydle aby poprawił umiejętność gry lewą stopą, przegląd sytuacji i szybkość podejmowania decyzji, czego czasem brakowało mu gdy grał w środku pola. Rozpoczął mocnym uderzeniem w meczu z Derby County. W tym spotkaniu grał w miejscu kontuzjowanego Rosický'ego i zdobył bramkę z 25 metrów.
21 grudnia 2007 zdobył swoją pierwszą bramkę w Lidze Mistrzów w meczu ze Steauą Bukareszt, otwierając wynik spotkania. Mecz zakończył się zwycięstwem Arsenalu 2:1. 29 marca 2008 w meczu z Boltonem Wonderers otrzymał pierwszą czerwoną kartkę w karierze za faul na Grétaru Steinssonie.
W drugiej części sezonu podobno zainteresowany był nim Inter Mediolan i Juventus F.C., jednak agent Diaby’ego zdementował te pogłoski.
8 kwietnia w spotkaniu z Liverpoolem zdobył swoją drugą bramkę w Lidze Mistrzów. Następnie doznał kontuzji.
Sezon 2008/09.
Po odejściu Flaminiego do A.C. Milan, Diaby rywalizował z Denílsonem i Alexandrem Songiem o miejsce w środku pomocy wraz z Fàbregasem, jednak na początku sezonu doznał kontuzji.
Od czasu jego powrotu do pierwszej drużyny, Diaby wypracował akcję, z której Theo Walcott zdobył bramkę w wygranym 3:1 meczu z Evertonem, kiedy to wszedł jako rezerwowy na 6 minut przed zakończeniem spotkania. 21 października w wygranym 5:2 grupowym spotkaniu Ligi Mistrzów z Fenerbahçe SK strzelił w 22. minucie swoją trzecią bramkę w tych rozgrywkach, a także został wybrany najlepszym piłkarzem pojedynku.
Kariera reprezentacyjna.
Diaby zaliczył 14 występów w reprezentacji Francji U-19 i był jej kapitanem podczas Mistrzostw Europy 2005, na których jego kraj odniósł zwycięstwo. W lutym 2006 roku zadebiutował w kadrze U-21, w której wystąpił jeden raz.
Z powodu złamania kostki z przemieszczeniem Diaby opuścił finał Ligi Mistrzów 2005/06 z FC Barceloną i Mistrzostwa Europy U-21, w których oczekiwano, że zagra.
15 marca 2007 został powołany do seniorskiej kadry Francji na jej nadchodzące mecze. 24 marca zadebiutował w kadrze A, kiedy to zmienił Florenta Maloudę w meczu eliminacji do Euro 2008 z Litwą. Drugi raz w reprezentacji Diaby wystąpił w wygranym 1:0 meczu z Austrią. Grał tam przez 57 minut.
Sukcesy.
Auxerre
Arsenal

</doc>
<doc id="513761" url="https://pl.wikipedia.org/wiki?curid=513761" title="Partycja wymiany">
Partycja wymiany

Partycja wymiany (SWAP) – systemowa partycja występująca w systemach typu UNIX. Służy do tymczasowego przechowywania danych w sytuacji, gdy ich ilość przekracza zasoby wolnej pamięci RAM lub gdy z różnych powodów korzystniej jest przechowywać je (lub ich część) na dysku twardym. 
Systemy typu UNIX od dawna są wielowątkowe i umożliwiają priorytetowanie zadań i użytkowników. Zadania mniej ważne mogą zostać zapisane na partycji wymiany, udostępniając całą moc obliczeniową komputera dla ważniejszych procesów.
Wielkość partycji wymiany.
Wielkość zakładanej partycji wymiany uzależniona jest od wielkości fizycznie dostępnej w komputerze pamięci RAM, przeważnie jest ona dwa razy większa. Przy większej niż standardowa dostępności pamięci RAM, wielkość partycji wymiany może być symboliczna (np. 100 MB). Zbytnie zmniejszenie partycji wymiany może znacząco zmniejszyć wydajność komputera, dlatego decydując się na taki zabieg, należy brać pod uwagę także potrzeby oprogramowania i przeznaczenie komputera.

</doc>
<doc id="513763" url="https://pl.wikipedia.org/wiki?curid=513763" title="Compilation of Final Fantasy VII">
Compilation of Final Fantasy VII

Compilation of Final Fantasy VII ("Kompilacja Final Fantasy VII)" – projekt mający na celu rozwijanie świata gry "Final Fantasy VII" za pomocą różnych mediów. Jego powstanie ogłoszono oficjalnie 15 września 2004 roku, choć przesłanki o nim pojawiające się w Internecie wyprzedziły formalne stanowisko twórców serii "Final Fantasy", Square Enix.
Wraz z pojawieniem się filmu pełnometrażowego ', datuje się także początki powstania Kompilacji. Późniejsze wydanie gry ' rozbudziło fantazję fanów o domniemane przygotowywanie tytułu z Vincentem Valentinem w roli głównego bohatera. W jednym z numerów magazynu Shounen Jump, pojawił się artykuł o . Wraz z zapowiedzią nowej gry nawiązującej do historii Cloud Strife’a i jego kompanów, pojawiła się oficjalna wzmianka o Compilation of Final Fantasy VII.
Projekt stał się polem eksperymentalnym dla firmy Square Enix, pozwalającym na bezpiecznie tworzenie gatunków gier, z którymi potentat rynku jRPG nie miał do tej pory do czynienia. Na fali ponownej popularności "Final Fantasy VII" wydano także kilka pozycji, które oficjalnie nie zaliczają się do Kompilacji Final Fantasy VII.
Oficjalne części "Compilation of Final Fantasy VII".
Wydano także
Produkty poboczne.
Tytuły związane z Compilation of Final Fantasy VII, ale nie wliczone do oficjalnej numeracji.
Produkty niezwiązane z Kompilacją.
Produkty wydane w tym samym czasie, co pozycje z Compilation of Final Fantasy VII, lecz nie należące do niej.

</doc>
<doc id="513765" url="https://pl.wikipedia.org/wiki?curid=513765" title="Compilation of FFVII">
Compilation of FFVII



</doc>
<doc id="513769" url="https://pl.wikipedia.org/wiki?curid=513769" title="Kompilacja Final Fantasy VII">
Kompilacja Final Fantasy VII



</doc>
<doc id="513772" url="https://pl.wikipedia.org/wiki?curid=513772" title="Lista pierwszych kosmonautów według obywatelstwa">
Lista pierwszych kosmonautów według obywatelstwa

Poniższa lista zawiera nazwiska pierwszych astronautów z danego kraju, którzy odbyli lot kosmiczny (pod uwagę brane jest obywatelstwo posiadane w czasie trwania misji), a także datę startu; lista uszeregowana jest chronologicznie. Do września 2019 r. w kosmos polecieli przedstawiciele 41 państw.
Lista chronologiczna.
Wszystkie daty podane są według czasu uniwersalnego (UTC).
Inne fakty.
W niektórych przypadkach można mówić o podwójnym obywatelstwie astronautów odbywających swój pierwszy lot kosmiczny. Zatem, w zależności od przyjętego kryterium, powyższa lista może ulegać zmianie:

</doc>
<doc id="513787" url="https://pl.wikipedia.org/wiki?curid=513787" title="Diaby">
Diaby

Osoby o tym nazwisku:

</doc>
<doc id="513788" url="https://pl.wikipedia.org/wiki?curid=513788" title="Pan American World Airways">
Pan American World Airways

Pan American World Airways (w skrócie Pan Am) – nieistniejące już amerykańskie linie lotnicze. Firma została założona 14 marca 1927 przez majora Henry’ego H. Arnolda w Key West na Florydzie.
Linie lotnicze Pan Am jako pierwsze posiadały w swojej flocie samolot Boeing 747. Tymi samolotami Pan Am dostarczał pocztę w latach 70. XX wieku, również do Warszawy. Ostatni lot Pan Am wykonał do Miami 4 grudnia 1991.
Przedsiębiorstwo zbankrutowało w 1991 r., między innymi z powodu zamachu nad Lockerbie.
Operacja berlińska.
Na mocy decyzji sojuszników, w latach 1950–1990 Pan Am utrzymywał sieć rozkładowych lotów o dużej częstotliwości (około 75 dziennie) pomiędzy Zachodnimi Niemcami (Frankfurt nad Menem, Hamburg, Hanower, Norymberga, Monachium, Stuttgart, Saarbrücken i Kilonia) a Berlinem Zachodnim, początkowo samolotami Douglas DC-4, następnie DC-6B (od 1954), Boeing 727 (od 1966) oraz ATR 42. Następnie prawa do tych połączeń kupiła Lufthansa.
Pan Am Express.
Pan Am Express to regionalna linia lotnicza z rodziny Pan Am. Linia ta została nabyta przez Pan Am w 1987 i wykonywała połączenia w Niemczech w latach 1987–1990. Po upadku Pan Am TWA kupiło Pan Am Express. Trans World Airlines zmieniło nazwę Pan Am Express na Trans World Express. Linia ta latała pod skrzydłem TWA do 1995.
W kulturze popularnej.
Linie Pan Am pojawiają się w filmach:

</doc>
<doc id="513798" url="https://pl.wikipedia.org/wiki?curid=513798" title="Mlekotok">
Mlekotok

Mlekotok (łac. "galactorrhoea") — u kobiet, to wydzielanie mleka bez związku z ciążą lub przedłużony po porodzie okres laktacji. U mężczyzn - każde pojawienie się wydzielania mleka.
Prawie zawsze świadczy o zaburzeniach w układzie podwzgórzowo-przysadkowym i związany jest z zaburzeniami wydzielania prolaktyny, spowodowanego procesem zapalnym, nowotworowym, bądź organicznym uszkodzeniem OUN, zwłaszcza międzymózgowia.
W diagnostyce różnicowej mlekotoku nieznanego pochodzenia trzeba brać również pod uwagę chorobę Wilsona (wątrobowo-soczewkowe zaburzenie metabolizmu miedzi), szczególnie jeśli objawy kliniczne sugerują hiperprolaktynemię, a stężenie prolaktyny mieści się w normie.
Do mlekotoku może dochodzić również w wyniku przewlekłego zażywania leków, takich jak rezerpina, chlorpromazyna lub też w wyniku urazów psychicznych i po operacjach w obrębie klatki piersiowej.

</doc>
<doc id="513802" url="https://pl.wikipedia.org/wiki?curid=513802" title="Józef Manowski">
Józef Manowski

Józef Manowski (ur. 7 stycznia 1935 w Nowym Lubiejewie) - polski hokeista, olimpijczyk.
Zawodnik występujący na pozycji napastnika (prawoskrzydłowy). Reprezentant warszawskich klubów: AZS i Legii. Jeden z najskuteczniejszych polskich zawodników, trzykrotny król strzelców polskiej ligi - 1963, 1964, 1966. W 277 spotkaniach zdobył 242 bramki. Grając w zespole Legii zdobył pięć razy tytuł mistrza (1959, 1961, 1963, 1964, 1967) i cztery razy wicemistrza Polski.
W reprezentacji Polski w latach (1961-1970) wystąpił 60 razy strzelając 38 bramek. Wystąpił w Igrzyskach Olimpijskich w Innsbrucku w 1964 oraz w czterech turniejach o mistrzostwo świata - 1961, 1963, 1965, 1967.

</doc>
<doc id="513804" url="https://pl.wikipedia.org/wiki?curid=513804" title="Zayed bin Sultan Al Nahayan">
Zayed bin Sultan Al Nahayan



</doc>
<doc id="513812" url="https://pl.wikipedia.org/wiki?curid=513812" title="Marzenia senne">
Marzenia senne

Marzenia senne – serie obrazów, dźwięków, emocji, myśli i innych wrażeń zmysłowych pojawiające się podczas snu.
Istota snu.
Sny są tworami fizjologicznymi. Ich wizualny charakter jest zazwyczaj najbardziej wyrazisty (zdarzają się jednak marzenia senne o przewadze doznań słuchowych). Człowiek, który ich doświadczył opisuje je zazwyczaj jako bardzo realistyczne, dotyczące życia i problemów codziennych. U każdego mogą się też pojawiać wątki fantastyczne, erotyczne, a nawet surrealistyczne. 
Badania przeprowadzone w XIX wieku wykazały, że przyczyną marzeń sennych może być błędna interpretacja doznawanego w czasie snu wrażenia zmysłowego. Przykładem może być hałas, który dochodzi do śpiącego może pojawić się w śnie jako burza z piorunami lub ucisk kołdry jako dusząca zmora. W wieku XX ustalono zależność między fizjologicznym elementem snu (nazywanym fazą REM), a przeżywaniem w tym czasie marzenia sennego. Pokazano, że charakter snów jest znacznie częściej nieprzyjemny i związany z sytuacją życiową osoby śniącej.
Brak logicznej całości i ciągłości snów sprawia wrażenie, że są one niekiedy odbierane jako dziwne. Zachodzące w czasie snu procesy syntetyzujące mogą wspomagać niekiedy świadome myślenie. Możliwa jest też kontrola treści marzeń sennych (określana jako świadome śnienie). 
Duże znaczenie dla naukowej analizy marzeń sennych mają następujące trzy dziedziny: badania z zakresu neuronauki nad czynnością mózgu podczas snu (na przykład podczas świadomego snu), systemateczna analiza dużej liczby opisów marzeń sennych przedstawianych przez różnorodne grupy badanych oraz analiza psychoterapeutyczna różnorodnych znaczeń marzeń sennych.
Sny u dzieci.
Według Jeana Piageta, twórcy teorii rozwoju poznawczego, dziecko nie zdaje sobie sprawy z wewnętrznego charakteru myśli, tym samym ma ogromne trudności ze zrozumieniem takiego zjawiska jakim jest sen. W tym kontekście dziecko można przyrównać do człowieka pierwotnego. Śnienie według dzieci podzielono na trzy stadia:

</doc>
<doc id="513823" url="https://pl.wikipedia.org/wiki?curid=513823" title="Online Public Access Catalog">
Online Public Access Catalog

OPAC () – publicznie dostępny przez Internet katalog zbiorów biblioteki lub grupy bibliotek (zobacz katalog rozproszony). Nazwa OPAC używana jest w terminologii bibliotekarskiej, wśród użytkowników przyjęły się określenia: katalog komputerowy, katalog online, katalog elektroniczny.
Dzięki otwartemu dostępowi umożliwia odnalezienie i sprawdzenie dostępności różnych materiałów bibliotecznych (książek, czasopism, dokumentów specjalnych np.: nagrań dźwiękowych i audiowizualnych) znajdujących się w bibliotece. Pierwsze eksperymentalne OPAC pojawiły się w latach 60. XX w., a na szerszą skalę zaczęły powstawać w II połowie lat 70. i w latach 80. Współczesne systemy OPAC mają charakter bardziej przekrojowy umożliwiając zalogowanym użytkownikom np. zamawianie książek, tworzenie zestawień bibliograficznych, dodawanie tagów, recenzji, komentarzy, itp.

</doc>
<doc id="513835" url="https://pl.wikipedia.org/wiki?curid=513835" title="Wydarzenia sierpniowe">
Wydarzenia sierpniowe



</doc>
<doc id="513838" url="https://pl.wikipedia.org/wiki?curid=513838" title="Kalendarium historii Krakowa">
Kalendarium historii Krakowa

Kalendarium historii Krakowa.

</doc>
<doc id="513842" url="https://pl.wikipedia.org/wiki?curid=513842" title="Człowiek z żelaza">
Człowiek z żelaza

Człowiek z żelaza – polski dramat filmowy z 1981 roku w reżyserii Andrzeja Wajdy, na podstawie scenariusza Aleksandra Ścibora-Rylskiego; kontynuacja "Człowieka z marmuru". Akcja filmu toczy się w roku 1980 podczas wydarzeń sierpniowych. Dziennikarz Winkel (Marian Opania) dostaje zadanie zrobienia reportażu kompromitującego robotnika i aktywistę komitetu strajkowego, Macieja Tomczyka (Jerzy Radziwiłowicz) – syna Mateusza Birkuta (bohatera "Człowieka z marmuru"). Z czasem jednak Winkel okazuje coraz większą sympatię wobec strajkujących robotników.
Za produkcję "Człowieka z żelaza" odpowiadał Zespół Filmowy „X”. Film realizowany był w pośpiechu, aby uchwycić, świeże jeszcze, nastroje Sierpnia 1980 i genezę „Solidarności”. Po premierze 27 lipca 1981 roku film został entuzjastycznie przyjęty przez krytyków na 34. MFF w Cannes. Cenione wówczas zatarcie dystansu czasowego między wydarzeniami historycznymi a produkcją filmową skutkowało przyznaniem "Człowiekowi z żelaza" pierwszej w historii polskiej kinematografii Złotej Palmy. W Polsce film wzbudził kontrowersje; o ile chwalono dokumentalne walory filmu jako rejestracji przejściowego triumfu „Solidarności”, o tyle z dezaprobatą przyjmowano przesadny sentymentalizm fabuły i mimowolne powielanie poetyki realizmu socjalistycznego. "Człowiek z żelaza" był też zwiastunem rewolucji konserwatywnej w polskim kinie po 1981 roku.
Za produkcję "Człowieka z żelaza" już po wprowadzeniu stanu wojennego w Polsce ekipę filmową spotkały represje; Zespół Filmowy „X” został rozwiązany, a Wajda musiał kręcić okresowo swoje filmy za granicą. Mimo to do grudnia 1981 roku film w Polsce zdołało obejrzeć około 5 milionów osób.
Fabuła.
Akcja filmu toczy się w Gdańsku w roku 1980. W Stoczni Gdańskiej trwa strajk robotników. Wśród nich ważną rolę odgrywa działacz Międzyzakładowego Komitetu Strajkowego, Maciek Tomczyk (Jerzy Radziwiłowicz). Radiowy dziennikarz, redaktor Winkel (Marian Opania) dostaje polecenie od zastępcy przewodniczącego Radiokomitetu (Janusz Gajos), aby zrealizować reportaż kompromitujący Tomczyka. Zostaje wysłany do Gdańska, gdzie przedstawiciel władz Badecki (Franciszek Trzeciak) uświadamia mu wagę zadania.
Winkel jako dziennikarz z ramienia partii rządzącej nie może się przedostać przez bramę stoczni. W tłumie przed bramą zakładu spotyka znajomego, Dzidka (Bogusław Linda), któremu dawniej załatwił pracę w gdańskiej telewizji. Dzidek opowiada mu o Tomczyku, jak się okazuje – jego koledze ze studiów. Ojciec Tomczyka, Mateusz Birkut (bohater filmu "Człowiek z marmuru"), nie pozwolił wtedy synowi na uczestnictwo w protestach studenckich w marcu 1968 roku. Winkel zamierza zdobyć przepustkę na teren stoczni. W tym celu odwiedza rodzinę Wiesławy Hulewicz (Wiesława Kosmalska), od której dowiaduje się o śmierci Birkuta podczas wydarzeń grudniowych roku 1970 oraz tym, że Tomczyk ożenił się z Agnieszką (Krystyna Janda), która w 1976 roku pracowała nad filmem o Birkucie.
Dziennikarz odwiedza niedoszłą reżyserkę w areszcie, do którego została wtrącona za popieranie strajku. Agnieszka opowiada mu o tym, jak poznała Tomczyka i o jej małżeństwie z nim. Przy okazji przekonuje Winkla, że protestujący mają rację co do swoich żądań. Winkel decyduje się nie kręcić reportażu. Ostatecznie delegacja rządowa podpisuje wraz z Międzyzakładowym Komitetem Strajkowym porozumienie.
Obsada.
"W oparciu o Internetową Bazę Filmu Polskiego".
Produkcja.
Prace przygotowawcze.
Pierwowzór "Człowieka z żelaza" – "Człowiek z marmuru" (1976)"," którego bohaterką była absolwentka szkoły filmowej Agnieszka, badająca losy przodownika pracy Mateusza Birkuta – cieszył się dużą popularnością. Od 1978 roku, kiedy reżyser "Człowieka z marmuru", Andrzej Wajda, został prezesem Stowarzyszenia Filmowców Polskich, stał się orędownikiem demokratyzacji polskiej kinematografii. W sierpniu 1980 roku przyjechał do Gdańska pod pretekstem nadzorowania pracy nad filmem telewizyjnym. Gdy znalazł się w Stoczni Gdańskiej im. Lenina, pełni entuzjazmu robotnicy pamiętający "Człowieka z marmuru" nakłonili go, by zrobił film o nich. Podsunęli mu nazwę "Człowiek z żelaza".
Autor scenariusza do "Człowieka z marmuru", Aleksander Ścibor-Rylski, przebywał za granicą. Kolejny scenariusz napisał za namową Wajdy, korzystając z dostarczanych twórcom filmu zapisków, dokumentów, filmów i zdjęć. Na potrzeby filmu, który (jak pierwowzór) miał stanowić śledztwo dziennikarskie, Ścibor-Rylski wymyślił postać pełnego goryczy dziennikarza Winkla. Pierwotnie rolę tę miał zagrać Zbigniew Zapasiewicz, jednak swym wyglądem intelektualisty nie pasował do postaci steranego życiem dziennikarza. Winklem ostatecznie został Marian Opania. Problem stanowiła też rola Maćka Tomczyka, którego zagrał Jerzy Radziwiłowicz. Część ekipy filmowej uważała, że powinna być to postać na miarę Lecha Wałęsy. Ostatecznie ustalono jednak, że Tomczyk będzie drugorzędną postacią ruchu sierpniowego, co umożliwiło występ samego Wałęsy w epizodycznej roli. Oprócz Wałęsy na ekranie pojawiły się takie postacie wydarzeń sierpniowych, jak Anna Walentynowicz i Tadeusz Fiszbach. Dodatkowym politycznym aktem ze strony Wajdy było wykorzystanie archiwalnych zdjęć z rozpędzonych strajków robotników w grudniu 1970 roku, zakazanych dotychczas przez ponad dekadę.
Zdjęcia.
Autorem zdjęć do "Człowieka z żelaza" był Edward Kłosiński, który zadbał o zainscenizowanie nagranego materiału filmowego tak, aby jak najbardziej przypominał on ujęcia dokumentalne. Katarzyna Mąka-Malatyńska pisała, iż u Kłosińskiego: „Ujęcia lekko prześwietlone białym światłem, ruchliwa kamera, łączenie różnych rodzajów taśmy tworzy dokumentalny styl filmu”. Właśnie zdjęcia Kłosińskiego sprawiły zdaniem Mąki-Malatyńskiej, że film Wajdy, „kręcony na gorąco, dotyczący bieżących wypadków, choć bez wątpienia pozostaje filmem fabularnym, zyskuje rangę dokumentalnego świadectwa”.
Produkcja filmu rozpoczęła się od zdjęć z udziałem Bogusława Lindy i Mariana Opani, dopiero potem wstawiono wątki z rolą graną przez Radziwiłowicza. Podczas kręcenia sceny podpisywania porozumień sierpniowych Wajda podał do wiadomości, żeby wszyscy ich uczestnicy przyszli na plan tak samo ubrani jak wtedy; przyszła większość uczestniczących w tych porozumieniach. Prace trwały intensywnie, gdyż ekipa filmowa zamierzała zdążyć z wysłaniem kopii filmu na 34. Międzynarodowy Festiwal Filmowy w Cannes, co mogłoby ułatwić dystrybucję w Polsce wbrew wymowie politycznej filmu. Produkcja zakończyła się w kwietniu 1981 roku, a choć Wajda uznał film za nieukończony, zgłosił go (z niechęcią) do kolaudacji.
Pojawiający się pod koniec filmu utwór "Ballada o Janku Wiśniewskim" Krzysztofa Dowgiałły wykonali odgrywająca rolę Agnieszki Krystyna Janda, Jacek Kaczmarski, Przemysław Gintrowski i Zbigniew Łapiński.
Rekonstrukcja cyfrowa.
10 grudnia 2012 roku odbyła się premiera "Człowieka z żelaza" w wersji zrekonstruowanej cyfrowo, w ramach projektu KinoRP. Za rekonstrukcję obrazu odpowiadało przedsiębiorstwo Yakumama Film, a dźwięk opracowała spółka Soundplace. Mecenasem zrekonstruowanej wersji był PKO Bank Polski. W 2013 roku cyfrowo zrekonstruowany "Człowiek z żelaza" został wydany na płycie Blu-ray nakładem warszawskiego wydawnictwa DMMS.
Odbiór.
Frekwencja.
27 maja 1981 roku "Człowiek z żelaza" został pokazany na Festiwalu Filmowym w Cannes, a 27 lipca tego samego roku zadebiutował w polskich kinach. W Polsce do 12 grudnia 1981 roku (kiedy film został zdjęty z ekranów w wyniku wprowadzenia stanu wojennego) "Człowieka z żelaza" zdążyło obejrzeć ponad 5 milionów widzów. Podczas premiery "Człowieka z żelaza" we Francji film obejrzało ponad 378 000 osób.
Krytyka w Polsce.
Krytyk pisma „Kino”, Jacek Fuksiewicz potraktował "Człowieka z żelaza" jako dzieło niemal bez precedensu w dziejach kina, które dokonywało z niezwykłą szczerością rozrachunku z jeszcze świeżymi wydarzeniami sierpniowymi i podawało je w formie kroniki. Docenił również fakt, iż Wajda zbudował film na bazie dokumentalnych zapisków, zwiększając tym samym jego autentyczność. Fuksiewicz zauważył również, że reżyser na przekór swojej ekspresyjnej twórczości użył ascetycznej formy. Samego "Człowieka z żelaza" interpretował jako manifest przeciwko systemowi opartemu na terrorze i pogardzie wobec człowieka. Czesław Dondziłło z czasopisma „Film” pisał, iż Wajda po raz pierwszy porzucił romantyczną wizję historii charakterystyczną dla jego twórczości i „jawi się jako epik współczesności”. Pomimo że Dondziłło zarzucał filmowi Wajdy niedostatek „dramatycznej siły” typowej dla sztuki filmowej, był przekonany, że w "Człowieku z żelaza" jest „prawda historycznej dialektyki”.
Małgorzata Szpakowska była bardziej sceptyczna wobec dzieła Wajdy. Z jednej strony doceniała w nim to, że reżyserowi udało się nadążyć za faktami historycznymi oraz otwarcie przełamać cenzurę, którą inni polscy reżyserzy obchodzili poprzez metafory. Krytykowała jednak formę, jakiej użył Wajda: pomieszanie kroniki historycznej z sensacyjną fabułą, zbytni sentymentalizm oraz elementy bardziej typowe dla komedii (Radziwiłowicz rozmawiający sam ze sobą jako postacie Tomczyka i Birkuta). Postać Tomczyka Szpakowska potraktowała jako spłyconą, idealizowaną, co jej zdaniem nie odzwierciedlało prawdziwych odczuć strajkujących robotników.
Krytycznie do "Człowieka z żelaza" odniosła się również Janina Falkowska, zarzucając Wajdzie powielanie poetyki realizmu socjalistycznego. Przeciwieństwem szlachetnej postaci Tomczyka jest „tłumek parszywców, złożony z niereformowalnych biurokratów, dziennikarza pozbawionego kręgosłupa moralnego, zdegenerowanych, zapitych kapusiów i bezwzględnych tajniaków”. Zdaniem Falkowskiej film Wajdy operuje również nachalną symboliką: Agnieszka została upozowana na romantyczną figurę Matki Polki, a Tomczyk, kierujący się „żelaznym” charakterem, „jest aż nieludzki w swej jednoznaczności i determinacji, z jaką dokonuje ideologicznych wyborów”.
Opinię Szpakowskiej po latach podzielił Tadeusz Lubelski, twierdząc, że główny bohater filmu „bardziej był ciągiem słusznych interpretacji kolejnych dat – od roku 1968 do 1981 – niż żywym człowiekiem”. Zarazem jednak przyznał za Fuksiewiczem, że film „chwytał doniosłe wydarzenie historyczne w chwili jego rodzenia się i przedstawiał jego fabularny wariant w całym bogactwie społecznego i kulturowego zaplecza”.
Jerzy Eisler zarzucił Wajdzie, że w nieprawdziwy sposób przedstawił on w retrospekcji z 1970 roku strajki grudniowe wyłącznie jako ruch robotniczy. W "Człowieku z żelaza" pochodowi robotników towarzyszy zamykanie okien przez studentów w akademikach, co miałoby sugerować, że po marcu 1968 roku przedstawiciele inteligencji bali się wesprzeć strajkujących; tymczasem wśród osób zatrzymanych i represjonowanych w grudniu 1970 roku byli również studenci. Z drugiej strony, Krystyna Duniec i Joanna Krakowska zauważyły, że "Człowiek z żelaza" po raz pierwszy w polskiej kinematografii nie tylko pokazywał postać tajnego współpracownika Służby Bezpieczeństwa (Winkla), ale też zapowiadał dylematy związane z rzeczywistością Polski po transformacji ustrojowej. Filmowi esbecy dysponują aktami o zgromadzonych przez Winkla esbeckich materiałach oraz wypadku sprzed lat, za które nie odpowiadał przed sądem, co może zostać wykorzystane w przyszłości przeciw niemu.
Krzysztof Demidowicz z „Filmu”, podsumowując dyskusję wokół "Człowieka z żelaza", przyznał, że ów film nie należy do najwybitniejszych dzieł Wajdy. Podkreślał jednak, że w owym filmie:
wyczuwamy przyśpieszony oddech Historii. Odnajdujemy obraz naszego świata w momencie będącym początkiem końca komuny. I emocje, które temu towarzyszą: od euforii po dręczące niepokoje. Ceną za pośpieszne szukanie syntezy są niepełne sylwetki ludzkie i chybotliwa dramaturgia. Nie ma jednak na ekranie papierowych postaci i nie ma sztucznego patosu, co czasem Wajdzie zarzucano.
Krytyka zagraniczna.
Po pokazie na festiwalu w Cannes "Człowiek z żelaza" został entuzjastycznie przyjęty przez krytyków, którzy przyznali mu pierwszą w historii polskiej kinematografii Złotą Palmę. Francuski krytyk Michel Perez uznał film Wajdy za kamień milowy w historii sztuki filmowej, wskazując na brak dystansu czasowego między wydarzeniami historycznymi a ich realizacją filmową. "Człowiek z żelaza" został nominowany też do Oscara dla najlepszego filmu nieanglojęzycznego wbrew komunistycznej dyktaturze Wojciecha Jaruzelskiego, której przedstawiciele po wprowadzeniu stanu wojennego próbowali wycofać kandydaturę filmu Wajdy.
Według redakcji amerykańskiego pisma „Variety” film zapisał historię w biegu. Zdaniem Bruce’a McCabe’a z „The Boston Globe” film Wajdy „pulsuje swoim własnym napięciem, energią, bezpośredniością i pilnością. Jest to film zrobiony z typowo dziennikarską pasją i pośpiechem”. Vincent Canby z „The New York Timesa” pisał, że "Człowiek z żelaza" jest „aktem odwagi, momentami zbliżającym się do brawury”. Choć Canby był pewien podziwu dla filmu, jednocześnie przyznawał, że „film jest tak nafaszerowany retrospekcjami, że nie zawsze łatwo się zorientować, o jakim kryzysie politycznym mowa w danym momencie”. Dan Yakir z „Film Comment” podkreślał, że „rzadko się zdarza, by film miał tak podwójne oddziaływanie, jako dokument przeszłości »Solidarności« i apel o jej krótką, rozpaczliwą przyszłość”. Za reżyserię filmu Wajda na wygnaniu politycznym otrzymał nagrodę „Athinai” Fundacji Alexandra Onassisa, w uznaniu jego walki o „prawa i godność człowieka”.
Nagrody i festiwale.
Amerykański reżyser Martin Scorsese uznał film za jedno z arcydzieł polskiej kinematografii i w 2014 roku wytypował "Człowieka z żelaza" do prezentacji w Stanach Zjednoczonych oraz Kanadzie w ramach festiwalu polskich filmów .
Spuścizna.
"Człowiek z żelaza" odegrał fundamentalną rolę jako film, który mitologizował wydarzenia sierpniowe 1980 roku i narodziny „Solidarności”, a przede wszystkim zapewnił międzynarodowy rozgłos jednej z głównych postaci porozumień sierpniowych, Lechowi Wałęsie. Kamera filmuje Wałęsę nie tylko podczas ślubu fikcyjnych bohaterów filmu, ale również jako głównego sygnatariusza porozumień sierpniowych. Zdaniem Elżbiety Ostrowskiej ówczesne zjednoczenie polityczne Wajdy jako reżysera i Wałęsy jako formalnego lidera „Solidarności” skutkowało „utopijną ideą możliwego sojuszu robotników i intelektualistów, która wkrótce okazała się politycznym marzeniem”. Wajda po latach próbował podtrzymać utopię stworzoną w "Człowieku z żelaza", realizując film "Wałęsa. Człowiek z nadziei" (2014), gdzie już bezpośrednio uczynił Wałęsę (granego przez Roberta Więckiewicza) głównym bohaterem.
Tadeusz Sobolewski twierdził, iż "Człowiek z żelaza", tak jak "Człowiek z marmuru", był próbą odnowienia tradycji romantycznego mesjanizmu polskiego, w której jednak nie pokazuje się „narodu rozpiętego na krzyżu”. Wręcz przeciwnie, katolicki ruch solidarnościowy przedstawiony został zdaniem Sobolewskiego jako „oczyszczony z perwersyjnego kultu cierpienia”. Jednakże zdaniem części krytyków "Człowiek z żelaza" walnie przyczynił się do wybuchu rewolucji konserwatywnej w polskim kinie, promując dziewiętnastowieczny, narodowo-patriotyczny model kobiety jako stereotypowej Matki Polki (postać Agnieszki). Ten model miał stać się reprezentatywny dla polskiego kina po 1981 roku.
Produkcja "Człowieka z żelaza" była jednym z powodów rozwiązania Zespołu Filmowego „X”, któremu dotychczas przewodził Wajda. Jako przyczynę represji wobec członków „X” ówczesny rzecznik rządu Jerzy Urban uznał „działalność antypaństwową”. Wajda, który stracił również stanowisko prezesa Stowarzyszenia Filmowców Polskich, przez kilka lat przebywał na emigracji, realizując filmy między innymi we Francji ("Danton") i w Republice Federalnej Niemiec ("Miłość w Niemczech").

</doc>
<doc id="513844" url="https://pl.wikipedia.org/wiki?curid=513844" title="Komórki APUD">
Komórki APUD



</doc>
<doc id="513851" url="https://pl.wikipedia.org/wiki?curid=513851" title="Diltiazem">
Diltiazem

Diltiazem () – organiczny związek chemiczny, lek z grupy antagonistów wapnia, pochodna benzotiazepiny, blokujący kanał wapniowy typu L, a przez to zmniejszający niezbędną do skurczu ilość wapnia w komórkach. Jego działanie obejmuje naczynia tętnicze, w najwyższym stopniu wieńcowe, słabiej obwodowe, bardzo słabo żylne. Działanie to zwiększa przepływ wieńcowy i obniża ciśnienie tętnicze, w konsekwencji zmniejszając obciążenie następcze lewej komory, a zatem i zapotrzebowanie serca na tlen. Lek także, działając bezpośrednio na węzeł zatokowy zwalnia czynność serca. Nie ma negatywnego wpływu na metabolizm lipidów i cukrów (w czym wykazuje podobieństwo do innych antagonistów wapnia). Dostępność biologiczna diltiazemu wynosi przy systematycznym podawaniu ok. 90%.
Stosowany jest w leczeniu nadciśnienia tętniczego, migotaniu przedsionków, choroby niedokrwiennej serca (szczególnie anginy Prinzmetala oraz w przypadku współistnienia astmy oskrzelowej).
Poza specjalistycznymi wskazaniami należy unikać łączenia go z lekami β-adrenolitycznymi, jest także przeciwwskazany w hipotonii, zespole WPW, blokach przedsionkowo-komorowych oraz w przypadku karmienia piersią. Najczęstsze działania niepożądane to: odczyny alergiczne, bradykardia, hipotonia, niekiedy przerost dziąseł. Zalecana dawka nie powinna przekraczać 180 mg/dobę. Najpopularniejsze w Polsce preparaty to między innymi: "Diltiazem", "Dilzem", "Oxycardil".
Innym, ale mniej spotykanym, zastosowaniem jest terapia późnych dyskinez u pacjentów psychiatrycznych.

</doc>
<doc id="513857" url="https://pl.wikipedia.org/wiki?curid=513857" title="Willingen">
Willingen

Niemcy:
Zobacz też:

</doc>
<doc id="513858" url="https://pl.wikipedia.org/wiki?curid=513858" title="Makreloszowate">
Makreloszowate

Makreloszowate, wręgowcowate (Scomberesocidae) – rodzina morskich ryb belonokształtnych (Beloniformes), bardzo blisko spokrewniona z belonowatymi. Makrelosz i sajra są cennymi gatunkami użytkowymi.
Występowanie.
Występują masowo przy powierzchni otwartego oceanu w strefie tropikalnej i subtropikalnej obydwu półkul.
Cechy charakterystyczne.
Ciało wydłużone, wrzecionowate, pokryte małymi łuskami. Obydwie szczęki wydłużone, zaopatrzone w drobne zęby. Krótkie płetwy piersiowe i brzuszne. Tylne części płetwy grzbietowej i odbytowej podzielone są na 2 do 7 małych płetw. Płetwy brzuszne, grzbietowa i odbytowa przesunięte są w stronę ogona. Makreloszowate nie mają pęcherza pławnego. Osiągają maksymalnie 50 cm długości ("Scomberesox saurus").
Klasyfikacja.
Rodzaje zaliczane do tej rodziny:
"Cololabis" — "Scomberesox"

</doc>
<doc id="513861" url="https://pl.wikipedia.org/wiki?curid=513861" title="Scomberesocidae">
Scomberesocidae



</doc>
<doc id="513862" url="https://pl.wikipedia.org/wiki?curid=513862" title="Kwarta (podatek)">
Kwarta (podatek)

Kwarta (łac. "quarta pars", czyli "czwarta część") – nazwa dawnego podatku ustanowionego w 1563 roku naliczanego dzierżawcom w wysokości 1/4, a od 1567 1/5 dochodów z dóbr królewskich. Podatek ten przeznaczony był na utworzenie i utrzymanie tzw. wojska kwarcianego.
Wykorzystanie kwarty.
- na cele obrony potocznej,
- w 1602 r. kwarta poszła na wydatki w Inflantach
- w 1605 r. na wojnę w Inflantach
- w 1610 r. opłacono wojsko pod Smoleńskiem

</doc>
<doc id="513865" url="https://pl.wikipedia.org/wiki?curid=513865" title="Świątynia Salomona">
Świątynia Salomona



</doc>
<doc id="513872" url="https://pl.wikipedia.org/wiki?curid=513872" title="Futurepop">
Futurepop

Futurepop – gatunek elektronicznej muzyki tanecznej wywodzący się z nurtów synth pop, EBM oraz uplifting trance.
Termin został po raz pierwszy użyty przez Ronana Harrisa oraz Stephana Grotha, próbujących określić tworzoną przez siebie muzykę. W ostatnich latach koncepcja futurepopu została rozszerzona przez takie grupy jak Solitary Experiments, XP8 czy też Rotersand poprzez dodawanie elementów progresywnego trance. Jeszcze inne grupy jak np. Assemblage 23 skłaniały się bardziej ku electro-industrialowi i EBM. Muzyka futurepop należy do niszowych i popularna jest wyłącznie w określonych kręgach odbiorców.

</doc>
<doc id="513875" url="https://pl.wikipedia.org/wiki?curid=513875" title="2-Chlorobenzylidenomalononitryl">
2-Chlorobenzylidenomalononitryl

2-Chlorobenzylidenomalononitryl ("CS") – organiczny związek chemiczny stosowany jako drażniący bojowy środek trujący (lakrymator i sternit). Oznaczenie wojskowe Stany Zjednoczone – CS, Francja – CB. Rzadziej spotykane oznaczenia to OSBM, OCBM oraz CBM.
Własności fizykochemiczne.
CS jest to w temperaturze pokojowej biała krystaliczna substancja, nierozpuszczalna w wodzie, rozpuszcza się w acetonie, benzenie, chloroformie, słabiej w eterze dietylowym i etanolu.
Hydrolizę tego związku (do 2-chlorobenzaldehydu i malononitrylu) przyspiesza środowisko zasadowe, z tego też względu poleca się poszkodowanym przemywanie błon śluzowych i skóry słabym roztworem sody oczyszczonej. Stosowanie odkażalników na bazie podchlorynów wzmacnia działanie substancji CS.
Otrzymywanie.
Metoda syntezy CS opisana została przez Corsona i Stoughtona w 1928 roku (stąd akronim „CS”). Polega ona na kondensacji Knoevenagla 2-chlorobenzaldehydu z malononitrylem:
Reakcja katalizowana jest zasadami, np. piperydyną (przyspieszenie ok. 100-krotne w stosunku do reakcji w nieobecności piperydyny).
Działanie.
Działanie CS polega na silnym drażnieniu błon śluzowych oczu, górnych dróg oddechowych powodującym silne łzawienie, kaszel, ślinotok oraz kichanie. Działa również przez skórę, szczególnie w miejscach wilgotnych od potu i łez, powodując uczucie dotkliwego pieczenia. Przy dużych skażeniach może doprowadzić do powstania na skórze ofiar podrażnień oraz pęcherzy. Działanie tego środka chemicznego może być odczuwalne przez poszkodowanych nawet do kilku godzin. W terenie zachowuje zdolność do rażenia nawet powyżej 14 dni.
Obszerny raport dotyczący działania i toksyczności CS sporządzony został po użyciu go podczas opanowywania farmy sekty "Gałąź Dawidowa" w Waco (Teksas) w roku 1993. Z raportu wynika, że CS użyty w pomieszczeniach zamkniętych może przyczynić się lub być główną przyczyną śmierci ludzi, o ile nie mają oni możliwości opuszczenia pomieszczenia.
Historia.
CS został otrzymany w 1928 roku w Stanach Zjednoczonych. W 1954 roku został przyjęty do uzbrojenia amerykańskich sił zbrojnych. W latach 1963–1972 był stosowany bojowo podczas wojny wietnamskiej. Obecnie stosowany głównie przez policję. Najczęściej służy do eleboracji granatów dymnych w postaci mieszaniny termosublimacyjnej (pirotechnicznej) o zawartości 40–50% CS wraz ze stabilizatorami dymu (talkiem, silikażelem). W wyniku spalania tej mieszaniny powstaje toksyczny aerozol. Stosuje się ją również w ręcznych miotaczach gazu (w postaci roztworu) i amunicji broni gazowej.

</doc>
<doc id="513881" url="https://pl.wikipedia.org/wiki?curid=513881" title="Kaczorkowate">
Kaczorkowate

Kaczorkowate, kaczorki (Adrianichthyidae) – rodzina małych ryb belonokształtnych. Polską nazwę zawdzięczają powiększonym szczękom nadającym ich pyskowi formę szufladki. Osiągają od 3 do 18 cm długości. Promienie płetwy grzbietowej i odbytowej samców są dłuższe i cieńsze niż u samic. Gatunkiem typowym jest kaczorek ("Adrianichthys kruyti").
Występowanie.
Wody słodkie i słonawe Indii, Japonii oraz wysp Oceanu Indyjskiego
Klasyfikacja.
Rodzaje zaliczane do tej rodziny są zgrupowane w podrodzinach Adrianichthyinae i Oryziinae (ryżówkowate):
"Adrianichthys" — "Oryzias"

</doc>
<doc id="513886" url="https://pl.wikipedia.org/wiki?curid=513886" title="Sinti">
Sinti

Sinti lub Sinte (l.poj. r.m. Sinto, r.ż. Sintisa) – tradycyjnie wędrowna grupa etniczna, pochodząca z Półwyspu Indyjskiego, pokrewna Romom i wraz z nimi określana zbiorczym mianem Cyganów (, , w języku sintich – "Romané Chavé" / "Romane Tschawe" / "Romane Čhave", dosłownie: „Synowie Ramy” lub „Romscy synowie / chłopcy”).
Historia i język.
Brak jednoznacznych danych, mogących wyjaśnić genezę nazwy własnej "Sinti". Być może ma ona związek z imieniem legendarnego przywódcy Sindolo, znanego ze średniowiecznych zapisków, odnoszących się do przybyłych w XV wieku do Europy Cyganów. Jej pokrewieństwo toponimowi Sindh (prowincja w dzisiejszym Pakistanie) jest również prawdopodobne, gdyż region ten leży w obszarze, na którym zachodził najwcześniejszy etap etnogenezy Romów. Dane językoznawcze zdają się jednakże wskazywać obcy charakter tego etnonimu, który w deklinacji zachowuje się jak inne słowa zapożyczone.
Większość Sintich posługuje się dialektem północno-zachodniej gałęzi języka romskiego, zwanym przez nich samych "sintikanes", w którym można zaobserwować duży wpływ leksykalny i gramatyczny niemczyzny. Rozumienie zasad romanipen pozostało wśród nich najczęściej bardzo ortodoksyjne, co zdaje się być efektem długiej historii prześladowań. Wędrowny tryb życia, tradycyjnie wiązany z większością grup etnicznych określanych jako Cyganie, w przypadku Sintich zaczął zanikać w XIX wieku. Jednakże niektóre rodziny kontynuują tę tradycję do dziś, zarabiając na życie prowadzeniem wędrownego cyrku lub uprawianiem innych form rozrywki ulicznej (żonglerki, sztuki iluzji, akrobacji na linie, koniu itd.; patrz: tradycyjne profesje Romów).
Według części opracowań naukowych, etnogeneza Sintich przebiegała odmiennie od etnogenezy Romów, jednakże dane językoznawcze zdają się nie potwierdzać tego twierdzenia. Europejski etap tego procesu związany był z obszarem historycznych Niemiec, Niderlandów, północnych regionów Francji i Włoch. W Niemczech i Austrii Sinti pojawili się w XV wieku, zaś z czasem uwidocznił się wśród nich podział na dwie grupy: "Eftavagarja" (dosłownie: „siedem wozów”) i "Estraxarja" (dosłownie: „z Austrii”). "Eftavagarja" wywędrowali do Francji, gdzie w wyniku kontaktu z innymi częściami etnosu romskiego doszło do utworzenia grupy Manuszy. Niektóre opracowania naukowe, opierając się na podobieństwie używanych przez nich dialektów romani, traktują Sintich i Manuszy jako jedną grupę etniczną, będącą częścią narodu romskiego. "Estraxarja" natomiast przemieścili się do Włoch i Chorwacji, na tereny historycznego Królestwa Węgier oraz do Czech.
W czasie II wojny światowej Sinti wraz z Romami byli eksterminowani przez III Rzeszę, m.in. w obozie zagłady Treblinka (patrz: Porajmos).
Sinti w Polsce.
W Polsce istnieje niewielka społeczność Sintich, których przodkowie zamieszkiwali w XIX wieku ziemie zaboru pruskiego lub zostali po 1945 roku włączeni w granice Polski wraz z innymi mieszkańcami Ziem Odzyskanych. Wśród wierzących dominującym wyznaniem jest katolicyzm, jednak przodkowie polskich Sinti byli również wyznawcami luteranizmu, zapewne w wyniku oddziaływania kultury niemieckiej.

</doc>
<doc id="513892" url="https://pl.wikipedia.org/wiki?curid=513892" title="Koszmar senny">
Koszmar senny

Koszmar senny (potocznie koszmar, dawniej "koszemar"; z „mara łóżkowa”) – długotrwałe, wywołujące przerażenie marzenie senne, występujące w fazie snu REM, których treść przedstawia wydarzenia zagrażające życiu, bezpieczeństwu czy własnej integralności; ich wystąpienie przerywa sen. Koszmarom sennym towarzyszą negatywne emocje, takie jak: przerażenie, gniew, lęk i złość. W istotny sposób pogarszają jakość snu, mogą powodować bezsenność, wywoływać negatywne konsekwencje zdrowia fizycznego i psychicznego, problemy z koncentracją w ciągu dnia, poczucie zagrożenia lub chronicznego zmęczenia. Występują u około 10–15% dzieci w wieku 3–5 lat oraz okazyjnie u około 50% dorosłych.
Koszmary senne u dzieci.
Koszmary senne pojawiają się u dzieci, które ukończyły 3. rok życia, 75% osób pamięta je w wieku dorosłym. Mogą być reakcją na urazy psychiczne lub niepokój, które doświadcza dziecko w środowisku rodzinnym. Początek zaburzeń pojawia się u dzieci między 3. a 6. rokiem życia, szczyt zapadalności notuje się między 7. a 9. rokiem życia. 
Koszmary senne i inne zaburzenia snu u dzieci mogą wiązać się z następującymi sytuacjami rodzinnymi: 
Koszmary senne u dorosłych.
1% osób dorosłych doświadcza koszmarów sennych minimum raz w tygodniu, w niektórych przypadkach zaburzenie to w znaczący sposób utrudnia codzienne funkcjonowanie. Jego występowanie jest ściśle związane z wystąpieniem zespołu stresu pourazowego i stanowi jedno z kryteriów rozpoznawania PTSD u pacjentów. 68% pacjentów cierpiących na nawracające koszmary senne doświadczyło silnej traumy. 
Koszmary senne diagnozowane są często:
Diagnoza i leczenie.
Sporadycznie występujące koszmary senne nie wymagają leczenia. Incydentalnie pojawiają się u większości dzieci i ponad połowy osób dorosłych. Nawracające koszmary senne w Międzynarodowej Statystycznej Klasyfikacji Chorób i Problemów Zdrowotnych ICD-10 kwalifikuje się do zaburzeń snu z grupy parasomnii. Diagnoza zaburzenia uwzględnia częstotliwość występowania koszmarów oraz ich wpływ na codzienne funkcjonowanie i zdrowie pacjenta. 
Do negatywnych skutków nawracających koszmarów sennych należą:
Leczenie koszmarów sennych u dzieci w większości przypadków nie wymaga zastosowania farmakoterapii, stosuje się interwencje behawioralne oraz edukację dotyczącą fizjologii snu. U osób dorosłych stosuje się psychoterapię poznawczo-behawioralną. W niektórych przypadkach (korelacja z depresją, znaczące utrudnienie funkcjonowania przez brak możliwości snu i wypoczynku) chorym podaje się leki hamujące wystąpienie fazy snu REM, połączone z zastosowaniem psychoterapii. 

</doc>
<doc id="513898" url="https://pl.wikipedia.org/wiki?curid=513898" title="Lina Kostenko">
Lina Kostenko

Lina Kostenko (ukr. "Лі́на Васи́лівна Косте́нко", ur. 19 marca 1930 w Rzyszczowie na Kijowszczyźnie) – ukraińska poetka i tłumaczka, dysydentka, główna przedstawicielka grupy szistdesiatnyków (poetów lat 60.) w kulturze ukraińskiej.
Życiorys.
Była jedną z najbardziej widocznych postaci spośród plejady młodych ukraińskich poetów, którzy rozpoczęli działalność literacką na przełomie lat 50. i 60. XX wieku. Twórczość szistdesiatnykiw wniosła w ukraińską literaturę nowe prądy, poeci zaczęli tworzyć prace nietypowe, awangardowe, ale zawsze maksymalnie krytycznie nastawione do ówczesnego ustroju.
Pierwsze tomiki wierszy Liny Kostenko "Prominnia zemli" (1957) oraz "Witryła" (1958) cieszyły się zainteresowaniem zarówno czytelników, jak i krytyki, a tomik "Mandriwky sercia" (1961) nie tylko utwierdził sukces młodej poetki, ale również zaświadczył o jej dojrzałości twórczej, stawiając jej nazwisko w gronie największych osobistości poezji ukraińskiej.
Na początku lat 60. brała udział w wieczorach literackich kijowskiego Klubu Młodzieży Twórczej. Począwszy od 1961 roku poddawana była krytyce ze względu na apolityczność, zrezygnowano wówczas także z produkcji filmu "Dorohoju witriw" według napisanego przez nią scenariusza.
8 kwietnia 1963 roku w trakcie narady ideologicznej sekretarz KC KPU do spraw ideologii A. Skaba ogłosił, "iż formalistyczne wygibasy słowne niechybnie doprowadzają do wykrzywienia i zaciemnienia treści ideowo-artystycznej utworu. O takim obrocie spraw świadczą niektóre utwory młodych poetów M. Winhranowskiego, I. Dracza, L. Kostenko". Wypowiedź ta była preludium do pogromu pokolenia szistdesiatnykiw.
W 1963 roku wycofano z druku tom wierszy poetki "Zorianyj intehrał", natomiast nakład książki "Kniaża hora" został zniszczony przez cenzurę.
W owych latach wiersze L. Kostenko publikowały czasopisma w Czechosłowacji i w Polsce, a jedynie z rzadka na Ukrainie. Jej utwory ukazywały się częściej w drugim obiegu.
W 1965 roku L. Kostenko była sygnatariuszką listu protestacyjnego przeciwko aresztowaniom członków ukraińskiej inteligencji. Obserwowała toczący się we Lwowie proces sądowy M. Osadczego i M. Zwaryczewskiego. W czasie rozprawy nad braćmi Horyń obsypała podsądnych kwiatami. Wspólnie z I. Draczem zwróciła się do redakcji czasopisma „Żowteń” (obecnie „Dzwin”) oraz do pisarzy lwowskich z propozycją wystąpienia w obronie aresztowanych. Pisarze nie odważyli się na protest, ale skierowali do sądu wniosek o zwolnienie za poręczeniem majątkowym Mychajłę Horynia. Działania te nie wpłynęły na przebieg rozprawy, miały jednakowoż ogromne znaczenie moralne.
W maju 1966 roku, gdy w Związku Radzieckich Pisarzy Ukrainy piętnowano „nacjonalistycznych odszczepieńców”, część młodzieży urządziła owację na cześć L. Kostenko, która stanęła w obronie I. Switłycznego, O. Załywachy, M. Kosiwa i B. Horynia.
W 1968 r. sporządziła listy w obronie Wiaczesława Czornowoła, reagując w ten sposób na oszczerstwa rzucane na niego na łamach gazety "Literaturna Ukraina". Po tym wydarzeniu nazwisko Liny Kostenko nie pojawiało się przez długie lata w ukraińskiej prasie radzieckiej, a sama autorka utwory swe pisała jedynie do szuflady.
W 1973 roku trafiła na czarną listę sporządzoną przez sekretarza KC KPU do spraw ideologii W. Małanczuka. Dopiero w 1977 roku, już po odejściu Małanczuka, ukazał się tomik wierszy "Nad berehamy wicznoji riky", a w 1979 roku, na mocy specjalnej uchwały prezydium Związku Pisarzy Ukrainy, do obiegu trafił poemat historyczny wierszem "Marusia Czuraj", która czekała na publikację aż sześć lat. Za poemat ten poetka otrzymała w 1987 roku Państwową Nagrodę im. Tarasa Szewczenki. Oprócz tego Lina Kostenko jest autorką takich tomików poezji, jak "Nepowtornist"' (1980), "Sad netanuczych skulptur" (1987) oraz tomiku wierszy dla dzieci "Buzynowyj car" (1987).
W 2010 roku ukazała się powieść Liny Kostenko "Zapysky ukrajinśkoho samaszedszoho". Powieść wzbudziła ogromne zainteresowanie, a wydrukowany nakład okazał się niewystarczający.
W 2011 roku pisarka odbyła objazdową prezentację swojej nowej powieści. Spotkania odbyły się w Kijowie, Równym i Charkowie. Na każdym z nich obecne były tłumy, z braku miejsc nie wszyscy chętni mogli spotkać się z poetką. W lutym 2011 roku ukazał się tom wierszy "Riczka Heraklita", w którym obok wcześniej publikowanych utworów znalazło się również 50 nowych wierszy.
Przekłady.
Utwory Kostenko były tłumaczone na wiele języków, w tym: angielski, białoruski, estoński, włoski, portugalski, niemiecki, słowacki, francuski i polski. Jej wiersze na język polski tłumaczyli m.in. Florian Nieuważny oraz Leszek Engelking.
Sama poetka jest autorką przekładów poezji czeskiej i polskiej, tłumaczyła m.in. wiersze Marii Pawlikowskiej-Jasnorzewskiej.
Życie prywatne.
Była żoną polskiego pisarza Jerzego Jana Pachlowskiego. Przyszli małżonkowie uczyli się na jednym roku w Instytucie Literackim im. M. Gorkiego w Moskwie.
Drugim mężem poetki był Wasyl Cwirkunow, w latach 60. XX w. pełniący funkcję dyrektora Kijowskiego Studia Filmowego im. O. Dowżenki.
Z tych dwóch związków poetka ma dwoje dzieci – Oksanę Pachlowską (ur. 1956) oraz Wasyla Cwirkunowa juniora (ur. 1969).
Wybrane utwory (w języku ukraińskim).
Poematy
Wiersze

</doc>
<doc id="513912" url="https://pl.wikipedia.org/wiki?curid=513912" title="Lorenzo de Medici">
Lorenzo de Medici



</doc>
<doc id="513914" url="https://pl.wikipedia.org/wiki?curid=513914" title="Łuk zwykły">
Łuk zwykły

Łuk zwykły, łuk Jordana – krzywa opisana parametrycznie za pomocą funkcji ciągłych:
lub ogólniej w przestrzeni "n"-wymiarowej:
która nie ma punktów wielokrotnych, tzn. różnym wartościom formula_5 odpowiadają różne punkty krzywej.
Można też wyróżnić łuk zwykły lewostronnie, prawostronnie lub obustronnie otwarty, gdy w powyższej definicji przedział formula_6 zostanie zastąpiony przez przedział odpowiednio lewostronnie, prawostronnie lub obustronnie otwarty.
Szczególnym przypadkiem łuku zwykłego jest łuk regularny.
Własności.
Zmieniając formula_5 od formula_8 do formula_9 punkt opisany powyższymi formułami przebiega łuk formula_10 krzywej w jednym kierunku od punktu formula_11 do punktu formula_12 (punkty te odpowiadają wartościom formula_8 i formula_9). Punkty łuku wzajemnie jednoznacznie odpowiadają punktom przedziału domkniętego formula_15 Łuk zwykły nie może przecinać siebie.

</doc>
<doc id="513915" url="https://pl.wikipedia.org/wiki?curid=513915" title="Choroba Huntingtona">
Choroba Huntingtona



</doc>
<doc id="513924" url="https://pl.wikipedia.org/wiki?curid=513924" title="Parkinsonizm atypowy">
Parkinsonizm atypowy



</doc>
<doc id="513928" url="https://pl.wikipedia.org/wiki?curid=513928" title="Teratozoospermia">
Teratozoospermia

Teratozoospermia – termin określający zbyt niski odsetek plemników o prawidłowej budowie (morfologii) w ejakulacie. Zgodnie z najnowszymi rekomendacjami WHO odsetek plemników o prawidłowej budowie powinien wynosić 4% (wcześniejsza, już nieobowiązująca rekomendacja WHO z 1999 roku wyznaczała poziom morfologii plemników wynoszący 14%) - jeśli w nasieniu pacjenta stwierdza się poziom niższy niż 4% to można podejrzewać u niego teratozoospermię. Poziom ten został wyznaczony dzięki międzynarodowym badaniom populacyjnym.
W ocenie prawidłowości budowy plemników bierze się pod uwagę obecność defektów z ich główce, wstawce oraz witce. Wystarczy jeden defekt w którymkolwiek z tych regionów aby plemnik był zaklasyfikowany jako nieprawidłowy.
Odsetek plemników o prawidłowej morfologii waha się w nasieniu od 0 do 30%, rzadko kiedy przekraczając wartości rzędu 25%.

</doc>
<doc id="513932" url="https://pl.wikipedia.org/wiki?curid=513932" title="Myasthenia gravis">
Myasthenia gravis



</doc>
<doc id="513933" url="https://pl.wikipedia.org/wiki?curid=513933" title="Szczęki (film)">
Szczęki (film)

Szczęki () – amerykański dreszczowiec filmowy z 1975 roku w reżyserii Stevena Spielberga, powstały na podstawie bestsellerowej powieści Petera Benchleya pod tym samym tytułem. Film doczekał się trzech kontynuacji.
Fabuła.
W czasie kąpieli w nadmorskim kurorcie Amity młoda dziewczyna zostaje zaatakowana i wciągnięta pod wodę przez niewidoczną dla widzów potężną siłę. Szef policji w Amity, Martin Brody (notabene panicznie bojący się wody) odnajduje na plaży jej zmasakrowane szczątki. Brody, dowiedziawszy się od lekarza, iż śmierć turystki była wynikiem ataku rekina, chce zamknąć plażę w Amity, ale burmistrz miasteczka, Larry Vaughn, obawiając się utraty zysków z turystyki, nie wyraża na to zgody, jednocześnie nakłaniając lekarza do zmiany orzeczenia o przyczynie śmierci (na rozcięcie przez śrubę motorówki).
Wkrótce dochodzi do kolejnej tragedii, rekin zabija małego chłopca. Władze Amity godzą się na zamknięcie plaży, ale tylko na dwadzieścia cztery godziny. Jednocześnie zostaje wyznaczona nagroda za zabicie ludojada, co przyciąga tłumy rybaków. Oprócz nich do Amity przybywa młody oceanolog Matt Hooper, znawca rekinów. Gdy rybacy łapią i zabijają pewnego żarłacza tygrysiego, wszyscy są przekonani, że koszmar dobiegł końca. Hooper nie jest jednak pewien, czy schwytany rekin jest rzeczywiście poszukiwanym ludojadem. Burmistrz jednak nie zgadza się na otworzenie brzucha rekina i sprawdzenie jego „zawartości”.
Jednocześnie Brody zostaje zaatakowany przez matkę zabitego chłopca, która jest wściekła, że nie zamknął plaży po pierwszym ataku. Pomimo zakazu burmistrza, Brody i Hooper potajemnie otwierają brzuch rekina i odkrywają, iż nie ma w nim ludzkich zwłok. Wyruszają więc wyposażoną w nowoczesny sprzęt łodzią Hoopera na poszukiwanie drapieżnika. W trakcie rekonesansu odnajdują zdemolowaną łódź rybaka z Amity. W jej wnętrzu Hooper odnajduje ogromny ząb rekina oraz niestety również głowę pożartego rybaka. Rekin okazuje się ogromnym żarłaczem białym. Pomimo nalegań Brody’ego i Hoopera, burmistrz nie zgadza się na zamknięcie plaż, pozwala jedynie na wzmocnienie środków bezpieczeństwa. Do Amity przybywają tłumy turystów.
Mimo wzmocnionej ochrony plaż, tragedii nie udaje się uniknąć; ginie kolejna osoba, a syn Brody’ego cudem unika śmierci. Zdesperowany policjant wymusza na burmistrzu wynajęcie zawodowego łowcy rekinów, Quinta. Brody i Hooper decydują się również wyruszyć z myśliwym. Quint jest szorstkim i niesympatycznym osobnikiem i szybko popada w konflikt z Hooperem. Trzej mężczyźni po krótkich poszukiwaniach odnajdują rekina, który – jak się okazuje – mierzy ponad osiem metrów długości. Quintowi udaje się zranić zwierzę harpunem, jednak drapieżnik ucieka.
W nocy Quint opowiada, iż jego nienawiść do rekinów wzięła się z czasów służby w marynarce, gdy po zatopieniu jego okrętu ("USS Indianapolis") był świadkiem, jak pożerały one jego kolegów.
Tymczasem rekin atakuje łódź myśliwych i poważnie ją uszkadza. Quint nie pozwala Brody’emu wezwać pomocy i niszczy radio, bojąc się, że straci nagrodę za zabicie rekina. Mimo iż rekin zostaje jeszcze kilkakrotnie trafiony harpunem, nie przestaje atakować łodzi. Zaślepiony Quint próbuje wyciągnąć rekina na powierzchnię, lecz zaciera silniki i łódź zostaje unieruchomiona. Hooper decyduje się użyć specjalnej klatki przeciw rekinom i zaaplikować drapieżnikowi strychninę. Bestia niszczy jednak klatkę, a oceanologowi ledwo udaje się uciec i skryć w wodorostach. Następnie rekin niszczy łódź Quinta, a on sam ginie w paszczy drapieżnika. Brody pozostaje sam na tonącym statku. Udaje mu się obronić przed rekinem dzięki butli ze sprężonym powietrzem, którą wrzuca zwierzęciu do paszczy. Uzbrojony w harpun i karabin policjant chroni się na maszcie łodzi. Ludojad nie przestaje jednak atakować. Brody odpędza go, zadając mu ciosy harpunem. Ryba jednak ponownie zawraca w jego kierunku. Ponieważ maszt pogrąża się w wodzie, jedyną szansą dla Brody’ego pozostaje wysadzenie rekina w powietrze poprzez strzał z karabinu w butlę ze sprężonym powietrzem, ciągle tkwiącą w paszczy zwierzęcia. Po kilku chybionych strzałach ostatecznie mu się to udaje – rekin zostaje rozerwany na strzępy. Chwilę później, Hooper wynurza się z ukrycia i razem z Brodym wracają szczęśliwie na ląd.
Zdjęcia.
Zdjęcia do filmu realizowano na terenie Australii oraz amerykańskich stanów Massachusetts i Kalifornia.
Odbiór.
Serwis Rotten Tomatoes przyznał filmowi wynik 98 proc. pozytywnych recenzji. Portal "Prime Movies" uwzględnił "Szczęki" w notowaniu dziesięciu najlepszych filmów o tematyce morskiej.

</doc>
<doc id="513936" url="https://pl.wikipedia.org/wiki?curid=513936" title="Asthenozoospermia">
Asthenozoospermia

Asthenozoospermia – nieprawidłowa ruchliwość plemników znajdujących się w ejakulacie. Zgodnie z obecnie obowiązującymi wartościami referencyjnymi WHO za wartość prawidłową przyjmuje się ≥ 32% plemników wykazujących ruch postępowy. Do 2010 roku WHO rekomendowało rozróżnianie dwóch typów ruchu postępowego plemników (ruch a: ≥ 20 μm/s w temp. pokojowej i ruch b: ≤ 20 μm/s w temp. pokojowej). Norma obowiązująca do 2010 roku wynosiła ≥ 25% plemników wykazujących ruch a lub ≥ 50% plemników wykazujących ruch a+b.
Przyczyny osłabionego ruchu plemników mogą być różnorodne: nieprawidłowe upłynnianie nasienia, mutacje genowe wpływające na strukturę witki plemnika, obecność bakterii w ejakulacie, obecność przeciwciał przeciwplemnikowych i inne. Ostatnio coraz większą rolę przypisuje się wpływowi stresu oksydacyjnego i reaktywnym formom tlenu (RFT). Z badań wynika, iż prawdopodobnie występujący w najądrzach (a być może również w jądrach) stres oksydacyjny wpływa na uszkodzenie funkcji mitochondriów plemnika, a w konsekwencji na niedostateczną produkcję energii oraz zaburzenia ruchliwości plemników.

</doc>
<doc id="513944" url="https://pl.wikipedia.org/wiki?curid=513944" title="Virginie Pouchain">
Virginie Pouchain

Virginie Pouchain (ur. 1980) – francuska piosenkarka z departamentu Ardèche w południowej Francji. 
W 2006 roku reprezentowała swój kraj na Konkursie Piosenki Eurowizji piosenką "Il Était Temps". W ostatecznej klasyfikacji zajęła 22 miejsce.
 

</doc>
<doc id="513947" url="https://pl.wikipedia.org/wiki?curid=513947" title="Virginie Pouchin">
Virginie Pouchin



</doc>
<doc id="513948" url="https://pl.wikipedia.org/wiki?curid=513948" title="Bezład Friedreicha">
Bezład Friedreicha



</doc>
<doc id="513950" url="https://pl.wikipedia.org/wiki?curid=513950" title="Bielszowice">
Bielszowice

Bielszowice (niem. "Bielschowitz") − dzielnica Rudy Śląskiej, którą według danych z 2006 roku zamieszkiwało 9505 osób. Godłem Bielszowic jest skrzyżowany topór z siekierą.
Historia.
Średniowiecze.
Wieś w źródłach pisanych znana jest od XV wieku. Pierwszy raz nazwę Bielszowic odnotowano w zaginionym przywileju księcia cieszyńskiego Wacława z 1452 roku, a z roku 1472 znany jest jej pierwszy właściciel - Maciej Bielczowski ("Matiey Bielczowsky"). W średniowieczu Bielszowice były niewielką wsią rycerską. Według najstarszego urbarza ziemi bytomskiej około 1500 roku zamieszkiwało ją zaledwie 10 kmieci. W 1532 roku liczba ta wzrosła do 12 chłopów. Siedlisko wsi rozwinęło się wzdłuż niewielkiego dopływu Kochłówki.
Czasy nowożytne.
U progu nowożytności w Bielszowicach stanął pierwszy kościół, a w wiekach XVII i XVIII funkcjonowała tu kuźnica żelaza.
Wiek XIX.
1805 roku wybudowano Hutę cynku „Deutsche Hütte”. 
W latach 1896-1904 w Bielszowicach zbudowano kopalnię węgla kamiennego. Kopalnia jest czynna do dzisiaj, a jej aktualna nazwa to Kopalnia Węgla Kamiennego Bielszowice.
Wieś Bielszowice posiadała swoje kolonie między innymi były to: 
Wieś miała wielu właścicieli byli to m.in. Przyszowscy, Rogojscy, Rajscy, baron von Voglar, Maciej Wilczek. Państwo Pruskie kupiło od właścicieli wieś Bielszowice w 1891 roku.
Wzmianka o pierwszym nauczycielu pochodzi z roku 1744. Szkołę murowaną zbudowano w 1828 roku. Kolejną szkołę zbudowano w 1828 roku. Kolejne szkoły budowano w latach: 1892, 1898, 1902, 1909.
Na miejscu starego, drewnianego kościoła rozebranego w 1883 roku zbudowano kościół pw. Marii Magdaleny.
Wiek XX.
Straż pożarną założono w 1886 roku, natomiast w 1910 roku otrzymała nową remizę. Szpital zbudowano w 1898 r., natomiast aptekę dopiero 1909 roku. W 1906 roku powstała w Bielszowicach poczta. Dworzec kolejowy zbudowano w roku 1904 na linii z Gliwic do Katowic.
Wodociągi zbudowano w 1904 roku, natomiast prąd elektryczny doprowadzono w roku 1910. W plebiscycie w roku 1921 oddano 4546 głosów za Polską i 1874 za Niemcami. Bielszowice przyłączono do Polski rok później.
W okresie międzywojennym stacjonował w miejscowości komisariat Straży Granicznej.
Do 1951 roku miejscowość była siedzibą gminy Bielszowice. Bielszowice przyłączono do Nowego Bytomia w 1951 roku, a wraz z Nowym Bytomiem zostały włączone jako jedna z dzielnic do Rudy Śląskiej w 1959 roku.

</doc>
<doc id="513960" url="https://pl.wikipedia.org/wiki?curid=513960" title="Normospermia">
Normospermia

Normospermia – to termin określający prawidłowe nasienie, w odniesieniu do objętości, pH, liczby, cech morfologicznych, ruchliwości plemników.
Prawidłowe nasienie ma następujące cechy:

</doc>
<doc id="513964" url="https://pl.wikipedia.org/wiki?curid=513964" title="Leki β-adrenolityczne">
Leki β-adrenolityczne



</doc>
<doc id="513966" url="https://pl.wikipedia.org/wiki?curid=513966" title="Dziedziczna ataksja rdzeniowa">
Dziedziczna ataksja rdzeniowa



</doc>
<doc id="513970" url="https://pl.wikipedia.org/wiki?curid=513970" title="Léonce Élie de Beaumont">
Léonce Élie de Beaumont

Léonce Élie de Beaumont (ur. 25 września 1798 w Canon, zm. 21 września 1874 tamże) – francuski geolog, profesor geologii, współtwórca pierwszych map geologicznych Francji.
Życiorys.
Profesorem geologii został w 1831. Od 1833 był naczelnym inżynierem górnictwa. Był członkiem Francuskiej Akademii Nauk (od 1853 stałym sekretarzem) i Royal Society w Londynie.

</doc>
<doc id="513972" url="https://pl.wikipedia.org/wiki?curid=513972" title="Alfa-fetoproteina">
Alfa-fetoproteina

α-fetoproteina (AFP) – białko płodowe, w warunkach fizjologicznych produkowane jedynie przez komórki płodowej wątroby oraz zarodkowego pęcherzyka żółtkowego. W życiu pozapłodowym alfa-fetoproteina pojawia się tylko w następujących sytuacjach:
Gen alfa-fetoproteiny znajduje się na długim ramieniu czwartego chromosomu (4q11–q13). Strukturalnie przypomina on gen dla albuminy. Przypuszcza się, że oba geny wyewoluowały przed 300–500 milionami lat wskutek duplikacji genu – wspólnego przodka. Również fizjologicznie alfa-fetoproteina pełni funkcję zbliżoną do albuminy, będąc podstawowym białkiem osoczowym u płodu. Po porodzie dochodzi do przełączenia produkcji z alfa-fetoproteiny na albuminę. Okres półtrwania AFP w surowicy wynosi 5–7 dni. 
Stężenie AFP w surowicy oznacza się za pomocą testu ELISA lub RIA. 
W warunkach fizjologicznych stężenie alfa-fetoproteiny nie przekracza 40 μg/l.

</doc>
<doc id="513990" url="https://pl.wikipedia.org/wiki?curid=513990" title="Barbara Ślizowska">
Barbara Ślizowska

Barbara Ślizowska, "de domo" Wilk, "secundo voto" Konopka (ur. 4 lutego 1935 w Krakowie, zm. 2 lutego 2023 tamże) – polska gimnastyczka sportowa, trenerka i sędzia sportowa, dwukrotna olimpijka, brązowa medalistka XVI Igrzysk Olimpijskich w Melbourne w 1956 w ćwiczeniach drużynowych z przyborem.
Debiutowała jako gimnastyczka w sekcji Towarzystwa Sportowego Wisła Kraków, a w połowie lat 50. XX wieku przeniosła się do klubu WKS Wawel. Drużynowo, indywidualnie i na poszczególnych przyrządach zdobyła na mistrzostwach Polski juniorek łącznie 103 medale, a na mistrzostwach Polski seniorek 54 medale, w tym 21 złotych. Ośmiokrotnie zwyciężała z drużyną w klasyfikacji Pucharu Polski dla najlepszej sekcji gimnastycznej roku, a pięciokrotnie zdobywała drugie miejsce. Do jej największych międzynarodowych sukcesów, oprócz brązowego medalu olimpijskiego, należą dwa srebrne medale z V Światowego Festiwalu Młodzieży i Studentów w wieloboju drużynowym oraz drużynowych ćwiczeniach z przyborem. W listopadzie 1958 zakończyła swoją karierę sportową, zostając trenerem, sędzią oraz działaczem sportowym. Jest jedyną Polką wyróżnioną honorowym dyplomem Międzynarodowej Federacji Gimnastycznej.
Dzieciństwo i edukacja.
Urodziła się w Krakowie jako jedna z trójki dzieci Fryderyka Wilka i Czeszki Eufrozyny Hrabackiej. Choć jej rodzina związana była z Krakowem od pokoleń, gimnastyczka spędziła pierwsze lata swojego życia w Gdyni, gdzie jej ojciec pracował jako instalator urządzeń chłodniczych. W 1938 przeniosła się z rodzicami do Warszawy i zamieszkała w budynku Włoskiego Towarzystwa Ubezpieczeniowego przy Placu Trzech Krzyży. W stolicy ukończyła dwie klasy szkoły podstawowej, otrzymując świadectwa w języku polskim oraz niemieckim. Po upadku powstania warszawskiego jej cała rodzina trafiła do obozu przejściowego Dulag 121 w Pruszkowie. Stamtąd zostali wywiezieni do Końskich, a z początkiem grudnia 1944 powrócili do Krakowa, gdzie Barbara kontynuowała naukę na poziomie podstawowym. Następnie ukończyła żeńskie Liceum Administracyjno-Handlowe w Krakowie.
W 1952 na zgrupowaniu przedolimpijskim ukończyła gimnastyczny kurs instruktorski na Akademii Wychowania Fizycznego w Warszawie.
Kariera zawodnicza.
Początki.
Gimnastyką sportową zainteresowała się poprzez swoją siostrę Halinę, która należała do sekcji gimnastycznej Towarzystwa Sportowego Wisła Kraków. I choć jej siostra niebawem zrezygnowała z zajęć sportowych, to ona sama postanowiła od 1947 podejmować regularne treningi. W pierwszym klubie trenowała do 1954, po czym postanowiła przenieść się do klubu WKS Wawel. Jej potencjał spowodował, iż krótko potem rozpoczęła treningi z grupą męską, ćwicząc na drążku i kółkach. Po dwóch latach treningu została powołana do reprezentacji Polski. Środowisko sportowe mówiło na nią "Ślizia". Na mistrzostwach kraju w 1950 zdobyła złoty medal w ćwiczeniach na kółkach, srebrny medal za układ na równoważni oraz brązowy medal w wieloboju drużynowym. Rok później osiągnęła mistrzostwo Polski w układzie na równoważni, srebrny medal za pokaz ćwiczeń wolnych oraz ponownie brązowy medal w wieloboju drużynowym.
Mistrzostwa świata 1950, Igrzyska Olimpijskie 1952.
W 1950 wyjechała na mistrzostwa świata w gimnastyce sportowej do Bazylei. Miała wtedy piętnaście lat, a do startu wymagany był wiek lat siedemnastu, dlatego też na potrzeby zawodów jej paszport sfałszowano i dodano jej w dokumencie dwa lata. Ostatecznie w zawodach indywidualnych zajęła 27. pozycję z wynikiem 86,183 punktów, a w rywalizacji drużynowej 5. miejsce z wynikiem 587,333 punktów. W 1951 brała udział w akademickich mistrzostwach świata w Berlinie. Tuż przed XV Igrzyskami Olimpijskimi w Helsinkach w 1952 nabawiła się kontuzji stawu kolanowego podczas skoku przez konia, jednak mimo to wzięła udział w wydarzeniu, gdzie wraz z Heleną Rakoczy, Dorotą Horzonek, Zofią Kowalczyk, Urszulą Łukomską, Honoratą Marcińczak, Stefanią Reindl oraz Stefanią Świerzy zajęła 8. miejsce w wieloboju drużynowym z wynikiem 483,72 punktów oraz 14. miejsce w ćwiczeniach drużynowych z przyborem z liczbą 64,20 punktów. Ponadto zajęła 76. pozycję w wieloboju indywidualnym z rezultatem 68,14 punktów, 37. miejsce w ćwiczeniach wolnych z wynikiem 17,89 punktów, 65. pozycję na równoważni z rezultatem 17,20 punktów, 38. miejsce na poręczach z wynikiem 17,76 punktów oraz 125. pozycję w skoku przez konia z rezultatem 15,29 punktów. Po powrocie poddała się operacji kontuzjowanego kolana, która wykluczyła ją z uprawiania sportu na prawie trzy lata.
Światowy Festiwal Młodzieży i Studentów 1955, Igrzyska Olimpijskie 1956.
Podczas festiwalu młodzieży i studentów w Warszawie w 1955 zdobyła dwa srebrne medale w ćwiczeniach drużynowych z przyborem oraz wieloboju drużynowym. Podczas XVI Igrzysk Olimpijskich w Melbourne zajęła 45. pozycję w wieloboju indywidualnym z rezultatem 70,533 punktów, 47. miejsce w ćwiczeniach wolnych z wynikiem 17,733 punktów, 43. pozycję na równoważni z rezultatem 17,433 punktów, 32. miejsce na poręczach z wynikiem 17,900 punktów oraz 50. pozycję w skoku przez konia z rezultatem 17,566 punktów. W wieloboju drużynowym wraz z zespołem zajęła 4. miejsce z wynikiem 436,844 punktów, jednak w ćwiczeniach drużynowych z przyborem zdobyła wraz z Heleną Rakoczy, Dorotą Horzonek, Natalią Kot, Danutą Stachow oraz Lidią Szczerbińską brązowy medal olimpijski, osiągając wynik 74,000 punktów. Układ, który zajął ostatecznie trzecie miejsce, ex aequo z drużyną ZSRR, ułożony był przez Kazimierę Świeciło przy pomocy Heleny Rakoczy. Do rozgrywek olimpijskich drużyna przygotowywała się około siedmiu miesięcy w ośrodku sportowym w Chylicach pod okiem trenera Bernarda Radojewskiego. Zawodniczki indywidualnie nie otrzymały medali olimpijskich, gdyż gospodarze igrzysk nie byli przygotowani na konieczność wręczenia aż dwunastu sztuk (po sześciu dla reprezentacji Polski oraz ZSRR), dlatego też przekazali federacjom wyłącznie po jednym wspólnym medalu dla każdej z drużyn. Jedyny otrzymany egzemplarz zaginął jednak w niewyjaśnionych okolicznościach i dopiero po wielu latach zdecydowano się na wykonanie dla zawodniczek odlewów medali na Akademii Górniczo-Hutniczej w Krakowie na podstawie oryginalnego medalu wypożyczonego od pięściarza Zbigniewa Pietrzykowskiego.
Zakończenie kariery zawodniczej.
Profesjonalną karierę sportową zakończyła w listopadzie 1958 z powodu kontuzji drugiego kolana. W kolejnych latach udzielała się jako trener, sędzia oraz działacz sportowy.
Kariera trenerska.
Od 1954 pracowała jako instruktor gimnastyki w klubie WKS Wawel. W 1958 powróciła do Towarzystwa Sportowego Wisła Kraków w roli trenera gimnastyki oraz koordynatora. W sekcji przepracowała piętnaście lat, a po podjęciu decyzji o zakończeniu pracy oraz przejściu na stanowisko kierownika działu metodyczno–szkoleniowego klubu, podjęła studia na kierunku wychowanie fizyczne na AWF w Warszawie. Studia ukończyła w 1978 na podstawie pracy "Ocena postaw społecznych gimnastyczek T.S. Wisła Kraków", otrzymując ocenę bardzo dobrą oraz tytuł magistra sportu.
W 1962 uzyskała stopień sędziego międzynarodowego breve, a swój ostatni breve uzyskała w 1996, biorąc udział w interkontynentalnym kursie sędziowskim w Atlancie.
Od 1987 do 1991 była trenerem Ośrodka Olimpijskiego w Krakowie. Od 1960 do 1999 pracowała społecznie w zarządzie Polskiego Związku Gimnastycznego, początkowo jako członek komisji metodyczno–szkoleniowej, a następnie jako trener kadry narodowej w latach 1962–1972, będąc w trakcie XVIII Igrzysk Olimpijskich w Tokio w 1964 oraz XIX Igrzysk Olimpijskich w Meksyku w 1968 trenerem polskiej drużyny olimpijskiej. W latach 1972–1999 przewodniczyła komisji sędziowskiej do spraw kobiet, z czteroletnią przerwą w latach 1988–1992, kiedy to pełniła funkcję wiceprezesa Polskiego Związku Gimnastycznego. Podczas XVIII Igrzysk Olimpijskich w Tokio w 1964 oraz XXII Igrzysk Olimpijskich w Moskwie w 1980 pełniła funkcję sędziego.
Jako jedyna gimnastyczka w historii Polski otrzymała honorowy dyplom Międzynarodowej Federacji Gimnastycznej za wzorowe sędziowanie zawodów najwyższej rangi – mistrzostw świata, pucharów świata i igrzysk olimpijskich. W 2003 otrzymała od Polskiego Komitetu Olimpijskiego oraz redakcji sportowej gazety "Rzeczpospolita" indywidualne wyróżnienie „Fair play” za całokształt kariery sportowej, przyznawane zawodnikom, którzy „wyróżniali się sportowym duchem walki w sporcie i godnym życiem po zakończeniu kariery sportowej”. Na zaproszenie Australijskiego Komitetu Olimpijskiego, wraz z Wojciechem Zabłockim, wzięła udział w 2006 w obchodach złotego jubileuszu XVI Igrzysk Olimpijskich w Melbourne. W 2021 wchodziła w skład kapituły plebiscytu „10 Asów Małopolski”.
Sukcesy na szczeblu krajowym.
Puchar Polski.
Wyróżnienie przyznawane dla najlepszej sekcji gimnastycznej roku, za sumę wyników osiągniętych w zawodach rangi mistrzostw Polski seniorek i juniorek, indywidualne oraz drużynowe we wszystkich klasach.
Mistrzostwa Polski seniorek.
Drużynowo, indywidualnie i na poszczególnych przyrządach.
Mistrzostwa Polski juniorek.
Drużynowo, indywidualnie i na poszczególnych przyrządach.
Życie prywatne.
W 1955 wyszła za mąż za Kazimierza Ślizowskiego, piłkarza Wisły Kraków, z którym rozwiodła się po dwudziestu latach małżeństwa. Jej drugim mężem był gimnastyk Andrzej Konopka.
25 grudnia 1959 urodziła córkę Barbarę. Ma też wnuczkę Monikę.
Zainteresowania.
Już w wieku dziesięciu lat, z uwagi na swojego dziadka będącego piłkarzem Garbarni Kraków, a w późniejszym czasie sędzią sportowym, zainteresowała się piłką nożną. Wspólnie uczęszczali na mecze Wisły Kraków. W młodości grała także na fortepianie. W latach sportowej kariery uprawiała także lekkoatletykę, startując od czasu do czasu w sprintach w lidze lekkoatletycznej.
Działała w Małopolskiej Radzie Olimpijskiej. Interesowała się także życiem swojej dzielnicy zamieszkania – krakowskiego Prokocimia.
W 2018 udzieliła poparcia Jackowi Majchrowskiemu ubiegającemu się w wyborach samorządowych o kolejną kadencję prezydentury Krakowa.

</doc>
<doc id="513996" url="https://pl.wikipedia.org/wiki?curid=513996" title="Kościół św. Karola Boromeusza w Warszawie (Wola)">
Kościół św. Karola Boromeusza w Warszawie (Wola)

Kościół św. Karola Boromeusza – kościół znajdujący się przy ul. Chłodnej 21 na warszawskim Mirowie. Wybudowany w latach 1841–1849 w stylu neorenesansowym według projektu Henryka Marconiego.
Historia.
Miejscowa parafia jest czwartą z kolei (po kościele NMP na Nowym Mieście, katedrze św. Jana i kościele św. Krzyża) parafią katolicką w Warszawie. Jej pierwszą siedzibą był kościół św. Andrzeja na placu Teatralnym, stąd też św. Andrzej nadal pozostaje jej patronem. Po 1815 przeniesiono ją do kościoła św. Antoniego z Padwy przy ul. Senatorskiej, by ostatecznie znaleźć siedzibę w nowym kościele zbudowanym w miejscu istniejącego tam w latach 1820–1840 placu Pod Lwem.
Kościół, ufundowany przez księżniczkę Klementynę Sanguszko-Małachowską, właścicielkę dóbr lubartowskich, która przeznaczyła na ten cel 200 000 złp, wzniesiony został u zbiegu ulic Chłodnej i Elektoralnej na terenie placu Pod Lwem, na zakończeniu Osi Saskiej. Kamień węgielny położono 18 sierpnia 1841 roku. Po śmierci fundatorki w Paryżu 26 grudnia 1841, chwilowo przerwano prace przy budowie. Wtedy rząd postanowił przeznaczyć na budowę, początkowo 150 000 złp i powtórnie 117 738 gr. (w październiku 1847).
Pierwszym proboszczem został ks. Tomasz Chmielewski biskup tytularny Gratianopolis oraz sufragan archidiecezji warszawskiej (zmarł w trakcie budowy kościoła w lipcu 1844). Po jego śmierci parafią rządzili administratorzy. Pierwszym był ks. Jakub Szarkiewicz, profesor dawnego uniwersytetu stołecznego i akademii duchownej, kanonik metropolitalny, który także zmarł w czasie budowy (30 września 1846). Po nim administratorem został ks. Marcin Zarzecki i jemu, zgodnie z ceremoniałem rzymskim, biskup Łubieński przekazał w dniu konsekracji klucze do świątyni.
Kościół wspominany w XIX-wiecznych dziennikach podróży (ul. Chłodna stanowiła główną zachodnią arterię wylotową Warszawy), restaurowany był w latach 1854, 1870 i 1886.
W czasie obrony Warszawy we wrześniu 1939 przy kościele powstał prowizoryczny cmentarz; groby zaczęto usuwać na rozkaz władz niemieckich w listopadzie 1939.
Po klęsce powstania warszawskiego Niemcy wysadzili prezbiterium i kaplice boczne kościoła. Został on odbudowany po wojnie, prace zakończono w 1956 roku. W prezbiterium zawieszono XVII-wieczny obraz „Męczeństwo św. Andrzeja” autorstwa śląskiego artysty Michaela Willmana. 
Architektura.
Świątynię wzorowano na rzymskiej bazylice Santa Maria Maggiore, bazylice św. Pawła za Murami, a wnętrze na kościele Notre-Dame-de-Lorette w Paryżu. Zbudowany został na planie krzyża łacińskiego; trójnawowy, z płaskim stropem kasetonowym opartym na żeliwnych kolumnach korynckich i prezbiterium zamkniętym absydą. Wezwanie jest przypuszczalnie związane z ożywieniem kultu św. Karola Boromeusza w czasach rządów arcybiskupa paryskiego hrabiego de Quélena, który w okresie restauracji Burbonów popularyzował architekturę wczesnochrześcijańską oraz idee monarchistyczne (a w ślad za nim członek komitetu budowy kościoła biskup Tadeusz Łubieński).
Fasada flankowana dwiema wieżami, poprzedzona trójarkadowym przedsionkiem. Na fasadzie umieszczono figury apostołów Piotra i Pawła. Wieńczy ją fronton z tympanonem, przedstawiającym patrona kościoła – Karola Boromeusza, udzielającego sakramentu Komunii mieszkańcom Mediolanu podczas epidemii dżumy w 1567 roku. Schody przed głównym wejściem (od strony zachodniej) ozdobiono rzeźbami autorstwa Ludwika Kauffmanna i Pawła Malińskiego, wykonanymi w latach 1841-1849 i przedstawiającymi Ojców Kościoła: świętych Augustyna, Ambrożego, Grzegorza i Hieronima oraz apostołów Piotra i Pawła. Kauffmann był też autorem płaskorzeźby zdobiącej fronton budowli.
Współczesny wydarzeniom autor, Julian Bartoszewicz, tak opisywał ówczesny wystrój kościoła (zachowano pisownię oryginalną z pominięciem kreskowanego "é"):
A następnie tak opisywał konsekrację kościoła:
W bocznych elewacjach świątyni rozmieszczono zewnętrzne nisze z posągami polskich i obcych świętych i błogosławionych (m.in. bł. Wincentego Kadłubka, bł. Salomei Piastówny, św. Stanisława Kostki, św. Szymona z Lipnicy, św. Jadwigi Śląskiej, św. Jana Kantego, św. Wojciecha i św. Stanisława, a także św. Floriana, św. Rocha i św. Barbary) będące rzeźbiarskimi pracami Teofila Gadeckiego, Tadeusza Czajkowskiego wykonanymi pod kierunkiem J. Szarkiewicza (powtórnie odkutymi w 1967).
W 1890 przed głównym wejściem została z fundacji Salomei Lentzkiej umieszczona odlana w brązie figura Matki Boskiej Łaskawej, wykonana według projektu Andrzeja Pruszyńskiego.

</doc>
<doc id="514002" url="https://pl.wikipedia.org/wiki?curid=514002" title="DW480">
DW480



</doc>
<doc id="514003" url="https://pl.wikipedia.org/wiki?curid=514003" title="Protektor ZHP">
Protektor ZHP

Protektor ZHP – honorowy patronat głowy państwa nad Związkiem Harcerstwa Polskiego, praktykowany w okresie międzywojennym od 1920 oraz ponownie w III Rzeczypospolitej od 1993. Godność tę przyjmowali kolejni „"pierwsi obywatele Rzeczypospolitej"” na prośbę władz naczelnych ZHP. 
Protektorat prezydenta Lecha Wałęsy.
Prezydent Lech Wałęsa objął honorowy protektorat nad ZHP w dniu 27 sierpnia 1993, w trakcie XI Polowej Zbiórki Harcerstwa Starszego w Strącznie. W 1995 objął też honorowy patronat nad Światowym Zlotem Harcerstwa Polskiego „Zegrze '95”, uczestnicząc w jego inauguracji jako gość honorowy.
Protektorat prezydenta Aleksandra Kwaśniewskiego.
Prezydent Aleksander Kwaśniewski objął honorowy protektorat nad ZHP w dniu 21 lutego 1996. Uroczystość miała miejsce w Pałacu Prezydenckim w Warszawie. W latach 1998-2001 uczestniczył w licznych imprezach harcerskich m.in. w Światowym Zlocie Harcerstwa Polskiego „Gniezno 2000”, nad którym objął patronat i w którego inauguracji uczestniczył jako gość honorowy. W 2000 był również uczestnikiem III Zgromadzenia Światowej Skautowej Unii Parlamentarnej, która obradowała w Warszawie w budynku Sejmu RP.
Protektorat prezydenta Lecha Kaczyńskiego.
Prezydent Lech Kaczyński zdecydował o przyjęciu protektoratu nie tylko nad ZHP, ale też nad pozostałymi organizacjami harcerskimi w kraju. Uroczystości odbyły się 22 lutego 2008 w Dniu Myśli Braterskiej, w Pałacu Prezydenckim. Wzięli w nich udział przedstawiciele Związku Harcerstwa Polskiego, Związku Harcerstwa Rzeczypospolitej, Stowarzyszenia Harcerstwa Katolickiego FSE „Zawisza”, organizacji harcerskich ze Wschodu i Związku Harcerstwa Polskiego poza granicami Kraju, a także: Maria Kaczyńska, Ryszard Kaczorowski, prymas Polski kardynał Józef Glemp, delegat Episkopatu Polski ds. harcerstwa biskup Tadeusz Płoski oraz przedstawiciele Sejmu i Senatu.
Protektorat prezydenta Bronisława Komorowskiego.
W dniu 22 sierpnia 2010 Prezydent RP Bronisław Komorowski uczestniczył w Jubileuszowym Zlocie Stulecia Harcerstwa „Kraków 2010”. W trakcie spotkania na dziedzińcu arkadowym Zamku Królewskiego na Wawelu harcerze zwrócili się z prośbą o objęcie przez Prezydenta protektoratu nad Związkiem Harcerstwa Polskiego. Odnosząc się pozytywnie do tej propozycji, Bronisław Komorowski podkreślił istnienie tradycji wspierania harcerstwa przez prezydentów od czasu II RP do chwili obecnej. Jednocześnie wskazał na potrzebę uwzględnienia różnorodności organizacji w ramach szeroko pojętego ruchu harcerskiego w Polsce. 
Uroczystość objęcia protektoratem odbyła się 25 maja 2012 na dziedzińcu Belwederu. Wzięli w niej udział przedstawiciele Związku Harcerstwa Polskiego, Związku Harcerstwa Rzeczypospolitej, Stowarzyszenia Harcerstwa Katolickiego FSE „Zawisza”, Stowarzyszenia Harcerskiego, Związku Harcerstwa Polskiego poza granicami Kraju, Związku Harcerstwa Polskiego na Litwie, Republikańskiego Społecznego Zjednoczenia „Harcerstwo” (Białoruś) i Harcerstwa Polskiego na Ukrainie, a także: Anna Komorowska, wicemarszałek Sejmu Cezary Grabarczyk oraz przedstawiciele Sejmu i Senatu. W imieniu ZHP akt potwierdzenia objęcia protektoratem odebrał Przewodniczący ZHP prof. dr hab. hm. Adam Massalski.

</doc>
<doc id="514004" url="https://pl.wikipedia.org/wiki?curid=514004" title="DW702">
DW702



</doc>
<doc id="514006" url="https://pl.wikipedia.org/wiki?curid=514006" title="DW975">
DW975



</doc>
<doc id="514007" url="https://pl.wikipedia.org/wiki?curid=514007" title="DW977">
DW977



</doc>
<doc id="514009" url="https://pl.wikipedia.org/wiki?curid=514009" title="Luka anionowa">
Luka anionowa

Luka anionowa (LA) – różnica stężenia Na+ i sumy stężeń Cl- i HCO3- (głównych kationów i anionów osocza) lub różnica pomiędzy sumą stężeń nieoznaczonych kationów (ΣNK) i nieoznaczonych anionów (ΣNA). Przez symbol ΣNK rozumiemy sumę stężeń kationów innych niż (K+, Mg2+), a poprzez ΣNA sumę stężeń anionów innych niż HCO3- i Cl- (białek, fosforanów, siarczanów, kreatyniny, kwasów organicznych). W warunkach homeostazy organizmu sumy stężeń kationów i anionów są sobie równe. Oznaczenie stężeń wszystkich kationów i anionów jest kłopotliwe, dlatego przyjęto oznaczanie 3 najważniejszych – sodu, wodorowęglanów i chlorków. 
W warunkach prawidłowych LA wynosi 8 – 14 mEq/l. Wzrasta w stanach, kiedy w organizmie rośnie liczba anionów białkowych, anionów kwasów organicznych i nieorganicznych lub na skutek hipomagnezemii. Służy różnicowaniu kwasic metabolicznych. Dzieli się je na kwasice z niepodwyższoną luką anionową i hiperchloremią i przebiegające z podwyższoną luką anionową i hipochloremią. 
Skład elektrolitowy osocza.
Przykładowa zawartość elektrolitów w osoczu:
Obliczanie.
Luka anionowa jest wartością wyliczoną. Oznacza to, że nie da się jej zmierzyć żadnym specyficznym testem laboratoryjnym, lecz jest wyliczona na podstawie wyników kilku niezależnych testów, mierzących stężenia anionów i kationów.
LA = [] - ([Cl-]+[HCO3-])
Słownie: Luka anionowa = Sód - (Chlor + Wodorowęglany)
LA = ΣNK - ΣNA 
Gdzie: ΣNK - kationy nieoznaczone, ΣNA - aniony nieoznaczone
Stąd można obliczyć, że suma stężeń kationów jest równa sumie stężeń anionów::
[] + ΣNK = ([Cl-]+[HCO3-]) + ΣNA
Zastosowanie.
Zmniejszenie wyliczonej w luki anionowej występuje w następujących sytuacjach: 
Zwiększona LA powstaje w sytuacjach odwrotnych to znaczy zmniejszenia liczby odpowiednich kationów lub zwiększenia anionów.
Oznaczanie luki anionowej ma znaczenie przede wszystkim w diagnostyce kwasic nieoddechowych, które dzieli się na:
Pojęcia "nieoznaczane aniony" i "nieoznaczane kationy" straciły obecnie nieco na aktualności, gdyż duża część z nieoznaczanych kiedyś jonów jest obecnie oznaczana standardowo.

</doc>
<doc id="514017" url="https://pl.wikipedia.org/wiki?curid=514017" title="Adolf Baginsky">
Adolf Baginsky

Adolf Aron Baginsky (ur. 22 maja 1843 w Raciborzu, zm. 13 maja 1918 w Berlinie) – niemiecki lekarz, pediatra żydowskiego pochodzenia. Jego młodszym bratem był lekarz laryngolog Benno Baginsky.
Uczęszczał do raciborskiego gimnazjum, gdzie zdawał maturę. Po maturze wyjechał do Berlina, gdzie rozpoczął studia medyczne. Był studentem prof. Ludwiga Traubego, który też pochodził z Raciborza. W 1864 wyjechał na dalsze studia do Wiednia, po czym ukończył studia w Berlinie. W 1866 roku ukończył studia i podjął pracę w jednym z berlińskich szpitali. W 1867 roku podjął decyzję o otwarciu własnej praktyki lekarskiej w Seehausen koło Magdeburga.
W 1877 roku wrócił do Berlina, gdzie podjął pracę naukową. Specjalizował się w pediatrii. Od 1881 privatdozent, w 1882 roku uzyskał tytuł doktora habilitowanego nauk medycznych, a w 1890 wraz z Rudolfem Virchowem doprowadził do otwarcia w Berlinie szpitala pediatrycznego im. cesarza Fryderyka III.
Został jego pierwszym dyrektorem, a funkcję tę pełnił aż do swojej śmierci. Nie porzucił jednak pracy naukowej i w 1891 roku uzyskał tytuł profesora. Baginsky pozostawił po sobie znaczny dorobek literatury fachowej, głównie z dziedziny pediatrii. Kiedy powrócił do Berlina (1877) założył i współredagował czasopismo „Centralzeitung für Kinderheilkunde”, które było pierwszym ogólnoniemieckim pismem poświęconym medycynie dziecięcej. W 1879 roku czasopismo zmieniło nazwę na „Archiv für Kinderheilkunde”. Lata 80. XIX wieku zaowocowały wydaniem dzieł: "Handbuch der Schulhygiene" ("Podręcznik higieny szkolnej"), którego nakład wielokrotnie wznawiano oraz "Lehrbuch der kinderkrankheiten" ("Podręcznik chorób dziecęcych"). Ta ostatnia pozycja była do 1908 roku siedmiokrotnie wznawiana. W 1895 roku wydał, cieszącą się znakomitą opinią świata fachowego, rozprawę o leczeniu (seroterapii) błonicy (dyfterytu). Uwypuklał związek pomiędzy zachorowalnością dzieci a higieną osobistą, a w szczególności higieną szkolną.
Swoje nowatorskie poglądy w tej dziedzinie musiał propagować długie lata, zanim doczekały się one ogólnego uznania i akceptacji. Adolf Baginsky zmarł 13 maja 1918 w Berlinie. W pamięci swoich bliskich i współpracowników zapisał się na zawsze jako wspaniały człowiek, lekarz i naukowiec. Powtarzał, że najważniejszym dla niego dobrem i zadośćuczynieniem za ciężką pracę jest zdrowie i radość dzieci.

</doc>
<doc id="514022" url="https://pl.wikipedia.org/wiki?curid=514022" title="Księgi rachunkowe">
Księgi rachunkowe

Księgi rachunkowe, księgi handlowe – system ewidencji księgowej wprowadzony przez średniowiecznych kupców na własne potrzeby, a współcześnie obowiązujący niektóre przedsiębiorstwa z mocy prawa w celu obrony interesów wierzycieli przed ewentualnymi nadużyciami i oszustwami właścicieli przedsiębiorstw. W Polsce od 1994 roku zagadnienia związane z prowadzeniem ksiąg handlowych reguluje Ustawa o rachunkowości. Potocznie prowadzenie ksiąg handlowych nazywane jest pełną księgowością.
Rys historyczny.
Pierwsze księgi handlowe prowadzili średniowieczni kupcy. Miały one początkowo postać prostych rejestrów. Kupcy zapisywali w nich tylko należności od dłużników, a później zobowiązania. Z czasem zostały rozbudowane o kolejne księgi wspomagające ewidencję gotówki, weksli, towarów itp. Umiejętność prowadzenia ksiąg handlowych przenikała do Polski z miast północnych Włoch i z Niemiec. Najstarszą znaną w Polsce jest księga handlowa gdańskiego kupca Jana Pisa z lat 1421–1454. W XVI w. pojawiały się księgi handlowe pisane w języku polskim.
Rozwój przemysłu i handlu w XVIII i XIX w. przyczynił się do powstania kodeksów handlowych, które określały wymagania prawne stawiane podmiotom prowadzącym księgi handlowe. Na ziemiach polskich w okresie zaborów były to „Powszechne prawo krajowe dla państw pruskich” z 1794 oraz niemiecki, austriacki i rosyjski kodeks handlowy, a w Księstwie Warszawskim (od 1809) francuski „Code de commerce” z 1807.
Księgi rachunkowe w polskich przepisach.
Obowiązująca od 1995 roku Ustawa o rachunkowości jest pierwszym w Polsce aktem prawnym w randze ustawy, który reguluje zasady rachunkowości, m.in. określa podmioty zobowiązane do prowadzenia ksiąg rachunkowych, ustala zasady prowadzenia tych ksiąg oraz wymogi dotyczące dowodów księgowych.
Księgi rachunkowe prowadzone są w języku polskim i w walucie polskiej, na podstawie dowodów księgowych, ujmują zapisy zdarzeń w porządku chronologicznym i systematycznym. Obejmują one zbiory zapisów księgowych, obrotów i sald, które tworzą: dziennik, księgę główną, księgi pomocnicze, zestawienia: obrotów i sald kont księgi głównej oraz sald kont ksiąg pomocniczych, a także wykaz składników aktywów i pasywów.
Księgi rachunkowe prowadzone są przez jednostkę gospodarczą w jej siedzibie lub ich prowadzenie może być powierzone jednostce uprawnionej do usługowego prowadzenia ksiąg rachunkowych.
Podmioty zobowiązane do prowadzenia ksiąg rachunkowych.
Księgi rachunkowe muszą prowadzić:
jeżeli ich przychody za ubiegły rok wynoszą co najmniej równowartość w walucie polskiej 2.000.000 euro. Limit ten przelicza się na walutę polską po średnim kursie ogłoszonym przez Narodowy Bank Polski, na pierwszy dzień roboczy października roku poprzedzającego rok obrotowy.
Dodatkowo obowiązek prowadzenia ksiąg rachunkowych (bez względu na wysokość rocznych obrotów 2.000.000 euro.) dotyczy podmiotów wymienionych w art. 2 ust. 1 pkt 1, 3-7 ustawy o rachunkowości, a więc:
Otwarcie i zamknięcie ksiąg rachunkowych.
Księgi rachunkowe otwiera się na dzień:
Otwarcia ksiąg rachunkowych pod datą rozpoczęcia działalności dokonuje się przez wprowadzenie do ewidencji księgowej stanu aktywów i pasywów, potwierdzonego spisem z natury rzeczowych składników majątku i gotówki (inwentaryzacja).
Księgi rachunkowe zamyka się na dzień:
Księgi zamyka się nie później niż w ciągu trzech miesięcy od dnia zaistnienia tych zdarzeń. Ostateczne zamknięcie ksiąg jednostki powinno nastąpić najpóźniej w ciągu 15 dni od dnia zatwierdzenia sprawozdania finansowego za rok obrotowy.
Zawartość ksiąg rachunkowych.
Księgi rachunkowe obejmują zbiory zapisów księgowych, obrotów i sald, na które składają się:
Wady i zalety prowadzenia ksiąg rachunkowych.
Zalety:
Wady:

</doc>
<doc id="514025" url="https://pl.wikipedia.org/wiki?curid=514025" title="Angina Printzmetala">
Angina Printzmetala



</doc>
<doc id="514028" url="https://pl.wikipedia.org/wiki?curid=514028" title="Pomnik Warszawskiej Syrenki">
Pomnik Warszawskiej Syrenki



</doc>
<doc id="514031" url="https://pl.wikipedia.org/wiki?curid=514031" title="Johann Joachim Winckelmann">
Johann Joachim Winckelmann

Johann Joachim Winckelmann (ur. 9 grudnia 1717 w Stendal, zm. 8 czerwca 1768 w Trieście) – niemiecki historyk sztuki i archeolog.
Życiorys.
Urodził się w Stendal, w 1738 rozpoczął studia teologiczne w Halle. Szybko jednak zmienił przedmiot swoich zainteresowań, oddając się studiom nad grecką sztuką i literaturą. Rozpoczął także studia medyczne na uniwersytecie w Jenie.
W 1748 został bibliotekarzem Heinricha Bünaua, dla którego zbierał materiały do pisania historii Świętego Cesarstwa. W 1754 zauroczony kulturą starożytnego Rzymu, przeszedł na katolicyzm, chociaż w rzeczywistości nie wyznawał tej religii. Umożliwiło to Winckelmannowi zostanie bibliotekarzem kardynała Passionei.
W 1755 opublikował "Gedanken über die Nachahmung der griechischen Werke in Malerei und Bildhauerkunst" ("Myśli nad naśladownictwem dzieł greckich w malarstwie i rzeźbie"). Elektor saski August III Sas docenił przełomowe znaczenie tej pracy i przyznał mu pensję 200 talarów, dzięki czemu Winckelmann mógł kontynuować swoje badania w Rzymie. W 1755 został bibliotekarzem kardynała Archinto, a w 1763 kustoszem zbiorów antycznych u kardynała Albaniego.
W 1762 wydał "Anmerkungen über die Baukunst der Alten" ("Uwagi o architekturze u starożytnych"), zawierające opis świątyń w Paestum. W 1758 i 1762 odwiedził Neapol, efektem tej wizyty było napisanie "Sendschreiben von den herculanischen Entdeckungen" (1762) i "Nachricht von den neuesten herculanischen Entdeckungen" (1764) – dzieł które udostępniły opinii europejskiej informacje o zabytkach odkrytych w Pompejach i Herculanum.
W 1764 napisał dzieło swojego życia i jeden z najważniejszych utworów w dziejach historii sztuki światowej "Geschichte der Kunst des Alterthums" ("Dzieje sztuki starożytnej"). W pracy tej dowodził, że szczytem sztuki jest osiągnięcie piękna, czego dokonać może tylko artysta, który sam sobie narzuci rygorystycznie przestrzeganą koncepcję dzieła z "edle Einfalt und stille Größe" (szlachetną prostotą i spokojną wielkością). Wydanie "Dziejów sztuki starożytnej" uważa się za narodziny klasycyzmu. Powstały dwa tłumaczenia na język polski: wczesna adaptacja Stanisława Kostki Potockiego pod tytułem "O sztuce u dawnych, czyli Winkelman polski" z 1815 roku i kompletny przekład Tadeusza Zatorskiego z 2012 roku.
W 1768 Winckelmann pojechał do Wiednia, gdzie został uhonorowany przez cesarzową Marię Teresę. 8 czerwca został zamordowany w Trieście przez poznanego w hotelu Francesco Arcangeliego. Motywem zbrodni była prawdopodobnie chęć zabrania złotych i srebrnych monet, które Winckelmann otrzymał od cesarzowej.

</doc>
<doc id="514032" url="https://pl.wikipedia.org/wiki?curid=514032" title="RTCN Wręczyca">
RTCN Wręczyca

RTCN Częstochowa / Wręczyca Wielka ("RTCN Klepaczka", "RTCN Częstochowa", "RTCN Kłobuck") – maszt radiowy, zbudowany w 1997. Maszt znajduje się na pograniczu miejscowości Klepaczka i Długi Kąt w gminie Wręczyca Wielka, powiecie kłobuckim, województwie śląskim.
Opis.
Z masztu prowadzona jest emisja cyfrowego sygnału telewizyjnego oraz analogowej radiofonii FM. RTCN Częstochowa / Wręczyca Wielka ma 340 metrów wysokości i jest aktualnie piątą pod względem wysokości budowlą w Polsce. Właścicielem obiektu jest EmiTel.
W 1997 uruchomiono tu transmisję programów TVP1 i TVP2, Radia Zet i Program 3 Polskiego Radia, które do tego momentu nadawane były z masztu RTON Błeszno Częstochowa.
Na 30 kwietnia 2011 planowane było rozpoczęcie nadawania sygnału II multipleksu polskiej naziemnej telewizji cyfrowej w standardzie DVB-T, jednak transmisję uruchomiono już 19 kwietnia.
Nienadawane analogowe programy telewizyjne.
Przekaz analogowy wyłączono 22 kwietnia 2013 r.

</doc>
<doc id="514035" url="https://pl.wikipedia.org/wiki?curid=514035" title="Konflikt wawelski">
Konflikt wawelski

Konflikt wawelski nastąpił po przeniesieniu trumny Józefa Piłsudskiego pochowanego na Wawelu z krypty św. Leonarda do krypty pod Wieżą Srebrnych Dzwonów w 1937 r.
Przebieg konfliktu.
Już w 1916 biskup krakowski Adam Sapieha, gospodarz katedry wawelskiej, odmówił Ignacemu Janowi Paderewskiemu pochowania Henryka Sienkiewicza na Wawelu. W roku 1927 zawarł umowę z Piłsudskim, że ostatnim, który spoczął w kryptach królewskich, będzie Juliusz Słowacki, którego prochy sprowadzono w tym samym roku z Paryża do Polski.
Po śmierci marszałka Piłsudskiego abp Sapieha po długim namyśle wyraził zgodę na tymczasowe złożenie trumny w krypcie św. Leonarda aż do przygotowania osobnej krypty pod Wieżą Srebrnych Dzwonów. Przez dwa lata kryształowa trumna ze zwłokami Piłsudskiego była miejscem pielgrzymek. Kiedy po dwóch latach krypta była gotowa, najwyższe władze postanowiły jednak pozostawić trumnę w krypcie św. Leonarda. Abp Sapieha wydał wtedy, wbrew władzom państwowym, polecenie, aby przenieść trumnę do przygotowanej krypty 22 czerwca 1937 r. W wystosowanym liście z 17 czerwca 1937 poinformował o tym przewodniczącego wydziału wykonawczego Naczelnego Komitetu Uczczenia Pamięci Marszałka Józefa Piłsudskiego gen. Bolesława Wieniawę-Długoszowskiego, który dowiedziawszy się o tym, wystąpił przeciw decyzji arcybiskupa. Tak samo postąpił Naczelny Komitet Uczczenia Pamięci Marszałka Józefa Piłsudskiego oraz prezydent Ignacy Mościcki. Ze względu na trwający konflikt wawelski Felicjan Sławoj Składkowski demonstracyjnie złożył dymisję swojego rządu, która nie została jednak przyjęta przez Prezydenta RP Ignacego Mościckiego.
W przeniesieniu trumny marszałka w nocy z 23/24 czerwca 1937 uczestniczył proboszcz katedry wawelskiej, ks. kan. Stanisław Domasik, który podpisał stosowny protokół.
Rozpoczął się konflikt wawelski, który objął swoim zasięgiem władze państwowe i kościelne, Stolicę Apostolską, radio, prasę, instytucje państwowe, organizacje katolickie i zawodowe. Oskarżano abpa Sapiehę o naruszenie kultu marszałka i obrazę prezydenta. Żądano zmiany konkordatu, oddania katedry wawelskiej we władanie władz państwowych, pozbawienia Sapiehy odznaczeń honorowych, obywatelstwa polskiego i usunięcia z kraju. Pod naciskiem otoczenia arcybiskup zdecydował się wyjaśnić swoje stanowisko i przeprosić prezydenta za niewykonanie jego życzenia. Konflikt zakończył się po posiedzeniu Sejmu, na którym oświadczono, że arcybiskup krakowski przeprosił prezydenta. Konflikt wawelski miał rangę ogólnonarodową. Abp Sapieha argumentował, że tak postąpić nakazywało mu sumienie i prawo kościelne, według którego jako gospodarz katedry wawelskiej był zobowiązany troszczyć się o tak ważny budynek sakralny.

</doc>
<doc id="514039" url="https://pl.wikipedia.org/wiki?curid=514039" title="John Shade">
John Shade

John Francis Shade - postać literacka, fikcyjny, wymyślony przez Vladimira Nabokova amerykański poeta i autor 999-wersowego, niedokończonego poematu w czterech pieśniach pt. "Blady ogień". Poemat ten wraz z towarzyszącymi mu komentarzami autorstwa fikcyjnego badacza o nazwisku dr Charles Kinbote składa się na książkę Vladimira Nabokova zatytułowaną "Blady ogień". John Shade jest autorem autobiograficznego poematu, w którym opisuje wybitnym, intensywnym obrazowaniem i w pięknej, zwartej, nadzwyczajnie pojemnej treściowo formie, elementy własnego dzieciństwa, życia, miłość do żony Sybil, swoje uwagi na temat sztuki poetyckiej, okoliczności samobójczej śmierci córki Hazel oraz własne filozoficzne i artystyczne śledztwo, będące wyrazem zainteresowania i próbą zgłębienia tajemnicy życia po śmierci, czyli aspektów przetrwania świadomości po fizycznej śmierci. Poemat ten jest nowatorski, fascynujący jak również cała książka - sam Nabokov określił "Shade'a" mianem najlepszego spośród wymyślonych poetów. Sam poemat podobno był najtrudniejszą rzeczą, jaką przyszło mu skomponować. Forma poematu jest wysoce ustrukturalizowana, jego cztery części stanowią dwie pary bliźniaczych skrzydeł - poemat ma kształt motyla. Również treść jest bardzo przemyślana. Stanowi zwarty system, wyraz zwartej artystycznie wizji. W zupełnie odmiennym stylu są komentarze Kinbote'a, które są (a raczej wydają się być) chaosem przypisów nie skupiających się na jednym temacie. Również ten chaos w wypowiedziach Kinbote'a pozwala domyślać się ukrytego za nimi porządku o wyższej organizacji, domyślać się istnienia nierozwiązanej jak do tej pory tajemnicy. Z tego co pisze "Shade" w poemacie, wynika, że udało mu się zgłębić ową dręczącą go tematykę tajemnicy śmierci, życia po niej, to znaczy zdołał odkryć i pojąć to co można skwitować słowami, że śmierć nie urywa życia. "Shade" traktuje nawet swój poemat jako pewien wyraz i namacalny dowód własnego zwycięstwa (ale na pewno nie wprost jako ściśle techniczne wyłożenie rozumowania czy argumentację).
"Shade" nie kończy swego poematu, zostaje mu jednak do napisania tylko jeden jedyny wers, tożsamy z pierwszym, nie dopisany, ponieważ - i o tym dowiadujemy się już z przypisów komentatora (szaleńca i nieco narzucającego się "Shadeowi" sąsiada doktora Kinbote) - spotyka go śmierć, zostaje zastrzelony przez zabójcę, który wziął go za kogoś innego. "John Shade" nie jest tak niespotykaną, ekscentryczną postacią jak jego szalony komentator Charles Kinbote, obdarzony jest jednak prawdziwym talentem i, mimo że jest postacią fikcyjną, realnym geniuszem. (Vladimir Nabokov zapytany o współczesnych mu pisarzy odpowiedział, że owi nie są nawet cieniami jego "Shade'a"). John Shade stanowi też - przynajmniej pro forma - centralną postać całej książki mimo uzurpatorskich skłonności Charlesa Kinbote.

</doc>
<doc id="514046" url="https://pl.wikipedia.org/wiki?curid=514046" title="RTCN Krynice">
RTCN Krynice

RTCN Krynice – Radiowo-Telewizyjne Centrum Nadawcze w Krynicach koło Białegostoku, oddane do użytku 23 grudnia 1962 roku. Operatorem obiektu jest spółka EmiTel.
Maszty.
Na jego terenie znajduje się maszt radiowy o wysokości 331 m – siódmy co do wysokości w Polsce. Wykonany został on w 1996 roku przez katowicki oddział holdingu Mostostal Zabrze. Jest kotwiczony linami i używany do emisji radiowych UKF i DAB+ oraz telewizyjnych DVB-T i DVB-T2.
Początkowo do transmisji był wykorzystywany, oddany do użytku we wrześniu 1962 roku, maszt o wysokości 226 metrów. W 1996 roku został on jednak zdemontowany do wysokości 102 m, po oddaniu do użytku nowego masztu.
Na terenie obiektu zlokalizowana jest również kratownicowa wieża telekomunikacyjna .
Nadawane programy.
Nienadawane analogowe programy telewizyjne.
Kanały telewizji analogowej wyłączone 17 czerwca 2013 roku.
Kanały telewizji analogowej wyłączone 31 grudnia 2004 roku (przeniesienie emisji na inny obiekt).
Programy telewizyjne cyfrowe.
Programy telewizyjne cyfrowe po wprowadzeniu DVB-T2

</doc>
<doc id="514048" url="https://pl.wikipedia.org/wiki?curid=514048" title="Karol Barth">
Karol Barth



</doc>
<doc id="514049" url="https://pl.wikipedia.org/wiki?curid=514049" title="Krzywa geodezyjna">
Krzywa geodezyjna



</doc>
<doc id="514052" url="https://pl.wikipedia.org/wiki?curid=514052" title="Angina Prinzmetala">
Angina Prinzmetala

Angina Prinzmetala, dławica Prinzmetala, dusznica Prinzmetala, dławica naczynioskurczowa, dławica odmienna (łac. "angina vasospastica", "angina Prinzmetali") – rzadka odmiana choroby niedokrwiennej serca, opisana po raz pierwszy w roku 1959 przez Myrona Prinzmetala i współpracowników, wywołana miejscowym skurczem pojedynczej tętnicy wieńcowej. W wytycznych ETK, ACC i AHA zaliczana jest do przewlekłych zespołów wieńcowych.
Patogeneza.
W anginie Prinzmetala dochodzi do lokalnego spazmu (skurczu) naczyniowego dużej tętnicy wieńcowej, wywołanego przez napływ jonów wapnia do miocytów gładkich.
Objawy i przebieg.
Charakterystyczne cechy anginy Prinzmetala to:
Rozpoznanie.
U około połowy chorych stwierdza się, metodami kardiologii inwazyjnej, zwężenie bliższego odcinka zajętej tętnicy wieńcowej. W diagnostyce choroby znajduje zastosowanie próba z ergonowiną.
Leczenie.
Angina Prinzmetala wymaga leczenia dużymi dawkami nitratów i antagonistami wapnia (werapamilem, diltiazemem) – charakteryzuje się wówczas dobrym rokowaniem (5-letnie przeżycie powyżej 90%).

</doc>
<doc id="514065" url="https://pl.wikipedia.org/wiki?curid=514065" title="Albert Mauer">
Albert Mauer

Albert Mauer (ur. 12 lutego 1907 w Peuerbach, zm. 18 maja 1999 w Bytomiu) – polski piłkarz i hokeista, olimpijczyk
Piłkarz, obrońca, Pogoni Lwów w latach 1921–1931. W 1925 został najmłodszym mistrzem Polski w piłce w barwach Pogoni Lwów. W latach 1927–1930 rozegrał w lidze polskiej 83 spotkania. W sezonie 1932-1934 grał w zespole Oldboye Lwów.
Reprezentant Polski w hokeju na lodzie – 14 występów. Był w składzie polskiej drużyny na Igrzyska Olimpijskie w Lake Placid w 1932.
W czasie wojny robotnik przymusowy w Austrii. Do kraju wrócił w 1947 i zajął się trenowaniem hokeistów w śląskich klubach m.in. w: Polonii Bytom, Górniku Katowice i Baildonie Katowice.

</doc>
<doc id="514067" url="https://pl.wikipedia.org/wiki?curid=514067" title="Alf Ramsey">
Alf Ramsey

Alf Ramsey, właśc. Alfred Ernest Ramsey (ur. 22 stycznia 1920 w Dagenham, zm. 28 kwietnia 1999 w Ipswich) – angielski piłkarz i szkoleniowiec piłkarskiej reprezentacji Anglii w latach 1963–1974.
Jego największym osiągnięciem było zdobycie w dniu 30 lipca 1966 tytułu mistrzowskiego z drużyną angielską podczas mistrzostw świata. Poprowadził również reprezentację Anglii do zdobycia trzeciego miejsca na mistrzostwach Europy w 1968, a także dotarł z drużyną do ćwierćfinału mistrzostw świata w 1970. W 1967 nadano mu tytuł szlachecki.
Kariera piłkarska.
Jako utalentowany junior rozpoczął karierę w klubie Southampton w 1943 i już rok później został zawodowym piłkarzem. W 1949 przeszedł do Tottenham Hotspur, gdzie jako prawy obrońca odnosił wiele sukcesów i rozegrał ponad 250 meczów ligowych i pucharowych. W 1948 zadebiutował w drużynie narodowej w meczu przeciwko Szwajcarii. Trzykrotnie obejmował rolę kapitana swojej drużyny angielskiej. Ostatni mecz w reprezentacji rozegrał w 1953 przeciwko Węgrom, gdzie pomimo zdobycia gola z rzutu karnego nie zdołał uchronić drużyny przed porażką. Mecz zakończył się wynikiem 3:6.
Ramsey uchodził za dość powolnego piłkarza, jednak bardzo bystrego i o znakomitym oglądzie pola gry. Jako obrońca imponował atletyką i motoryką. Specjalizował się także w rzutach karnych. Swym chłodnym, analitycznym podejściem do gry zapracował sobie na miano "Generała".
Kariera szkoleniowa.
Ramsey zakończył karierę piłkarską w 1955, zostając jednocześnie szkoleniowcem drużyny Ipswich Town, grającej wówczas w 4. lidze angielskiej. Praca szkoleniowa zwieńczona została wprowadzeniem drużyny do Division One i wreszcie zdobycie mistrzostwa tej ligi w 1962. Był to bezprecedensowy sukces jak na drużynę o dość skromnych osiągnięciach i niewiele większych ambicjach.
Powierzono mu prowadzenie drużyny narodowej Anglii w 1963. Już wtedy Ramsey zapowiadał zdobycie mistrzostwa świata w 1966, czym naraził się na zarzuty o nadmierną butność. Jak się szybko okazało zapowiedzi swoje zrealizował. Po rozczarowującym remisie 0:0 z Urugwajem, Anglia zwyciężyła w meczach z Meksykiem i Francją i awansowała do drugiej rundy finałów, w której spotkała się z Argentyną. Po dość brutalnej i nieczystej grze z obu stron "bezskrzydłe cuda" Ramseya odprawiły Argentyńczyków z wynikiem 1:0. Po tym meczu Ramsey wypowiedział często błędnie przytaczany komentarz, że "zachowanie niektórych graczy w tej rywalizacji przypomina mi zachowanie zwierząt".
Następnym rywalem na drodze była Portugalia, którą Anglicy pokonali w półfinale dzięki dwóm bramkom zdobytym przez Bobby’ego Charltona. W finale Anglia miała się spotkać z RFN. Przed meczem media wywierały naciski na szkoleniowca by wystawić na skrzydło powracającego do formy Jimmy’ego Greavesa. Ramsey trzymał się jednak składu zwycięskiej drużyny i zaufał zmiennikowi Greavesa – Geoffowi Hurstowi. Ten spłacił kredyt zaufania z nawiązką, popisując się hat-trickiem w wygranym przez Anglię na Wembley finale 4:2 (po dogrywce).
Nawet po tym sukcesie relacje Ramseya z mediami nie układały się najlepiej. Dziennikarze nieprzychylnie odbierali jego małomówność i nazbyt poważne nastawienie. Ramsey znacznie lepiej odnajdywał się w pracy z graczami, natomiast wystąpienia publiczne i kontakty z prasą traktował jak zło konieczne w pracy szkoleniowca drużyny narodowej.
Pomimo pamiętnej porażki 2:3 z reprezentacją Szkocji w eliminacjach, Anglicy dostali się do finałów mistrzostw Europy 1968. Udało im się dojść do półfinału, gdzie przegrali 0:1 z Jugosławią i musieli się zadowolić trzecim miejscem po wygranej z ZSRR.
W latach siedemdziesiątych reprezentacja Anglii osiągała stopniowo coraz gorsze wyniki. W ćwierćfinale mistrzostw świata w 1970 przegrali z Niemcami 2:3 pomimo tego, że na dwadzieścia minut przed końcem meczu prowadzili 2:0. Częściowo winę za porażkę przypisano zachowawczej taktyce Ramseya, a także rezerwowemu bramkarzowi Peterowi Bonettiemu. Ramsey został zwolniony w 1974 po tym, jak reprezentacji Anglii nie udało się zakwalifikować do finałów mistrzostw świata w 1974. Ponownie częściową winą obarczono taktykę Ramseya (na przykład jego chybione i dokonywane nie w porę zmiany zawodników). Swój spory wkład w pozbawienie Anglii uczestnictwa w finałach miała reprezentacja Polski, a w szczególności ówczesny bramkarz reprezentacji Jan Tomaszewski. Mecz ten przeszedł do historii polskiej piłki jako "zwycięski remis na Wembley".
Dalszą karierę związał początkowo z Birmingham City, gdzie pełnił funkcję prezesa. W latach 1979–1980 przeniósł się do Panathinaikosu i pracował tam jako doradca techniczny.
Zmarł na chorobę Alzheimera w kwietniu 1999. Miał 79 lat.
Ramsey został członkiem Galerii Sław Angielskiego Futbolu w 2002, w uznaniu jego zasług dla angielskiej piłki na polu szkoleniowym.

</doc>
<doc id="514068" url="https://pl.wikipedia.org/wiki?curid=514068" title="Moldoveanu">
Moldoveanu

Moldoveanu (2544 m n.p.m.) – najwyższy szczyt górski Rumunii i Karpat Południowych, w Górach Fogaraskich ("Făgăraș").
Najbliższe miasta to: od północy Victoria, od południa Câmpulung.
Technicznie góra nie jest trudna, jednak końcowy atak przy złych warunkach atmosferycznych może być ryzykowny. Najlepsza droga wiedzie z najbliżej (ok. 4 godziny drogi) położonego schroniska z wysokości 2100 m n.p.m. przez szczyt Viștea Mare (2527 m n.p.m.).

</doc>
<doc id="514069" url="https://pl.wikipedia.org/wiki?curid=514069" title="Język lechicki">
Język lechicki



</doc>
<doc id="514071" url="https://pl.wikipedia.org/wiki?curid=514071" title="Alfred Ramsey">
Alfred Ramsey



</doc>
<doc id="514075" url="https://pl.wikipedia.org/wiki?curid=514075" title="Al fresco">
Al fresco



</doc>
<doc id="514077" url="https://pl.wikipedia.org/wiki?curid=514077" title="Katenoida">
Katenoida

Katenoida – powierzchnia obrotowa utworzona przez obrót linii łańcuchowej dookoła osi odciętych.
Jest ona opisana przez równania parametryczne w prostokątnym układzie współrzędnych:
lub w układzie współrzędnych walcowych:
gdzie parametry przyjmują wartości z przedziałów:
zaś formula_7 jest stałą, współczynnikiem kształtu.
W 1744 Leonhard Euler odkrył, że katenoida ma najmniejsze pole wśród powierzchni rozpiętych na dwóch zadanych okręgach.

</doc>
<doc id="514079" url="https://pl.wikipedia.org/wiki?curid=514079" title="Tytus de Zoo">
Tytus de Zoo

Tytus de Zoo – fikcyjna postać, szympans, jeden z głównych bohaterów komiksu Tytus, Romek i A’Tomek. Postać stworzona przez Henryka Jerzego Chmielewskiego, ps. „Papcio Chmiel”. Tytus ma rodzinę w fikcyjnym Trapezfiku, leżącym w Afryce Środkowej.
Historia postaci.
Przygody Tytusa od 1957 roku ukazywały się w „Świecie Młodych”. Tytus był małpką doświadczalną, którą na pokładzie rakiety (wykonanej w Polsce) odnaleźli Romek i A’Tomek. Obaj chłopcy próbowali Tytusa „uczłowieczyć”. Jak na małpę był wyjątkowo inteligentny – nosił ubrania i mówił. Chłopcy szybko stworzyli z małpką zgrane trio,
któremu „matkował” rysownik ich przygód, Papcio (wcześniej Dziadzio) Chmiel.
Kilka lat później komiks doczekał się wersji książkowej. Pierwsze kilkanaście ksiąg wydało harcerskie wydawnictwo Horyzonty. Podobno postawiło ono Papciowi twarde ultimatum – wydadzą przygody Tytusa, Romka i A’Tomka, dopiero gdy chłopcy zostaną harcerzami. O ile odcinki publikowane w „Świecie młodych” miały dość luźną fabułę, o tyle każda książeczka miała konkretny temat – kolejne próby uczłowieczenia niesfornego szympansa: przez harcerstwo, naukę znaków drogowych, umuzykalnienie, uplastycznienie itp. W tej wersji Tytus nie został znaleziony, ale przypadkiem narysowany przez Papcia Chmiela z plamy atramentu.
Zapleczem technicznym przygód zajmował się prof. T. Alent (czasem T'Alent), konstrując m.in. wyjątkowe pojazdy, którymi chłopcy przemierzali czas i przestrzeń podczas swych wypraw.
Analiza.
Według socjologa Marka Jezińskiego, dla dzieci Tytus jako pól-dzika, poł-cywilizowana małpa próbująca zostać człowiekiem, jest bardzo atrakcyjną postacią.
Film z Tytusem.
W 2002 Leszek Gałysz zrealizował pełnometrażowy film animowany pt. "Tytus, Romek i A’Tomek wśród złodziei marzeń". Filmowemu Tytusowi głosu użyczył Marek Kondrat.

</doc>
<doc id="514083" url="https://pl.wikipedia.org/wiki?curid=514083" title="Okręty desantowe typu Rotterdam">
Okręty desantowe typu Rotterdam

Okręty desantowe typu Rotterdam to seria dużych okrętów desantowych-doków marynarki holenderskiej, zbudowanych w liczbie dwóch jednostek, w służbie od 1998 do chwili obecnej, a także nazwa głównego okrętu typu.
Historia.
Okręty desantowe-doki typu "Rotterdam" to pierwsze większe okręty desantowe Holandii. Przeznaczone są przede wszystkim do transportu sił szybkiego reagowania – Królewskiej Piechoty Morskiej, które wcześniej musiały być podczas manewrów przewożone okrętami innych państw NATO, przede wszystkim brytyjskimi. Do projektowania pierwszego okrętu „Rotterdam” przystąpiono w Holandii w 1984. W latach 90. połączono wysiłki konstrukcyjne z Hiszpanią, również planującą budowę okrętu tej klasy, ostatecznie jednak hiszpańskie jednostki – typ "Galicia", różniły się konstrukcją, głównie napędem. Efektem prac był opracowany w 1993 i zamówiony 25 kwietnia 1994 duży okręt desantowy-dok „Rotterdam”, który wodowano w 1997, a wszedł do służby w 1998. Dopiero w 2001 zaakceptowano budowę drugiej jednostki typu, „Johan de Witt”. Oba zbudowano w stoczni Koninklijke Schelde (Royal Shelde) we Vlissingen.
Opis i przeznaczenie.
Podstawowym zadaniem okrętów typu "Rotterdam" jest transport i desantowanie batalionu piechoty morskiej, za pomocą śmigłowców oraz barek desantowych, przewożących siły główne i sprzęt zmechanizowany. Okręty mają duże zdolności transportowe – jeden okręt może przewieźć aż 611 żołnierzy desantu i sprzęt bojowy w postaci np. 33 czołgów podstawowych Leopard 2 lub 90 transporterów opancerzonych lub 170 pojazdów. Na niewielkie odległości liczba zabieranych żołnierzy może być większa o 50-150 osób. Okręty mogą służyć też jako jednostki czysto transportowe. Dzięki bogato wyposażonym szpitalom okrętowym na 100 łóżek, z dwoma salami operacyjnymi, mogą także służyć jako jednostki szpitalne oraz do pokojowych misji humanitarnych. Mogą także pełnić funkcje zapasowych lądowisk dla śmigłowców zwalczania okrętów podwodnych (posiadają zapas 30 torped dla nich).
W rufowej części okrętów znajduje się wewnętrzny dok, z opuszczaną furtą rufową (powierzchnia 750 m²). Może on pomieścić 6 małych barek desantowych holenderskiego typu Mk.III lub 4 brytyjskiego typu Mk.9B lub amerykańskiego LCM(8). W czasie załadunku lub wyładunku, dok napełniany jest wodą przy pomocy systemu zbiorników balastowych, zwiększających zanurzenie kadłuba. Cały dok jest zakryty pokładem śmigłowcowym o wymiarach 62 × 25 m, z dwoma stanowiskami startowymi. Sylwetka okrętów wyróżnia się przez masywną i wysoką nadbudówkę w części dziobowej, sięgającą do około połowy długości kadłuba. Mieści ona w tylnej części na dolnym piętrze hangar, który może pomieścić aż 6 średnich śmigłowców NH-90 lub 4 duże AW101 Merlin. Hangar o powierzchni 510 m² i pokład może też służyć jako dodatkowa przestrzeń transportowa. Zasadnicza przestrzeń transportowa w kadłubie na śródokręciu ma powierzchnię 1400 m²; załadunek odbywa się przez rampę doku lub furtę na prawej burcie. W operacjach załadunku pomaga dźwig o udźwigu 25 ton. Oprócz tego, okręty mają windę transportową o 25-tonowym udźwigu, między pokładem śmigłowcowym a ładownią. Nietypowym rozwiązaniem jest siłownia okrętów – spalinowo-elektryczna (silniki diesla napędzają generatory, które dają prąd dla silników elektrycznych). Siłownia rozmieszczona jest w burtach po obu stronach doku.
W budowie okrętów typu "Rotterdam" zastosowano w dużej mierze technologie cywilnego przemysłu stoczniowego, dla potanienia budowy.
Na bazie okrętów typu "Rotterdam" stocznia Koninklijke Schelde opracowała linię okrętów typu "Enforcer", oferowaną na eksport w kilku wariantach różniących się wielkością, o ładowności od 3000 do 6000 ton.

</doc>
<doc id="514085" url="https://pl.wikipedia.org/wiki?curid=514085" title="Szczękogębe">
Szczękogębe

Szczękogębe (Gnathostomulida) – typ drobnych zwierząt morskich, obejmujący około 100 gatunków. Wraz z wrotkami i drobnoszczękimi zaliczane do kladu Gnathifera.
Systematyka.
Filogeneza tej grupy nie została w pełni ustalona. Klasyfikacja szczękogębych oparta jest na budowie szczęk, plemników i układu rozrodczego. Wyróżnia się dwie grupy, zwykle klasyfikowane w randze rzędów:
Rząd Bursovaginoidea dzieli się dalej na podrzędy Scleroperalia i Conophoralia.
Budowa.
Robakowate zwierzęta o długości ciała od 40 μm do 4 mm. Pokryte urzęsionym nabłonkiem, charakteryzującym się występowaniem tylko jednej rzęski na poszczególnych komórkach. Brak jamy ciała, funkcje szkieletu hydrostatycznego pełnią rozrośnięte komórki endodermy. Otwór gębowy położony subterminalnie po stronie brzusznej. Ciało podzielone jest na rostrum (odcinek leżący przed otworem gębowym), tułów i, u niektórych gatunków, krótki ogon. U przedstawicieli grupy Filospermoidea rostrum jest wydłużone, podczas gdy u Bursovaginoidea jest krótkie i dodatkowo wyposażone w czuciowe szczeciny.
Układ pokarmowy składa się z muskularnej gardzieli oraz jelita, brak natomiast otworu odbytowego. Cechą charakterystyczną dla przedstawicieli Gnathostomulida jest występowanie w gardzieli aparatu szczękowego, służącego do zgarniania pokarmu. W skład aparatu wchodzą parzyste szczęki oraz nieparzysta płytka bazalna.
Funkcję narządów wydalniczych pełnią parzyste protonefrydia.
W układzie nerwowym szczękogębych można wydzielić położony w rostrum mózg, zwój bukalny oraz kilka par podłużnych intraepidermanych pni nerwowych.
Szczękogębe nie mają układu oddechowego ani krwionośnego.
Ekologia.
Zwerzęta te żyją pomiędzy ziarnami piasku dna morskiego lub między cząsteczkami mułu. Występują przeważnie w strefach płytkich, najczęściej na głębokości do 25 m, rzadko głębiej. Są niewrażliwe na warunki beztlenowe; w środowiskach krańcowo ubogich w tlen a bogatych w siarczki mogą osiągać znaczne liczebności. Odżywiają się najprawdopodobniej beztlenowymi bakteriami siarkowymi. Poruszają się aktywnie pomiędzy ziarnami piasku lub cząstkami osadów morskich za pomocą rzęsek i ruchów całego ciała, niektóre formy także pływają. Ich cechą charakterystyczną jest zdolność do pływania wstecz przy pomocy urzęsienia (wśród zwierząt spotykana jeszcze jedynie u wirków z grupy Catenulida).
Rozmnażanie i rozwój.
Wszystkie poznane gatunki są hermafrodytyczne, choć u niektórych najpierw dochodzi do wykształcenia narządów i gamet męskich (protoandria). U przedstawicieli grupy Filosermoidea plemniki są uwicione i nitkowate. W czasie kopulacji pakiet spermy zostaje umieszczony na powierzchni ciała partnera przy pomocy muskularnego penisa. Następnie plemniki aktywnie przewiercają się przez nabłonek i zapładniają jaja znajdujące się w nieparzystym jajowodzie. Bursovaginoidea charakteryzują się z kolei występowaniem tak zwanej bursy i położonej na grzbiecie waginy. W czasie kopulacji jeden z osobników penetruje penisem waginę i umieszcza pakiety spermy wewnątrz bursy. Zapłodnienie jest wewnętrzne. Przedstawiciele podrzędu Conophoralia posiadają muskularny penis, ich plemniki (tzw. "conuli") są nieuwicione i charakteryzują się bardzo dużymi rozmiarami (do 75μm). Scleroperalia posiadają natomiast penis wyposażony w kutykularny sztylet, natomiast ich plemniki, również nieuwicione, są karłowate (2-3 µm).
Stosunkowo niewiele wiadomo na temat rozwoju Gnathostomulida. Po zapłodnieniu wewnętrznym zygota rozwija się w jaju, które w pewnym momencie najprawdopodobniej rozrywa ściany ciała zwierzęcia i jest uwalniane do środowiska. Po pewnym czasie z jaja wykluwa się osobnik juwenilny, podobny do dorosłego (rozwój prosty). Szczękogębe wykazują bruzdkowanie spiralne.
Pokrewieństwa w obrębie zwierząt.
Szczękogębe należą do zwierząt pierwoustych, w obrębie których zaliczane są do dużego kladu Spiralia, charakteryzującego się występowaniem bruzdkowania spiralnego.
Początkowo Gnathostomulida zostały opisane jako rząd w obrębie wirków. W 1969 roku Riedl zaproponował wyłączenie ich jako osobnego typu. Przez długi czas uważano szczękogębe za blisko spokrewnione z płazińcami, aczkolwiek niektórzy autorzy zwracali uwagę na podobieństwa w ultrastrukturze szczęk między Gnathostomulida a wrotkami. Badania molekularne początkowo wskazywały na pokrewieństwo z płazińcam, brzuchorzęskami lub szczecioszczękimi. Ostatnie dane molekularne wspierają wysuniętą na podstawie podobieństwa w budowie szczęk hipotezę kladu Gnathifera, w myśl której szczękogębe stanowią grupę siostrzaną do wrotków i drobnoszczękich (łączonych w klad Syndermata).

</doc>
<doc id="514091" url="https://pl.wikipedia.org/wiki?curid=514091" title="Pomnik Tadeusza Kościuszki">
Pomnik Tadeusza Kościuszki

Pomniki poświęcone Tadeuszowi Kościuszce:
W Polsce:
W USA:

</doc>
<doc id="514094" url="https://pl.wikipedia.org/wiki?curid=514094" title="Oprah Winfrey">
Oprah Winfrey

Oprah Gail Winfrey (ur. 29 stycznia 1954 w Kosciusko) – amerykańska prezenterka oraz producentka telewizyjna i aktorka, miliarderka. Autorka i prowadząca talk-show "The Oprah Winfrey Show", zaliczanego do najbardziej znanych i liczących się audycji telewizyjnych w USA. Właścicielka firmy medialnej "" i marki żywieniowej O! That’s Good.
Ze względu na zasięg programu i jej wpływ na widzów czasopismo gospodarcze „Forbes” uhonorowało ją tytułem najbardziej wpływowej i prominentnej kobiety w USA. W 2005 magazyn umieścił ją na 8. miejscu listy najbardziej wpływowych kobiet świata, a w 2006 – na 3. miejscu listy. W 2008 znalazła się na szczycie listy największych gwiazd świata magazynu „Forbes”. Czasopismo „Time” zapisało ją na listę „100 najbardziej wpływowych ludzi XX wieku”. Czasopismo „Life” uznało ją za najbardziej wpływową czarnoskórą kobietę z jej pokolenia. W 2003 plebiscyt sieci telewizyjnych uznał ją za najbardziej rozpoznawalną osobowość medialną po Supermanie i Elvisie Presleyu.
Jako pierwsza Afroamerykanka wypracowała majątek przekraczający 1 mld dolarów.
Na wniosek dzieci Międzynarodowa Kapituła Orderu Uśmiechu przyznała jej 28 marca 2008 Order Uśmiechu. W 2013 prezydent Barack Obama odznaczył ją Medalem Wolności.
Życiorys.
Urodziła się 29 stycznia 1954 w Kosciusko w Missisipi jako córka Vernity Lee (1935-2018) i Vernona Winfreya, żyjących bez ślubu nastolatków, którzy rozstali się wkrótce po jej urodzeniu. Młodzi rodzice, członkowie protestanckiej wspólnoty baptystów nadali jej imię "Orpah", zaczerpnięte z Księgi Rut ze Starego Testamentu. Na skutek przeoczonego błędu urzędnika stanu cywilnego, rejestrującego urodzenia, nastoletni rodzice stwierdzili, że ich córka ma na imię "Oprah". Nikt później tego błędu już nie poprawiał.
W pierwszych latach życia mieszkała z babcią Hattie May. W wieku trzech lat nauczyła się czytać, a ponieważ recytowała wersy z Biblii, nazywano ją małym kaznodzieją. W wieku sześciu lat zamieszkała z samą matką w Milwaukee (stan Wisconsin), która nie miała czasu na opiekę nad dziećmi z powodu dużej ilości czasu spędzanego w pracy (była pokojówką). W wieku 14 lat urodziła syna, który zmarł niedługo po porodzie.
Gdy miała 15 lat, matka odesłała ją do ojca mieszkającego w Nashville (stan Tennessee). Ojciec zapewnił jej dobre wykształcenie, zmuszając do przyłożenia się do nauki. W następnych latach poprawiła oceny, zaczęła wygrywać konkursy i uzyskiwać stypendia. Studia ukończyła na Uniwersytecie Stanowym Tennessee, słynnej uczelni dla afroamerykańskich obywateli USA (powstałej w okresie segregacji rasowej). Jednym z jej pierwszych, publicznych sukcesów było zajęcie 1. miejsca w Wyborach Czarnej Miss Piękności Tennessee w 1972 roku.
W wieku 17 lat wygrała konkurs Miss Fire Prevention i później jako miss odwiedziła stację radiową, w której przeczytała wiadomości. Jej głos na tyle spodobał się szefostwu, że otrzymała propozycję pracy, którą przyjęła.
Po 50. latach życia Winfrey dowiedziała się, że ma przyrodnią siostrę, którą ich matka oddała do adopcji, tuż po urodzeniu.
Przebieg kariery.
Pierwszą pracę podjęła jako najmłodsza prezenterka programu informacyjnego lokalnej telewizji „WTVF-TV” w Nashville (znanej również jako „News Channel 5", będącej oddziałem sieci CBS). Była jednocześnie pierwszą czarnoskórą prezenterką dopuszczoną przed kamery w tym mieście. W 1976 przeniosła się do Baltimore (stan Maryland w USA), gdzie rozpoczęła pracę prezenterki głównego, wieczornego programu informacyjnego w lokalnej stacji telewizyjnej „WJZ-TV” (również oddziale sieci CBS).
14 sierpnia 1978 rozpoczęła prowadzenie audycji talk-show pt. "People Are Talking" ("Ludzie rozmawiają"). W 1983 przeniosła się do Chicago (stan Illinois) i podjęła pracę w stacji telewizyjnej „WLS-TV” (znanej również jako „ABC7 Chicago”, oddziale sieci ABC). Od 2 stycznia 1984 prowadziła poranny talk-show "AM Chicago". Audycja uzyskała dużą oglądalność i 8 września 1986 została przemianowana w "The Oprah Winfrey Show". W krótkim czasie audycja była już oglądana w całym USA. Ze względu na rozpoznawalność audycji, przemianowano ją na "Oprah". Jest to audycja opierająca się na typowej konwencji talk-show. Autorka programu zaprasza zwykłych ludzi: cierpiących, nieszczęśliwych czy biednych, którzy następnie opisują swój los, wzbudzając współczucie i sympatię widzów. Prezentuje jednak również gości popularnych i znanych.
W 1985 zagrała w filmie Stevena Spielberga, pt. Kolor purpury.
W latach 90. XX wieku rozpoczęła emisję audycji telewizyjnej pt. "Oprah’s Book Club", w której autorzy prezentowali swoje nowo wydawane książki. Wśród jej gości był m.in. prezydent USA, Bill Clinton. Zaprezentowanie książki w programie Oprah i jej opinia o książce miały wpływ na poziom sprzedaży publikacji.
W 2005, z okazji jubileuszowego programu "Oprah", wszystkim 276 widzom uczestniczącym w nagraniu audycji podarowała samochody Pontiac G6 sedan, a tekst "You get a car, you get a car, everybody gets a car" (pol. Ty dostajesz auto, Ty dostajesz auto, każdy dostaje auto) stał się kultowy.
Wpływ na opinię publiczną USA i poparcie dla Baracka Obamy.
Oprah i jej media zdobyły pozycję instytucji opiniotwórczej. Poruszała m.in. kwestie maltretowania i wykorzystywania seksualnego dzieci. Jako jedna z pierwszych nagłośniła ukrywanie przestępstw seksualnych księży katolickich w USA, napiętnowała nieskuteczne działania rządu w zwalczaniu narkomanii i jej rozpowszechnienie wśród dorosłych.
W 1996 podczas światowej paniki związanej z tzw. „chorobą wściekłych krów” (BSE), po jej wypowiedzi, że: „od tej chwili już nie dotknie się hamburgera”, na skutek zbiegu okoliczności zaczęła spadać sprzedaż mięsa wołowego i ceny tego artykułu dramatycznie spadły. Hodowcy bydła z Teksasu zaskarżyli w związku z tym Oprah do sądu o spowodowanie strat w hodowli. Uznali oni, że widzowie poszli jej śladem i masowo zaprzestali konsumpcji mięsa wołowego, znajdującego się w hamburgerach. Sąd oczyścił gwiazdę telewizji od zarzutu doprowadzenia do strat w przemyśle spożywczym USA, ale pozostała opinia o niej, jako o kobiecie, której słów słucha cała Ameryka.
W 1997 Ellen DeGeneres wyznała w jej talk-show, że jest lesbijką. Był to jeden z pierwszych i najsłynniejszych coming outów osoby publicznej.
Podczas audycji telewizyjnej "Larry King Live" Larry’ego Kinga z 25 września 2006 powiedziała, że na fotelu prezydenta USA widziałaby Baracka Obamę. Nazwisko senatora z Illinois pojawiło się następnego dnia na pierwszych stronach gazet jako popieranego przez nią kandydata na prezydenta. Stało się tak, zanim Obama sam oficjalnie ogłosił wolę kandydowania. Wtedy nikt nie spodziewał się, że Obama wystąpi jako kandydat prezydencki. Nie brano też pod uwagę jego nominacji jako rywala już wtedy kandydującej Hillary Clinton. Obama ogłosił oficjalny start w wyborach na prezydenta USA dopiero 4 miesiące po słowach Winfrey. Przez cały okres kampanii prezydenckiej Winfrey była obecna na wiecach wyborczych Obamy, organizowała zbiórki funduszy na ten cel (sama ofiarowała wiele milionów dolarów). Po tak prowadzonej kampanii, 20 stycznia 2009, Obama został zaprzysiężony na 44. Prezydenta Stanów Zjednoczonych.

</doc>
<doc id="514097" url="https://pl.wikipedia.org/wiki?curid=514097" title="Anita Krochmalska-Podfilipska">
Anita Krochmalska-Podfilipska

Janina Anita Krochmalska-Podfilipska (ur. 16 marca 1940 w Warszawie, zm. 21 maja 2006 w Łodzi) – polska pianistka i kameralistka, pedagog, propagatorka polskiej muzyki, szczególnie muzyki współczesnej.
Absolwentka Akademii Muzycznej w Łodzi w Łodzi związana z nią od 1962 początkowo jako asystentka. Dokształcała się na kursach mistrzowskich za granicą, przez rok studiowała w Paryżu. Zdobyła wiele nagród, m.in. III nagrodę na Międzynarodowym Konkursie dla Wykonawców Muzyki Współczesnej w Utrechcie. 

</doc>
<doc id="514098" url="https://pl.wikipedia.org/wiki?curid=514098" title="Pałac Saski w Warszawie">
Pałac Saski w Warszawie

Pałac Saski – klasycystyczny pałac, który znajdował się przy dzisiejszym placu marsz. Józefa Piłsudskiego w Warszawie. Został zniszczony przez wojska niemieckie po upadku powstania warszawskiego w grudniu 1944 roku. W 2021 roku podjęto decyzję o odbudowie pałacu.
Historia.
Powstanie pałacu i czasy saskie.
Pierwotnie na miejscu pałacu stał dwór Tobiasza Morsztyna. Jego spadkobierca Jan Andrzej Morsztyn na miejscu dworu i części Wału Zygmuntowskiego wybudował po 1661 roku piętrowy barokowy pałac z czterema wieżami. Pałac ten zakupił w 1713 roku król August II Mocny, który rozpoczął jego przebudowę ukończoną w 1724 roku. Pracami kierowali Carl Friedrich Pöppelmann i Joachim Daniel Jauch. Przebudowany pałac stanowił jedno z założeń urbanistycznych Osi Saskiej ciągnącej się od Krakowskiego Przedmieścia do Koszar Mirowskich. Od 1716 roku Sala Teatralna pałacu stanowiła wraz z amfiteatrem położonym w Ogrodzie Saskim i Zamkiem Królewskim miejsce organizowania przedstawień teatralnych – Warszawa nie posiadała wówczas specjalnego budynku teatralnego. Autorem dekoracji pałacu był Louis de Silvestre.
W ramach rozbudowy obiektu przyłączono do obszaru kompleksu pałacowego sąsiadujące z nim rezydencje magnackie – w 1721 roku posiadłość rodu Sanguszków, późniejszy pałac Brühla, a w 1726 roku dołączono rezydencję biskupa Teodora Potockiego, którą później przekształcono w pałac Błękitny, przeznaczony dla Anny Orzelskiej, córki Augusta II Mocnego. Przebudowa pałacu wraz z kształtowaniem założenia architektonicznego Osi Saskiej przebiegała w trzech etapach: pierwszym – od 1713 roku do początków lat 20. XVIII wieku, drugim – do śmierci Augusta II Mocnego w 1733 roku (z powodów finansowych i politycznych król zmuszony był znacznie spowolnić prace budowlane), i ostatecznie trzecim, kiedy w latach 30. i 40. XVIII wieku August III Sas ukończył przebudowę kompleksu.
Druga połowa XVIII i początek XIX wieku.
Po śmierci Augusta III Sasa w 1763 roku pałac utracił status rezydencji królewskiej i podupadł. Wciąż należał jednak do kolejnych elektorów saskich, którzy wynajmowali pomieszczenia w pałacu na biura i mieszkania. 17 kwietnia 1794 roku, podczas insurekcji warszawskiej pod pałacem Saskim od strony wschodniej stoczono z żołnierzami rosyjskimi jedną z dwóch największych bitew w stolicy – powstańcy odparli wtedy atak silnej kolumny wojsk rosyjskich zmierzającej na odsiecz oblężonemu w pałacu na ulicy Miodowej naczelnemu wodzowi armii rosyjskiej Osipowi Igelströmowi.
Od 1804 pałac był siedzibą Liceum Warszawskiego. Jesienią 1810 roku na drugim piętrze prawego skrzydła pałacu zamieszkali Mikołaj i Justyna Chopinowie wraz z dziećmi: Ludwiką i Fryderykiem. Ojciec przyszłego kompozytora 1 października 1810 roku rozpoczął pracę w Liceum Warszawskim jako nauczyciel języka francuskiego. Chopinowie mieszkali w pałacu Saskim do 1817 roku.
W latach 1808–1816 pałac Saski był nadal własnością królów Saksonii, jednak gdy na kongresie wiedeńskim Fryderyk August I został zmuszony do zrzeczenia się tytułu księcia warszawskiego, pałac sprzedano rządowi Królestwa Polskiego. 
W 1817 roku podjęto próby zmiany charakteru budynku i okołopałacowego założenia krajobrazowego; polski architekt Piotr Aigner przedstawił projekt częściowej przebudowy pałacu i ustawienia alei stu kolumn wzdłuż Osi Saskiej. Do realizacji tej koncepcji jednak nie doszło, gdyż ówczesny namiestnik Józef Zajączek zrezygnował z przebudowy ze względu na jej wysokie koszty finansowe.
Przebudowa po powstaniu listopadowym.
W 1837 roku Adam Idźkowski, magister budownictwa i miernictwa oraz absolwent Oddziału Sztuk Pięknych Uniwersytetu Warszawskiego, opracował na zlecenie nowego właściciela pałacu Saskiego, kupca Iwana Skwarcowa, który nabył budynek od rządu za kwotę 115 200 złotych, plany jego przebudowy. Oprócz niego w konkursie na przebudowę brali udział m.in. Henryk Marconi i Antonio Corazzi. Zwyciężył projekt Marconiego, ale namiestnik Iwan Paskiewicz odrzucił go bez uzasadnienia i zatwierdził projekt Idźkowskiego. Na podstawie planów Idźkowskiego dokonano w latach 1839–1842 przebudowy gmachu w stylu klasycystycznym, rozbierając część środkową pałacu i dodając w tym miejscu kolumnadę w porządku korynckim. Zmodyfikowano także oba skrzydła boczne pałacu, dodając m.in. nawiązujące do stylu kolumnady pilastry. Przebudowany pałac przejął nazwę wcześniejszego budynku.
W listopadzie 1841 roku przed pałacem odsłonięto pomnik siedmiu polskich oficerów-lojalistów, zabitych 29 listopada 1830 roku przez powstańców za odmowę przejścia na ich stronę, zaprojektowany przez Antonia Corazziego. W latach 1894–1912 na placu wzniesiono monumentalny sobór św. Aleksandra Newskiego z 70-metrową dzwonnicą od strony ulicy Królewskiej. W związku z budową świątyni pomnik oficerów-lojalistów przeniesiono na plac Zielony.
W 1864 spadkobiercy Iwana Skwarcowa sprzedali pałac władzom wojskowym. Do 1915 roku gmach zajmowała armia Imperium Rosyjskiego – znajdowało się w nim rosyjskie Dowództwo III Warszawskiego Okręgu Wojskowego.
Okres międzywojenny i II wojna światowa; zniszczenie pałacu.
Po odzyskaniu przez Polskę niepodległości w 1918 roku w pałacu Saskim ulokowano Sztab Generalny Wojska Polskiego. Działał w nim także zespół pod dowództwem podpułkownika Jana Kowalewskiego, który złamał bolszewickie szyfry, co przyczyniło się do zwycięstwa nad Armią Czerwoną w wojnie z 1920 roku. W 1923 roku przed budynkiem od strony placu Saskiego ustawiono pomnik księcia Józefa Poniatowskiego. Dwa lata później arkady pałacu Saskiego zostały wybrane przez władze Polski jako miejsce lokalizacji Grobu Nieznanego Żołnierza, którego odsłonięcie odbyło się 2 listopada 1925 roku. W latach 1930–1937 pałac Saski był siedzibą Biura Szyfrów – w grudniu 1932 roku trzech współpracujących z nim matematyków: Marian Rejewski, Jerzy Różycki i Henryk Zygalski dokonało w murach budynku pierwszego złamania kodu niemieckiej maszyny szyfrującej Enigma. W 1938 roku należące do Tadeusza Czosnowskiego Biuro Budowlane T. Czosnowski i Ska dokonało gruntownego remontu elewacji pałacu.
Po wybuchu II wojny światowej, w wyniku kapitulacji Warszawy we wrześniu 1939 roku pałac zajął Wehrmacht. Po upadku powstania warszawskiego, w dniach 27–29 grudnia 1944 roku gmach został wysadzony w powietrze przez żołnierzy niemieckich. Ocalał tylko fragment arkad z Grobem Nieznanego Żołnierza. Według niektórych hipotez fragment ten przetrwał dlatego, że biorący udział w akcji wysadzania pałacu niemiecki żołnierz nie włożył dynamitu w przygotowane wcześniej otwory w tej części budowli z szacunku dla spoczywającego w grobie bezimiennego żołnierza polskiego.
Okres powojenny; rozważania i próby odbudowy.
Po zakończeniu II wojny światowej władze PRL brały pod uwagę odbudowę zachodniej pierzei placu Saskiego (przemianowanego na "plac Zwycięstwa"), której cześć stanowił pałac Saski. W 1946 roku przeprowadzono według projektu architekta Zygmunta Stępińskiego rekonstrukcję ocalałego fragmentu arkad budynku z Grobem Nieznanego Żołnierza, a także rozpisano pierwsze konkursy projektowe uwzględniające zagadnienie odbudowy całego gmachu, które jednak nie zakończyły się podjęciem jakichkolwiek działań w tej sprawie. Do koncepcji odbudowy pałacu Saskiego powrócono w latach 70. XX wieku, kiedy to został rozpisany kolejny konkurs architektoniczny dopuszczający możliwość rekonstrukcji nieistniejących zabytków. Wybrano zwycięski projekt architektów Bohdana Gniewiewskiego i Bolesława Koseckiego, jednak nie doczekał się on realizacji.
Po 1989 roku temat rekonstrukcji pałacu Saskiego był kilkukrotnie poruszany. We wrześniu 1999 roku została zorganizowana akcja „odbudowy” pałacu z klocków Lego. Idea odbudowy budynku odżyła w latach 2004–2006 za sprawą ówczesnego prezydenta Warszawy Lecha Kaczyńskiego, który uczynił ją jednym ze sztandarowych projektów swojej prezydentury w stolicy. W lutym 2004 ogłoszono przetarg na odbudowę pałaców Saskiego i Brühla oraz kamienicy przy ul. Królewskiej. Wybrano projekt i przedsiębiorstwo Budimex Dromex SA, mające odpowiadać za prace przedprojektowe, projektowe i budowlane. Na odbudowę miasto wyasygnowało środki w wysokości 200 milionów złotych. Podczas prac archeologicznych, związanych z inwestycją, w okolicach Grobu Nieznanego Żołnierza odnaleziono wybudowany w 1933 roku tunel łączący skrzydła pałacowe. Odsłonięto również fundamenty pałacu. Najstarszymi odsłoniętymi elementami były piwnice pałacu Morsztyna. Natrafiono także na relikty studni, kanałów ściekowych i latryn.
25 listopada 2006 roku wykopaliska udostępniono publiczności. Zgodnie z odpowiednią ekspertyzą większość fundamentów pałacu Saskiego była zbyt słaba, by na nich budować nową konstrukcję. 17 maja 2007 roku część piwnic powstałych w okresie od lat 60. XVII wieku do lat 40. XIX wieku została wpisana do rejestru zabytków. W trakcie prac archeologicznych prowadzonych w latach 2006 i 2008 zinwentaryzowano około 45 tysięcy obiektów ruchomych, głównie z XVIII wieku.
Pierwotnie zakładano ukończenie odbudowy pałacu do 2010 roku. W zrekonstruowanym budynku swoją siedzibę miał mieć Urząd Miasta Stołecznego Warszawy, którego poszczególne instytucje były rozproszone w kilku różnych budynkach na terenie całego miasta. W 2008 roku prezydent Warszawy Hanna Gronkiewicz-Waltz zdecydowała o rozwiązaniu umowy z wykonawcą inwestycji, mimo że dotychczas poniesione koszty wynosiły 15,6 miliona złotych. Decyzja ta była argumentowana wpisem odsłoniętych piwnic do rejestru zabytków. We wrześniu 2008 roku odkryte fundamenty zasypano piaskiem i zabezpieczono geowłókniną do czasu ewentualnego wznowienia prac budowlanych. Środki przeznaczone na odbudowę pałacu prezydent miasta przeznaczyła na budowę mostu Północnego.
W 2013 roku powstało stowarzyszenie „Saski 2018”; celem stowarzyszenia była odbudowa pałacu Saskiego do 11 listopada 2018, na setną rocznicę odzyskania niepodległości przez Polskę. Stowarzyszenie zrzesza wielbicieli Warszawy, a także prawników i archeologów. W celach statutowych stowarzyszenia znajduje się m.in. nagłaśnianie kwestii odbudowy Pałacu Saskiego w mediach, poszukiwanie, dla władz Warszawy lub Skarbu Państwa, źródeł finansowania odbudowy pałacu Saskiego i zagospodarowania placu Piłsudskiego wszelkimi sposobami dozwolonymi prawem, czy organizacja dyskusji publicznych dotyczących możliwości zagospodarowania placu Piłsudskiego i jego okolic.
We wrześniu 2014 roku nastąpiła premiera projektu saski360, w ramach którego powstała interaktywna aplikacja multimedialna, pokazująca za pomocą lotniczych panoram oraz wizualizacji nieistniejący pałac Saski, w kontekście współczesnej architektury Warszawy. Wizualizacje zostały wykonane według projektu pracowni architektonicznej PBPA Projekt. Zdjęcia lotnicze wykonano z kilku punktów, dzięki czemu użytkownicy mogą zobaczyć wizualizacje pałacu z kilku perspektyw. Aplikacja zawiera także zdjęcia stacjonarne wzbogacone o wizualizacje. Całość tworzy wirtualną wycieczkę, która daje możliwość zobaczenia, jak w krajobrazie dzisiejszej Warszawy prezentowałyby się zabudowania głównego elementu Osi Saskiej, czyli pałacu Saskiego oraz pałacu Brühla i kamienic przy ulicy Królewskiej.
Plany i przygotowania do odbudowy.
W lutym 2017 roku, podczas zorganizowanego przez warszawski oddział Wspólnoty Polskiej oraz stowarzyszenie „Saski 2018” spotkania w Domu Polonii w Warszawie potomkowie polskich matematyków odpowiedzialnych za złamanie szyfru Enigmy: Janina Sylwestrzak – córka Mariana Rejewskiego, Janusz Różycki – syn Jerzego Różyckiego oraz Jerzy Palluth – syn Antoniego Pallutha, wykładowcy tajnych kursów kryptologii wojskowej w Poznaniu, konstruktora urządzeń cyfrowych i współwłaściciela Wytwórni Radiotechnicznej AVA podpisali apel do prezydenta Rzeczypospolitej Polskiej w sprawie wznowienia odbudowy pałacu Saskiego. We wrześniu 2018 Komitet Narodowych Obchodów Setnej Rocznicy Odzyskania Niepodległości Rzeczypospolitej Polskiej poparł inicjatywę prezydenta Andrzeja Dudy dotyczącą odbudowy gmachu. Zgodnie z tą koncepcją pałac miałby stać się siedzibą Senatu, a pobliski pałac Brühla siedzibą Ministerstwa Spraw Zagranicznych. 11 listopada 2018 roku podczas obchodów setnej rocznicy odzyskania niepodległości przez Polskę prezydent Andrzej Duda podpisał deklarację o restytucji pałacu Saskiego. 16 maja 2021 rządząca partia Prawo i Sprawiedliwość na prezentacji tzw. Polskiego Ładu, czyli nowego programu społeczno-gospodarczego, ogłosiła, że odbudowa pałacu Saskiego rozpocznie się w 2023. 7 lipca 2021 prezydent Andrzej Duda wniósł do Sejmu projekt ustawy o odbudowie pałacu Saskiego, pałacu Brühla oraz trzech kamienic przy ulicy Królewskiej w Warszawie (druk nr 1388). Sejm uchwalił ustawę 23 lipca 2021 a Prezydent podpisał ją 15 sierpnia 2021 roku podczas dnia Święta Wojska Polskiego. Z chwilą wejścia w życie ustawy stowarzyszenie „Saski 2018” uznało swój cel statutowy za zrealizowany, w związku czym przyjęło uchwałę o swoim rozwiązaniu. 1 grudnia 2021 powołano spółkę celową Pałac Saski, w skład jej zarządu weszli Jan Edmund Kowalski jako prezes, Robert Cicirko jako wiceprezes oraz Robert Bernisz jako członek zarządu. Tego samego dnia powołano również Radę Nadzorczą, w której skład weszli Robert Chmielarczyk, Grzegorz Kłoczko, Michał Olszewski, Michał Pelczarski, Małgorzata Podrecka oraz Rafał Wiśniewski.
18 sierpnia 2022 roku na placu marsz. Józefa Piłsudskiego rozpoczęły się pierwsze prace związane z przygotowaniem terenu do odbudowy pałacu Saskiego, a także pałacu Brühla i kamienic przy ul. Królewskiej. 
9 września 2022 roku powołano Radę Odbudowy Pałacu Saskiego, w której skład weszli: Izabela Bogucka, Wojciech Fałkowski, Marlena Happach, Michał Laszczkowski, Jadwiga Lesisz, Ewa Malinowska-Grupińska, Małgorzata Omilanowska, Piotr Walkowiak, Michał Wiater i Tadeusz Wolsza.
18 października 2022 roku otwarto wystawę "Okruchy przeszłości", mającą postać rozwieszonych na ogrodzeniu terenu odbudowy pałacu Saskiego i pozostałych budynków wielkoformatowych plansz ze zdjęciami historycznych przedmiotów, wydobytych podczas prac archeologicznych, prowadzonych na obszarze po pałacu Saskim w latach 2006–2008, oraz tekstem dotyczącym historii zabudowań zachodniej pierzei placu Piłsudskiego. W otwarciu wystawy uczestniczył minister kultury i dziedzictwa narodowego Piotr Gliński, który w swoim przemówieniu stwierdził, że pałac Saski, pałac Brühla i kamienice przy ul. Królewskiej mają zostać odbudowane „nie tylko w stylu, ale także z autentycznych, historycznych materiałów” oraz dodał, że w pałacu Brühla znajdzie się Senat, a w pałacu Saskim reprezentacyjne przestrzenie dla Urzędu Marszałkowskiego. Obecny na uroczystości prezes spółki Pałac Saski dodatkowo poinformował, że we wnętrzach odbudowanego pałacu Saskiego znajdzie się też centrum historyczno-kulturalne, którego koncepcję wspólnie opracowują pod egidą Ministerstwa Kultury przedstawiciele następujących warszawskich instytucji: Muzeum Narodowego, Muzeum Historii Polski, Zachęty – Narodowej Galerii Sztuki, Narodowego Instytutu Fryderyka Chopina i Biura Programu „Niepodległa”. Wówczas ponad 60% zachowanych reliktów dawnego pałacu Saskiego było odkopanych celem przeprowadzenia prac konserwatorskich i badań archeologicznych. Wystawa na ogrodzeniu terenu odbudowy na początku listopada 2022 roku wywołała kontrowersje wśród przedstawicieli ówczesnej polskiej opozycji politycznej z powodu wysokich kosztów wykonania i utrzymania (około miliona złotych) oraz wykonawcy (spółka PWC „Oko i Ucho”, której wiceprezesem i udziałowcem był Paweł Wilski – wieloletni współpracownik i zastępca dyrektora Narodowego Instytutu Kardiologii, Łukasza Szumowskiego). Spółka Pałac Saski odpowiedziała na zarzuty oświadczając, iż jej zdaniem wszystkie działania zostały podjęte w zgodzie z ustawą Prawo zamówień publicznych, a wykonawca (spółka PWC „Oko i Ucho”) wykazał się wieloletnim doświadczeniem, mając w swoim dorobku m.in. nagradzanie kampanie społeczne czy wystawy historyczne i okolicznościowe.

</doc>
<doc id="514099" url="https://pl.wikipedia.org/wiki?curid=514099" title="Kiejstut Bacewicz">
Kiejstut Bacewicz

Kiejstut Bacewicz (ur. 13 czerwca 1904 w Łodzi, zm. 27 sierpnia 1993 w Zgierzu) – polski pianista kameralista, pedagog, kompozytor i organizator życia muzycznego.
Brat Grażyny Bacewicz i litewskiego muzyka Vytautasa Bacevičiusa.
W latach 1957–1969 rektor Akademii Muzycznej w Łodzi; twórca pierwszej polskiej katedry kameralistyki. Od 1974 na emeryturze. W roku 1993 otrzymał tytuł doktora honoris causa tej uczelni.
W 1958 laureat Nagrody Miasta Łodzi. Odznaczony Krzyżem Komandorskim Orderu Odrodzenia Polski, Krzyżem Kawalerskim Orderu Odrodzenia Polski, Złotym Krzyżem Zasługi, odznaką tytułu honorowego Zasłużony Nauczyciel PRL, Medalem Komisji Edukacji Narodowej i in.
Pochowany w Alei Zasłużonych na Cmentarzu Komunalnym na Dołach w Łodzi (kwatera XI, rząd 43, grób 6).

</doc>
<doc id="514100" url="https://pl.wikipedia.org/wiki?curid=514100" title="Rysiu z Klanu">
Rysiu z Klanu



</doc>
<doc id="514108" url="https://pl.wikipedia.org/wiki?curid=514108" title="Monetki">
Monetki

Monetki (niem. "Sophienthal") – osada w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość administracyjnie należała do województwa suwalskiego.
We wsi dwór z pocz. XX w. kryty mansardowym dachem, zabudowania folwarczne oraz park.

</doc>
<doc id="514109" url="https://pl.wikipedia.org/wiki?curid=514109" title="Grupa Kleina">
Grupa Kleina



</doc>
<doc id="514110" url="https://pl.wikipedia.org/wiki?curid=514110" title="Ewaryst Galois">
Ewaryst Galois



</doc>
<doc id="514112" url="https://pl.wikipedia.org/wiki?curid=514112" title="Powaska Bystrzyca">
Powaska Bystrzyca

Powaska Bystrzyca (słow. "Považská Bystrica", węg. "Vágbeszterce", niem. "Waagbistritz") – miasto powiatowe na Słowacji, położone w północno-zachodniej części kraju, nad Wagiem, niedaleko od Żyliny. Miasto leży w kraju trenczyńskim.
Pierwsze pisemne wzmianki o miejscowości pochodzą z 1316 i 1330 roku. Powaska Bystrzyca uzyskała prawa miejskie w XIV wieku. W okresie komunizmu całe historyczne centrum zostało niepotrzebnie zniszczone i zastąpione „nowoczesnym” blokowiskiem. Dlatego też, pomimo długiej historii, jedynymi zabytkami w centrum miasta, które przetrwały okres niszczenia historycznej zabudowy, jest barokowy kościół i pojedyncze kamienice.
Zabytkowy charakter ma z kolei dzielnica Považské Podhradie, gdzie znajdują się ruiny Powaskiego Zamku ("Považský hrad").
Dominantą miasta jest wznoszący się nad nim od strony północno-wschodniej wapienny szczyt Veľký Manín.

</doc>
<doc id="514113" url="https://pl.wikipedia.org/wiki?curid=514113" title="Herb gminy Krynica-Zdrój">
Herb gminy Krynica-Zdrój



</doc>
<doc id="514119" url="https://pl.wikipedia.org/wiki?curid=514119" title="Emfazy">
Emfazy



</doc>
<doc id="514120" url="https://pl.wikipedia.org/wiki?curid=514120" title="Lech Stefański">
Lech Stefański



</doc>
<doc id="514121" url="https://pl.wikipedia.org/wiki?curid=514121" title="Rzut pionowy w górę">
Rzut pionowy w górę

Rzut pionowy – ruch w polu grawitacyjnym Ziemi z prędkością początkową skierowaną pionowo do góry oraz przyjętymi przybliżeniami:
Rzut pionowy jest szczególnym przypadkiem rzutu ukośnego, w którym kąt rzutu jest równy równego 90°, sinus 90° jest równy 1. Czas wznoszenia w rzucie pionowym:
Opis kinematyczny.
Przyjmując dodatni zwrot osi w górę. Jedyną siłą działającą podczas ruchu na ciało jest siła ciężkości o stałej wartości, działająca w kierunku zgodnym z kierunkiem ruchu ciała, dlatego ciało porusza się po linii prostej ruchem jednostajnie zmiennym.
Działająca siła:
Przyspieszenie ruchu tego ciała jest równe przyspieszeniem ziemskim, czyli jest skierowane pionowo w dół:
Zależność prędkości od czasu ruchu:
Zależność położenia, równoważnego wysokości (h) od czasu:
Z powyższych zależności wynika, że ciało porusza się ruchem jednostajnie opóźnionym w górę, a po osiągnięciu najwyższego punktu ruchem jednostajnie przyspieszonym w dół.
Czas wznoszenia, odpowiada sytuacji, gdy prędkość zmniejszy się do zera formula_6 lub gdy formula_7 osiąga maksimum:
Maksymalna wysokość jaką osiąga ciało, odpowiada wysokości jaką osiągnie ciało w momencie formula_9
Czas rzutu tr po którym ciało wraca do punktu rzutu, odpowiada formula_11
Co oznacza, że czas wznoszenia jest równy czasowi spadania.
Opis energetyczny.
Pole jednorodne jest polem zachowawczym, dlatego można do tego ruchu zastosować zasadę zachowania energii, co oznacza, że podczas ruchu nie zmienia się energia ciała.
Energia ciała jest sumą energii kinetycznej ciała i energii potencjalnej jednorodnego pola grawitacyjnego, przyjmując że energia pola grawitacyjnego na powierzchni ziemi jest równa zero formula_13
W punkcie rzutu ciała energię określa wzór:
W najwyższym punkcie ruchu ciała prędkość ciała jest równa zero, wzór na energię przyjmuje postać:
Z powyższych wynika:
Rzut pionowy jest szczególnym przypadkiem rzutu ukośnego.
Gdzie:

</doc>
<doc id="514126" url="https://pl.wikipedia.org/wiki?curid=514126" title="Protokół wzorcowania">
Protokół wzorcowania

Protokół wzorcowania – wewnętrzny dokument laboratorium pomiarowego, tworzony w trakcie wzorcowania, zawierający zapisy dotyczące konkretnego wzorcowania przyrządu pomiarowego (wzorca pomiarowego lub próbki) i umożliwiający jego ewentualne powtórzenie w tych samych warunkach pomiarowych, przy tych samych nastawach i w identycznych punktach pomiarowych.
Protokół wzorcowania jest jednym z elementów systemu jakości, który jest zwykle wdrożony w danym laboratorium i zapewnia odtwarzalność wydarzeń, procedur i przebiegów związanych z danym wzorcowaniem.
Na podstawie protokołu wzorcowania powstaje świadectwo wzorcowania, które jest wyciągiem informacji istotnych z punktu widzenia klienta zlecającego wzorcowanie.

</doc>
<doc id="514135" url="https://pl.wikipedia.org/wiki?curid=514135" title="Johan van Oldenbarnevelt">
Johan van Oldenbarnevelt

Johan van Oldenbarnevelt (ur. 14 września 1547 w Amersfoort, zm. 13 maja 1619 w Hadze) – holenderski polityk, landsadvocaat, który odegrał znaczącą rolę w uzyskaniu przez Holandię niezależności od Hiszpanii.
Oldenbarnevelt studiował prawo w Louvain a następnie w Bourges i w Heidelbergu. Później odbył podróże zagraniczne do Francji i Włoch. Następnie osiedlił się na stałe w Hadze. Był umiarkowanym kalwinem i doradcą Wilhelma Cichego w jego walce przeciwko Hiszpanom.
Van Oldenbarnevelt w 1609 wbrew radzie księcia Maurycego Orańskiego zdecydował się podpisać 12-letni rozejm z Hiszpanią. Gdy walka pomiędzy van Oldenbarneveltem a Maurycym osiągnęła punkt kulminacyjny – landsadvocaat został aresztowany, skazany i ścięty 13 maja 1619 pomimo licznych próśb o łaskę. Nazwę urzędu przemianowano na wielkiego pensjonariusza Holandii.

</doc>
<doc id="514136" url="https://pl.wikipedia.org/wiki?curid=514136" title="Działko GSz-30-1">
Działko GSz-30-1

GSz-30-1 – (ros. "ГШ-30-1" skrót od nazwisk konstruktorów Griaziew-Szypunow) działko automatyczne kalibru 30 mm skonstruowane w Związku Radzieckim jako pokładowe uzbrojenie strzeleckie samolotów, wprowadzone do uzbrojenia na początku lat 80. pod oznaczeniem 9A-4071K. Obecnie jest produkowane przez zakłady Iżmasz w Iżewsku.
Historia.
W odróżnieniu od większości powojennych broni lotniczych, działko to zostało skonstruowane jako działające na klasycznej zasadzie krótkiego odrzutu lufy, a nie jako działko rewolwerowe, czy napędowe typu Gatlinga. Ryglowanie zamka odbywa się przy pomocy wahliwego klina. Dzięki odpowiednim przyspieszaczom osiąga szybkostrzelność porównywalną z działkami rewolwerowymi, przy mniejszej masie i wymiarach broni. M.in. naboje są dosyłane do komory nabojowej specjalnym sprężynowym dosyłaczem, a otwarcie komory następuje jeszcze przy wysokim ciśnieniu gazów prochowych, co powoduje gwałtowny wyrzut łuski, która wylatuje z prędkością ok. 100 m/s, co pozwala traktować działko jako łączące cechy konstrukcji z krótkim odrzutem lufy i zamkiem swobodnym. By przyspieszyć możliwość otwarcia zamka lufa broni jest skrócona, a mechanizm przyspieszający dosyła zamek z powrotem, by skrócić czas otwarcia do minimum. Działko jest wyposażone w niewielki ładunek wybuchowy, którego eksplozja, w przypadku niewypału, ma przebić ścianę łuski i wymusić zapłon ładunku prochowego w naboju.
Działko strzela odpalanym elektrycznie nabojem ze stosunkowo ciężkim pociskiem (ok. 390 g), o 1/3 cięższym od pocisków do porównywalnych działek zachodnich (np. 270 g dla działka ADEN), co przekłada się na mniejszą prędkość wylotową, przy większej energii wybuchu pocisku. W połączeniu z dużą szybkostrzelnością, jedna armata GSz-30-1 ma porównywalną siłę ognia co cztery 30 mm niemieckie działka MK 103, z czasów II wojny światowej, ważąc tyle co jedno 20 mm działko MG 151/20 z tego samego okresu. Półsekundowa seria GSz-30-1 liczy 14 pocisków o łącznej wadze ponad 5 kg; dla porównania działko GIAT 30 wystrzeliwuje 21 pocisków o łącznej masie ok. 5,7 kg, ale jest nieco dłuższe i ponad dwukrotnie cięższe.
Działko jest chłodzone wodą o objętości 7 litrów, znajdującą się w płaszczu okrywającym lufę. Chłodzenie jest ewaporacyjne, a mieszanka pary i powietrza przepuszczana jest przez gwintowany przewód lufy, chłodząc go dodatkowo.
W działka te uzbrojone są samoloty MiG-29 (z zapasem 100 nabojów), rodziny Su-27 (Su-30, Su-32, Su-33, Su-34), przenoszące między 150 a 180 nabojów; planowano je także dla Jaka-141, ale samolot nie wszedł do służby.

</doc>
<doc id="514137" url="https://pl.wikipedia.org/wiki?curid=514137" title="Jan van Oldenbarnevelt">
Jan van Oldenbarnevelt



</doc>
<doc id="514140" url="https://pl.wikipedia.org/wiki?curid=514140" title="Wzorzec">
Wzorzec



</doc>
<doc id="514141" url="https://pl.wikipedia.org/wiki?curid=514141" title="Peter Minuit">
Peter Minuit

Peter Minuit (ur. ok. 1589 w Wesel, Księstwo Kleve (ob. Nadrenia Północna-Westfalia), zm. 5 sierpnia 1638 na wyspie Saint Christopher) – Walon, dyrektor generalny Nowych Niderlandów (kolonii holenderskiej w płn.-wsch. części Ameryki Północnej) w latach 1626–1633.
Założyciel szwedzkiej kolonii Nowa Szwecja w 1638. W 1626 roku Minuit wykupił wyspę Manhattan od indiańskiego plemienia Delawarów z grupy Algonkinów za dobra o wartości 60 guldenów holenderskich. Jedna z obalonych legend mówi, że Delawarowie odsprzedali wyspę za szklane paciorki, których wartość szacowano na 24 dolary.

</doc>
<doc id="514142" url="https://pl.wikipedia.org/wiki?curid=514142" title="System jakości">
System jakości



</doc>
<doc id="514146" url="https://pl.wikipedia.org/wiki?curid=514146" title="Trass">
Trass

Trass – miejscowa nazwa dla wulkanicznego tufu występującego w rejonie gór Eifel. Jest to skała koloru szarego lub kremowego, ze względu na skład może być uznawana za tuf trachitowy. Zmieszana z wapieniem i piaskiem lub z cementem portlandzkim często używana jest do celów budowlanych.

</doc>
<doc id="514155" url="https://pl.wikipedia.org/wiki?curid=514155" title="VIII LO w Krakowie">
VIII LO w Krakowie



</doc>
<doc id="514156" url="https://pl.wikipedia.org/wiki?curid=514156" title="Działko GSz-30-2">
Działko GSz-30-2

GSz-30-2 (, skrót od nazwisk konstruktorów Griaziew-Szypunow) – dwulufowe lotnicze działko automatyczne kalibru 30 mm.
Historia.
Działko zostało skonstruowane na początku lat 80 XX w. w ZSRR jako pokładowe uzbrojenie strzeleckie samolotów. Zasada działania nie ma wspólnego z działkiem GSz-30-1, ponieważ zostało skonstruowane jako działko o dużej wytrzymałości przystosowane do prowadzenia intensywnego ognia. Działanie broni opiera się na zasadzie Gasta tak jak wcześniejsza konstrukcja działko GSz-23Ł.
Szybkostrzelność maksymalna działka wynosi około 3000 strzałów na minutę, a lufa o dużej masie jest wykonana w taki sposób aby wytrzymać zarówno intensywne strzelanie, jak i ciężkie warunki środowiskowe, zwłaszcza duże zanieczyszczenia. Działko "GSz-30-2" jest zdolne do wystrzeliwania przeciwpancernych pocisków z rdzeniem ze zubożonego uranu.
Działko typu "GSz-30-2" stanowi podstawowe uzbrojenie strzeleckie samolotów szturmowych Su-25 oraz w wersji GSz-30-2K najnowszych śmigłowców Mi-24P.

</doc>
<doc id="514165" url="https://pl.wikipedia.org/wiki?curid=514165" title="Eugen Sandow">
Eugen Sandow

Eugen Sandow, właśc. Friederich Wilhelm Müller (ur. 2 kwietnia 1867 w Królewcu, zm. 14 października 1925 w Londynie) – siłacz ery wiktoriańskiej, uznawany za pioniera nowoczesnej kulturystyki. Od jego nazwiska jest nazywana "sztanga Sandowa". Statuetka z jego sylwetką i sztangą Sandowa jest od 1965 roku wręczana zwycięzcy najbardziej prestiżowych zawodów kulturystycznych na świecie – Mr. Olympia.
Życiorys.
Jego ojciec był jednym z najbardziej cenionych złotników i chętnie wydawał pieniądze na edukację syna. Muller początkowo w ogóle nie interesował się sportem. Jego ulubionym zajęciem było przesiadywanie w bibliotece i zgłębianie wiedzy w zakresie nauk matematyczno-przyrodniczych.
Przełomowy moment w jego życiu nastąpił, gdy miał 15 lat i pojechał z tatą na wycieczkę do Rzymu. To tam pierwszy raz zobaczył rzeźby i obrazy przedstawiające walki gladiatorów oraz postaci znanych z mitologii greckiej i rzymskiej, które eksponowały muskularne sylwetki. Kilkanaście dni później chłopak rozpoczął treningi siłowe. Muller zaczynał od ćwiczeń hantlami, które ważyły zaledwie dwa kilogramy. Trzy lata później potrafił dźwigać jednorącz ponad głowę kulolaski o wadze 100 kg i wstąpił do cyrku. W tych czasach obok popisów akrobatów organizowano tam konkursy siłaczy. Rodzicom nie podobał się nowy pomysł na życie syna, dlatego przestali opłacać mu studia w Brukseli. Młody sportowiec nie zamierzał jednak ulegać presji. Walczył jako zapaśnik, żeby zarobić na utrzymanie, choć wkrótce nabawił się kontuzji ręki i musiał zakończyć „karierę”. W międzyczasie Mueller zmienił imię i nazwisko na Eugene Sandow. W ten sposób chciał pokazać, że ma wciąż ogromny szacunek dla taty, który nie życzył sobie, aby szargano jego nazwisko w cyrku.
O siłaczu z Niemiec po raz pierwszy zrobiło się głośno, gdy wyjechał do Wielkiej Brytanii w 1889 roku. Po kilkunastu miesiącach współpracy z Louisem Attilą, który poprawił jego sylwetkę i siłę, wystartował w show strongmanów Sampsona i Cyklopsa. Na deskach londyńskich teatrów proponowali 500 funtów dla każdego, kto się z nimi zmierzy i wygra. Sandow bez problemu zgarnął całą pulę. Stał się sensacją. Kilka tygodni później pobił rekord świata, podnosząc z przysiadu ponad 120 kg. – Od głowy po stopy nie znajdziesz skazy na jego ciele. Jego rysy twarzy są klasyczne, jego głowa zgrabna i wyważona, wznosi się nad białą i naprężoną szyją. Ramiona ma ogromnie rozległe i na każdej kończynie – od rąk po łydkę – prężą się muskuły – pisała o nim jedna z gazet. Tuż przed przeprowadzką do Nowego Jorku, Sandow występował m.in. przed przyszłym królem Wielkiej Brytanii Edwardem VII. Ten nie mógł się nadziwić, gdy patrzył na człowieka, który gołymi rękami podnosił ogromne ciężary.
W 1893 roku Sandow postanowił zrobić kolejny krok w karierze i przeniósł się do USA. Na początku jego amerykański sen się nie spełniał. Wszystko zmieniło się, gdy Florenz Ziegfeld (twórca produkcji rewiowych na Broadwayu) zauważył, jak kobiety reagują na Sandowa podczas występów na scenie i wziął go pod swoje skrzydła. Ziegfeld nauczył Niemca sztuki pozowania oraz nawiązywania kontaktu z publicznością i oddziaływania na nią. Dodał do jego repertuaru kilka nowych numerów, w tym zrywanie łańcucha, który był zawieszony wokół jego szyi. Na koniec załatwił występ na światowej wystawie w Chicago. Program Sandowa zapowiadano na plakatach jako występ „perfekcyjnego mężczyzny”, „największej sensacji wieku” oraz „najsilniejszego człowieka na ziemi”. To działało na wyobraźnię ludzi, którzy wykupili wszystkie bilety. Przez kolejne miesiące pokazy Niemca gromadziły tysiące ludzi. Sandow organizował również prywatne imprezy dla najzamożniejszych. Kiedy uznał, że nie ma już żadnej konkurencji na świecie, walczył z prawdziwym lwem i go pokonał. Ciągła presja i natłok obowiązków sprawiły, że Sandow wpadł w dołek psychiczny. W pokonaniu depresji pomogła mu Blanche Brookes, z którą później się ożenił i wrócił do Anglii.
Z dala od świateł jupiterów niemiecki siłacz napisał pięć książek i zaczął pomagać innym w osiągnięciu wymarzonej sylwetki. Jego pierwsza siłownia była skierowana głównie do arystokracji i gwarantowała efekty w trzy miesiące. Potem powstawały kolejne, także dla tych biedniejszych. Treningi Sandowa jak na tamte czasy były czymś rewolucyjnym. – Przed nim nikt nie powtarzał danego ćwiczenia więcej niż dwa razy. Sandow był pierwszym, który kazał ćwiczyć po 50 razy to samo. Zamiast ciężkich odważników, wprowadził lżejsze, by móc robić całe serie – tłumaczył Arnold Schwarzenegger. Na siłowniach Niemiec nie poprzestawał. Zaczął wydawać magazyn poświęcony diecie i treningom. Listy z prośbą o rady pisali do niego ludzie z całego świata, w tym m.in. prezydent Stanów Zjednoczonych, Franklin Delano Roosevelt, czy jeden z ojców polskiej niepodległości, Ignacy Jan Paderewski.
W 1901 roku Sandow zorganizował pierwsze w historii zawody kulturystyczne w Royal Albert Hall w Londynie. Na trybunach nie brakowało sław, jak np. sir Arthura Conana Doyle’a, autora książek o Sherlocku Holmesie.
W kolejnych latach jego sława rosła. Sandow produkował gorsety i damską bieliznę pod swoim nazwiskiem, później również cygara, kakao i czekoladę. Do tego wspierał organizację Igrzysk Olimpijskich w 1908 roku i finansował ekspedycję, której celem było zdobycie bieguna południowego. Imperium biznesowe siłacza zaczęło się walić po wybuchu pierwszej wojny światowej. Sandow miał już brytyjskie obywatelstwo, ale ludzie zaczęli mu wypominać, że pochodzi z Niemiec i przestali przychodzić do jego siłowni, a sklepikarze odmawiali sprzedawania jego produktów.
Sandow zmarł w 1925 roku. Oficjalnie z powodu tętniaka aorty, ale pojawiały się również inne teorie. Jedna z nich mówiła o syfilisie. Sportowiec miał się nim zarazić od jednej ze swoich kochanek. Chodzą też plotki, że Sandow miał wypadek samochodowy. – Auto podobno wpadło do przydrożnego rowu, a siłacz doznał licznych obrażeń oraz krwotoku wewnętrznego. Po przewiezieniu do szpitala zmarł.
Sandow został pochowany w nieoznaczonym grobie na cmentarzu Putney Vale na prośbę żony. W ostatniej podróży towarzyszyło mu dziesięć tysięcy ludzi.

</doc>
<doc id="514172" url="https://pl.wikipedia.org/wiki?curid=514172" title="Most Brookliński">
Most Brookliński

Most Brookliński (ang. "Brooklyn Bridge") – jeden z najstarszych mostów wiszących na świecie o długości 1834 m (przęsło główne znajdujące się nad wodą ma długość 486 m), szerokości 26 m i wysokości 84 m. Łączy nowojorskie dzielnice Brooklyn i Manhattan, które oddziela od siebie East River. W chwili zakończenia budowy w 1883 r. był jednym z największych stalowych mostów wiszących na świecie.
Most Brookliński jest zaliczany do najsłynniejszych obiektów Nowego Jorku; jest znany m.in. z wielu filmów Hollywood.
Historia.
Most zaczęto wznosić 3 stycznia 1870 roku, a ukończono i otwarto dla ruchu 13 lat później, 24 maja 1883 roku. Budowa kosztowała około 15 milionów dolarów. Przy jego wznoszeniu zginęło 27 osób. Został wybudowany w stylu neogotyckim z charakterystycznymi, wysokimi łukami. Most został zaprojektowany przez firmę inżyniera budownictwa Johna Augustusa Roeblinga z Trenton, który miał na swym koncie kilka podobnych konstrukcji, jednak na dużo mniejszą skalę. Zmarł on wkrótce po rozpoczęciu budowy w wyniku infekcji stopy, a prace musiał kontynuować jego syn – Washington. On z kolei budowę mostu przypłacił zdrowiem zapadając na chorobę kesonową (w wyniku pracy w sprężonym powietrzu).
Most na początku obsługiwał jedynie ruch konny i tramwajowy; obecnie ma sześć pasów ruchu (po trzy w każdym kierunku) dla samochodów i pośrodku (powyżej pasów ruchu dla samochodów) chodnik dla pieszych (zabroniony jest ruch ciężarówek i autobusów, powyżej 2,7 t). W 1977 r. most został umieszczony w rejestrze zabytków architektonicznych. Budowla nie została przetestowana w tunelu aerodynamicznym (pod względem odporności na wiatr), ale dzięki mocnej konstrukcji udało się jej przetrwać, podczas gdy wiele podobnych mostów padło ofiarą sił natury.
Wraz z oddaniem mostu do użytku został na nim zamontowany system tramwaju linowego „bez końca”, czyli z liną poruszającą się ruchem okrężnym. Maszynownia liny znajdowała się na wschodnim brzegu East River. Możliwy był jednoczesny transport dwóch dwuczłonowych wagonów na moście. Wagony dojeżdżały do przyczółków mostu podczepione do lokomotywy, tam były od niej odłączane i zaczepiane do liny. Po przejechaniu przez most odczepiano się od liny i ponownie przyczepiano do lokomotywy z drugiej strony. W 1908 roku – po zbudowaniu tunelu pod East River – zrezygnowano z tego systemu.
1 marca 1994 roku na moście doszło do tragicznego wydarzenia, gdy Libańczyk Rashid Baz ostrzelał furgonetkę przewożącą członków ortodoksyjnej grupy żydowskiej Chabad-Lubawicz, w której znajdował się 16-letni Ari Halberstam i kilka innych osób; Halberstam zmarł 5 dni później w wyniku odniesionych ran. Baz prawdopodobnie działał w akcie zemsty za masakrę 29 muzułmanów dokonaną przez Barucha Goldsteina.

</doc>
<doc id="514173" url="https://pl.wikipedia.org/wiki?curid=514173" title="Ryōsuke Nunoi">
Ryōsuke Nunoi

 – japoński tenisista, finalista Wimbledonu w grze podwójnej, reprezentant w Pucharze Davisa.
W czasie II wojny światowej służył w armii. Krótko przed kapitulacją Japonii popełnił samobójstwo.
Kariera tenisowa.
W 1933 doszedł do finału Wimbledonu w deblu, występując w parze z Jirō Satō. W decydującym meczu pierwsi wielkoszlemowi finaliści z Japonii nie sprostali obrońcom tytułu, Francuzom Jeanowi Borotrze i Jacques'owi Brugnonowi 6:4, 3:6, 3:6, 5:7. Nunoi, prywatnie zaprzyjaźniony z Satō, był od niego dużo słabszym singlistą, jednak pokonał go w jednym z finałów narodowych mistrzostw Japonii.
W 1932 Nunoi doszedł do ćwierćfinału mistrzostw Australii, przegrywając 6:3, 5:7, 4:6, 1:6 z Jackiem Crawfordem (późniejszym triumfatorem turnieju). Najbardziej aktywnie w turniejach międzynarodowych Japończyk uczestniczył w 1933, kiedy doszedł do III rundy mistrzostw Francji (pokonał Adriana Quista 2:6, 2:6, 6:1, 6:1, 6:4, przegrał z Marcelem Bernardem 2:6, 4:6, 3:6), II rundy Wimbledonu oraz IV rundy mistrzostw USA (przegrał 5:7, 2:6, 3:6 z Frankiem Shieldsem). Również w 1933 występował w reprezentacji Japonii w Pucharze Davisa, zarówno w grze pojedynczej, jak i podwójnej (z Jirō Satō), przyczyniając się do awansu drużyny do półfinału strefy europejskiej (sic). W ćwierćfinale Japończycy pokonali Niemców (Nunoi zdobył jeden punkt singlowy i deblowy, w drugim singlu w pięciu setach przegrał z Gottfriedem von Crammem), natomiast w półfinale nie sprostali Australijczykom (Nunoi przegrał z Crawfordem, w deblu w parze z Sato z Crawfordem i Quistem, a pokonał Viva McGratha). Łączny bilans występów Nunoi w Pucharze Davisa to 9 zwycięstw i 3 porażki.

</doc>
<doc id="514174" url="https://pl.wikipedia.org/wiki?curid=514174" title="Ryosuki Nunoi">
Ryosuki Nunoi



</doc>
<doc id="514175" url="https://pl.wikipedia.org/wiki?curid=514175" title="Brooklyn Bridge">
Brooklyn Bridge



</doc>
<doc id="514177" url="https://pl.wikipedia.org/wiki?curid=514177" title="Amerykański Kwit Depozytowy">
Amerykański Kwit Depozytowy



</doc>
<doc id="514181" url="https://pl.wikipedia.org/wiki?curid=514181" title="Perz właściwy">
Perz właściwy

Perz właściwy ("Elymus repens") – gatunek byliny należący do rodziny wiechlinowatych. Znany też jako perz pełzający. Występuje w Europie i Azji, na obszarach o klimacie kontynentalnym i subkontynentalnym. W Polsce roślina bardzo pospolita na całym niżu i w niższych położeniach górskich.
Ekologia.
Doskonale radzi sobie na wszystkich typach gleb uprawnych (z wyjątkiem skrajnie suchych gleb piaszczystych). Apofit, pospolity i bardzo uciążliwy chwast pól uprawnych. Rozprzestrzenia się przez nasiona dostające się do gleby wraz z ziarnem siewnym. W uprawach rolnych rozmnaża się wegetatywnie – odtwarzając się nawet z niewielkich fragmentów rozłogów. Geofit ryzomowy. Masowo zarasta ugory i nieużytki rolne. Rośnie także na siedliskach naturalnych – w zaroślach i na skrajach lasów. Jest bardzo wytrzymały na niesprzyjające warunki środowiska i doskonale radzi sobie w konkurencji z innymi roślinami o wodę i światło. W klasyfikacji zbiorowisk roślinnych gatunek charakterystyczny dla Cl. "Agropyretea", Ass. "Convolvulo-Agropyreton".
Zmienność.
Tworzy mieszańce z perzem sinym i perzem sitowym. Gatunek zróżnicowany na cztery podgatunki:
Zastosowanie.
Roślina lecznicza.
Odwar z kłączy (1 łyżkę stołową rozdrobnionego suszu zalać 1 szklanką wody, doprowadzić do zawrzenia i od tego momentu gotować pod przykryciem przez 5-7 minut, przecedzić w razie potrzeby pić 2-3 razy dziennie po 2/3 szklanki) to bardzo skuteczny środek moczopędny i zalecany pomocniczo w cukrzycy. Jego picie stosuje się również w chorobach nerek, pęcherza moczowego, dolegliwości ze strony wątroby, kamicy nerkowej i żółciowej, złej przemianie materii i jako zioło „czyszczące krew”.

</doc>
<doc id="514183" url="https://pl.wikipedia.org/wiki?curid=514183" title="Agropyron repens">
Agropyron repens



</doc>
<doc id="514188" url="https://pl.wikipedia.org/wiki?curid=514188" title="Gniew oceanu">
Gniew oceanu

Gniew oceanu (ang. "The Perfect Storm") – amerykański dramat filmowy z 2000 roku, oparty na powieści Sebastiana Jungera wyreżyserowany przez Wolfganga Petersena.
Opis fabuły.
Film opisuje historię rybaków amerykańskich kutrów połowowych z jesieni 1991 roku, którzy znaleźli się na Oceanie Atlantyckim w czasie huraganu Grace.
Załodze kutra do połowów mieczników nie wiedzie się ostatnio. Łowią zbyt mało ryb, co jest powodem kłopotów finansowych członków załogi Andrei Gail. Zbliża się koniec sezonu, kapitan kutra Billy Tyne decyduje się na ostatnie wypłynięcie w morze. Jednak pierwsze połowy są bardzo małe. Szyper wraz z załogą postanawia odpłynąć od najbardziej uczęszczanych łowisk Nowej Anglii, płynąc na wschód do obfitującego w duże zasoby rybne Flemish Cap, ale słynnego ze złej pogody. Połowy tam idą świetnie, ale wkrótce psuje im się maszyna do robienia lodu, co zmusza Billy'ego Tyne'a do powrotu do portu w Gloucester. W drodze powrotnej będą musieli zmierzyć z huraganem, który powstał na skutek połączenia trzech silnych frontów atmosferycznych, tworząc sztorm stulecia.

</doc>
<doc id="514191" url="https://pl.wikipedia.org/wiki?curid=514191" title="Pistolet Kel-Tec P11">
Pistolet Kel-Tec P11

Kel-Tec P11 – amerykański, kieszonkowy pistolet samopowtarzalny. W momencie rozpoczęcia produkcji w 1995 roku był najmniejszym i najlżejszym pistoletem kalibru 9 mm Parabellum. P-11 został zaprojektowany jako broń przeznaczona do skrytego przenoszenia.
Opis.
Kel-Tec P11 jest bronią samopowtarzalną. Zasada działania oparta o krótki odrzut lufy, zamek ryglowany przez przekoszenie lufy. Rolę rygla pełni odpowiednio ukształtowana obudowa komory nabojowej. Odryglowanie zapewnia nieruchomy ześlizg.
Mechanizm spustowy z wyłącznym samonapinaniem (DAO), z kurkowym mechanizmem uderzeniowym. Pistolet nie posiada żadnych bezpieczników zewnętrznych, bezpieczniki wewnętrzne są zwalniane podczas ściągania spustu.
P11 jest zasilany z wymiennego, dwurzędowego magazynka pudełkowego o pojemności 10 naboi (11 nabój może być bezpiecznie przenoszony w lufie), umieszczonego w chwycie. Zatrzask magazynka po lewej stronie chwytu pistoletowego. Po wystrzeleniu ostatniego naboju z magazynka zamek zatrzymuje się w tylnym położeniu.
Lufa gwintowana.
Przyrządy celownicze stałe (muszka i szczerbinka). Pistolet wykonany jest ze stopu aluminium 7075-T6 (obudowa mechanizmu spustowego)), stali SAE-4140 (lufa i zamek) oraz tworzywa sztucznego DuPont ST-800 (szkielet).

</doc>
<doc id="514197" url="https://pl.wikipedia.org/wiki?curid=514197" title="Gösta Sandberg">
Gösta Sandberg

Gösta Sandberg (ur. 6 sierpnia 1932 w Knivście, zm. 27 kwietnia 2006 w Sztokholmie) – piłkarz szwedzki, brązowy medalista olimpijski, reprezentant Szwecji także w hokeju i bandy.
Znany pod przydomkiem Knivsta (od miejsca pochodzenia), w latach 1951-1961 wystąpił w 52 meczach reprezentacji Szwecji, na igrzyskach olimpijskich w Helsinkach w 1952 zdobywając brązowy medal. W 1956 został laureatem nagrody Guldbollen ("Złota Piłka"), przyznawanej przez pismo "Aftonbladet" i Szwedzki Związek Piłki Nożnej. Występował w klubie Djurgårdens IF, wraz z którym zdobył cztery tytuły mistrza Szwecji (1955, 1959, 1964, 1966). Jako trener dwukrotnie prowadził Djurgårdens IF.
Jako hokeista wystąpił w latach 1958-1961 w 8 spotkaniach reprezentacji narodowej i w barwach Djurgårdens IF zdobył sześć tytułów mistrza kraju, nieprzerwanie w latach 1958-1963. W 1962 wystąpił także w 3 meczach reprezentacji Szwecji w bandy.

</doc>
<doc id="514198" url="https://pl.wikipedia.org/wiki?curid=514198" title="Zamek książąt Sułkowskich">
Zamek książąt Sułkowskich



</doc>
<doc id="514206" url="https://pl.wikipedia.org/wiki?curid=514206" title="Rozejm w Jamie Zapolskim">
Rozejm w Jamie Zapolskim

Rozejm w Jamie Zapolskim () – kończący wojnę polsko-rosyjską podpisany 15 stycznia 1582 przy mediacji Antonia Possevina (legata papieża Grzegorza XIII). Kończył wojnę króla Stefana I Batorego z carem Iwanem IV Groźnym o Inflanty. Rzeczpospolita odzyskała Inflanty z Parnawą i Dorpatem, oraz ziemię połocką zagarniętą przez Rosję w 1563. Układ ustanawiał 10-letni rozejm pomiędzy walczącymi stronami.
Rozejm podpisany w Jamie Zapolskim został przedłużony w 1591 na lat 12 i w 1601 na lat 20 (do 1622). Zerwany w 1609, kolejny rozejm w Dywilinie zawarto w 1619.
Tło i wydarzenia poprzedzające.
Kolejna faza wojen polsko-moskiewskich wiązała się z walką o dominację w Inflantach, na które w 1558 uderzył Iwan IV. W roku 1561 ostatni wielki mistrz krajowy inflanckiej gałęzi zakonu krzyżackiego dokonał, na wzór Prus Zakonnych, sekularyzacji państwa zakonnego, a następnie poddał Inflanty pod opiekę polsko-litewską. Terytorium podzielono pomiędzy Rzeczpospolitą i lenne Księstwo Kurlandii i Semigalii. W 1577 Iwan IV Groźny uderzył na Inflanty i zajął ich terytorium, z wyjątkiem Księstwa Kurlandzkiego. Dopiero za rządów Stefana Batorego udało się Rzeczypospolitej odzyskać utracone terytorium. Batory przeprowadził trzy kampanie, zdobywając w roku 1579 Połock, w 1580 Wielkie Łuki, a w roku 1581 rozpoczął oblężenie Pskowa. Równoczesne zdobycie przez Szwecję Narwy zmusiły Iwana IV Groźnego do wycofania się z Inflant.
W negocjacjach uczestniczył Krzysztof Warszewicki.

</doc>
<doc id="514213" url="https://pl.wikipedia.org/wiki?curid=514213" title="Inhuman Rampage">
Inhuman Rampage

Inhuman Rampage – trzecia płyta zespołu DragonForce, wydana w 2006 roku.

</doc>
<doc id="514220" url="https://pl.wikipedia.org/wiki?curid=514220" title="Obrona Wilna (1939)">
Obrona Wilna (1939)

Obrona Wilna 1939 – działania wojenne prowadzone w dniach 18–19 września 1939 roku podczas sowieckiego ataku na Polskę związane z obroną miasta przed Armią Czerwoną.
Geneza.
Wilno było przed wojną jednym z najsilniejszych ośrodków wojskowych w północno-wschodniej części Polski. Miasto wchodziło organizacyjnie w skład Dowództwa Okręgu Korpusu nr III z siedzibą w Grodnie, na czele którego w 1939 r. stał gen. bryg. Józef Olszyna-Wilczyński. Stacjonowała w nim cała 1 Dywizja Piechoty Legionów, część 5 pułku lotniczego (lotnisko Porubanek), dowództwo Wileńskiej Brygady Kawalerii i 4 pułk Ułanów Zaniemeńskich. Zgodnie z planem mobilizacyjnym 1 DP Leg. odeszła w rejon Różana i Ostrowi Mazowieckiej. Wileńska Brygada Kawalerii z kolei w pierwszych dniach września została przetransportowana w okolice Piotrkowa Trybunalskiego. Eskadry bojowe 5 pułku lotniczego odleciały na lotniska Samodzielnej Grupy Operacyjnej „Narew” i Armii „Modlin”, pozostawiając w Wilnie tylko samoloty szkolno-treningowe. Po wybuchu wojny w mieście zmobilizowano 35 Dywizję Piechoty Rezerwową, która 7 września transportem kolejowym dotarła do Lwowa. Wraz z nią Wilno opuścił dotychczasowy dowódca Obszaru Warownego „Wilno” płk dypl. Lucjan Janiszewski.
Po wybuchu wojny dowództwo Obszaru Warownego „Wilno” podjęło prace związane z przygotowaniem miasta do obrony. Nowym dowódcą Obszaru 12 września 1939 r. został ppłk Tadeusz Podwysocki, zarazem komendant wileńskiego garnizonu. 14 września do Wilna przybył zastępca dowódcy DOK nr III ds. OPL płk dypl. Jarosław Okulicz-Kozaryn, który prawdopodobnie przejął faktyczne dowództwo jako najstarszy stopniem oficer. Obaj byli przekonani, że miasto powinno podjąć obronę przed wkraczającymi wojskami sowieckimi, ale raczej jako powstrzymanie pierwszego ataku, aby umożliwić ewakuację urzędów, żołnierzy i ewentualnie ludności cywilnej w stronę Litwy. W tym celu podjęli pewne kroki, jak ściągnięcie znad granicy litewskiej pułku KOP „Wilno” (bataliony KOP „Orany”, „Troki” i „Niemenczyn”) oraz batalionu ON „Postawy”, sformowanie nowych pododdziałów spośród młodzieży przeszkolonej w ramach Przysposobienia Wojskowego, czy rozmieszczenie wojsk na stanowiskach wokół i w samym mieście. 17 września, czyli w przeddzień sowieckiego ataku, w Wilnie znajdowało się ok. 14 tys. żołnierzy oraz ochotników, ale tylko ok. 6,5 tys. było uzbrojonych. W międzyczasie napływały jeszcze różne drobne pododdziały. 18 września rano sformowano batalion studencki spośród studentów zdolnych do noszenia broni. Tego samego dnia doszło do rozmowy juzowej gen. J. Olszyny-Wilczyńskiego z płk. J. Okuliczem-Kozarynem, w której ten pierwszy rozkazał w nieprecyzyjny sposób nie podejmować obrony miasta i odejść na Litwę. W rezultacie płk J. Okulicz-Kozaryn postanowił nakazać opuszczenie miasta przez oddziały niebojowe, natomiast pozostałe miały pozostać na swoich stanowiskach, ale podjąć walkę tylko na wyraźny rozkaz. Ostatecznie w godzinach popołudniowych 18 września obrona Wilna wyglądała następująco:
W sumie były więc to siły, które można przeliczyć na ok. dziesięć batalionów piechoty (ok. 6,5 tys. uzbrojonych żołnierzy) z 14–16 działami, w tym połową ppanc., oraz 4–6 działkami plot. 40 mm i kilkudziesięcioma karabinami maszynowymi. Brak było natomiast moździerzy i granatów ppanc., które starano się zastąpić butelkami z mieszanką zapalającą. Pomimo słabego uzbrojenia i słabego wyszkolenia ochotników można jednak było pokusić się o skuteczny opór wśród miejskiej zabudowy, nawet jednostkom pancernym.
18 września dowódca wojsk Frontu Białoruskiego komandarm II rangi Michaił Kowalow wydał rozkaz dotyczący opanowania Wilna. Miasto zdobywać miały dwie grupy bojowe sformowane przez 3 i 11 Armie. Z 3 Armii wydzielono grupę bojową pod dowództwem kombriga Piotra Achlustina w składzie: 24 Dywizja Kawalerii wzmocniona 22 i 25 Brygadą Pancerną z zadaniem uderzenia na miasto z północnego wschodu. Natomiast grupa bojowa 11 Armii pod dowództwem kombriga S. P. Zybina w składzie: 36 Dywizja Kawalerii wzmocniona 6 Brygadą Pancerną otrzymała zadanie uderzenia na Wilno z południowego wschodu. Całe miasto miało być opanowane do wieczora 18 września. Jednakże wobec dużych odległości grup bojowych od Wilna (ok. 80 km), trudności z zaopatrzeniem w paliwo dla czołgów i mechanicznych środków transportu oraz przesadnymi ocenami możliwości obrońców Wilna, termin opanowania miasta przesunięto na rano 19 września.
Improwizowana polska załoga obrony Wilna.
Całość polskiej załogi była improwizowana:
Razem:
Obrona miasta.
Działania strony radzieckiej.
Pod koniec 17 września wojska Frontu Białoruskiego osiągnęły rubież Głębokie-Mołodeczno-Nowogródek-Baranowicze. Umożliwiło to sowietom podjęcie przygotowań do dalszego natarcia w kierunku na Wilno i Grodno oraz Brześć. 18 września, komandarm II rangi Michaił Kowalow, wydał rozkaz 00207 dla 3. i 11 Armii nakazujący opanowanie Wilna.
Z 3 Armii wydzielono do zdobycia Wilna grupę bojową pod dowództwem kombriga Piotra N. Achlustina w składzie: 24 Dywizja Kawalerii wzmocniona 22. i 25 BPanc. Jej zadaniem było uderzenie na miasto z północnego wschodu. Grupa bojowa 11 Armii pod dowództwem kombriga S.P. Zybina składała się z: 36 Dywizji Kawalerii wzmocnionej 6 BPanc. Otrzymała ona zadanie uderzenia na Wilno z południowego wschodu. Miasto miało być opanowane do wieczora 18 września. Wobec dużych odległości grup bojowych od Wilna, trudności z zaopatrzeniem w paliwo dla czołgów i mechanicznych środków transportu oraz przesadnych ocen możliwości obrońców miasta, termin opanowania Wilna przesunięto ostatecznie na rano 19 września.
18 września.
18 września po godzinie 17 do płk. J. Okulicza-Kozaryna dotarły oficjalne meldunki o pojawieniu się od strony Oszmiany pierwszych sowieckich pododdziałów pancernych. Były to czołgi z 7 i 8 pułku czołgów 36 Dywizji Kawalerii. 8 pułk czołgów po kilkudziesięciominutowej walce z kompanią „Olkieniki” kpt. Antoniego Kwiatkowskiego z batalionu KOP „Orany” zajął południowo-wschodni skraj Wilna, pozostając tam do rana 19 września. Natomiast 7 pułk czołgów został zatrzymany na zachodnim skraju Wilna. W rezultacie płk J. Okulicz-Kozaryn podjął decyzję, która negowała całkowicie wcześniej wydane polecenia, a mianowicie rozkazał wycofanie się wszystkich sił obrony w kierunku granicy litewskiej. Odwrót miały osłaniać oddziały KOP jako najlepiej wyszkolone i zdyscyplinowane. Część żołnierzy i policjantów odeszła natomiast do Grodna, gdzie wzięła potem udział w jego obronie. Patrz: Obrona Grodna 1939. Jednocześnie w stronę sowieckich wojsk został posłany ppłk T. Podwysocki, aby zakomunikować im o niebronieniu miasta. Został jednak ostrzelany przez czołgistów i musiał zawrócić. Podpułkownik T. Podwysocki po powrocie nie zastał już płk. J. Okulicza-Kozaryna i w powyższej sytuacji postanowił bronić miasta. Jednakże wycofała się z niego już większość oddziałów, pozostały tylko nieliczne wspomagane przez ochotników, głównie harcerzy i młodzież.
Tymczasem sowieckie oddziały pancerne, które podeszły do miasta, miały za zadanie dotrzeć do mostu Zielonego i zablokować Wilno od strony zachodniej. Jeden z pododdziałów 8 pułku czołgów dostał się pod ogień 2 polskich dział 75 mm, które strzelały pociskami przeciwpiechotnymi, tracąc samochód pancerny. Polacy ponieśli spore straty, ale powstrzymali nieprzyjacielskie natarcie. Z kolei na Zarzeczu jeden sowiecki czołg został uszkodzony granatami. W rezultacie główne siły 8 puku czołgów zatrzymały się na południowo-wschodnim skraju Wilna do rana 19 września, a jedynie drobne pododdziały (po 2–3 wozy bojowe) prowadziły rozpoznanie w kierunku Wilii. W tym samym czasie ogień do nieprzyjacielskich czołgów prowadziła także nieokreślona liczba dział 75 mm z OZ artylerii w Wilnie, usytuowanych na wzgórzu nad Wilenką przy szosie oszmiańskiej. Prawdopodobnie zniszczyły one 1 sowiecki czołg, a po wyczerpaniu całej amunicji polscy artylerzyści uszkodzili działa i się wycofali. Z kolei 2 kolejne działa 75 mm strzelały z pozycji na Wzgórzu Ponarskim do sowieckich wojsk (I batalion z 6 Brygady Pancernej) usiłujących zdobyć dworzec kolejowy i magazyny wojskowe na Burbiszkach. Bronił się tam 33 batalion wartowniczy, ale wobec przewagi wroga musiał się wycofać w nocy z 18 na 19 września. W godzinach popołudniowych 18 września w rejon dworca kolejowego została dodatkowo przysłana niepełna kompania żołnierzy i ochotników z PW, uzbrojona w kilka ckm-ów i karabinów ppanc. Część ochotników zatrudniono przy dokończeniu budowy improwizowanego pociągu pancernego. Wieczorem pojechał on torem kolejowym na Lidę, docierając do Burbiszek, gdzie wspomógł obronę magazynów wojskowych, ale został uszkodzony. W tym czasie kilka czołgów sowieckich z II batalionu 6 Brygady Pancernej dotarło na tyły magazynów, dostając się jednak pod ogień polskiej kompanii, która zniszczyła 1 czołg i 1 uszkodziła, ale sama była zmuszona wycofać się do centrum miasta. Jednocześnie sowiecki batalion rozpoznawczy z 6 Brygady Pancernej po krótkiej walce opanował lotnisko i składy paliwa. Wieczorem 18 września pancerny pododdział z tej brygady zaatakował także Wilno z kierunku Nowej Wilejki, nacierając wzdłuż Wilii na Górę Zamkową i most Zielony. Napotkał jednak polski ogień prowadzony przez działko ppanc. 37 mm z drugiego brzegu rzeki przy koszarach kawalerii i po stracie kilku uszkodzonych wozów bojowych, które zatarasowały drogę pozostałym, musiał zatrzymać się. Inny z batalionów sowieckiej 6 Brygady Pancernej zaatakował polskie pozycje przy cmentarzu Na Rossie zajmowane przez batalion KOP „Troki” mjr. Krasowskiego, który po stracie kilkunastu zabitych i rannych rozpoczął odwrót. Rosjanie natomiast skierowali się w stronę centrum miasta, łamiąc słaby opór niewielkiego polskiego pododdziału z pozostałości marszowej 5 pp Leg. Następnie na ich drodze znalazła się bateria artylerii plot. ppor. Witolda Barancewicza. Polacy uporczywie się bronili do późnego wieczora, tracąc obsługę 1 działa, a potem wycofali się w kierunku na Zawiasy ku granicy litewskiej. Inna grupa czołgów ominęła natomiast polską baterię i poszła ul. Zawalną w stronę śródmieścia, natrafiając po drodze i rozpraszając nieokreśloną grupę żołnierzy i młodzieży uzbrojonych w butelki z mieszanką zapalającą.
19 września.
Tymczasem dowództwo Frontu Białoruskiego naciskało, aby jak najszybciej zdobyć Wilno. W rezultacie zostały sformowane dodatkowe oddziały szybkie, które weszły do miasta nad ranem 19 września. O 5 rano pierwsza weszła do Wilna grupa rozpoznawcza pod dow. st. lejt. Akułowa z 25. Brygady Czołgów.
Były to: ok. 700-osobowa grupa piechoty na ciężarówkach mjr. Szachiriewa oraz dwa zmotoryzowane oddziały wydzielone z 42 pułku kawalerii pod dowództwem st. lejt. Kisielowa i st. lejt. Radczenki, na czele których stanął kpt. Miller (Migler), szef Oddziału II sztabu 36 Dywizji Kawalerii. W tym czasie czołgi sowieckie w Wilnie ruszyły w stronę mostu Zielonego, gdzie polski ogień placówki OPL i małej grupy obrońców uszkodził 3 wozy bojowe, z których jeden zablokował jezdnię na moście. Jednocześnie o świcie dodatkowe siły sowieckie ruszyły z przedmieść miasta w kierunku centrum. Na most Zielony uderzyła grupa płk. Łomaki, ale została odparta, więc skierowała na most na Zwierzyńcu.
Następnie ruszyły bataliony 6. Brygady Pancernej, kierując się na oba mosty na Wilii, które zostały wkrótce zdobyte. Do zwalczania gniazd karabinów maszynowych ustawionych na dachach i strychach Rosjanie z powodzeniem wykorzystali czołgi artyleryjskie. W rejonie mostu Zielonego polscy obrońcy zniszczyli samochód pancerny BA-10, a idący z pomocą pluton czołgów stracił jeszcze 1 czołg. W godzinach rannych pod Wilno podeszła również 7 Dywizja Kawalerii kombriga Fiodora Kamkowa, która po zakończeniu walk sprawowała nadzór nad polskimi jeńcami do czasu przybycia jednostek NKWD.
Ogółem strona sowiecka straciła w walkach o Wilno – według własnych źródeł – 13 zabitych i 24 rannych żołnierzy i oficerów, zniszczonych 5 czołgów BT-7 i 1 samochód pancerny, a 3 samochody pancerne uszkodzone. Najprawdopodobniej faktyczne straty Rosjan były większe. Tymczasowym dowódcą garnizonu sowieckiego Wilna został kombrig P. Achlustin, a w mieście stacjonowały początkowo 24 Dywizja Kawalerii i 25 Brygada Pancerna.
Podsumowanie.
Strona polska nie wykorzystała w pełni możliwości obrony Wilna. Zabrakło prężnego dowództwa, które mogłoby efektywnie pokierować obroną miasta. Siły i środki zgromadzone w mieście, wykorzystując umocnienia obszaru warownego, mogłyby skutecznie bronić się przez kilka dni, nawet przeciwko broni pancernej, która w warunkach miejskich traci dużo możliwości bojowych. W godzinach południowych 18 września było jeszcze sporo czasu, aby wzmocnić zagrożone odcinki odpowiednimi siłami. W wyniku rozmowy płk. J. Okulicza-Kozaryna z gen. J. Olszyną-Wilczyńskim doszło jednak do paraliżu dowodzenia, a ppłk. T. Podwysocki, gdy się zorientował o faktycznych możliwościach obrony, wkrótce sam opuścił Wilno. Z drugiej strony siły sowieckie atakujące miasto były tak potężne, że jego obrona mogła mieć jedynie symboliczny charakter, jak późniejsza obrona Grodna.

</doc>
<doc id="514229" url="https://pl.wikipedia.org/wiki?curid=514229" title="Jan Eustachy von Westernach">
Jan Eustachy von Westernach

Jan Eustachy von Westernach (ur. 16 grudnia 1545, zm. 25 października 1627 w Mergentheim) – administrator urzędu wielkiego mistrza i mistrz krajowy niemiecki zakonu krzyżackiego w latach 1625-1627.
Życiorys.
Pochodził z zubożałej rodziny szlacheckiej. Wcześnie osierocony przez ojca, przez matkę został przeznaczony do stanu duchownego. Do zakonu wstąpił w 1566 roku. Piastował różne godności w Ellingen, Mergentheim, we Frankfurcie. Od 1585 jako komtur krajowy Frankonii służył wiernie jako prawa ręka Maksymilianowi Habsburgowi i przygotowywał go do objęcia godności wielkiego mistrza. W 1587 uczestniczył w wyprawie młodego Habsburga do Polski i brał udział w działaniach wojennych. Po klęsce wrócił do Mergentheim gdzie przeciwdziałał próbom odzyskania władzy przez Henryka von Bobenhausena. W latach 1593-1599 przebywał wraz z Maksymilianem Habsburgiem na Węgrzech i w Chorwacji. Często również posłował w tajnych misjach dworu cesarskiego. W 1612 został koadiutorem wielkiego mistrza zakonu krzyżackiego. Jan Eustachy von Westernach jako zaufany stronnik Habsburgów zrezygnował jednak z kandydowania na najwyższy urząd w zgromadzeniu i w 1618 roku doprowadził do wyboru wielkim mistrzem Karola Habsburga. Był jedną z najbardziej wpływowych osób w zakonie i gdy w 1624 roku biskup wrocławski zmarł, von Westernach wysunął na jego następcę Leopolda Wilhelma Habsburga. Młody wiek arcyksięcia nie pozwalał mu jednak na objęcie godności wielkiego mistrza dlatego też kapituła zadecydowała, że w takiej sytuacji tymczasowym zwierzchnikiem zakonu zostanie Jan Eustachy von Westernach. Wiekowy starzec zgodził się i wybrano go na urząd 19 marca 1625 roku. 
Jako zwierzchnik zakonu von Westernach musiał zmierzyć się z problemami spowodowanymi toczącą się wojną trzydziestoletnią. Pod naciskiem cesarza przystąpił do Ligi Świętej. Marzył o wyprawie do Prus celem odzyskania tego kraju z rąk Hohenzollernów. Snuł plany przeniesienia zakonu do Chorwacji lub na Węgry. Zmarł jednak nagle w 1627. Pochowany został w Mergentheim.
W życiu prywatnym cechował go nepotyzm. Będąc blisko związanym z dworem Habsburgów wyjednywał od cesarza różne przywileje i nadania dla swoich krewnych. Cenił również biżuterię, szczególnie złote łańcuchy. 

</doc>
<doc id="514233" url="https://pl.wikipedia.org/wiki?curid=514233" title="Victoria Adams">
Victoria Adams



</doc>
<doc id="514236" url="https://pl.wikipedia.org/wiki?curid=514236" title="Curcubăta Mare">
Curcubăta Mare

Curcubăta Mare – znajdujący się w Rumunii najwyższy szczyt Masywu Biharu i całych Gór Zachodniorumuńskich, wznoszący się na wysokość 1849 m n.p.m.

</doc>
<doc id="514237" url="https://pl.wikipedia.org/wiki?curid=514237" title="Curcubăta">
Curcubăta



</doc>
<doc id="514238" url="https://pl.wikipedia.org/wiki?curid=514238" title="Postanowienie">
Postanowienie

Postanowienie – w obecnym systemie prawnym Rzeczypospolitej Polskiej orzeczenie sądowe wydawane przez sąd, Trybunał Stanu, Trybunał Konstytucyjny lub akt prokuratora, innego organu postępowania przygotowawczego, komornika bądź akt administracyjny podjęty przez organ administracji publicznej w sprawach dotyczących poszczególnych kwestii wynikających w toku konkretnego postępowania (postępowanie administracyjne, cywilne, karne) oraz Prezydenta RP, Marszałka Sejmu RP i Marszałka Senatu RP.
Postanowienie w postępowaniu administracyjnym.
Postanowienie powinno zawierać: oznaczenie organu administracji publicznej, datę jego wydania, oznaczenie strony lub stron albo innych osób biorących udział w postępowaniu, powołanie podstawy prawnej, rozstrzygnięcie, pouczenie, czy i w jakim trybie służy na nie zażalenie lub skarga do sądu administracyjnego oraz podpis z podaniem imienia i nazwiska oraz stanowiska służbowego osoby upoważnionej do jego wydania. Postanowienie wydane na piśmie utrwalonym w postaci elektronicznej zawiera podpis kwalifikowany tej osoby.
Postanowienie powinno zawierać uzasadnienie faktyczne i prawne, jeżeli służy na nie zażalenie lub skarga do sądu administracyjnego oraz gdy wydane zostało na skutek zażalenia na postanowienie. Postanowienia, od których służy stronom zażalenie lub skarga do sądu administracyjnego, doręcza się na piśmie lub za pomocą środków komunikacji elektronicznej.
W niektórych przypadkach (gdy przemawia za tym interes strony, a przepis prawny nie stoi temu na przeszkodzie), postanowienia mogą być stronom ogłaszane ustnie.
Postanowienie, które może być zaskarżone do sądu administracyjnego, doręcza się stronie wraz z pouczeniem o dopuszczalności wniesienia skargi oraz uzasadnieniem faktycznym i prawnym.
Zażalenie przysługuje na postanowienia w postępowaniu administracyjnym, których przedmiotem jest:
Postanowienie w postępowaniu cywilnym.
Postanowienie to orzeczenie wydawane w postępowaniu cywilnym w kwestiach niedotyczących istoty sprawy, a zatem w kwestiach proceduralnych. Zasada powyższa dotyczy jednak wyłącznie procesu. W innych natomiast postępowaniach cywilnych, w których nie orzeka się wyrokiem, postanowienie dotyczyć może zarówno istoty sprawy, jak i kwestii mniejszej wagi, proceduralnych. Postanowienie może być wydane na posiedzeniu niejawnym.
Postanowienia można różnie klasyfikować. Proponuje się m.in. następujące podziały:
Postanowienie w postępowaniu karnym.
Zgodnie z art. 94 § 1 KPK postanowienie powinno zawierać:
W postępowaniu karnym postanowienia wydaje sąd, prokurator, Policja i inne organy uprawnione do prowadzenia tego postępowania.
Postanowienie Prezydenta Rzeczypospolitej Polskiej.
Postanowienia Prezydenta Rzeczypospolitej Polskiej wydawane są na mocy art. 142 ust. 2 Konstytucji RP w zakresie realizacji kompetencji Prezydenta RP wynikających z przepisów Konstytucji i ustaw. Do jego ważności niezbędna jest kontrasygnata (podpis) Prezesa Rady Ministrów, z wyjątkiem sytuacji wyliczonych w art. 144 Konstytucji RP.
Postanowienie Marszałka Sejmu RP lub Marszałka Senatu RP.
Postanowienia marszałków publikuje się w Monitorze Polskim. Dotyczą one najczęściej stwierdzania wygaśnięcia lub objęcia mandatu poselskiego i senatorskiego. Ponadto Marszałek Sejmu RP postanowieniem ogłasza datę wyborów Prezydenta RP.
Postanowienia Trybunału Konstytucyjnego.
Trybunał Konstytucyjny wydaje postanowienia, gdy ustawa nie wymaga wydania wyroku. Trybunał orzeka również postanowieniem o rozstrzygnięciu sporu kompetencyjnego, powierzeniu Marszałkowi Sejmu RP tymczasowego wykonywania obowiązków Prezydenta RP czy o umorzeniu postępowania.

</doc>
<doc id="514240" url="https://pl.wikipedia.org/wiki?curid=514240" title="Curcubata">
Curcubata



</doc>
<doc id="514242" url="https://pl.wikipedia.org/wiki?curid=514242" title="SyncML">
SyncML

SyncML (ang. "Synchronization Markup Language") – protokół synchronizacji danych stworzony przez organizację Open Mobile Alliance (OMA). Wiadomości SyncML przesyłane są w formacie XML.
SyncML definiuje aż 7 sposobów synchronizacji danych. Jeden z nich ma charakter roboczy i służy jedynie na potrzeby protokołu. Pozostałe zaś związane są z metodami organizacji informacji. Podstawowym modelem wymiany danych w SyncML jest synchronizacja dwukierunkowa, gdzie informacje są przesyłane pomiędzy klientem i serwerem. Istnieje też synchronizacja jednokierunkowa (dane przepływają albo od klienta do serwera albo od serwera do klienta), synchronizacja wolna (gdy nie można ustalić daty ostatniej aktualizacji danych, przesyła się wszystkie rekordy umieszczone w bazach danych urządzeń) oraz synchronizacja odświeżająca (wszystkie dane z jednego urządzenia przesyłane są do drugiego, a w odpowiedzi dostaje się potwierdzenie wykonania zadania).
SyncML może funkcjonować w środowisku przewodowym oraz , radiowym lub w podczerwieni. Zastosowanie protokołu SyncML pozwala na komunikację między urządzeniami komórkowymi i terminalami przenośnymi typu notebooki, komputery PC, palmtopy, a także pomiędzy urządzeniami stacjonarnymi, które posiadają moduł Bluetooth.
SyncML ułatwia także komunikację między terminalami a oddalonym serwerem przy pomocy bezprzewodowej technologii WAP i GSM.
SyncML znalazł olbrzymie zastosowanie w telefonii komórkowej, ale także w oprogramowaniu komputerów stacjonarnych (tj. jak baza danych IBM DB2, systemy Pocket PC i Palm OS, a nawet MS Outlook). Wiele firm pracuje nad jego rozwojem, jednak producenci telefonów są najaktywniejsi.

</doc>
<doc id="514244" url="https://pl.wikipedia.org/wiki?curid=514244" title="Budești">
Budești

Budești – prowincjonalne miasto w okręgu Călărași na Wołoszczyźnie w Rumunii. Położone około 30 km na południowy wschód od Bukaresztu.
Ludność miasta liczy 9702 osoby i jest w 99,59% wyznania prawosławnego. Według danych z 2002 roku Budești ma największy w Rumunii odsetek ludności romskiej w rejonach zurbanizowanych (ponad 20%). Jest także jedynym miastem, w którym język romski ma status języka urzędowego (szkoły, urzędy, sądy).

</doc>
<doc id="514247" url="https://pl.wikipedia.org/wiki?curid=514247" title="Olsztyńskie Lato Artystyczne">
Olsztyńskie Lato Artystyczne

Olsztyńskie Lato Artystyczne – cykl imprez, który rozpoczyna się w połowie czerwca i trwa do połowy września każdego roku. Odbywa się na jednej z najbardziej malowniczych scen Olsztyna, jaką jest położony u stóp gotyckiego zamku amfiteatr, a także na uliczkach i placach Starego Miasta.
Po raz pierwszy Olsztyńskie Lato zostało zorganizowane w 1996 roku. Od tego czasu każda kolejna edycja była wzbogacana o coraz ciekawsze propozycje programowe, które wypełniają niemal każdy letni dzień. Olsztyńskie Lato to niezapomniana uczta przede wszystkim dla miłośników muzyki – od rocka i folku, poprzez jazz i blues, po muzykę poważną. Wśród atrakcji nie brakuje także widowisk teatralnych i kabaretowych, festynów, imprez dla dzieci, plenerowych projekcji filmowych, a nawet spektakli operowych. Głównymi, cyklicznymi wydarzeniami Olsztyńskiego Lata Artystycznego są:
W 2005 roku OLA zostało uznane przez Polską Organizację Turystyczną za Produkt Turystyczny Roku.
Głównym organizatorem Olsztyńskiego Lata Artystycznego jest Miejski Ośrodek Kultury w Olsztynie.

</doc>
<doc id="514248" url="https://pl.wikipedia.org/wiki?curid=514248" title="Curcubata Mare">
Curcubata Mare



</doc>
<doc id="514256" url="https://pl.wikipedia.org/wiki?curid=514256" title="Goiwa">
Goiwa



</doc>
<doc id="514258" url="https://pl.wikipedia.org/wiki?curid=514258" title="Călărași">
Călărași

Călărași () – stolica okręgu w południowo-wschodniej Rumunii, na Nizinie Wołoskiej. Położone jest 12 km od bułgarskiej granicy i 125 km od Bukaresztu.
Călărași jest portem nad Dunajem (ramię Borcea) liczącym ok. 76 tys. mieszkańców (1989). Jest też ośrodkiem przemysłu metalurgicznego, odzieżowego, spożywczego (rybnego), celulozowo-papierniczego oraz węzłem drogowym (prom na Dunaju).
Miasto o długiej przeszłości historycznej zostało założone przez wołoską księżniczkę jako stacja na trasie do Stambułu, obsługiwanej przez jeźdźców ("călărași"). Przystanek rozrósł się z czasem i w 1834 roku zyskał rangę stolicy okręgu.

</doc>
<doc id="514259" url="https://pl.wikipedia.org/wiki?curid=514259" title="Stigmata">
Stigmata

Stigmata - rosyjski zespół muzyczny grający alternatywnego rocka. Powstał w 2002 roku w mieście Wsiewołożsk w pobliżu Petersburga.

</doc>
<doc id="514262" url="https://pl.wikipedia.org/wiki?curid=514262" title="Dolina Miętusia">
Dolina Miętusia

Dolina Miętusia – boczna, największa odnoga Doliny Kościeliskiej w polskich Tatrach Zachodnich. Ma powierzchnię ok. 6 km² i długość ok. 4,5 km.
Topografia.
Obydwie doliny łączą się z sobą w miejscu połączenia się potoków spływających ich dnem, nieco powyżej Wyżniej Kiry Miętusiej, na wysokości 947 m n.p.m.
Granice Doliny Miętusiej wyznaczają trzy granie: północno-zachodnia grań Ciemniaka, główna grań Tatr na odcinku od Ciemniaka do Małołączniaka oraz północno-zachodnia grań Małołączniaka biegnąca poprzez Czerwony Gronik do Kończystej Turni&gt;. Najniższa część doliny ma mniej więcej równoleżnikowy przebieg i jest typową doliną rzeczną. Przy dolnym końcu Niżniej Miętusiej Równi dolina zmienia kierunek na południowo-wschodni. Zmienia się również jej charakter. Od tego bowiem w przybliżeniu miejsca dolinę modelowały lodowce, które utworzyły trzy piętra oddzielone od siebie mniej lub bardziej wyraźnymi progami:
Oprócz tego dolina ma kilka bocznych odgałęzień. W orograficznie prawych zboczach w kolejności od dołu w górę są to: Gronikowski Żleb, Wodniściak, Kobylarzowy Żleb, w orograficznie lewych zboczach zaś, w kolejności od góry w dół: Mała Świstówka, Wołowy Żleb, Szeroki Żleb, Krowi Żleb.
Przyroda.
Niemal cała dolina zbudowana jest ze skał osadowych – dolomitów i wapieni. Jedynie szczyt Małołączniaka oraz Twardy Grzbiet przykrywają skały krystaliczne. Wskutek takiego podłoża w dolinie rozwinięte są zjawiska krasowe, m.in. przepływ wód podziemnymi szczelinami, wywierzyska, zanikanie wód i liczne jaskinie. Stały Miętusi Potok pojawia się dopiero przy północnym końcu Wyżniej Miętusiej Równi. Uchodzi do Kościeliskiego Potoku. Boczne dolinki i żleby są przeważnie suche. Do największych jaskiń należą: Jaskinia Mała w Mułowej, Jaskinia Kozia, Ptasia Studnia, Jaskinia Miętusia, Studnia w Kazalnicy. Flora bogata gatunkowo. M.in. stwierdzono tutaj występowanie bardzo rzadkich w Polsce roślin – skalnicy zwisłej i storzana bezlistnego (ostatnio nie potwierdzono jego występowania, na opisanym stanowisku wyginął). Z rzadkich roślin występują także skalnica tatrzańska, ostróżka tatrzańska, kostrzewa tatrzańska, ostrołódka karpacka, rzadki w Tatrach zimoziół północny (tylko 2 stanowiska) i mącznica lekarska (w Tatrach tylko kilka stanowisk).
Historia.
Nazwa doliny pochodzi od sołtysów Miętusów z Cichego, którzy pod koniec XVI wieku od króla Zygmunta III Wazy otrzymali pastwiska. Znaczną część doliny obejmowały tereny Hali Miętusiej, do której należało 5 polan: Wyżnia i Niżnia Miętusia Rówień, Miętusia Polana, Jaworzynka Miętusia, Zahradziska. W około 10 lat po utworzeniu Tatrzańskiego Parku Narodowego wypas zniesiono i dawniej trawiaste tereny stopniowo zarastają. Po 1980 roku ponownie wprowadzono tzw. wypas kulturowy, ale tylko na polanie Zahradziska. Miała też Dolina Miętusia, jak wiele innych miejsc w Tatrach, przeszłość górniczą. Do 1800 r. wydobywano tu ubogie rudy żelaza, zwożone hawiarską drogą do Kuźnic. Były to m.in. sztolnie Fortuna, Przysłop i Wantula.

</doc>
<doc id="514265" url="https://pl.wikipedia.org/wiki?curid=514265" title="Organizacja Wojskowa Młodzieży Kaszubskiej">
Organizacja Wojskowa Młodzieży Kaszubskiej

Organizacja Wojskowa Młodzieży Kaszubskiej; inna nazwa: Młodzieżowa Organizacja Wojskowa na Kaszubach – polska młodzieżowa organizacja konspiracyjna, działająca od końca 1939 r. do przełomu 1941/1942 r. na Kaszubach.
Utworzona została 8 lub 11 grudnia 1939 r. w Kościerzynie z inicjatywy Brunona Richerta, działacza harcerskiego i narodowego. Ideowe przywództwo sprawował ksiądz ppłk. Józef Wrycza ps. "Rawycz". Organizacja nie posiadała zwartej struktury; luźna siatka obejmowała jedynie komórki w Kościerzynie, Karsinie, Konarzynach, Lipuszu, Osowie i Wielu. W lasach w pobliżu tych miejscowości znajdowało się ok. 30 schronów podziemnych, stanowiących schronienie dla członków organizacji. Ogółem liczyła ona w II poł. 1940 r. ok. 600 ludzi. Prowadziła głównie działalność cywilną, jak samoobrona (zaopatrywanie i chronienie spalonych członków), propaganda (wydawano "Biuletyn Informacyjny" na podstawie nasłuchu radiowego i "Gazetę Kaszubską" w Wielu), podtrzymywanie polskiego życia religijnego poprzez organizowanie kameralnych uroczystości patriotyczno-religijnych. Prawdopodobnie dokonywano drobnych akcji odwetowych, m.in. napad na Niemca Bonescha w Wielu. W czerwcu 1941 r. miały miejsce pierwsze aresztowania w wyniku dekonspiracji. Przywódca organizacji, B. Richert zdołał przedostać się na obszar Generalnego Gubernatorstwa. Jego następcą został Stanisław Pruszak, kierując organizacją z leśnej ziemianki koło Osowy. Ostatecznie organizacja zaprzestała działalności zimą 1941/1942 r. wskutek obaw przed kolejnymi aresztowaniami. Ocaleli członkowie przeszli do Tajnej Organizacji Wojskowej "Gryf Pomorski" i Polskiej Armii Powstania.

</doc>
<doc id="514275" url="https://pl.wikipedia.org/wiki?curid=514275" title="M65 Atomic Annie">
M65 Atomic Annie

M65 Atomic Annie – pierwsze amerykańskie działo przystosowane do strzelania amunicją jądrową.
Historia.
Prace nad działem zdolnym do wystrzelenia pocisku atomowego rozpoczęto w USA w 1944, ale już w 1945 prace przerwano z braku odpowiednio małego ładunku jądrowego.
W 1949 postęp techniczny sprawił, że opracowanie odpowiedniego pocisku stało się możliwe i prace wznowiono. Konstrukcję działa oparto na niemieckim dziale kolejowym K5. Zachowując kaliber i konstrukcję łoża osadzono je na dwóch ciągnikach siodłowych znajdujących się na końcach działa. Przed strzałem ciągniki były odłączane, a działo osadzane na ziemi.
Przeznaczony dla nowego działa ładunek atomowy o mocy 15 kiloton został skonstruowany przez zespół kierowany przez Roberta Schwartza, a kompletny pocisk opracowano w Picatinny Arsenal, wykorzystując odpowiednio powiększoną skorupę pocisku burzącego kalibru 240 mm.
Działo M65 zostało wprowadzone do uzbrojenia w 1952. 25 maja 1953 o godzinie 8:30 czasu lokalnego na amerykańskim poligonie atomowym Nevada Test Site z działa M65 po raz pierwszy (i zarazem ostatni) wystrzelono pocisk atomowy.
W Watervliet Arsenal i Watertown Arsenal wyprodukowano 20 dział M65 (pierwszy produkował same działa, drugi łoża). Wyposażono w nie 59, 264 i 868 FA Bn (brygadę artylerii polowej). Zostały one rozmieszczone na terytorium Niemiec. W trakcie eksploatacji okazało się, że działa M65 są bronią niezawodną i posiadającą dzięki zastosowaniu amunicji jądrowej dużą siłę rażenia, lecz duże wymiary i masa działa (ok. 74 t) sprawiały, że było ono trudne w transporcie. Dlatego w 1963, kiedy stało się możliwe opracowanie pocisku atomowego kalibru 203 mm, możliwego do wystrzelenia z haubicy M110 SPH, działa M65 wycofano z uzbrojenia. Osiem z nich zostało zachowanych i obecnie jest eksponowanych w muzeach.

</doc>
<doc id="514276" url="https://pl.wikipedia.org/wiki?curid=514276" title="Deteor">
Deteor

Deteor – rodzina syntetycznych środków pianotwórczych wykorzystywanych do gaszenia pożarów ciał stałych i cieczy. Mogą być używane we wszystkich instalacjach i urządzeniach do wytwarzania piany ciężkiej, średniej i lekkiej. Piany ciężkie i średnie stosowane są przede wszystkim do gaszenia na świeżym powietrzu, w otwartych budynkach i instalacjach oraz na statkach. Pianę lekką stosuje się do zalewania pomieszczeń oraz do usuwania palnych lub wybuchowych mieszanek gazowo-powietrznych ze zbiorników.
Polski odpowiednik to Roteor M.

</doc>
<doc id="514277" url="https://pl.wikipedia.org/wiki?curid=514277" title="Valdir Pereira">
Valdir Pereira



</doc>
<doc id="514282" url="https://pl.wikipedia.org/wiki?curid=514282" title="Miżhirja">
Miżhirja

Miżhirja (do 1953 Wołowe (Pole); ukr. Міжгір'я, ros. Межгорье, "Mieżgorje", rus. Межгорьє, Воловоє (Поле), Воловвый, Волове, węg. "Ökörmező", słow. i cz. "Volové", "Mežhorje") – osiedle typu miejskiego w obwodzie zakarpackim w zachodniej Ukrainie (na Zakarpaciu).
Miasteczko leży w górach, w dolinie Riki, dzielącej pasma Połoniny Borżawy i Połoniny Czerwonej. Przebiega przez nie droga regionalna R38 z Chustu do Dołyny przez Przełęcz Wyszkowską. Zakłady przemysłu drzewnego. Cerkiew greckokatolicka z XIX wieku.
Historia.
Założone w 1415.
W 1910 liczyło 3,6 tys. mieszkańców, z czego 2,7 tys. Rusinów, 0,7 tys. Niemców i 0,2 tys. Węgrów.
Na przełomie 1914 i 1915 przez Wołowe przebiegała linia frontu I wojny światowej. Walczyły tu m.in. oddziały Legionów Polskich pod dowództwem gen. Trzaski-Durskiego.
W 1946 roku zaczęto wydawać gazetę. Osiedle typu miejskiego od 1947.
W 1989 liczyło 10 105 mieszkańców.
W 2013 liczyło 9616 mieszkańców.

</doc>
<doc id="514283" url="https://pl.wikipedia.org/wiki?curid=514283" title="Witold Kiełtyka">
Witold Kiełtyka

Witold Franciszek Kiełtyka (ur. 24 stycznia 1984 w Krośnie, zm. 2 listopada 2007 w Nowozybkowie) – polski muzyk, perkusista, pianista i gitarzysta.
Życiorys.
Młodszy brat gitarzysty i akordeonisty Wacława „Vogga” Kiełtyki. W 1996 obaj założyli deathmetalową grupę muzyczną Decapitated. W zespole występował do śmierci w 2007 roku. Od 2004 Witold występował również w heavymetalowej grupie Panzer X. Współpracował ponadto z grupą Dies Irae. Przez osiem lat występował również w chórze.
Został absolwentem Państwowej Szkoły Muzycznej w Krośnie I i II stopnia w klasie fortepianu. Grał na talerzach perkusyjnych Istanbul Agop i bębnach Tama Superstar.
Miał żonę Annę oraz córkę Emilię. Wraz z rodziną mieszkał w Krośnie. Poza działalnością artystyczną pracował jako sprzedawca w sklepie.
Śmierć.
29 października 2007 podróżując do Homla na Białorusi, członkowie grupy Decapitated oraz formacji Crionics, mieli wypadek drogowy – kolizję z ciężarówką transportującą drewno. Kiełtyka i Adrian Kowanek odnieśli poważne obrażenia. Zostali przewiezieni do Nowozybkowa w Rosji. W tamtejszym szpitalu perkusista przeszedł operację, zaplanowany został również transport do szpitala w Krakowie na dalsze leczenie. Zmarł jednak 2 listopada 2007 mając 23 lata. Pogrzeb odbył się 10 listopada tego samego roku w Krośnie. Witold Kiełtyka został pochowany na Cmentarzu Komunalnym w Krośnie.
Śmierć Kiełtyki spotkała się z odzewem środowiska muzycznego. Uznanie dla perkusisty wyrazili m.in. Adam Darski – lider zespołu Behemoth, Gene Hoglan – perkusista Strapping Young Lad, Dirk Verbeuren – perkusista Soilwork, Jens Francois Dagenais – lider kanadyjskiego zespołu Kataklysm, Tomas Haake – członek Meshuggah, Wawrzyn „Varyen” Chyliński – były perkusista Damnation, John McEntee – lider Incantation, Alan Averill – wokalista Primordial, Raymond Herrera – były perkusista Fear Factory oraz ATF Sinner, lider zespołu Hate.
W grudniu 2007 w krakowskim klubie Krzysztofory odbył się koncert charytatywny na rzecz poszkodowanego Adriana Kowanka oraz rodziny Witolda Kiełtyki. Wzięły w nim udział takie zespołu jak: Hate, Sceptic, Crionics, Heart Attack, Thy Disease, Virgin Snatch i Delight. Kolejne koncerty charytatywne odbyły się również w styczniu 2008 w warszawskim klubie Stodoła oraz w lutym tego samego roku w gdyńskim klubie Ucho.

</doc>
<doc id="514286" url="https://pl.wikipedia.org/wiki?curid=514286" title="Mitchif">
Mitchif



</doc>
<doc id="514287" url="https://pl.wikipedia.org/wiki?curid=514287" title="Twierdzenie Abela-Ruffiniego">
Twierdzenie Abela-Ruffiniego

Twierdzenie Abela-Ruffiniego – głosi, że pierwiastki równania algebraicznego stopnia wyższego niż 4 nie dają się wyrazić w ogólnej postaci za pomocą czterech działań algebraicznych i pierwiastkowania poprzez współczynniki równania w skończonej liczbie kroków (czyli poprzez tak zwane pierwiastniki).
Mówiąc krótko, nie istnieją ogólne wzory na rozwiązania takiego równania.
Twierdzenie Abela-Ruffiniego nie stwierdza, że równanie stopnia wyższego niż 4 "nie ma" rozwiązań, a jedynie, że nie ma ogólnej metody na dokładne wyrażenie rozwiązań ("każde" równanie algebraiczne o współczynnikach zespolonych ma co najmniej jedno rozwiązanie zespolone – zob. Zasadnicze twierdzenie algebry).
Na przykład rozwiązania równania kwadratowego postaci formula_1 dla formula_2 wyrażają się wzorami:
Analogiczne, choć bardziej złożone, wzory można podać dla równania stopnia 3 i stopnia 4. Twierdzenie Abela-Ruffiniego mówi, że dla równań stopnia wyższego niż 4 wzory takie nie istnieją.
Jest jasne, że w szczególnych przypadkach rozwiązania dają się znaleźć w postaci dokładnej (przykładem jest równanie formula_4), natomiast w sytuacji ogólnej można obliczać je z dowolną dokładnością za pomocą metod przybliżonych, na przykład metody Newtona-Raphsona.
Przykładem równania stopnia 5, które nie może być rozwiązane w opisany w twierdzeniu sposób (tj. jego pierwiastki nie wyrażają się za pomocą skończonej liczby działań arytmetycznych i pierwiastkowania), jest równanie formula_5
Dokładne kryterium, które pozwala stwierdzić, kiedy pierwiastki równania wyrażają się w skończonej postaci przez pierwiastniki podaje teoria Galois: jest tak wtedy i tylko wtedy, gdy grupa Galois tego równania jest rozwiązalna. Ponieważ grupy równań stopnia 2, 3 i 4 zawsze są rozwiązalne, teoria Galois mówi, że odpowiednie typy równań zawsze mają rozwiązania przez pierwiastniki.
Historia.
Problem rozwiązalności takich równań badany był od końca XVI wieku, gdy matematycy włoscy podali wzory na rozwiązania równań stopni 3 i 4. Zmagali się z nim Bézout, Euler i Lagrange, jednak dopiero Paolo Ruffini wpadł na pomysł, by udowodnić, że w przypadku równań stopnia wyższego niż 4 odpowiednie wzory nie istnieją. Opublikowany przez niego w roku 1799 dowód twierdzenia (Ruffini podał pięć dowodów) zawierał pewne nieścisłości i został zignorowany przez społeczność matematyków – być może przyczyną był fakt, że Ruffini był także lekarzem. W pełni zadowalający dowód opublikował w roku 1824 Niels Henrik Abel, został on następnie uproszczony w roku 1845 przez Pierre’a Wantzela. Jednak znacznie głębsza analiza problemu zawarta jest w pracach Évariste’a Galois pod postacią teorii Galois.

</doc>
<doc id="514289" url="https://pl.wikipedia.org/wiki?curid=514289" title="Gmina Szuto Orizari">
Gmina Szuto Orizari

Gmina Szuto Orizari (mac. "Општина Шуто Оризари") – gmina tworząca jednostkę administracyjną Wielkie Skopje, będąca częścią skopijskiego regionu statystycznego (скопски регион).
Demografia.
Według spisu z 2002 roku gminę zamieszkiwało 17 357 osób. Pod względem narodowości większość mieszkańców stanowią Romowie (60,6%), a wśród mniejszości narodowych największą grupę tworzą Albańczycy (30,32%), Macedończycy (6,53%), pozostali zaś (2,55%).
W skład gminy wchodzą:

</doc>
<doc id="514292" url="https://pl.wikipedia.org/wiki?curid=514292" title="Shuto Orizari">
Shuto Orizari



</doc>
<doc id="514300" url="https://pl.wikipedia.org/wiki?curid=514300" title="Więzienie Temple">
Więzienie Temple



</doc>
<doc id="514301" url="https://pl.wikipedia.org/wiki?curid=514301" title="Sezon snookerowy 2004/2005">
Sezon snookerowy 2004/2005

Poniższa tabela przedstawia wyniki finałów najważniejszych turniejów snookerowych rozgrywanych w sezonie 2004/05.

</doc>
<doc id="514307" url="https://pl.wikipedia.org/wiki?curid=514307" title="Jyväskylän ammattikorkeakoulu">
Jyväskylän ammattikorkeakoulu

Jyväskylän ammattikorkeakoulu – niepubliczna szkoła wyższa z siedzibą w Jyväskyli (Finlandia). Studiuje w niej około 8000 studentów. Główny kampus znajduje się przy ulicy Rajakatu 35.

</doc>
<doc id="514310" url="https://pl.wikipedia.org/wiki?curid=514310" title="Jyväskylä University of Applied Sciences">
Jyväskylä University of Applied Sciences



</doc>
<doc id="514323" url="https://pl.wikipedia.org/wiki?curid=514323" title="IMiGW">
IMiGW



</doc>
<doc id="514326" url="https://pl.wikipedia.org/wiki?curid=514326" title="Knokke-Heist">
Knokke-Heist

Knokke-Heist – gmina w Belgii w prowincji Flandria Zachodnia, nad Morzem Północnym. 
Gmina zajmuje powierzchnię 56,44 km². W 2005 roku zamieszkiwało ją 33 839 osób.
Knokke-Heist jest najbardziej znanym kurortem nadmorskim Belgii. Rybackie osady Knokke i Koudekerke (później Heist), z których połączenia powstało sięgają początkami XIII wieku. 
Znajduje się tu duży rezerwat przyrody nadmorskiej Zwin z wieloma rzadkimi gatunkami ptaków.

</doc>
<doc id="514328" url="https://pl.wikipedia.org/wiki?curid=514328" title="Anabantidae">
Anabantidae



</doc>
<doc id="514330" url="https://pl.wikipedia.org/wiki?curid=514330" title="Hannibal (film 2001)">
Hannibal (film 2001)

Hannibal – film fabularny z roku 2001 w reżyserii Ridleya Scotta, kontynuacja (sequel) "Milczenia owiec" Jonathana Demme’a.
Tak jak i w przypadku "Milczenia owiec", scenariusz "Hannibala" oparto na książce Thomasa Harrisa.
Fabuła.
Doktor Hannibal Lecter (Anthony Hopkins) po ucieczce ze szpitala psychiatrycznego osiadł we Florencji, gdzie został kustoszem w muzeum. Wiedzie spokojne, wysmakowane życie. Agentka FBI Clarice Starling (Julianne Moore), która przeżywa załamanie nerwowe po nieudanej akcji, otrzymuje pewnego dnia list od doktora. Z nową energią zaczyna go szukać. Szuka go także Mason Verger, jeden z nielicznych ludzi, którzy przeżyli atak Hannibala. Tożsamość doktora odkrywa florencki komisarz policji Pazzi, jednak na swoje nieszczęście nie upublicznia tego, tylko próbuje wykorzystać dla własnych korzyści. 
Film ten różni się nieco od swojego poprzednika. Nie ma tu śledztwa w sprawie masowych morderstw, a film skupia się na osobie Hannibala Lectera, który jest tu przedstawiony głównie jako elegant, geniusz, smakosz, dżentelmen i erudyta.
Zygmunt Kałużyński uważał, że finał filmu jest "jednym z najbardziej zdumiewających w kinie".
Różnice w stosunku do książki.
W kilku aspektach film różni się od książki, na podstawie której powstał. Nie ma w nim ani słowa o przeszłości doktora Lectera, podczas gdy w książce czytamy sporo o jego dzieciństwie i traumatycznych przeżyciach z czasów wojny (wątek rozwinięty później w prequelu – książce i filmie – "Hannibal. Po drugiej stronie maski"). Również późniejsze losy bohatera, przebiegły odmiennie, niż miało to miejsce w książce.
W filmie brakuje kilku drugoplanowych bohaterów: siostry Vergera, Margot, pielęgniarza Barneya, agenta Jacka Crawforda, Ardelii Mapp. Inaczej przedstawiono śmierć Masona Vergera, inaczej wygląda także zakończenie – finał relacji między Lecterem i Sterling.

</doc>
<doc id="514331" url="https://pl.wikipedia.org/wiki?curid=514331" title="Helostomatidae">
Helostomatidae



</doc>
<doc id="514338" url="https://pl.wikipedia.org/wiki?curid=514338" title="Kamiński">
Kamiński

Kamiński (forma żeńska: Kamińska, liczba mnoga: Kamińscy) – nazwisko polskie. Obecnie jest to szóste pod względem popularności nazwisko w Polsce. Wg bazy PESEL 17.01.2015 r. nosiło je 60 846 Polek i 59 863 Polaków.
Nazwisko pochodzi od rzeczownika pospolitego "kamień" albo toponimów "Kamień", "Kamienica", "Kamieniec", wywodzących się etymologicznie od wyrazu "kamień".
Znane osoby noszące to nazwisko.
Zobacz też:

</doc>
<doc id="514341" url="https://pl.wikipedia.org/wiki?curid=514341" title="Romańskie języki">
Romańskie języki



</doc>
<doc id="514342" url="https://pl.wikipedia.org/wiki?curid=514342" title="Rumuński język">
Rumuński język



</doc>
<doc id="514343" url="https://pl.wikipedia.org/wiki?curid=514343" title="Retoromańskie języki">
Retoromańskie języki



</doc>
<doc id="514345" url="https://pl.wikipedia.org/wiki?curid=514345" title="Romansz">
Romansz



</doc>
<doc id="514354" url="https://pl.wikipedia.org/wiki?curid=514354" title="Nikodem Dyzma (postać)">
Nikodem Dyzma (postać)

Nikodem Dyzma – literacka postać fikcyjna, tytułowy bohater powieści Tadeusza Dołęgi-Mostowicza pt. "Kariera Nikodema Dyzmy" (druk w odcinkach 1931, wydanie książkowe 1932) oraz jej adaptacji filmowych i teatralnych, a także kontynuacji literackich.
Żył w Polsce w początkowych dekadach XX wieku. Powieść Dołęgi-Mostowicza przedstawia tylko krótki okres w jego życiu na przełomie lat 20. i 30.
Życiorys.
Nikodem Dyzma urodził się około 1894 roku (w chwili rozpoczęcia fabuły powieści ma 36 lat) w rodzinie rzymskokatolickiej. Wychowywał się w Łyskowie, niewielkim mieście powiatowym we wschodniej Polsce. Uczęszczał do gimnazjum, lecz został z niego wydalony w czwartej klasie za upór i brak pilności. Najbliższą rodzinę stracił w młodym wieku.
Przed I wojną światową w rodzinnym Łyskowie podjął pracę u rejenta Windera w charakterze gońca. Dzięki niewielkiej znajomości języka niemieckiego zdołał utrzymać się na tej posadzie stosunkowo długo. Następnie na krótko zatrudniony był w łyskowskim Urzędzie Poczty i Telegrafu.
W czasie wojny służył przez trzy lata w wojsku, najprawdopodobniej rosyjskim, w batalionie telegraficznym, gdzie osiągnął stopień frajtra (starszego szeregowego). Okres przynależności do armii uważał za najszczęśliwszy w swoim życiu.
Po zakończeniu wojny ponownie podjął pracę na poczcie w Łyskowie, gdzie pracował na niskim stanowisku urzędniczym. Jego przełożonym był naczelnik poczty pan Boczek. Dyzma narzekał wtedy na niską pensję i złe traktowanie. W wyniku redukcji etatów utracił tę pracę. Dzięki protekcji proboszcza znalazł zajęcie w powiatowej czytelni w Łyskowie, lecz utrzymał się tam tylko kilka miesięcy.
W okresie łyskowskim wzorem elegancji był dla niego syn Windera, student ze Lwowa. Osiągnięciem towarzyskim były natomiast spotkania w saloniku u państwa Boczków, gdzie miał okazję poznać złotą łyskowską młodzież, w tym dwie panny Boczkówny, miejscowe piękności. Rozrywkę stanowiły tańce, na których Dyzma spędzał czas, oraz gra w bilard w cukierni Aronsona. W czasie pracy w czytelni miał też możliwość zetknąć się z literaturą, w tym z najlepszą książką, jaką czytał, czyli "Trędowatą".
Wobec braku perspektyw w Łyskowie postanowił wyjechać do Warszawy. Zatrudnił się w barze „Pod Słoniem” na ul. Pańskiej, gdzie zarabiał pięć złotych dziennie i kolację, grając na mandolinie. Po zamknięciu baru został skierowany przez Urząd Pośrednictwa Pracy do robót przy budowie węzła kolejowego, gdzie utrzymał się przez dwa tygodnie. Wykorzystując łyskowskie doświadczenia towarzyskie oraz zakupiwszy za ostatnie pieniądze smoking, bezskutecznie starał się o posadę fordansera w lokalach warszawskich. W tym okresie za 15 złotych tygodniowo wynajmował łóżko u Barcików w mieszkaniu przy ulicy Łuckiej na Woli.
Dnia 15 lipca (najprawdopodobniej 1930 roku) znalazł przypadkowo na ulicy zaproszenie na rządowy raut w Hotelu Europejskim. Pojawił się tam, aby skorzystać z okazji i najeść się. Dzięki przypadkowej sytuacji na raucie nawiązał znajomość z ustosunkowanymi osobami ze sfer rządowych – pułkownikiem Wacławem Waredą, ministrem Jaszuńskim i innymi, a następnie z przemysłowcem Leonem Kunickim, który zaproponował mu stanowisko w swoim majątku i dwa tysiące złotych pensji.
Krótko po spotkaniu na raucie Nikodem Dyzma wyjechał do Koborowa, majątku na Grodzieńszczyźnie, gdzie został administratorem dóbr Leona Kunickiego. Tam również poznał żonę Kunickiego, hrabiankę Ninę Kunicką, z domu Ponimirską, oraz jej brata Żorża Ponimirskiego. Otworzyło mu to znajomości w sferach arystokratycznych Warszawy.
Dzięki znajomościom zawartym na raucie i pomysłom zaczerpniętym od Kunickiego, wkrótce zyskał opinię doskonałego ekonomisty i został prezesem Państwowego Banku Zbożowego. Przystąpił również do loży masońskiej. Uczestniczył w wydarzeniach kulturalnych i politycznych, jednocześnie układając swoje życie prywatne i karierę coraz mniej uczciwymi metodami, nie stroniąc od oszustw, szantażu, przemocy, zdrady, a nawet, jak wierzy, kontaktów z diabłem.
W końcu został mężem Niny Ponimirskiej i współwłaścicielem jej majątku, stał się pełnoprawnym członkiem elity kraju, zaliczanym nawet do arystokracji. Szczytowym osiągnięciem w karierze Nikodema Dyzmy jest powierzenie mu przez prezydenta Rzeczypospolitej Polskiej misji stworzenia rządu. Ku zaskoczeniu wszystkich Dyzma miał wątpliwości czy przyjąć stanowisko premiera.
Charakterystyka.
Przypadkowe spotkanie stało się początkiem zawrotnej kariery Nikodema. Niedouczony urzędniczyna wspiął się po stopniach kariery, a jego ignorancja polityczna i gospodarcza długo pozostawała niezauważona przez otoczenie. Postać Nikodema Dyzmy stała się symbolem cwaniactwa i karierowiczostwa. Dyzma w miarę czasu nabrał pewności siebie, zapomniał o swoim pochodzeniu i wywyższał się nad pospólstwo.
Wygląd.
Jest on opisany w powieści jako niezbyt przystojny mężczyzna, silnie zbudowany, o twardym karku, rozrzedzonych włosach barwy orzecha włoskiego oraz grubych wargach.
W adaptacjach.
Film.
Rolę Nikodema Dyzmy w filmie fabularnym "Nikodem Dyzma" (1956) zagrał Adolf Dymsza, zaś w serialu telewizyjnym "Kariera Nikodema Dyzmy" (1980) zagrał ją Roman Wilhelmi.
W filmie "Kariera Nikosia Dyzmy" z 2002 roku – będącym przeniesioną w czasy współczesne, luźną adaptacją powieści Dołęgi-Mostowicza – w postać Nikosia Dyzmy wcielił się Cezary Pazura.
W rozpoczętych, ale niezrealizowanych ekranizacjach rolę Dyzmy mieli również odgrywać Eugeniusz Bodo (niezrealizowany film z 1938 roku) i Wojciech Malajkat (niezrealizowany film i serial "Kariera Sebastiana Dyzmy", lata 1999–2001).
Słuchowisko radiowe.
W serialu radiowym "Kariera Nikodema Dyzmy" z 1979 roku (reż. Juliusz Owidzki) w rolę Nikodema Dyzmy wcielił się Marian Kociniak.
Teatr.
Z kolei w rolach teatralnych w postać Dyzmy wcielali się m.in.:
W kontynuacjach literackich.
Kontynuacji losów Nikodema Dyzmy podjął się Andrzej Makowiecki pod pseudonimem Andrzej Dołęga-Łada w satyrycznych powieściach "Syn Nikodema Dyzmy" oraz "Krucjata Nikodema Dyzmy" (1993), z fabułą osadzoną w czasach powojennych. Nie ukazała się zapowiadana na okładce drugiego tomu kolejna część trylogii pt. "Zemsta Nikodema Dyzmy".
W 2003 roku ukazała się powieść Tadeusza Zubińskiego pt. "Nikodem Dyzma w Łyskowie", będąca prequelem powieści Dołęgi-Mostowicza. Historia opowiada losy Dyzmy w prowincjonalnym Łyskowie w latach 20., zanim bohater trafił do Warszawy.
Kontynuację powieści napisał również Kazimierz Dymek w trzech kolejnych tomach: "Hauptmann Hirsch, czyli dalsze losy Nikodema Dyzmy" (2012), "Rotmistrz Ostrowski, czyli część druga dalszych losów Nikodema Dyzmy" (2013) oraz "Major von Kurtitz, czyli część trzecia dalszych losów Nikodema Dyzmy" (2014). Fabuła sensacyjnych powieści Dymka rozgrywa się tuż przed wybuchem II wojny światowej i w czasie jej trwania.
Dalsze losy bohaterów "Kariery" opowiada również książka Lesława Furmagi "Upadek Nikodema Dyzmy" z 2013 roku. Akcja powieści rozgrywa się tuż przed wybuchem wojny w 1939 roku, gdy sam Nikodem Dyzma jest prezydentem Polski.
W 2013 roku ukazała się również powieść Marcina Wolskiego pt. "Prezydent von Dyzma", której akcję znany pisarz i satyryk umieszcza również w 1939 roku, w przededniu wojny. W kontynuacji Wolskiego przewijają się postaci literackie z historycznymi, a intryga nawiązuje do publicystyki historycznej Piotra Zychowicza i jego koncepcji wspólnej wyprawy niemiecko-polskiej przeciw ZSRR.
W 2020 roku ukazała się w formie książkowej i audiobooka kontynuacja powieści autorstwa Artura Wolskiego pt. "Trzecie Życie Nikodema Dyzmy." Jej akcja dzieje się w drugiej połowie lat 30. głównie w Piotrkowie Trybunalskim i okolicach.

</doc>
<doc id="514355" url="https://pl.wikipedia.org/wiki?curid=514355" title="Wołowiec (Ukraina)">
Wołowiec (Ukraina)

Wołowiec (ukr. Воловець, "Wołoweć", węg. "Volóc", ros. Воловец, słow. "Volovec") – osiedle typu miejskiego w obwodzie zakarpackim w zachodniej Ukrainie (na Zakarpaciu). Liczba mieszkańców – 5178 osób 2001.
Wołowiec leży nad potokiem Wicza, na południowym stoku Wschodnich Bieszczadów, w obniżeniu między tym grzbietem a pasmem Połoniny Borżawy. Przez miasto przebiega główna zakarpacka linia kolejowa ze Lwowa do Czopu. Znajduje się tu stacja kolejowa Wołowiec – w okresie międzywojennym czechosłowacka, a od 1939 węgierska stacja graniczna na granicy z Polską.
Wykopaliska poświadczają w okolicy Wołowca osadnictwo z epoki brązu. Pierwsza wzmianka o Wołowcu pochodzi z 1433. Wieś wraz z okolicą należała wówczas do rodu Perenyich. W 1625 komendant garnizonu w Mukaczewie Janos Balinda podarował Wołowiec Aleksemu Szymonowi. W 1645 Wołowec’ przyłączył do swoich włości książę siedmiogrodzki Jerzy II Rakoczy. W 1657 osada została całkowicie zniszczona przez odwetową wyprawę polskich wojsk na Siedmiogród. Po upadku powstania kuruców Rakoczy utracili swe włości na rzecz Schönbornów, którzy w 1728 włączyli Wołowiec do dominium mukaczewsko-czynadijewskiego. W 1831 i w 1848 przez okolice przetoczyły się fale walk powstań chłopskich.
W XIX wieku Wołowiec stał się jedną z największych wsi regionu i zaczął się coraz szybciej rozwijać. W latach trzydziestych XIX wieku zaczęła pracę pierwsza cegielnia, w 1872 przez wieś przeprowadzono linię kolejową, w 1882 powstała pierwsza szkoła, w 1906 zaczął pracę parowy tartak. W 1870 wieś liczyła około 600 mieszkańców, w 1900 – już 1,3 tys., z czego 0,8 tys. Rusinów, 0,3 tys. Niemców, 0,2 tys. Węgrów. Po I wojnie światowej wieś znalazła się w granicach Czechosłowacji. Podczas wykopalisk w 1930 odnaleziono skarb złotych i brązowych przedmiotów z II tysiąclecia p.n.e.
Od 1 grudnia 1947 roku zaczęto wydawać gazetę.
W latach 1946-1962 Wołowiec był siedzibą władz powiatu, a w 1957 otrzymał prawa miejskie. Po przywróceniu powiatu wołowieckiego w 1965 powtórnie został siedzibą jego władz.
W 1989 liczyło 6760 mieszkańców.
W mieście znajduje się cerkiew greckokatolicka z XVII / XVIII wieku. Świątynia ta, pod wezwaniem Opieki Bogurodzicy jest przykładem trójdzielnej konstrukcji z wieżą słupowo-ramową i izbicą.
We wsi znajduje się "turbaza" Płaj posiadająca 120 miejsc noclegowych dla turystów.

</doc>
<doc id="514360" url="https://pl.wikipedia.org/wiki?curid=514360" title="Wołowec">
Wołowec



</doc>
<doc id="514361" url="https://pl.wikipedia.org/wiki?curid=514361" title="Sianki (Polska)">
Sianki (Polska)

Sianki (, w latach 1977−1981 Sanniki) – opuszczona miejscowość położona przy granicy polsko-ukraińskiej nad Sanem w województwie podkarpackim, w powiecie bieszczadzkim, w gminie Lutowiska na obszarze Bieszczadzkiego Parku Narodowego. Obecnie jest to tzw. obręb geodezyjny, leżący na terenie Międzynarodowego Rezerwatu Biosfery „Karpaty Wschodnie”.
Przynależność terytorialna.
W wyniku akcji „Wisła” polska część wsi jest od 1945 roku wyludniona i spalona, natomiast w Siankach (Сянки) po stronie ukraińskiej znajdują się obecnie około 100 domów oraz stacja kolejowa na linii Użhorod−Lwów. Mimo to miejscowość figuruje jako wieś w rejestrze TERYT. Podlega sołectwu Stuposiany.
Do 1934 roku odrębna gmina jednostkowa, a w latach 1934−1945 gromada w zbiorowej gminie Sianki (siedziba), należącej do powiatu turczańskiego w woj. lwowskim (do 1931 woj. stanisławowskie). Po wojnie w gminie Tarnawa Górna; w latach 1945–1951 w obrębie powiatu leskiego w woj. rzeszowskim, w 1952–1972 powiatu ustrzyckiego, a w 1972–1975 powiatu bieszczadzkiego w tymże województwie (1952–1954 i od 1973 w gminie Lutowiska "(Szewczenko)"). W latach 1975−1998 miejscowość administracyjnie należała do województwa krośnieńskiego.
Historia.
Wieś lokowana na prawie wołoskim w 1560 roku przez ród Kmitów. Właścicielami oprócz Piotra Kmity od 1553 r. była Barbara Kmita, w 1580 r. – rodzina Tarłów.
W 1589 r. – Jadwiga Tarło, a w 1663 r. – własność wspólna Zatwarnickich, Czarnieckich, Grochowskich. Od początku XVIII w. do 1939 r. – rodzina Stroińskich.
Od roku 1905 przez miejscowość prowadzi linia kolejowa łącząca Użhorod z Samborem, jest tu dworzec kolejowy. W latach 1772-1918 pod zaborem austriackim, położona w powiecie turczańskim w austriackiej prowincji Galicja, 14 km od miejscowości Borynia, na granicy węgierskiej. Graniczyła z wsiami Beniowa, Sokoliki, Tarnawa Wyżna, Tureczki Wyżne, Butelka Wyżna, Jaworów i Użok. W roku 1880 wieś liczyła 355 mieszkańców, oraz 50 domów, zamieszkana była przez Polaków, Rusinów, Żydów i Niemców. W Siankach znajdowały się także kościół i dwie drewniane cerkwie, obydwie pod wezwaniem św. Stefana. Parafia katolicka znajdowała się w Turce, unicka w Beniowej. Według niektórych źródeł w końcu lat dwudziestych Sianki odwiedził Józef Piłsudski, jest to jednak informacja podana w oparciu o ustną relację dawnego mieszkańca Sianek.
Przed II wojną światową wieś była znanym ośrodkiem narciarskim. Działały tu trzy schroniska turystyczne, kilka domów letniskowych, liczne pensjonaty i restauracje. Znajdowały się tu również skocznia narciarska oraz tor saneczkowy. Na przełomie lat 1933/1935 staraniem Przemyskiego Towarzystwa Narciarzy zostało oddane do użytku schronisko w Siankach. W marcu 1936 zostało otwarte nowe schronisko narciarskie (na 150 łóżek). Był to obiekt Dowództwa Okręgu Korpusu Nr X. W marcu 1936 w Siankach zostały zorganizowane pierwsze narciarskie Mistrzostwa Polski klubów robotniczych. Pod koniec lat trzydziestych Sianki liczyły 1500 mieszkańców.
W okresie międzywojennym stacjonował w miejscowości komisariat Straży Granicznej.
Po 17 września 1939 roku przez wieś przebiegała granica między Niemcami a ZSRR. Po roku 1951 wieś została formalnie podzielona między Polskę a radziecką Ukrainę.
W polskich Siankach obok fundamentów cerkwi pw. św. Stefana zachowały się do dnia dzisiejszego nagrobki Klary z Kalinowskich (zm. 1867) i Franciszka Stroińskich (zm. 1893) – przedwojennych właścicieli tych dóbr. Miejsce to zwane jest "Grobem Hrabiny". W 1993 r. obok zrekonstruowano mury kaplicy cmentarnej.
W pobliżu, tuż za Sanem i współczesną granicą polsko-ukraińską, znajdowała się neogotycka kaplica pw. św. Jana będąca kaplicą grobową ostatnich pokoleń rodu Stroińskich. Jej ruinę ostatecznie zniszczono w latach siedemdziesiątych XX wieku.
Niedaleko od obecnej granicy Polski i Ukrainy w Siankach ma swoje źródło rzeka San. Na samej granicy przy znaku granicznym 224 stoi ukraiński obelisk błędnie informujący, iż jest to źródło Sanu (w rzeczywistości to źródło pierwszego lewego dopływu Sanu). Na obelisku znajdują się koordynaty punktu będącego rzeczywistym źródłem Sanu oddalonym na południowy zachód o ok. 200 m od niego ().

</doc>
<doc id="514367" url="https://pl.wikipedia.org/wiki?curid=514367" title="Młody Las">
Młody Las

Młody Las; inne nazwy: Związek Polaków „Młody Las”, Tajny Związek Młodzieży Wiejskiej „Młody Las” – polska młodzieżowa organizacja konspiracyjna, działająca od połowy 1941 roku do końca II wojny światowej na Pomorzu Gdańskim.
Historia.
Organizacja została utworzona 5 maja 1941 w Malborku z inicjatywy Aleksandra Wiśniewskiego ps. „Ali”, Narcyza Kozłowskiego ps. „Szary”, Antoniego Janowicza ps. „Ksiądz” i Romana Dzierzbickiego ps. „Kłos”. Być może wywodziła się z grupy konspiracyjnej powstałej w październiku 1939 we wsi Rojewo koło Rypina w środowisku miejscowej młodzieży i nauczycieli, na czele której stał N. Kozłowski. Grupa ta została rozbita na przełomie lat 1939/1940. Wywieziona przez Niemców na Powiśle młodzież stworzyła tam bazę Związku Polaków „Młody Las”. Część badaczy przedstawia też wersję o harcerskim rodowodzie organizacji. Jej struktury istniały wśród przymusowo zatrudnionych w zakładach i gospodarstwach rolnych w rejonie Malborka, Kałdowa, Nowego Stawu, Waplewa Wielkiego, Starego Pola czy Brodnicy. Ogółem liczyła ponad 30 członków oraz większą liczbę sympatyków i niezaprzysiężonych. Prowadziła głównie działalność służącą krzewieniu patriotyzmu, umacnianiu wiary katolickiej, samopomoc, propagandę (gazetka „Młody Las” z informacjami z nasłuchu radiowego i odezwami) i tajną oświatę wśród polskiej młodzieży wywożonej do Prus Wschodnich. W wyniku zdrady kuriera Bernarda Czołby ps. „Topór”, aresztowanego przez Gestapo na początku 1942 roku w pociągu koło Torunia, doszło do dekonspiracji organizacji i licznych aresztowań, które objęły również członków Polskiej Armii Powstania i Armii Krajowej. Kolejna prowokacja Gestapo doprowadziła w maju 1944 do dalszych ofiar. Nieliczne komórki organizacji przetrwały do wyzwolenia Pomorza.
Obecnie istnieje organizacja kombatancka o nazwie Związek Polaków „Młody Las”.
2 marca 2020 zmarła ostatnia członkini Młodego Lasu – Regina Krzos.

</doc>
<doc id="514370" url="https://pl.wikipedia.org/wiki?curid=514370" title="Jorgos Kolias">
Jorgos Kolias

Jorgos Kolias (, ur. 30 sierpnia 1977 w Koryncie w Grecji), znany także jako George Kollias - grecki muzyk, kompozytor, wokalista i multiinstrumentalista. Kolias znany jest przede wszystkim jako perkusista występujący w takich grupach muzycznych jak: Nile, Nightfall oraz Sickening Horror. Poza działalnością artystyczną jest wykładowcą w Modern Music School w Atenach.
Na perkusji gra od 12. roku życia, pobierał lekcje u jazzowego perkusisty Janisa Stawropulosa.

</doc>
<doc id="514381" url="https://pl.wikipedia.org/wiki?curid=514381" title="Port lotniczy Innsbruck">
Port lotniczy Innsbruck

Port lotniczy Innsbruck (niem.: "Flughafen Innsbruck-Kranebitten", ang.: "Innsbruck Kranebitten Airport", kod IATA: INN, kod ICAO: LOWI) – największy port lotniczy Tyrolu i zachodniej Austrii. Położony jest około 4 km od centrum Innsbrucku. W 2008 obsłużył 969 474 pasażerów. Lotnisko jest położone w kotlinie górskiej, co czyni je bardzo trudnym technicznie.

</doc>
<doc id="514382" url="https://pl.wikipedia.org/wiki?curid=514382" title="Marek Arpad Kowalski">
Marek Arpad Kowalski

Marek Arpad Kowalski (ur. 1942, zm. 19 czerwca 2013) – polski etnograf, publicysta, dziennikarz, krytyk literacki i pisarz.
Życiorys.
Był synem oficera Mariana Kowalskiego (1895–1975) i Ireny z domu Kownas (1907–1987). Ukończył etnografię w 1964, a później Podyplomowe Studium Afrykanistyczne na Uniwersytecie Warszawskim.
Wieloletni kierownik działu kulturalnego w Tygodniku Kulturalnym. Zastępca redaktora czasopisma „Opcja na prawo”. Stały felietonista i recenzent tygodników Najwyższy CZAS!, Przegląd Katolicki i „Notes Wydawniczy”.
W 1991 i 1993 bezskutecznie kandydował do Sejmu z listy UPR.
Został pochowany na cmentarzu Powązkowskim w Warszawie (kwatera 107-5-13).

</doc>
<doc id="514383" url="https://pl.wikipedia.org/wiki?curid=514383" title="José Néstor Pekerman">
José Néstor Pekerman

José Néstor Pekerman Krimen (ur. 3 września 1949 w Villa Domínguez) – argentyński trener i piłkarz.
Posiada również obywatelstwo kolumbijskie.
Kariera piłkarska.
Jako zawodnik występował w Argentynie - Argentinos Juniors i Kolumbii - Independiente Medellín. W wieku dwudziestu dziewięciu lat odniósł kontuzję kolana, która zakończyła jego karierę.
Kariera szkoleniowa.
Od 1982 przez dwanaście lat był trenerem juniorów w Chacarita Juniors, Argentinos Juniors i chilijskim CSD Colo-Colo.
W 1994 roku został wybrany na selekcjonera młodzieżowej reprezentacji Argentyny. W kraju nominacja ta wzbudziła wiele kontrowersji, ponieważ Pekerman był osobą nieznaną w środowisku piłkarskim i nie mógł poszczycić się żadnymi sukcesami. Szybko jednak uciszył wszystkich krytyków. Prowadzona przez niego drużyna trzykrotnie (w 1995, 1997 i 2001 roku) triumfowała w mistrzostwach świata U-21 oraz dwukrotnie (1997 i 1999) w młodzieżowym mistrzostwach Ameryki Południowej. Jego podopiecznymi, byli wówczas rozpoczynający kariery piłkarskie Juan Pablo Sorín, Leo Franco, Walter Samuel, Pablo Aimar, Esteban Cambiasso, Juan Roman Riquelme, Javier Saviola, Nicolas Burdisso czy Maxi Rodríguez. Po Mundialu 1998 prezydent federacji, Julio Grondona, zaproponował Pekermanowi przejęcie pierwszej reprezentacji, ale szkoleniowiec uznał, że jeszcze nie jest gotowy i rekomendował na to stanowisko Marcelo Bielsę.
W 2003 roku przeniósł się do Hiszpanii, gdzie został dyrektorem sportowym w drugoligowym CD Leganés, którego właścicielem był argentyński biznesmen Daniel Grinbank. Pekerman pracował na tym stanowisku tylko kilka miesięcy i jeszcze w tym samym roku powrócił do Argentyny.
Kiedy Bielsa niespodziewanie zrezygnował po zdobyciu złotego medalu olimpijskiego w 2004 roku, Grondona ponowił swoją propozycję, którą tym razem Pekerman przyjął.
Prowadzona przezeń drużyna Albicelestes zajęła drugie miejsce na Pucharze Konfederacji 2005, przegrywając finał z Brazylią (0-3). W eliminacjach do Mundialu 2006 prowadzona przez niego reprezentacja zajęła drugie miejsce, ustępując Brazylii tylko bilansem bramek. W osiemnastu meczach kwalifikacyjnych wystąpiło aż czterdziestu sześciu piłkarzy. Na mundialu Argentyńczycy zajęli pierwsze miejsce w grupie, po drodze pokonując m.in. Serbię i Czarnogórę 6:0. W drugiej rundzie po dogrywce zwyciężyli Meksyk. Odpadli w ćwierćfinale po rzutach karnych, po meczu z gospodarzami Niemcami. Obserwatorzy podkreślali, że szkoleniowcowi udało się umiejętnie zestawić w kadrze doświadczonych zawodników - Roberto Ayala, Juan Pablo Sorin, Hernán Crespo z piłkarską młodzieżą - Carlos Tévez, Lionel Messi, Maxi Rodriguez. Po porażce z Niemcami na Pekermana spadła fala krytyki. Dziennikarze zarzucali mu, że zamiast młodych Messiego albo Teveza wpuścił na boisko doświadczonego Julio Cruza, który, ich zdaniem, był najsłabszym ogniwem w drużynie. Jednocześnie, przy stanie 1:0 dla Argentyny, zdjął z boiska „mózg” zespołu – Juana Romana Riquelme. Kilka minut później Niemcom udało się wyrównać stan gry i doprowadzić do dogrywki. Pekerman, mimo sprzeciwu Grondony, podał się do dymisji.
30 maja 2007 roku podpisał kontrakt z meksykańskim klubem Deportivo Toluca, ale funkcję trenera klubu pełnił niespełna przez rok.
W styczniu 2012 roku został selekcjonerem reprezentacji Kolumbii. Na Mistrzostwach świata w 2014, prowadzona przez niego Kolumbia okazała się czarnym koniem turnieju. W fazie grupowej wygrała wszystkie swoje meczę, a w 1/8 finału pokonała Urugwaj (2-0). Kolejny raz na przeszkodzie do medalu stanęła drużyna gospodarzy - tym razem była to Brazylia, która wygrała ćwierćfinałowe spotkanie (2-1). Cztery lata później Pekerman, drugi raz poprowadził "Los Cafeteros" na Mundialu. Kolumbia zajęła pierwsze miejsce w swojej grupie, pomimo porażki w otwierającym spotkaniu z Japonią. W 1/8 mocniejsza okazała się Anglia, która wygrała z Kolumbijczykami po rzutach karnym (1-1, p.k 3-4).

</doc>
<doc id="514390" url="https://pl.wikipedia.org/wiki?curid=514390" title="G-Sides">
G-Sides

G-Sides – zbiór b-side’ów singli z pierwszej płyty zespołu Gorillaz. Znajduje się tutaj m.in. przeróbka piosenki 19/2000, która ukazała się na ścieżce dźwiękowej gry komputerowej FIFA 2002.

</doc>
<doc id="514391" url="https://pl.wikipedia.org/wiki?curid=514391" title="EgyptAir">
EgyptAir

EgyptAir (arab. مصر للطيران, Misr at-Tajaran) – narodowe linie lotnicze Egiptu z siedzibą w Kairze. Oferuje około 75 połączeń z Europą, Afryką, Bliskim Wschodem, Azją, Ameryką Północną i Południową. Głównym portem lotniczym jest port lotniczy w Kairze. EgyptAir są członkiem Arab Air Carriers Organization, a od 11 lipca 2008 roku również pełnoprawnym członkiem sojuszu Star Alliance. Główna kwatera linii znajduje się w budynku administracyjnym EgyptAir na lotnisku w Kairze. 
Logiem linii jest Horus, w mitologii egipskiej przedstawiany pod postacią sokoła lub człowieka z głową sokoła. Linie wybrały go jako swoje logo ze względu na to, iż jest on antycznym symbolem "skrzydlatego boga Słońca". 
Charakterystyka.
EgyptAir jest przedsiębiorstwem państwowym ze specjalnym prawem zezwalającym na zarządzanie firmą tak, jakby była przedsiębiorstwem prywatnym, bez ingerencji rządu. Firma nie otrzymuje wsparcia finansowego ze strony egipskiego rządu. W 2002 roku linie przeszły gruntowną reorganizację, w trakcie której przedsiębiorstwo ze spółki państwowej stało się spółką holdingową wraz ze spółkami zależnymi. Reorganizacja zbiegła się z powstaniem egipskiego Ministerstwa Lotnictwa Cywilnego oraz nową strategią rządu polegającą na modernizacji i podnoszeniu standardu własnych lotnisk. Linie otrzymały prawo do pracy bez żadnej ingerencji ze strony rządu i obowiązek samofinansowania bez rządowego wsparcia. 
EgyptAir jest właścicielem EgyptAir Express i Air Sinai. Ma również udziały w dwóch innych liniach lotniczych: Air Cairo (60%) oraz Smart Aviation Company (20%). W czerwcu 2007 roku spółka zatrudniała 20 734 pracowników, z czego 7600 pracuje w liniach lotniczych EgyptAir (linie lotnicze są zależne od spółki).
W 2004 roku linie lotnicze jako pierwsze w Afryce otrzymały certyfikat IOSA, natomiast w 2006 roku brytyjski doradca do spraw lotnictwa Skytrax ocenił linie jako trzygwiazdkowe ("3 Star Quality Certified Airline"). 
Linie otworzyły swoją regionalną spółkę zależną, EgyptAir Express, posiadające samoloty Embraer 170. Przewoźnik zapewnia połączenia z Kairem, Szarm asz-Szajch, Hurghadą, Luksorem, Asuanem, Marsa Alam, Abu Simbel i Aleksandrią w celu uzupełnienia sieci połączeń EgyptAir. W 2009 roku linie otrzymały ostatnie 12 samolotów Embraer 170. 
EgyptAir Holding Company odnotowała stały wzrost przychodów, zarabiając 170 mln. USD w roku finansowym 2007/08. Wynik wzmacniają aktywa o łącznej wartości 3,8 mld. USD. Rok finansowy dla spółki trwa od lipca do czerwca przyszłego roku. W roku finansowym kończącym się 31 lipca 2007 roku EgyptAir osiągnął rekordowe roczne przychody 1,143 mld. USD. W porównaniu z poprzednim rokiem przychody wzrosły o 14%. 
Na początku 2007 roku EgyptAir we współpracy z egipskim Ministerstwem Lotnictwa Cywilnego oraz Egipską Spółką Holdingową dla Portów Lotniczych i nawigacji Powietrznej utworzył nowe linie lotnicze – Smart Aviation Company z siedzibą na lotnisku w Kairze. 
16 października 2007 roku zarząd główny Star Alliance zaakceptował EgyptAir jako przyszłego członka sojuszu. Po okresie dziewięciu miesięcy od akceptacji (rekordowy czas dla linii oczekujących na przyjęcie do sojuszu), 11 lipca 2008 roku po ceremonii w Kairze linie stały się oficjalnie 21 członkiem sojuszu Star Alliance. 
W 2009 roku w związku z otwarciem nowego terminalu na kairskim lotnisku wszystkie operacje lotnicze linii zostały przeniesione do nowego budynku – Terminalu 3. Zgodnie z zasadą "ruch pod jednym dachem" pozostali członkowie Star Alliance również się tam przenieśli. Rok później EgyptAir przeniosło swoje operacje lotnicze z portu lotniczego w Aleksandrii do nowo wybudowanego portu lotniczego Borg El Arab. 
10 marca 2010 roku linie odebrały swój największy samolot – Boeing 777-300ER, który jest w stanie zabrać na pokład 346 pasażerów. Jest to pierwszy samolot w EgyptAir, który jest wypożyczony (od GECAS). Pozostałe maszyny są własnością Linii lotniczych. Samolot obsługiwał nowo otwarte połączenia do Londynu i Tokio od 31 października 2010. W sierpniu EgyptAir otrzymały również kolejne nowe samoloty Airbus A330-300, które od 1 września zastąpiły Boeingi 777-300ER na trasie do Londynu.
Przewoźnik jest członkiem założycielem Arabesk Airline Alliance i Arab Air Carriers Organization.
EgyptAir Holding Company.
EgyptAir Holding Company została założona w 2002 roku. W jej skład wchodzi siedem spółek, następne dwie weszły w skład kompanii później:
Trzej przewoźnicy (EgyptAir, EgyptAir Cargo i EgyptAir Express) operują pod tym samym znakiem Lotniczej Kontroli Operacyjnej (AOC), ale są zarządzane osobno i prowadzą własne rachunki zysków i strat. 
Udziały.
Linie lotnicze mają swoje udziały w:
Linie partnerskie.
Poza liniami lotniczymi będącymi członkami sojuszu Star Alliance, EgyptAir podpisał współpracę z następującymi linami (stan na styczeń 2011):
Flota.
Flota EgyptAir składa się z poniższych samolotów (stan na lipiec 2019)

</doc>
<doc id="514395" url="https://pl.wikipedia.org/wiki?curid=514395" title="Aquatlon">
Aquatlon



</doc>
<doc id="514398" url="https://pl.wikipedia.org/wiki?curid=514398" title="Euston Station">
Euston Station

Euston Station – jedna z głównych stacji kolejowych Londynu, leży w północnej części miasta w dzielnicy London Borough of Camden, przy placu Euston Square. Posiada 18 peronów i obsłużyła w 2005 prawie 27,8 mln pasażerów.
Stacja stanowi południowy kraniec podmiejskiej linii kolejowej Watford DC Line, której operatorem jest London Overground. Swój bieg kończą tu także nocne pociągi ze Szkocji firmy First ScotRail, a także składy przyjeżdżające z Birmingham w barwach London Midland. Jest to także stacja początkowa szeregu połączeń klasy InterCity obsługiwanych przez Virgin Trains. Pociągami tej firmy można dostać się stąd m.in. do Birmingham, Glasgow, Holyhead, Liverpoolu, Manchesteru i Wolverhampton.

</doc>
<doc id="514401" url="https://pl.wikipedia.org/wiki?curid=514401" title="Lil’ Dub Chefin’">
Lil’ Dub Chefin’

Lil’ Dub Chefin’ – jedyny singel z dub albumu zespołu Gorillaz, stworzony przez zespół Spacemonkeyz. Na owym singlu znalazła się również jedyna oficjalna kompozycja tego zespołu - „Spacemonkeyz Theme”.

</doc>
<doc id="514402" url="https://pl.wikipedia.org/wiki?curid=514402" title="Franciszek Dzianotti">
Franciszek Dzianotti

Franciszek Dzianotti (ur. 23 lutego 1731 zm. 1795) – kupiec, ławnik sądu miejskiego, od 1760 rajca krakowski od 1774 do 1791 pełnił funkcję burmistrza Krakowa. Syn Jakuba Tomasza i Marianny z Torianich.
Właściciel kamienicy w Rynku u wylotu Grodzkiej, nabytej w 1768 roku. Była to jedna z najwspanialszych kamienic, używana do przyjmowania gości cudzoziemskich, gdy zabrakło dla nich miejsca na Wawelu. Poza tym posiadał on drugą kamienicę w biskupiej jurydyce na Kleparzu. Druga żona Barbara z Bartschów wniosła mu duży posag i powiększenie jego wpływów w mieście.
Prawdopodobnie przekazał wspólnie z tercjanem i zakrystianem z kaplicy Św. Jana Chrzciciela u OO. Franciszkanów na potrzeby Insurekcji kościuszkowskiej srebro zgromadzone w tej kaplicy, o czym ma świadczyć kwit z 10 maja 1794 roku dołączony do księgi konfraterni włoskiej.
Po 17 marca 1792 roku jako radny brał udział w pracach przygotowawczych przy założeniu Cmentarza Rakowickiego. Wraz z radnym Walentym Bartschem i księdzem Mikołajem Wybranowskim, oficjałem diecezji krakowskiej, ustalał kwestię położenia tejże nekropolii. 
24 marca 1794 był świadkiem przysięgi Tadeusza Kościuszki. 
Dwukrotnie żonaty: pierwszą żoną była Teresa z Soldadinich, córka Pawła, zaś drugą Barbara z Bartschów, córka Józefa i Joanny de Chedeville, która w 1809 wspomagała stronę polską w wojnie prowadzonej przez Księstwo Warszawskie z Austrią.
Zmarł prawdopodobnie w wyniku panującej w tym czasie w Krakowie epidemii

</doc>
<doc id="514403" url="https://pl.wikipedia.org/wiki?curid=514403" title="Komora jonizacyjna">
Komora jonizacyjna

Komora jonizacyjna – urządzenie do pomiaru i rejestracji promieniowania wywołującego jonizację gazu (promieniowanie jądrowe, promieniowanie rentgenowskie, cząstki elementarne). Komorami jonizacyjnymi nazywa się te detektory jonizacyjne promieniowania, w których ładunek zbierany na elektrodach powstaje jedynie w wyniku jonizacji przez rejestrowane cząstki (jonizację pierwotną).
W gazie wypełniającym komorę w wyniku promieniowania powstają jony oraz uwolnione elektrony, które pod wpływem pola elektrycznego elektrod wędrują do odpowiednich elektrod. Pomiar odbywa się poprzez pomiar prądu jonizacyjnego ("komora prądowa") lub zliczania oddzielnych impulsów ("komora impulsowa"). Zastąpienie gazu w komorze cieczą (np. ciekły argon) lub ciałem stałym (półprzewodnik) umożliwia uzyskanie przy danym promieniowaniu większych sygnałów na elektrodach.
Występowanie w komorze tylko jonizacji pierwotnej odpowiada współczynnikowi wzmocnienia gazowego A=1.
Jednym z parametrów charakteryzujących komory jonizacyjne (i liczniki Geigera) jest długość plateau, czyli długość płaskiego odcinka charakterystyki prądowo-napięciowej komory, podana w woltach.
Jedną z pierwszych komór jonizacyjnych stworzył Piotr Curie

</doc>
<doc id="514404" url="https://pl.wikipedia.org/wiki?curid=514404" title="Duatlon">
Duatlon



</doc>
<doc id="514408" url="https://pl.wikipedia.org/wiki?curid=514408" title="Laika Come Home">
Laika Come Home

Laika Come Home – album złożony z przeróbek piosenek z płyty "Gorillaz" zespołu Gorillaz, które stworzył zespół Spacemonkeyz. Kiedy Damon Albarn usłyszał przeróbkę piosenki "Tomorrow Comes Today", poprosił zespół Spacemonkeyz, aby stworzył właśnie ten album.
Płyta miała tylko jeden singel – "Lil’ Dub Chefin’"

</doc>
<doc id="514409" url="https://pl.wikipedia.org/wiki?curid=514409" title="Juliusz Wilhelm Dzianott">
Juliusz Wilhelm Dzianott

Juliusz Wilhelm Maria Dzianott, Dzianota (ur. 6 kwietnia 1842 w Warszawie, zm. po 1865) – rotmistrz w powstaniu styczniowym.
Był potomkiem włoskiej rodziny kupieckiej Gianotti de Castellani, nobilitowanej w Niemczech w XVI wieku, osiadłej następnie na Śląsku. W 1662 Piotr Gianotti, towarzysz roty husarskiej Jerzego Lubomirskiego, otrzymał polski indygenat za osobiste męstwo. Juliusz Wilhelm był synem Teobalda Bazylego, dziedzica dóbr Zychorzyn koło Opoczna oraz Ludwiki z Brykczyńskich. Od 1861 należał do Towarzystwa Rolniczego w Królestwie Polskim.
Na początku powstania styczniowego dowodził 30-osobowym oddziałem jazdy, na czele którego zajął skład soli w Szczekocinach. Przyłączył się następnie do oddziału Kazimierza Konrada Błaszczyńskiego i uczestniczył w bitwie pod Górami 18 czerwca 1863, w której Bończa poległ. W pobliskiej wsi Lubcza zaprowadził porządek w oddziale i wyprawił pogrzeb Bończy. Przyłączył się z kolei do oddziałów Oxińskiego i Litticha. Dowodził jazdą na lewym skrzydle w przegranej bitwie pod Przedborzem (27 czerwca 1863, obok piechoty pod Francuzem Chabriolle). Utrzymał się na swojej pozycji dłużej niż powstańcy na prawym skrzydle. Zmuszony do odwrotu, w Krakowskiem ponownie połączył się z oddziałem Oxińskiego. Po klęsce Oxińskiego pod Skotnikami (29 czerwca 1863) zbiegł za granicę. 
W 1865 powrócił dobrowolnie do Królestwa Polskiego i oddał się w ręce władz rosyjskich. Otrzymał początkowo wyrok 10 lat ciężkich robót na Syberii, złagodzony następnie przez gubernatora Berga na osiedlenie na Syberii (jako okoliczność łagodzącą przyjęto dobrowolne stawiennictwo). Został skazany w trybie administracyjnym na utratę praw szlachectwa i osiedlenie na Syberii; odbywał jednak karę zamieszkania pod dozorem policji w guberni twerskiej. Na zesłaniu starał się o uznanie szlachectwa i herbu. Od 11 IV 1866 i nadal w 1867 mieszkał w pod dozorem policji w Kaszynie, nie pracował i nie wykazywał się „niczym nagannym”. Otrzymywał 6 rubli miesięcznie ze skarbu państwa. Nadzór został z niego zdjęty z dniem 27 III 1872, ale w 1876 nadal mieszkał w guberni twerskiej.
Dalsze losy Juliusza Dzianotta są nieznane.
Przed powstaniem był zaręczony z Anną z Dunin-Wąsowiczów. Małżeństwo nie doszło do skutku wobec dalszych losów narzeczonego, a Anna wyszła za mąż za Augustyna Nałęcz-Komorowskiego i została matką poety Piotra Własta. Jak pisze Krystyna Kolińska w książce "Parnas w Oborach" "małżeństwo wbrew sercu...nie zatarło w pamięci wspomnienia pierwszego narzeczonego, młodego Dzianotty styczniowego powstańca, zesłanego na Sybir".

</doc>
<doc id="514411" url="https://pl.wikipedia.org/wiki?curid=514411" title="Smart Card">
Smart Card



</doc>
<doc id="514412" url="https://pl.wikipedia.org/wiki?curid=514412" title="Duathlon">
Duathlon

Duathlon, duatlon (gr. dwu"bój") – dyscyplina sportowa będąca jedną z odmian triathlonu. Zawodnicy kolejno: biegną, jadą rowerem i znowu biegną.
Dystanse.
Dystanse zawodów duathlon-owych różnią się zależnie od organizatora, które je przeprowadza. Często spotykane dystanse i ich nazewnictwo:

</doc>
<doc id="514413" url="https://pl.wikipedia.org/wiki?curid=514413" title="Aquathlon">
Aquathlon

Aquathlon, Aquatlon – jest to odmiana triathlonu. Zawodnicy kolejno: pływają i biegną, bądź biegną, pływają i jeszcze raz biegną (nie ma kolarstwa).
W aquathlonie nie ma oficjalnie ustalonych dystansów. Przykładowym dystansem w aquatlonie może być 1 km pływania i 5 km biegu lub 2,5 km biegu, 1 km pływania i 2,5 km biegu.
Jednym z wariantów aquathlonu jest aquathlon zimowy, w którym pływanie rozgrywane jest na basenie. Od tradycyjnego aquathlonu odróżnia się tym, że konkurencji nie łączy ciągłość czasowa oraz nie występuje strefa zmian. Zawodnicy kończą część pływacką, po czym rozpoczynają bieg z handicapem zgodnie z uzyskanymi czasami na pływalni. Miejsce na mecie biegu jest równocześnie miejscem zajętym w całym aquathlonie.
Mistrzostwa Polski w Aquathlonie.
2007 rok – Głogów
2008 rok – Głogów
2009 rok – Gdynia
2010 rok – Gdynia
2011 rok – Gdynia
2012 rok – Gdynia
2013 rok – Gdynia
2014 rok – Olsztyn

</doc>
<doc id="514418" url="https://pl.wikipedia.org/wiki?curid=514418" title="Tofa">
Tofa



</doc>
<doc id="514421" url="https://pl.wikipedia.org/wiki?curid=514421" title="Anastatika rezurekcyjna">
Anastatika rezurekcyjna

Anastatika rezurekcyjna, zmartwychwstanka jerychońska, róża jerychońska ("Anastatica hierochuntica") – gatunek rośliny rocznej należący do rodziny kapustowatych. Reprezentuje monotypowy rodzaj anastatika "Anastatica". Występuje na zasolonych pustyniach od północnej Afryki (Algieria, Egipt) i Półwyspu Arabskiego po zachodni Pakistan i Azję Mniejszą.
Biologia i ekologia.
Roślina roczna. Pęd silnie drewnieje i po opadnięciu liści, zamarciu i wyschnięciu rośliny rozgałęzienia zwijają się, nadając roślinie kulisty pokrój. Pęd w tej postaci łatwo odłamuje się od korzenia i przemieszczany jest przez wiatr, rozsiewając nasiona. Wyschnięty pęd jest silnie higroskopijny, zwilżone komórki, mimo że martwe, pęcznieją, powodując prostowanie się gałązek.

</doc>
<doc id="514424" url="https://pl.wikipedia.org/wiki?curid=514424" title="Język karagas">
Język karagas



</doc>
<doc id="514425" url="https://pl.wikipedia.org/wiki?curid=514425" title="Wilhelm Cichy">
Wilhelm Cichy



</doc>
<doc id="514426" url="https://pl.wikipedia.org/wiki?curid=514426" title="Liverpool Street Station">
Liverpool Street Station

Liverpool Street Station – jedna z głównych stacji kolejowych Londynu, a także stacja metra w dzielnicy City of London. Stacja ma połączenia ze wschodnią Anglią m.in. z Cambridge, Norwich, Ipswich, Colchester. Posiada 18 peronów i obsłużyła w 2005 ponad 38,95 mln pasażerów.
Głównym przewoźnikiem korzystającym z dworca jest firma National Express East Anglia, która oferuje stąd połączenia ze wschodem Anglii, m.in. na lotnisko Stansted, do Cambridge, Lowestoft, Great Yarmouth, Norwich, Ipswich, Chelmsford, Colchester, Braintree, Southend-on-Sea i Harwich. Ponadto od poniedziałku do piątku dwa kursy dziennie realizuje stąd firma c2c.

</doc>
<doc id="514431" url="https://pl.wikipedia.org/wiki?curid=514431" title="Jabłonowo Pomorskie (stacja kolejowa)">
Jabłonowo Pomorskie (stacja kolejowa)

Jabłonowo Pomorskie – stacja kolejowa w Jabłonowie Pomorskim, w gminie Jabłonowo Pomorskie, w powiecie brodnickim, w województwie kujawsko-pomorskim. Według klasyfikacji PKP ma kategorię dworca lokalnego.
Stacja węzłowa, przez którą przechodzą linia kolejowa nr 208 oraz linia kolejowa nr 353 Poznań Wschód – Skandawa / Żeleznodorożnyj. Dodatkowo w przeszłości rozpoczynała się tu również linia kolejowa nr 232, którą całkowicie rozebrano.
Nieopodal stacji znajdują się dwa łukowe, ceglane, monumentalne wiadukty kolejowe nad rzeką Lutryną, zniszczone w 1939 i 1945, a następnie odbudowywane.
W roku 2018 stacja obsługiwała 700–1000 pasażerów na dobę.

</doc>
<doc id="514432" url="https://pl.wikipedia.org/wiki?curid=514432" title="Cleithracara maronii">
Cleithracara maronii



</doc>
<doc id="514438" url="https://pl.wikipedia.org/wiki?curid=514438" title="Apistogramma agassizii">
Apistogramma agassizii



</doc>
<doc id="514439" url="https://pl.wikipedia.org/wiki?curid=514439" title="Góra Cisowa">
Góra Cisowa

Góra Cisowa (zwana także "Suwalską Fudżi-jamą") – wzniesienie utworzone przez morenę czołową. Leży na terenie wsi Gulbieniszki w Suwalskim Parku Krajobrazowym. Wznosi się na wysokość 256 m n.p.m. Wzniesienie ma charakterystyczny kształt przypominający stożek krateru wulkanu.

</doc>
<doc id="514441" url="https://pl.wikipedia.org/wiki?curid=514441" title="Triathlon zimowy">
Triathlon zimowy

Triathlon zimowy jest odmianą triathlonu. Jak sama nazwa mówi, zawody odbywają się na śniegu. Zawodnicy kolejno: biegną (na nartach), jadą na łyżwach i na rowerze (po śniegu, błocie i drodze). Istnieje też inny wariant: biegi narciarskie, jazda na rowerze i bieg. W triathlonie zimowym nie ma oficjalnie ustalonych dystansów.

</doc>
<doc id="514442" url="https://pl.wikipedia.org/wiki?curid=514442" title="Kosowe Pole (miasto)">
Kosowe Pole (miasto)

Kosowe Pole (alb. "Fushë Kosovë", "Fushë Kosova"; serb. Косово Поље, "Kosovo Polje") – miasto w środkowym Kosowie, 8 kilometrów na południowy zachód od Prisztiny, w kotlinie Kosowe Pole, siedziba administracyjna gminy Kosowe Pole. W 2011 roku liczyło ok. 13 tys. mieszkańców.
Demografia.
Według danych ze spisu powszechnego 2011 miasto liczyło 12 919 mieszkańczów. Skład etniczny przedstawiał się następująco:

</doc>
<doc id="514444" url="https://pl.wikipedia.org/wiki?curid=514444" title="Thorichthys meeki">
Thorichthys meeki



</doc>
<doc id="514446" url="https://pl.wikipedia.org/wiki?curid=514446" title="Cyphotilapia frontosa">
Cyphotilapia frontosa



</doc>
<doc id="514448" url="https://pl.wikipedia.org/wiki?curid=514448" title="Macy’s Day Parade">
Macy’s Day Parade

Macy's Day Parade – singel z albumu Warning amerykańskiego zespołu punk rockowego Green Day.
W czarno-białym teledysku do tej piosenki Billie Joe Armstrong spaceruje po mieście. Na jego koniec Mike Dirnt i Tre Cool grają na instrumentach przez ok. 10 sekund.

</doc>
<doc id="514451" url="https://pl.wikipedia.org/wiki?curid=514451" title="Leszek Tokarz">
Leszek Tokarz

Leszek Michał Tokarz (ur. 9 lipca 1953 roku w Nowym Targu) – polski hokeista, olimpijczyk.
Życiorys.
Absolwent AWF w Katowicach.
Kariera klubowa.
Środkowy napastnik Podhala Nowy Targ, GKS Katowice, Zagłębia Sosnowiec oraz klubów niemieckich. W polskiej lidze wystąpił w 344 spotkaniach, w których zdobył 270 bramek. W sezonie 1972/1973 był najlepszym strzelcem drużyny nowotarskiej w lidze zdobywając 41 goli. W 1978 roku zdobył nagrodę Złotego Kija redakcji "Sportu" dla najlepszego hokeisty w kraju. Czterokrotnie zdobywał tytuł mistrza Polski i dwukrotnie wicemistrza.
Pod koniec 1998 z reprezentacją Polski wygrał turniej Mistrzostw Świata Weteranów w Klagenfurcie (w meczu finałowym wygranym 3:0 z Czechami zdobył wszystkie gole).
Kariera reprezentacyjna.
W reprezentacji Polski wystąpił w latach 1971-1979 106 razy strzelając 45 goli. Wystąpił w Igrzyskach Olimpijskich w Sapporo 1972 oraz w siedmiu turniejach mistrzostw świata (1971, 1972, 1973, 1974, 1975, 1978, 1979). Na MŚ Grupy B 1972 został wybrany najlepszym napastnikiem turnieju, a na MŚ Grupy B 1978 był drugi w klasyfikacji strzelców i został wybrany do składu gwiazd
turnieju.
Jego brat Wiesław został również hokeistą i olimpijczykiem.

</doc>
<doc id="514452" url="https://pl.wikipedia.org/wiki?curid=514452" title="Kułan azjatycki">
Kułan azjatycki

Kułan azjatycki, kułan, dżigitaj, onager, osioł azjatycki ("Equus hemionus") – gatunek ssaka kopytnego z rodziny koniowatych (Equuidae), występujący w Azji; według IUCN jest gatunkiem bliskim zagrożenia wyginięciem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1775 roku niemiecki przyrodnik Peter Simon Pallas, nadając mu nazwę "Equus hemionus". Holotyp pochodził z południowej części dawnego obwodu czytyjskiego () w Kraju Zabajkalskim, w północno-wschodniej części granicy Mongolii z Rosją (w oryg. ).
Takson "luteus" jest prawdopodobnie synonimem podgatunku nominatywnego "hemionus". Autorzy "Illustrated Checklist of the Mammals of the World" rozpoznają pięć podgatunków (4 żyjące i 1 wymarły). Podstawowe dane taksonomiczne (oprócz podgatunku nominatywnego) przedstawia poniższa tabela:
Układ taksonomiczny koniowatych jest jednak dość skomplikowany, a współczesne analizy (zwłaszcza oparte o dane genetyczne) mogą w przyszłości doprowadzić do zmian taksonomicznych.
Analizy genetyczne próbek archeologicznych, historycznych i współczesnych przeprowadzone w XXI wieku rzeczywiście sugerują, że istnieje tylko jeden gatunek kułana azjatyckiego (przypisuje współczesne "E. hemionus" i "E. kiang" oraz wymarłego w holocenie "E. hydruntinus" do tego samego gatunku), który dzieli się raczej na regionalne subpopulacje niż podgatunki. Analiza porównawcza współczesnych próbek "E. hemionus" z Iranu ("E. h. onager") i Chińskiej Republiki Ludowej ("E. h. hemionus") oraz "E. kiang" również nie potwierdziła monofiletyczności.
Zasięg występowania.
Kułan azjatycki występuje w rozproszonych populacjach we zachodniej, południowej i środkowej Azji, zamieszkując w zależności od podgatunku:
Morfologia.
Długość ciała (bez ogona) 200–250 cm, długość ogona 30–49 cm, wysokość w kłębie 126–130 cm; masa ciała 200–260 kg. Samce są nieco większe niż samice. U kułanów azjatyckich futro latem jest koloru czerwonawobrązowego, które w zależności od podgatunku zimą staje się bladobrązowe, piaskowe lub nawet szare. Boki ciała i brzuch są białe, a niektóre podgatunki mają ciemnobrązowy pasek biegnący wzdłuż grzbietu. Grzywa jest czarna, wyprostowana i składa się z krótkich, szczeciniastych włosów. Ogon jest krótki, z kępką długich włosów na końcu. Nogi są krótkie i cienkie w porównaniu z innymi gatunkami koniowatych. Kopyta są szersze i bardziej zaokrąglone niż kopyta osła nubijskiego ("E. africanus") i są najbardziej podobne do końskich ze wszystkich osłów. Podgatunki różnią się między sobą morfologią czaszki. Formy z Zabajkalu i Mongolii mają węższe grzebienie nadoczodołowe niż formy z Iranu i Indii.
Ekologia.
Tryb życia.
Kułany azjatyckie zamieszkują suche siedliska z ograniczonymi opadami. Wiele z podgatunków żyje na płaskich półpustyniach z wyjątkowo gorącymi dniami i chłodnymi nocami. Główna aktywność przypada o świcie i zmierzchu, kiedy temperatury są niższe. Chociaż większość wody pozyskują z pożywienia, prawie zawsze można je zobaczyć w promieniu 30 km od źródeł wody. W szczególności samice w okresie laktacji muszą często pić; przynajmniej raz dziennie.
Zakres i zachowanie społeczne kułanów azjatyckich są bardzo zmienne. Wiele populacji wykazuje ruchy sezonowe. W Izraelu samce kułanów azjatyckich wracają każdej wiosny do obszarów, na których odbywa się rozród, na kilka tygodni przed samicami, zazwyczaj po to, by zająć terytoria zajmowane przez nich w poprzednim roku. Terytoria dominujących samców są na ogół rozmieszczone wokół punktów wodnych. Samce niezdolne do obrony terytoriów tworzą grupy kawalerskie składające się wyłącznie z samców lub pozostają na zimowych pastwiskach. Samice łączą się w grupy na terenach rozrodczych, ale takie grupy są płynne. W populacjach, w których występuje wiele terytorialnych samców, niektóre samice często przemieszczają się między terytoriami, co sugeruje, że część z nich przemieszcza się w poszukiwaniu okazji do odbycia godów, a także w poszukiwaniu kluczowych dla nich zasobów; inne samice, zwłaszcza te z młodymi źrebiętami, pozostają na terytorium jednego samca. Niektóre podgatunki, takie jak kułan indyjski z Indii, wykazują te same typy zachowań społecznych, co kułany perskie z Izraela, ale przedstawiciele obu płci pozostają na jednym obszarze przez cały rok. Inne podgatunki, takie jak kułan turkmeński z Gobi, wykazują zachowania społeczne bardziej podobne do tych występujących u konia, w których samice i ich potomstwo żyją w zamkniętych grupach i przemieszczają do i od zbiorników wodnych z jednym samcem. Samce z populacji gobijskiej aktywnie gromadzą samice, jeśli te odejdą zbyt daleko, czego nie obserwuje się u kułanów indyjskich z Małego Rannu. Samce kułanów turkmeńskich z Gobi bronią również samic i ich młodych przed drapieżnikami, co sugeruje, że pewne międzygatunkowe różnice w organizacji społecznej są związane z zagrożeniem ze strony drapieżników. Kułan azjatycki może osiągnąć prędkość do 70 km/h.
Pożywienie.
Gdy trawy jest pod dostatkiem, kułany azjatyckie żywią się głównie trawą. W porze suchej lub w najbardziej suchych siedliskach przestawią się na zgryzanie, a nawet zjadanie zdrewniałych części roślin. Żywią się również strąkami nasiennymi i używają swoich kopyt do rozbijania zdrewniałego materiału, aby dotrzeć do soczystych roślin zielonych. W Mongolii kułany zimą często żywią się śniegiem jako zamiennikiem wody pitnej i znane są z kopania dołów o głębokości 60 cm, aby dotrzeć do wody latem.
Rozród.
Ciąża u kułanów azjatyckich trwa jedenaście miesięcy, a rozród jest wysoce sezonowy. Szczyt urodzeń przypada na kwiecień i wrzesień, w zależności od podgatunku i miejsca występowania. W obrębie jednej populacji narodziny następują w ciągu 2-3 miesięcy. Samice osiągają dojrzałość płciową w wieku trzech lat i rodzą tylko jedno źrebię naraz. Źrebięta na ogół pozostają z matkami przez dwa lata.
Interakcje z innymi gatunkami.
Szczątki kułana sprzed 11 tys. lat zostały odnalezione w Göbekli Tepe – megalitycznym sanktuarium z wczesnego neolitu w południowo-wschodniej Turcji, niedaleko granicy z Syrią. W starożytnej Syrii w wyniku krzyżowania osła domowego z samcem kułana hodowano rumaki – kunga, które były bezpłodne. Sumerowie wykorzystywali hybrydy, łącząc cechy dwojga rodziców, by uzyskać potomstwo silniejsze i szybsze niż osły (i znacznie szybsze niż konie), ale bardziej kontrolowane niż kułany. Małe wierzchowce wykorzystywano w bitwie, przy czterokołowych wozach bojowych, co przedstawia mozaika Sztandaru z Ur sprzed 4500 lat.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT ( „bliski zagrożenia”). Status zagrożenia w zależności od podgatunku przedstawia poniższa tabela:
Największa populacja kułanów azjatyckich na świecie znajduje się obecnie w południowej Mongolii i stanowi prawie 75% światowej populacji. Globalna populacja dorosłych kułanów azjatyckich spadła w ciągu ostatnich kilkunastu lat o 52%, obecnie szacuje się ja na około 8500 osobników. Kułanowi perskiemu zagraża kłusownictwo, nadmierny wypas i konkurencja z żywym inwentarzem przy zbiornikach wodnych. Usuwanie krzewów również powoduje niszczenie ich siedlisk. Kułanom indyjskim zagraża konkurencja z żywym inwentarzem, a także inne rodzaje działalności gospodarczej, takie jak wydobycie soli i budowa kanałów. Kułan turkmeński doświadczył gwałtownego spadku populacji z powodu zwiększonego popytu na mięso dzikich zwierząt (ang. "bushmeat"). Rośnie zagrożenie ze strony pasterzy, którzy skarżą się, że kułany zmniejszają ilość paszy dla zwierząt gospodarskich. Polowanie na trofea nie wydaje się stwarzać problemów dla populacji kułana. Chociaż globalna populacja jest duża i obecnie wydaje się stabilna, kułan oceniany jako bliski zagrożenia, ponieważ przewiduje się spadek populacji o co najmniej 20% w ciągu następnych trzech pokoleń w oparciu o dawne i nowo pojawiające się zagrożenia, co zbliża go do gatunku narażonego (VU).

</doc>
<doc id="514453" url="https://pl.wikipedia.org/wiki?curid=514453" title="Oberwiesenthal">
Oberwiesenthal

Oberwiesenthal – najwyżej położone miasto w Niemczech, w kraju związkowym Saksonia, w okręgu administracyjnym Chemnitz, w powiecie Erzgebirgskreis (do 31 lipca 2008 w powiecie Annaberg), w Rudawach. W 1936 r. uznano urzędowo nazwę miasta "Kurort Oberwiesenthal". 
W mieście znajduje się skocznia narciarska Fichtelbergschanzen.
Współpraca.
Miejscowości partnerskie:

</doc>
<doc id="514454" url="https://pl.wikipedia.org/wiki?curid=514454" title="Wolnościowa Partia Austrii">
Wolnościowa Partia Austrii

Wolnościowa Partia Austrii (, FPÖ; FPOe) – austriacka nacjonalistyczno-konserwatywna, eurosceptyczna partia polityczna założona w 1955 roku.
Partia wywodzi się z neofaszystowskiego ugrupowania Związku Niezależnych (utworzonego w 1949). W latach 1983–1987 tworzyła rząd z socjaldemokratyczną SPÖ. W 1999 r. FPÖ w wyborach do Rady Narodowej zdobyła 26,91% głosów i weszła w koalicję z Austriacką Partią Ludową (ÖVP). Obecność FPÖ w rządzie spowodowała roczny Austrii ze strony Unii Europejskiej. Po wyborach w 2002 r. koalicja rządowa kontynuowała współpracę aż do stycznia 2007 r., bez większych przeszkód ze strony Unii Europejskiej. Istotnym wydarzeniem w historii partii był rozłam zapoczątkowany w 2005 r. przez Jörga Haidera, który z innymi byłymi politykami FPÖ stworzył Sojusz na rzecz Przyszłości Austrii (BZÖ). Od 2005 r. do 2019 r. przewodniczącym partii był Heinz-Christian Strache.
Kontrowersje.
Jedna z czołowych działaczek ugrupowania Barbara Rosenkranz, która była kandydatką partii w wyborach prezydenckich w 2010 wielokrotnie negowała holokaust. Jednakże od czasu, kiedy Jörg Haider nie rządzi już partią, FPÖ walczy z wewnętrznym antysemityzmem. W 2015 r. posłanka tej partii Susanne Winter została wyrzucona za tego typu wypowiedzi.
Afera z Ibizy.
17 maja 2019 r. zostały opublikowane nagrania, w których Heinz-Christian Strache, oferował rosyjskiej inwestorce państwowe kontrakty w zamian za pomoc w kampanii wyborczej w 2017 roku. Następnego dnia Strache zrezygnował z funkcji wicekanclerza i prezesa partii.

</doc>
<doc id="514457" url="https://pl.wikipedia.org/wiki?curid=514457" title="Adam Kochański">
Adam Kochański



</doc>
<doc id="514465" url="https://pl.wikipedia.org/wiki?curid=514465" title="Narcyz Turchan">
Narcyz Turchan

Narcyz Turchan OFM, właśc. "Jan Turchan" (ur. 19 września 1879 w Biskupicach, zm. 19 marca 1942 w Dachau) – polski duchowny katolicki, brat mniejszy - reformat, męczennik i błogosławiony Kościoła rzymskokatolickiego.
Życiorys.
Urodził się w wielodzietnej, rodzinie rolników Jana i Katarzyny z domu Ochońskiej.
Szkołę ludową kończył w rodzinnej wsi, od 1894 r. kontynuował naukę w Gimnazjum św. Jacka w Krakowie, a następnie w Gimnazjum Państwowym w Podgórzu. 8 września 1899 r. wstąpił do Zakonu Braci Mniejszych w prowincji Matki Bożej Bolesnej Reformatów w Galicji. Proboszcz z Biskupic Leon Gąsiorowski wystawił mu świadectwo moralności i udzielił błogosławieństwa na życie zakonne. Nowicjat odbył w Wieliczce i w Leżajsku pod kierunkiem o. Melchiora Kruczyńskiego, surowego ascety i doświadczonego wychowawcy.
Pierwsze śluby zakonne złożył 13 września 1900 r. już jako członek prowincji Niepokalanego Poczęcia NMP, powstałej z połączenia prowincji Braci Mniejszych Reformatów i Braci Mniejszych Obserwantów (Bernardynów) w Galicji. Przyjmując habit zakonny przybrał imię Narcyz. Następnie uzupełniał swoje wykształcenie średnie w Przemyślu. Studia filozoficzno-teologiczne odbył w Krakowie (2 lata filozofii) i we Lwowie (3 lata teologii). Uroczyste śluby zakonne na całe życie złożył w klasztorze św. Andrzeja Apostoła 24 grudnia 1903 r. we Lwowie, a święcenia kapłańskie przyjął 1 czerwca 1906 r. z rąk abpa Józefa Bilczewskiego w katedrze lwowskiej. Posługę kapłańską pełnił w kościołach klasztornych we Lwowie, Rawie Ruskiej i w Wieliczce (1908-1912) jako kaznodzieja i spowiednik, a ponadto jako wikariusz parafii św. Klemensa i katecheta. Kolejne klasztory, w których przebywał to: Klasztor Franciszkanów w Krakowie przy ulicy Reformackiej oraz klasztory w Jarosławiu, Słopnicach, Koninie, Pilicy, w Sądowej Wiszni i Pińczowie. Był bardzo cenionym przełożonym szczególnie w kościołach znajdujących się w zaborze rosyjskim, gdzie biednych i chorych wspierał i umacniał w wierze. W 1936 r. został wybrany gwardianem klasztoru we Włocławku.
Gdy rozpoczęła się II Wojna Światowa, Niemcy aresztowali biskupa włocławskiego i zamknęli katedrę oraz kościół parafialny. Zaczęły się prześladowania księży. W związku z tym trzech kapłanów zakonnych musiało objąć opieką duszpasterską kilkanaście tysięcy wiernych. 26 sierpnia 1940 r. Gestapo aresztowało dwóch z nich i trzech braci. Na koniec aresztowano również Ojca Narcyza, osadzono w więzieniu, a klasztor zamknięto. Po zwolnieniu z aresztu Ojciec Narcyz nie opuścił Włocławka, czego oczekiwali okupanci, lecz nadal służył ludziom i Kościołowi. Z tego powodu gestapo aresztowało go jeszcze dwa razy, by ostatecznie 30 października 1941 r. zesłać go do niemieckiego obozu koncentracyjnego Dachau. Spotkał tam swoich współbraci z włocławskiego klasztoru. Według relacji współwięzionych Ojciec Narcyz bardzo cierpiał po przebytych wcześniej kilku operacjach. Schorowany, z niegojącą się raną, cierpiał prześladowanie ze strony funkcyjnego, szczególnie okrutnego względem kapłanów. Jako więzień był torturowany przez esesmanów. Chory na cukrzycę prosił o wodę, ale wlewano ją w niego szlauchem w ogromnych ilościach. Oddawał współbraciom swoją przydziałową porcję chleba. W chorobie i udręczeniu zachował spokój, pogodę ducha, a nawet uśmiech, którym wspierał współwięźniów. Zmarł w osamotnieniu "na rewirze" (szpital obozowy). Rodzina poczyniła starania i otrzymała prochy zmarłego, które złożono na cmentarzu parafialnym w Biskupicach, tuż przy kościele. Po wojnie rodzina ufundowała w kościele tablicę, na której znalazł się zapis: „Śp. Ojciec Narcyz Turchan, jest męczennikiem za Wiarę i Ojczyznę”.
Beatyfikacja.
W poczet błogosławionych został zaliczony przez Papieża Jana Pawła II podczas mszy beatyfikacyjnej, jako jeden ze 108 męczenników II wojny światowej – 13 czerwca 1999 r. w Warszawie.
Dzień obchodów.
Wspomnienie liturgiczne obchodzone jest zarówno w dzienną pamiątkę śmierci jak i 12 czerwca w grupie 108 błogosławionych.

</doc>
<doc id="514466" url="https://pl.wikipedia.org/wiki?curid=514466" title="Meleks">
Meleks



</doc>
<doc id="514468" url="https://pl.wikipedia.org/wiki?curid=514468" title="Wiesław Tokarz">
Wiesław Tokarz

Wiesław Wawrzyniec Tokarz (ur. 10 sierpnia 1951 w Nowym Targu) - polski hokeista, olimpijczyk.
Życiorys.
Absolwent AWF w Katowicach.
Kariera sportowa.
Napastnik Podhala Nowy Targ, GKS Katowice, Zagłębia Sosnowiec oraz klubów niemieckich. Sześciokrotny mistrz Polski - 1971, 1972 (w barwach Podhala), 1980-1983 (w Zagłębiu). W polskiej lidze wystąpił w 407 meczach zdobywając 234 bramek.
W reprezentacji Polski zagrał 76 razy strzelając 22 gole. Wystąpił w Igrzyskach Olimpijskich w Sapporo w 1972 oraz w czterech turniejach o mistrzostwo świata, w tym trzy razy w grupie A (1973, 1974, 1975).
Jego brat Leszek został również hokeistą i olimpijczykiem z Sapporo.

</doc>
<doc id="514470" url="https://pl.wikipedia.org/wiki?curid=514470" title="Onager">
Onager



</doc>
<doc id="514479" url="https://pl.wikipedia.org/wiki?curid=514479" title="Firdausi">
Firdausi



</doc>
<doc id="514489" url="https://pl.wikipedia.org/wiki?curid=514489" title="Swietłyj">
Swietłyj

Swietłyj (; hist. ) – miasto położone w miejskim okręgu Swietłyj, w obwodzie kaliningradzkim, w Rosji. W 2021 roku liczyło 21 441 mieszkańców.
Miejscowość położona na północnym brzegu Zalewu Wiślanego około 30 km na zachód od Kaliningradu.
Osada rybacka wzmiankowana od 1640. W 1899 zbudowano fachwerkową kaplicę ewangelicką, od 1901 parafialną. Po II wojnie światowej weszła w skład ZSRR. W 1946 zmieniono nazwę na Swietłyj. W 1955 wieś uzyskała prawa miejskie i nastąpił jej szybki rozwój. Obecnie w mieście znajduje się port, stocznia remontowa i ośrodek przetwórstwa rybnego.

</doc>
<doc id="514490" url="https://pl.wikipedia.org/wiki?curid=514490" title="WKP Lech Poznań">
WKP Lech Poznań



</doc>
<doc id="514496" url="https://pl.wikipedia.org/wiki?curid=514496" title="Kobyłka Ossów">
Kobyłka Ossów

Kobyłka Ossów – przystanek osobowy Polskich Linii Kolejowych obsługiwany przez Koleje Mazowieckie. Położony jest przy ulicy Poniatowskiego i Napoleona na osiedlu Kobylak, w mieście Kobyłka, w powiecie wołomińskim, w województwie mazowieckim, w Polsce. W latach 2015–2017 przystanek przeszedł gruntowną modernizację w ramach projektu Rail Baltica, w wyniku której wybudowano nowy peron zlokalizowany po przeciwnej stronie ulicy Napoleona niż poprzedni.
1 stycznia 2009 r. przystanek włączono do II strefy biletowej ZTM Warszawa w ramach oferty „Wspólny bilet ZTM – KM – WKD”. Oferta ta obowiązywała jedynie do 30 czerwca 2013 r. w wyniku uprzedniego wypowiedzenia umowy przez ZTM. Przywrócenie wspólnego biletu nastąpiło 1 grudnia 2015 r.
W roku 2020 przystanek obsługiwał 1000–1500 pasażerów na dobę.
Opis przystanku.
Peron.
Przystanek składa się z jednego wysokiego, częściowo zadaszonego peronu wyspowego o długości 200 metrów, z dwiema krawędziami peronowymi.
Dostęp do peronu jest możliwy jedynie z przejścia podziemnego.
Przed modernizacją peron znajdował się po zachodniej stronie przejazdu kolejowo-drogowego. Rozbiórka starego peronu wraz z budynkiem stacyjnym miała miejsce w styczniu 2016 r. 
Nowy peron, umiejscowiony po wschodniej stronie przejazdu, powstał w latach 2016–2017. 
Do 2016 roku przystanek był przypisany do linii kolejowej nr 6. 1 lipca 2016 oddano do użytku dodatkowe tory do Wołomina będące przedłużeniem linii kolejowej nr 21 przeznaczone dla ruchu aglomeracyjnego, w wyniku czego przystanek wpisano do tej drugiej linii.
Przejazd kolejowy.
Na zachodniej głowicy peronu, przy wejściu na przystanek znajduje się przejazd kolejowy. Jest zabezpieczony rogatkami działającymi samoczynnie. Znajduje się w ciągu ulic Poniatowskiego i Napoleona. 
W przyszłości przejazd ma zostać zastąpiony wiaduktem. Wyeliminowanie przejazdu w poziomie szyn ma umożliwić podniesienie prędkości na szlaku do 200 km/h. Według pierwotnych planów zakończenie prac miało nastąpić w lipcu 2019 r., lecz inwestycja utknęła na etapie decyzji urzędniczych.
Otoczenie.
Po obydwu stronach przystanku powstały parkingi typu „parkuj i jedź”. Parking A umiejscowiony jest po południowej stronie przystanku, przy ulicach Poniatowskiego i Nadarzyn, natomiast parking B po północnej stronie, wzdłuż ul. Napoleona. Łącznie parkingi mogą pomieścić ponad 110 samochodów. Na obydwu parkingach zbudowano wiaty rowerowe.
W bezpośrednim sąsiedztwie przystanku znajduje się budynek dróżnika torowego, zwany potocznie koszarką. Powstał w latach 60. XIX wieku wraz z budową Kolei Warszawsko-Petersburskiej. Podobny budynek znajduje się w pobliżu przystanku kolejowego Ząbki.

</doc>
<doc id="514499" url="https://pl.wikipedia.org/wiki?curid=514499" title="Lwów (stacja kolejowa)">
Lwów (stacja kolejowa)

Lwów (, , gwarowo ) – stacja kolejowa we Lwowie przy placu Dworcowym 1. Eklektyczny dworzec został wzniesiony w latach 1899–1904 według projektu Władysława Sadłowskiego.
Stacja Lwów jest dworcem przelotowym, znajduje się na 3. paneuropejskim korytarzu transportowym łączącym Drezno z Kijowem przez Wrocław, Katowice i Kraków. Na odcinku Przemyśl – Lwów – Kijów kursują koreańskie dalekobieżne elektryczne zespoły trakcyjne Hyundai HRCS2 zakupione przed Mistrzostwami Europy w Piłce Nożnej 2012.
Lwowski dworzec jest obecnie najważniejszym punktem komunikacyjnym miasta, w jego otoczeniu znajduje się węzeł z przystankami tramwajowym (linie 1, 6, 9 i 10) oraz autobusowym (linie 10, 16, 29, 31, 32, 1N-7N). Aktualnie stacja odprawia około 1,2 mln pasażerów miesięcznie. Bezpośrednie połączenia łączą Lwów m.in. z Kijowem, Odessą, Charkowem, Wrocławiem i Warszawą.
Nieopodal Dworca Głównego, w miejscu dawnego Dworca Czerniowieckiego z 1895 r., zbudowano w 1997 r. nowy dworzec podmiejski, z którego wyjeżdżają pociągi lokalne obsługujące miejscowości położone na zachodzie Ukrainy.
Historia.
Kolej dotarła do Lwowa dzięki budowie kolei galicyjskiej im. Karola Ludwika. 4 listopada 1861 r. oddano do użytku odcinek Przemyśl – Lwów, a 12 lipca 1869 r. Lwów – Brody. Sam dworzec został ukończony natomiast miesiąc wcześniej – w październiku 1861 r.
W pierwszych latach istnienia kolei następował dynamiczny wzrost liczby pasażerów, od 200 tys. rocznie tuż po otwarciu do 1,5 mln rocznie pod koniec XIX wieku. W wyniku wzrastającego ruchu, zapadła decyzja o budowie nowego dworca w miejscu starego.
Dworzec zbudowała w latach 1901–1904 firma Pierwsze Krajowe Przedsiębiorstwo Robót Żelazobetonowych Józefa Sosnowskiego i Alfreda Zachariewicza oraz firma Jana Lewińskiego według projektu prof. Władysława Sadłowskiego z lat 1898-1899 (II wersja, 1900), który powstał na podstawie specyfikacji i wymagań określonych przez Ludwika Wierzbickiego, inżyniera, architekta i dyrektora Lwowskiej Kolei Państwowej (od 1897 r.). Stalowo-szklana konstrukcja hali peronowej wykonana została częściowo przez krakowską firmę Fabryka Maszyn Ludwika Zieleniewskiego i zakłady w Witkowicach, a kolejną jej część wzniosło Pierwsze Galicyjskie Towarzystwo Akcyjne Budowy Wagonów i Maszyn z Sanoka. 
Dworzec został otwarty w sobotę 26 marca 1904 roku w obecności ministra kolei żelaznych dr. Heinricha Witteka, prezydenta Godzimira Małachowskiego, arcybiskupa Józefa Bilczewskiego oraz greckokatolickiego metropolity lwowskiego Andrzeja Szeptyckiego. W tym czasie ze Lwowa odjeżdżały 94 pociągi dziennie. Na dworcu funkcjonowały trzy poczekalnie wyposażone w bufety dla podróżnych. Poczekalnia pierwszej klasy wyposażona była w ciemne i masywne wiedeńskie meble, poczekalnia drugiej klasy urządzona była w stylu „galicyjskiej burżuazji”, a trzeciej klasy, zaprojektowana przez Tadeusza Obmińskiego, została wykończona boazerią i meblami w stylu zakopiańskim. Dach głównej hali dworca początkowo kryty był łupkiem azbestowym, czyli eternitem.
Uroku dodawał witraż w głównej hali przedstawiający świętego Michała na tle Lwowa oraz podstropowe malowidła Józefa Bałły. Gmach nowego dworca posiadał centralne ogrzewanie parowe, oświetlenie gazowe i elektryczne, którego dostarczała elektrownia parowa wzniesiona specjalnie na potrzeby kolei. Budynek lwowskiego dworca był później odwiedzany przez znamienitych architektów. Zainspirował się nim Josef Fanta, projektant dworca Praga Główna oraz wiedeński architekt Otto Wagner.
20 czerwca 1915 r. dworzec podpaliły wycofujące się po rocznej okupacji miasta wojska rosyjskie. Następnie budynek został uszkodzony podczas obrony polskiej 1918–1919 w trakcie wojny polsko-ukraińskiej. Wówczas stanowił pierwszą polską placówkę obronną, zaś w związku z tym dworzec w 1922 został odznaczony Krzyżem Obrony Lwowa i w tym miejscu został wmurowany wizerunek tego odznaczenia. Dowódcą polskiego oddziału, który w nocy z 2 na 3 listopada 1918 zdobył dworzec był porucznik Jan Schramm.
Całkowity remont stacji pod kierownictwem inż. arch. Henryka Zaremby zakończył się dopiero w roku 1930. Dworzec został zniszczony ponownie podczas II wojny światowej.
W okresie międzywojennym rozpoczęto elektryfikację kolei w Polsce. Linia Katowice – Kraków – Rzeszów – Lwów została wytypowana do elektryfikacji zaraz po ukończeniu prac na węźle warszawskim, jednak plany te nie zostały zrealizowane z powodu wybuchu wojny.
Przed 1939 rokiem na dworcu została ustanowiona tablica upamiętniająca Bronisława Pierackiego, ministra spraw wewnętrznych, zabitego przez członka Organizacji Ukraińskich Nacjonalistów w 1934 roku.
Po agresji III Rzeszy na Polskę 1 września 1939 roku budynek dworca został zbombardowany przez Luftwaffe, w wyniku czego zniszczona została praktycznie cała szklana konstrukcja hali peronowej. Mimo to dworzec pozostał ważnym punktem polskiej obrony miasta. W 1940, pod okupacją sowiecką, zbudowano dworzec tymczasowy. Obiekty dworca ucierpiały ponownie w czerwcu 1941 roku, po wybuchu wojny niemiecko-sowieckiej. Pod okupacją niemiecką ruszyła odbudowa głównego budynku, którą zakończono w 1957 roku, pomimo tego, że istniały plany jego zburzenia i zastąpienia go nowym, zgodnym z duchem epoki. W efekcie zewnętrzny wygląd dworca przywrócono do stanu bliskiemu oryginałowi, a wnętrza wypełniono stalinowskim socrealizmem.
Architektura.
W skład zespołu dworcowego wchodzą: gmach główny dworca, hale remontowe lokomotyw, dom kolejarza (oficjalnie: Pałac Nauki i Techniki Kolejarzy, obecnie siedziba muzeum kolejnictwa otwarte w 2001 r.), hale dworca podmiejskiego (wybudowane na początku lat 1990.) i kamienice wybudowane dla pracowników kolei.
Budynek dworcowy jest bryłą dwukondygnacyjną o mocno wydłużonym korpusie, z wyższą środkową halą oraz dwoma pawilonami bocznymi (ryzalitami) – pierwotnie tylko ryzality były dwukondygnacyjne, a reszta budowli jednokondygnacyjna, ale w czasach radzieckich dokonano nadbudowy.
Długa na 160 m fasada budowli utrzymana jest w neorenesansowo-secesyjnej stylistyce, elewacja jest zdobiona boniowaniem, pilastrami i attykami. Centralny ryzalit zaprojektowano z przeszklonym arkadowym portalem wejścia głównego, oryginalnie wypełnionym artystycznie trawionym szkłem w metalowych ramach. W niszach po obu stronach wejścia stoją dwa alegoryczne posągi „Handel” i „Przemysł” autorstwa Antoniego Popiela, nad portalem znajdują się rzeźby dłuta Piotra Wójtowicza symbolizujące Lwów i kolej. Fronton zwieńczony jest dwiema czworobocznymi wieżyczkami, a nad całą bryłą ryzalitu wznosi się metalowa kopuła z latarnią. Kopuły znajdują się także nad bocznymi ryzalitami, jednak ich dekoracje rzeźbiarskie nie zachowały się. Secesyjne wnętrza budynku dworcowego zaprojektowali prof. Tadeusz Obmiński i arch. Alfred Zachariewicz. W latach 1946–1951 poczekalnie zostały przebudowane w stylu stalinowskiego socrealizmu.
Hala peronowa w stylu secesyjnym jest ażurową konstrukcją z metalu i szkła. Przęsła oraz stalowe użebrowanie do budowy hali zostało wykonane w Fabryce Wagonów i Maszyn L. Zieleniewski w Sanoku (od czasów PRL pod nazwą Autosan). Jest to najdoskonalsza konstrukcja inżynierska Lwowa epoki secesji. W momencie budowy był to największy dworzec Galicji. Perony położone są 7 m powyżej poziomu ulicy. Na stacji znajduje się 5 peronów, z których pierwszy i ostatni to perony 1-krawędziowe, a pozostałe 2-krawędziowe.
Dojście do peronów z dworca zapewniają trzy przejścia podziemne. Do peronu 1. dodatkowo istnieją dwa wejścia wiodące bezpośrednio z placu Dworcowego. Perony znajdują się w hali peronowej o szerokości 69 m i długości 159 m.
Budynek dworcowy mieści hotel o 11 pokojach.

</doc>
<doc id="514503" url="https://pl.wikipedia.org/wiki?curid=514503" title="Ignatz Bubis">
Ignatz Bubis

Ignatz Bubis (ur. 12 stycznia 1927 we Wrocławiu, zm. 13 sierpnia 1999 we Frankfurcie nad Menem) – przewodniczący Centralnej Rady Żydów w Niemczech.
Życiorys.
Ze względu na antysemityzm w Niemczech, w 1935 r. razem z rodzicami przeprowadził się do Dęblina. Jego matka zmarła na raka, ojciec w Treblince. Niemcy zamordowali także jego brata i jedną z sióstr. Od końca 1944 r. pracował w obozie w Częstochowie. 16 stycznia 1945 uwolniony przez Armię Czerwoną wyjechał do Niemiec Zachodnich.
Od 1978 r. we władzach Centralnej Rady Żydów. Od 1992 r. do śmierci był jej przewodniczącym.
Pochowany w Izraelu.

</doc>
<doc id="514510" url="https://pl.wikipedia.org/wiki?curid=514510" title="Lód binarny">
Lód binarny

Lód binarny – zwany inaczej lodem zawiesinowym jest mieszaniną zawierającą kryształki lodu o średnicy 1 milimetra lub mniejszej oraz substancję obniżającą temperaturę krzepnięcia wody. Środkami obniżającymi temperaturę krzepnięcia mogą być alkohole, glikole, sole. Lód binarny jest stosowany w pośrednich systemach chłodzenia. 
Zaletami lodu binarnego oraz instalacji na lód binarny są:

</doc>
<doc id="514511" url="https://pl.wikipedia.org/wiki?curid=514511" title="Marchia Saska">
Marchia Saska



</doc>
<doc id="514515" url="https://pl.wikipedia.org/wiki?curid=514515" title="Królestwo Aragonii">
Królestwo Aragonii

Królestwo Aragonii (, , ) – historyczne państwo istniejące formalnie w latach 1035–1707, faktycznie zaś niezależne do czasów unii z Królestwem Kastylii, z którym od przełomu XV i XVI wieku utworzyło Królestwo Hiszpanii. 
Historia.
Aragonia (Jacetania) była początkowo frankijską marchią graniczną powstałą po najeździe muzułmanów na półwysep Iberyjski w 711. W czasach kryzysu państwa Franków Aragonia przekształciła się w samodzielne hrabstwo z pierwszą historyczną stolicą w Jaca. Za czasów Karolingów (od 795 roku) weszła w skład zależnej od nich Marchii Hiszpańskiej. W 925 zjednoczona z Królestwem Pampeluny (Nawarry). W wyniku dynastycznych podziałów w 1035 z Królestwa Nawarry zostało wydzielone Królestwo Aragonii, którego pierwszym królem został Ramiro I. W 1118 król Alfons I Waleczny odbił muzułmanom Saragossę i przeniósł do niej stolicę królestwa.
W 1137 hrabia Barcelony Ramon Berenguer IV poślubił dziedziczkę Aragonii Petronelę, co dało początek unii Aragonii ze znacznie ludniejszą Katalonią. Państwo aragońsko-katalońskie nazywane było królestwo-hrabstwem i choć przez cały okres swego istnienia nie zostało zunifikowane to skrótowo jako całość nazywane było Królestwem Aragonii. Katalońscy władcy Aragonii rozpoczęli ekspansję na południe, aby wyprzeć Maurów z Hiszpanii (zob. rekonkwista). W XIII i XIV wieku Francuzi z północy wyparli Katalończyków z Prowansji, co skierowało ekspansję Aragonii na południe płw. Iberyjskiego i w rejon basenu Morza Śródziemnego. Na skutek tej ekspansji zajęto m.in. Walencję, wyspy Baleary, Sycylię, południową część półwyspu Apenińskiego z Neapolem oraz Sardynię. Król Aragonii nosił również tytuł króla Walencji, króla Majorki, hrabiego Barcelony, lorda Montpellier, a także przez pewien okres księcia Aten i Neopatrii. Każdy z tytułów dawał mu prawomocną władzę nad określonym regionem, tytuły te ulegały zmianom po zwycięskich lub przegranych wojnach. W ten sposób ukształtowało się pojęcie Korony Domu Aragonii, które obejmowało wszystkie kraje znajdujące się pod zwierzchnim panowaniem króla Aragonii. 
W 1469 następca tronu Aragonii Ferdynand II poślubił siostrę króla Kastylii i następczynię tronu, Izabelę Kastylijską. Skutkiem tego małżeństwa była późniejsza unia Aragonii i Kastylii, które w początkach XVI wieku utworzyły ostatecznie zjednoczone królestwo Hiszpanii. W ramach tego królestwa Aragonia zachowała ustrojową odrębność (własne sądownictwo, kortezy i prawodawstwo), jednak dominująca pozycja znacznie silniejszej i bogatszej Kastylii, która posiadała monopol na eksploatację hiszpańskiego imperium zamorskiego, doprowadziła do stopniowej utraty podmiotowości przez Aragonię. Kilka razy w Aragonii i Katalonii dochodziło do buntów przeciw kastylijskiej dominacji, ostatecznie jednak w trakcie wojny o sukcesję hiszpańską doszło do przyjęcia restrykcyjnych przepisów (Dekrety de Nueva Planta), które zlikwidowały odrębność królestwa Aragonii w ramach monarchii hiszpańskiej (1707).
Główne miasta.
Głównymi miastami królestwa były:

</doc>
<doc id="514530" url="https://pl.wikipedia.org/wiki?curid=514530" title="Agung">
Agung

Agung – czynny stratowulkan w Indonezji, na wyspie Bali, najwyższy szczyt tej wyspy.
Wysokość 2997 m n.p.m. Krater ma średnicę 500 m i głębokość 200 m.
Pierwsza zanotowana erupcja nastąpiła w 1808 roku, a ostatnia duża w latach 1963–1964. W wyniku drugiej erupcji zginęło ok. 12 tys. osób; potem odnotowywano także aktywność fumaroliczną. Kolejna aktywność została odnotowana w listopadzie 2017 roku.
Na zachodnim stoku wulkanu zlokalizowany jest kompleks świątyń hinduistycznych "Pura Besakih".

</doc>
<doc id="514535" url="https://pl.wikipedia.org/wiki?curid=514535" title="Bad Hersfeld">
Bad Hersfeld

Bad Hersfeld – uzdrowiskowe miasto powiatowe w Niemczech, położone w północno-wschodniej części kraju związkowego Hesja, w rejencji Kassel, siedziba powiatu Hersfeld-Rotenburg. 30 września 2015 liczyło mieszkańców. Leży nad rzeką Fulda. Najbliżej położone miasta to Kassel na północy, Fulda na południu i Eisenach na wschodzie.
Miasto jest szczególnie znane z festynu Bad Hersfelder Festspiele, który odbywa się każdego lata w ruinach kościoła benedyktynów. Po zjednoczeniu Niemiec centralne położenie miasta okazało się korzystne i pozwoliło przyciągnąć wielu inwestorów. W mieście znajduje się stacja kolejowa Bad Hersfeld.
Gospodarka.
W mieście rozwinął się przemysł maszynowy, elektrotechniczny, poligraficzny, optyczny oraz chemiczny.
Współpraca.
Miejscowości partnerskie:

</doc>
<doc id="514537" url="https://pl.wikipedia.org/wiki?curid=514537" title="Choroba francuska">
Choroba francuska



</doc>
<doc id="514539" url="https://pl.wikipedia.org/wiki?curid=514539" title="Franca">
Franca



</doc>
<doc id="514541" url="https://pl.wikipedia.org/wiki?curid=514541" title="Karlheinz Förster">
Karlheinz Förster

Karlheinz Helmut Förster (ur. 25 lipca 1958 w Mosbach) – niemiecki piłkarz, występował na pozycji obrońcy. Brat Bernda Förstera.
Kariera klubowa.
Förster jako junior grał w klubach Badenia Unterschwarzach, Waldhof Mannheim oraz VfB Stuttgart. W 1977 roku został włączony do pierwszej drużyny VfB Stuttgart, grającej w 2. Bundeslidze Süd. W 1977 roku awansował z zespołem do Bundesligi. W tych rozgrywkach zadebiutował 6 sierpnia 1977 roku w zremisowanym 3:3 meczu z Bayernem Monachium. 7 stycznia 1978 roku w zremisowanym 1:1 pojedynku z 1. FC Saarbrücken strzelił pierwszego gola w Bundeslidze. W 1979 roku Förster wywalczył z klubem wicemistrzostwo RFN. W 1982 roku został wybrany Niemieckim Piłkarzem Roku. W 1984 roku zdobył z zespołem mistrzostwo RFN. W 1986 roku dotarł z nim do finału Pucharu RFN, jednak Stuttgart przegrał tam z Bayernem Monachium.
W 1986 roku Förster odszedł do francuskiego Olympique Marsylia. W 1989 roku zdobył z nim mistrzostwo Francji oraz Puchar Francji. W 1990 roku ponownie zdobył z zespołem mistrzostwo Francji. W tym samym roku zakończył karierę.
Kariera reprezentacyjna.
W reprezentacji RFN Förster zadebiutował 5 kwietnia 1978 roku w przegranym 0:1 towarzyskim meczu z Brazylią. 17 października 1979 roku w wygranym 5:1 meczu eliminacji Mistrzostw Europy 1980 z Walią.
W 1980 roku znalazł się w kadrze na Mistrzostwa Europy. Zagrał na nich w meczach z Czechosłowacją (1:0), Holandią (3:2), Grecją (3:2) i Belgią (2:1). Reprezentacja RFN została natomiast triumfatorem tamtego turnieju.
W 1982 roku Förster został powołany do kadry na Mistrzostwa Świata. Wystąpił na nich w spotkaniach z Algierią (1:2), Chile (4:1), Austrią (1:0), Anglią (0:0), Hiszpanią (2:1), Francją (3:3, 5:4 w rzutach karnych) i w finale z Włochami (1:3). Tamten mundial RFN zakończył na 2. miejscu.
W 1984 roku ponownie wziął udział w Mistrzostwach Europy. Zaliczył tam pojedynki z Portugalią (0:0), Rumunią (2:1) i Hiszpanią (0:1). Kadra RFN odpadła z tamtego turnieju po fazie grupowej.
W 1986 roku Förster po raz drugi był uczestnikiem Mistrzostw Świata. Zagrał tam w spotkaniach z Urugwajem (1:1), Szkocją (2:1), Danią (0:2), Marokiem (1:0), Meksykiem (0:0, 4:1 w rzutach karnych), Francją (2:0) oraz w finale z Argentyną (2:3). Reprezentacja RFN zakończyła tamten mundial na 2. miejscu.
W latach 1978–1986 w drużynie narodowej Förster rozegrał w sumie 81 spotkań i zdobył 2 bramki.

</doc>
<doc id="514545" url="https://pl.wikipedia.org/wiki?curid=514545" title="Twierdzenie Ponceleta-Steinera">
Twierdzenie Ponceleta-Steinera

Twierdzenie Ponceleta-Steinera mówi, że jeśli dana konstrukcja jest wykonalna za pomocą cyrkla i linijki, to jest ona wykonalna za pomocą samej linijki, o ile dany jest na płaszczyźnie pewien okrąg wraz ze środkiem. Jest to najsilniejszy rezultat tego typu, przy pomocy samej linijki nie da się wyciągać pierwiastków kwadratowych.
Nazwa twierdzenia pochodzi od Jeana Ponceleta, który postawił je jako hipotezę w roku 1822, oraz Jakoba Steinera, który udowodnił je w roku 1833.
Schemat dowodu Steinera.
Steiner udowodnił, że jeśli na płaszczyźnie dany jest pewien okrąg wraz ze środkiem (tzw. okrąg wspomagający), to można za pomocą jedynie linijki rozwiązać osiem następujących zadań (sformułowania Steinera lekko uwspółcześnione):
I. Poprowadzić przez dowolny punkt prostą równoległą do danej prostej, gdy:
a) dana prosta przechodzi przez środek okręgu wspomagającego,
b) dana prosta przecina okrąg wspomagający, ale nie przechodzi przez jego środek,
c) dana prosta jest położona dowolnie.
II. Na prostej jest dany pewien odcinek. Należy:
a) znaleźć odcinek będący dowolną krotnością pierwszego,
b) podzielić ten odcinek na dowolną liczbę części,
c) znaleźć odcinek, którego stosunek do danego jest daną liczbą wymierną.
III. Przez dany punkt poprowadzić prostą prostopadłą do danej prostej.
IV. Przez dany punkt poprowadzić prostą, która z daną prostą tworzyłaby kąt równy danemu kątowi.
V. a) Dany kąt podzielić na połowy, lub
b) wziąć dowolną krotność danego kąta.
VI. Od danego punktu odłożyć odcinek równy danemu pod względem wielkości i położenia.
VII. Znaleźć punkty przecięcia danej prostej i okręgu o danej wielkości i położeniu.
VIII. Znaleźć punkty przecięcia dwóch danych okręgów.

</doc>
<doc id="514550" url="https://pl.wikipedia.org/wiki?curid=514550" title="Przymiot">
Przymiot

Przymiot odnosi się do:

</doc>
<doc id="514551" url="https://pl.wikipedia.org/wiki?curid=514551" title="Choroba weneryczna">
Choroba weneryczna



</doc>
<doc id="514553" url="https://pl.wikipedia.org/wiki?curid=514553" title="Twierdzenie Mohra-Mascheroniego">
Twierdzenie Mohra-Mascheroniego

Twierdzenie Mohra-Mascheroniego - mówi, że jeżeli dana konstrukcja geometryczna jest wykonalna za pomocą cyrkla i linijki, to jest wykonalna za pomocą samego cyrkla, pod warunkiem, że ograniczymy się do wyznaczania punktów konstrukcji, a pominiemy rysowanie linii. Wynik ten został opublikowany w roku 1672 przez Georga Mohra, był jednak nieznany aż do roku 1928. Niezależnie od Mohra twierdzenie zostało odkryte przez Lorenzo Mascheroniego w roku 1797.

</doc>
<doc id="514555" url="https://pl.wikipedia.org/wiki?curid=514555" title="Batur">
Batur

Gunung Batur – czynny wulkan na wyspie Bali w Indonezji; zaliczany do stratowulkanów. 
Wysokość 1717 m n.p.m.; jego kaldera zewnętrzna o wymiarach 10 × 13,5 km, uformowana podczas erupcji sprzed ok. lat, zawiera wielkie jezioro; kaldera wewnętrzna o wymiarach 6,4 × 9,4 km powstała ok. lat temu.
Pierwsza historyczna erupcja w 1804 r., ostatnia w 2000.

</doc>
<doc id="514560" url="https://pl.wikipedia.org/wiki?curid=514560" title="Brandywina">
Brandywina



</doc>
<doc id="514564" url="https://pl.wikipedia.org/wiki?curid=514564" title="Seafire">
Seafire



</doc>
<doc id="514565" url="https://pl.wikipedia.org/wiki?curid=514565" title="Revision Control System">
Revision Control System

Revision Control System (RCS) – komputerowy system do kontrolowania wersji plików tekstowych stosowany w środowiskach Unix/Linux, np. tekstów źródłowych programów, dokumentów itp. Dzięki temu można dokumentować poszczególne zmiany wprowadzane w danym pliku oraz odtworzyć jego wcześniejsze wersje, gdy zajdzie taka potrzeba.
RCS służy do kontrolowania zmian pojedynczych plików. Do kontrolowania całych projektów stosuje się systemy o większych możliwościach (przykładowo CVS – "Concurrent Versions System"; lub nowszy SVN – "Subversion").
Najbardziej podstawowe komendy dla RCS to: rcs, ci, co.

</doc>
<doc id="514566" url="https://pl.wikipedia.org/wiki?curid=514566" title="Ciało rzeczywiście domknięte">
Ciało rzeczywiście domknięte



</doc>
<doc id="514567" url="https://pl.wikipedia.org/wiki?curid=514567" title="Kjeld Abell">
Kjeld Abell

Kjeld Abell (ur. 25 sierpnia 1901 w Ribe, zm. 5 marca 1961 w Kopenhadze), duński dramatopisarz modernistyczny, reżyser, dekorator teatralny i baletowy (Londyn, Paryż), autor scenariuszy filmowych, dyrektor Tivoli w latach 1940-1949. Wprowadził do techniki scenicznej innowacje z filmu i baletu, dzięki czemu zyskał miano odnowiciela duńskiej XX-wiecznej dramaturgii.
Dramatopisarstwo Abella podzielić można na trzy okresy:
Wybrane dzieła: "Anna Zofia Hedvig" 1939, "Silkeborg" 1946, "Dage på en sky" 1947, "Den blå pekingeser" 1954
Twórczość.
Dramaty:
Inne:

</doc>
<doc id="514568" url="https://pl.wikipedia.org/wiki?curid=514568" title="Mablung">
Mablung

Fikcyjne postacie ze stworzonej przez J.R.R. Tolkiena mitologii Śródziemia:

</doc>
<doc id="514577" url="https://pl.wikipedia.org/wiki?curid=514577" title="Klabund">
Klabund



</doc>
<doc id="514581" url="https://pl.wikipedia.org/wiki?curid=514581" title="Janina Anita Krochmalska-Podfilipska">
Janina Anita Krochmalska-Podfilipska



</doc>
<doc id="514593" url="https://pl.wikipedia.org/wiki?curid=514593" title="Konstrukcje klasyczne">
Konstrukcje klasyczne

Konstrukcje klasyczne, konstrukcje platońskie, konstrukcje przy użyciu cyrkla i liniału – wspólna nazwa problemów polegających na wyznaczeniu odcinków lub kątów spełniających dane warunki jedynie przy pomocy cyrkla i linijki bez podziałki (liniału).
Zasady konstrukcji.
Obydwa narzędzia są wyidealizowane – cyrkiel może być rozwarty na dowolną szerokość, a linijka jest jednostronna (tj. nie wolno korzystać z drugiej krawędzi) i ma potencjalnie nieskończoną długość. Jedyne dozwolone wykorzystanie cyrkla to kreślenie okręgów o środkach w punktach, które już są dane i promieniach równych odcinkom wyznaczonym przez dane lub już skonstruowane punkty; jedyne dozwolone wykorzystanie linijki to rysowanie (lub przedłużanie) odcinków wyznaczonych przez dane lub już skonstruowane punkty. Poza tym mając dane:
można znaleźć ich punkty wspólne lub stwierdzić, że ich nie ma. Inne czynności są niedozwolone.
Słynne problemy starożytności.
Trzy słynne problemy starożytnej matematyki greckiej: trysekcja kąta (podział danego kąta na trzy równe części), podwojenie sześcianu (wyznaczenie krawędzi sześcianu o objętości dwa razy większej niż sześcian dany) i kwadratura koła (konstrukcja kwadratu o polu równym polu danego koła) nie mogą być rozwiązane przy pomocy cyrkla i linijki, ale dowód tego podany został dopiero w roku 1837 przez Pierre’a Wantzela i jest wnioskiem z twierdzenia noszącego dziś jego imię. Konstrukcje te mogą być jednak rozwiązane w przybliżeniu z dowolną założoną dokładnością. Podejmowano również próby zrealizowania innych niewykonywalnych konstrukcji, np. siedmiokąta foremnego czy powiązanej z kwadraturą koła rektyfikacji okręgu (konstrukcji odcinka o długości równej obwodowi danego okręgu).
Konstrukcje samą linijką.
Jeśli dana konstrukcja jest wykonalna za pomocą cyrkla i linijki, to jest ona wykonalna za pomocą samej linijki, o ile dany jest na płaszczyźnie pewien okrąg wraz ze środkiem (twierdzenie Ponceleta-Steinera).
Konstrukcje samym cyrklem.
Jeżeli dana konstrukcja geometryczna jest wykonalna za pomocą cyrkla i linijki, to jest wykonalna za pomocą samego cyrkla, pod warunkiem, że ograniczy się do wyznaczania punktów konstrukcji, a pominie rysowanie linii (twierdzenie Mohra-Mascheroniego).

</doc>
<doc id="514594" url="https://pl.wikipedia.org/wiki?curid=514594" title="London Bridge Station">
London Bridge Station

London Bridge Station – stacja kolejowa w Londynie, w Southwark, na południowy wschód od London Bridge, około 2,6 km na wschód od Charing Cross. Posiada 15 peronów i obsłużyła w roku 2005 około 80,773 mln pasażerów.
Ze stacji korzystają obecnie trzej przewoźnicy. Pociągi First Capital Connect stają tu na trasie z Bedford do Brighton. Składami firmy Southeastern można dostać się m.in. do Hastings i Tunbridge Wells. Z kolei Southern jeździ stąd m.in. do Brighton, Tattenham i Caterham.

</doc>
<doc id="514596" url="https://pl.wikipedia.org/wiki?curid=514596" title="Randsfjorden">
Randsfjorden

Randsfjorden jest czwartym co wielkości jeziorem w Norwegii. Jest ono położone na południu kraju, w Oppland i ma powierzchnię 138,2 km². Randsfjorden jest zasilane przez rzekę Randselva. Jest to jezioro polodowcowe. Współrzędne geograficzne: .
Zimą Randsfjorden zamarza na całej powierzchni, a lód zazwyczaj jest wystarczająco gruby, aby po nim chodzić. W 860 lód jednak załamał się pod ówczesnym królem Norwegii, Halfdanem Czarnym, który zginął w lodowatej wodzie.
W ostatnich latach nad brzegiem Randsfjorden powstało wiele pól golfowych.

</doc>
<doc id="514602" url="https://pl.wikipedia.org/wiki?curid=514602" title="Teresina">
Teresina

Teresina – miasto w północno-wschodniej Brazylii, port na prawym brzegu rzeki Parnaíba - w pobliżu ujścia rzeki Poti, stolica stanu Piauí. 
Zamieszkuje je około 868 tys. mieszkańców, a jego powierzchnia wynosi około 1391,3 km². Pierwotnie miasto nazywało się Vila Nova do Poti, zostało przemianowane na cześć cesarzowej Teresy Burbon-Sycylijskiej, żony cesarza Piotra II. Od 1852 miasto było stolicą stanu, kiedy to dostrzegł je gubernator prowincji José Saraiva i przeniósł siedziby administracyjne prowincji Piauí z miasta Oeiras. Teresina było pierwszym planowanym miastem w Brazylii (przed stolicą państwa - Brasílią powstałą w 1960 i stolicą stanu Minas Gerais - Belo Horizonte z 1897). Zostało założone na planie planszy szachów. Jest podzielone na dzielnice, a Mocambinho jest tą najmodniejszą. Nazywane jest Zielonym Miastem ("Cidade Verde") i Stolicą Słońca i Światła ("Capital do Sol e da Luz").
Z miasta Teresina pochodzi Sarah Menezes, brazylijska judoczka, mistrzyni olimpijska, trzykrotna brązowa medalistka mistrzostw świata.
W mieście rozwinął się przemysł cukrowniczy, spirytusowy, bawełniany oraz odzieżowy.

</doc>
<doc id="514608" url="https://pl.wikipedia.org/wiki?curid=514608" title="Santo André">
Santo André

Santo André – miasto w południowo-wschodniej Brazylii, w stanie São Paulo, w regionie metropolitalnym São Paulo. Około 659,3 tys. mieszkańców.
Urodziła się tutaj Macris Carneiro, brazylijska siatkarka.

</doc>
<doc id="514610" url="https://pl.wikipedia.org/wiki?curid=514610" title="Ludolf Christian Treviranus">
Ludolf Christian Treviranus

 
Ludolf Christian Treviranus (ur. 18 września 1779 w Bremie - zm. 6 maja 1864 w Bonn) – niemiecki lekarz, anatom, fizjolog i embriolog roślin, profesor i rektor Uniwersytetu Wrocławskiego w latach 1827-1828, pierwszy dyrektor wrocławskiego Ogrodu Botanicznego.
Życiorys.
Pochodził z Bremy. Medycynę studiował na Uniwersytecie w Jenie (1798-1801), następnie prowadził praktykę lekarską w Bremie i jednocześnie studiował botanikę. Od 1807 był profesorem medycyny w liceum w Bremie, od 1812 profesorem historii naturalnej na Uniwersytecie w Rostocku. W latach 1816-1830 był profesorem botaniki na Uniwersytecie Wrocławskim i dyrektorem Ogrodu Botanicznego. W roku akademickim 1827/1828 pełnił funkcję rektora Uniwersytetu. W 1830 wyjechał do Bonn, gdzie również został profesorem uniwersytetu i dyrektorem ogrodu botanicznego.
W pracy naukowej zajmował się budową wewnętrzną roślin, funkcjami życiowymi i rozwojem zarodka, systematyką roślin. Jego imię nosi jedna z alejek we wrocławskim Ogrodzie Botanicznym. Był promotorem pracy doktorskiej Wojciecha Adamskiego "Prodromus historiae rei herbariae in Polonia..." (1825) - pierwszej polskiej publikacji z historii botaniki.

</doc>
<doc id="514616" url="https://pl.wikipedia.org/wiki?curid=514616" title="Maszyna stanów">
Maszyna stanów



</doc>
<doc id="514629" url="https://pl.wikipedia.org/wiki?curid=514629" title="Gaz łzawiący">
Gaz łzawiący



</doc>
<doc id="514639" url="https://pl.wikipedia.org/wiki?curid=514639" title="Second-hand">
Second-hand



</doc>
<doc id="514640" url="https://pl.wikipedia.org/wiki?curid=514640" title="Szmateks">
Szmateks



</doc>
<doc id="514642" url="https://pl.wikipedia.org/wiki?curid=514642" title="Lumpeks">
Lumpeks



</doc>
<doc id="514644" url="https://pl.wikipedia.org/wiki?curid=514644" title="Bomba paliwowo-powietrzna">
Bomba paliwowo-powietrzna

Bomba paliwowo-powietrzna – bomba lotnicza, składająca się z paliwa lub materiału wybuchowego, który jest rozpylany w powietrzu. Zapalnik powoduje zapłon i wybuch aerozolu. Paliwem mogą być np. węglowodory ciekłe i gazowe, pyły metali, materiały wybuchowe oraz różne mieszaniny. Broń tego typu określana jest także mianem bomby termobarycznej (od greckich słów "thermós" (θερμός = "gorący") – temperatura i "baros" (βάρος = "ciężar") – ciśnienie), bomby próżniowej, a w krajach anglosaskich nosi ona oznaczenia HITs (od – broń termobaryczna dużej mocy), FAE lub FAX (od ang. "fuel-air explosives" – paliwowo-powietrzny materiał wybuchowy). Bomby tego typu mają większą moc burzącą niż konwencjonalne bomby o tej samej masie. Największą bombą tego typu jest rosyjska konstrukcja, znana jako „ojciec wszystkich bomb”, która według źródeł rosyjskich ma siłę wybuchu odpowiadającą 44 ton TNT.
Działanie bomby.
Zasada działania bomby paliwowo-powietrznej polega na rozpyleniu w powietrzu materiału wybuchowego przy pomocy małego ładunku, a następnie zainicjowanie jego eksplozji. Bomba zawiera ładunek lotnej cieczy (węglowodory, tlenek etylenu, tlenek propylenu i inne) lub stałego materiału wybuchowego w postaci bardzo drobnego proszku, czasem również rozdrobnionego metalu. Pierwszy zapalnik w postaci małego ładunku wybuchowego powoduje rozerwanie skorupy bomby i rozpylenie głównego ładunku wybuchowego w powietrzu. Po krótkim czasie (kilka milisekund) potrzebnym na powstanie aerozolu drugi zapalnik powoduje eksplozję tak powstałej chmury.
Nowe typy bomb paliwowo-powietrznych mają tylko jeden ładunek inicjujący, który jednocześnie rozpyla materiał wybuchowy i detonuje go.
Efekty użycia.
Broń paliwowo-powietrzna powstała po obserwacji przypadkowych eksplozji pyłów i aerozoli, które miały miejsce w silosach lub podczas pożarów zbiorników z paliwem. Podczas wybuchu bomby paliwowo-powietrznej następuje zapalenie wytworzonego aerozolu i powstanie fali uderzeniowej, która rozprzestrzenia się od centrum ku krawędziom chmury z bardzo dużą prędkością, powodując na swej drodze znaczne zniszczenia, zwłaszcza na płaskim terenie. Główną siłą niszczącą broni termobarycznej jest ciśnienie. Czas, w którym przechodzi fala uderzeniowa o bardzo dużym ciśnieniu, jest na tyle długi, że broń ta jest bardzo efektywna przeciwko polom minowym, słabo opancerzonym pojazdom, samolotom na lotniskach, a nawet schronom. Porównywalna masa trotylu generuje eksplozję silną, ale krótkotrwałą, która wytwarza krótszą falę uderzeniową, ale o większym ciśnieniu. Do niszczenia struktur na większym obszarze bardziej efektywna jest dłużej trwająca fala uderzeniowa, chociaż ciśnienie generowane przez eksplodujący rozpylony materiał jest niższe. Ponadto dużą zaletą mieszanin paliwowo-powietrznych jest możliwość inicjacji wybuchu objętościowego w przestrzeni setek, a nawet tysięcy metrów sześciennych, a nie – jak w przypadku skondensowanych materiałów wybuchowych – ułamka metra sześciennego. Bomba paliwowo-powietrzna zawierająca 100 kg materiału wybuchowego generuje energię porównywalna z eksplozją 1200 kg trotylu.
Skuteczność rażenia bomb tego typu jest bardzo wysoka i przewyższa 3-5 razy skuteczność rażenia bomb takiej samej wagi i wielkości z ładunkiem trotylowym.
Zastosowanie bojowe.
Lotnicze bomby paliwowo-powietrzne wielokrotnie wykorzystywane były podczas wojny w Wietnamie.
Używane były między innymi do niszczenia kryjówek Wietkongu i wrogich baz. Tego typu broń wykorzystywana była również w czasie pierwszej wojny w Zatoce Perskiej oraz podczas wojny w Iraku.
Użytkownicy.
Na wyposażeniu lotnictwa wojskowego znajdują się obecnie m.in. następujące typy bomb paliwowo-powietrznych: GBU-43/B MOAB, CBU-73B, CBU-72 (Stany Zjednoczone), АВБПМ, ODAB-1000 (Rosja), FAACB (Chiny) i LBPP-100 (Polska).
Polska bomba paliwowo-powietrzna.
Polską lotniczą bombę paliwowo-powietrzną pokazano po raz pierwszy publicznie w 1998 roku podczas VI Międzynarodowego Salonu Przemysłu Obronnego w Kielcach. Łódzki „Prexer Project” zaprezentował zbudowaną 10 lat wcześniej bombę LBPP-100 (Lotnicza Bomba Paliwowo-Powietrzna o wadze 100 kg) o kryptonimie „Teisy”, która znajduje się na uzbrojeniu jednostek uderzeniowych Sił Powietrznych RP, wyposażonych w samoloty szturmowe Su-22.
Inne zastosowania.
Ładunki termobaryczne stosowane są również w pociskach rakietowych, np. wystrzeliwanych z TOS-1 i TOS-2.

</doc>
<doc id="514667" url="https://pl.wikipedia.org/wiki?curid=514667" title="Acropolis Rally Greece">
Acropolis Rally Greece



</doc>
<doc id="514677" url="https://pl.wikipedia.org/wiki?curid=514677" title="Pterophyllum scalare">
Pterophyllum scalare



</doc>
<doc id="514681" url="https://pl.wikipedia.org/wiki?curid=514681" title="Turbidymetria">
Turbidymetria

Turbidymetria – metoda spektrofotometryczna w chemii analitycznej; służy do pomiaru mętności zawiesin. Istota metody jest analogiczna, jak w przypadku innych metod spektrofotometrycznych i opiera się na pomiarze relacji pomiędzy ilością światła emitowanego przez źródło, a ilością światła docierającą do detektora spektrofotometru, po przejściu przez komórkę (kuwetę) z badaną próbką. Relacja ta zależy głównie od stężenia cząstek zawiesiny, na których zachodzi dyspersja światła.
Turbidymetria należy do metod analitycznych o stosunkowo niewielkiej precyzji. Bywa wykorzystywana m.in. w konstrukcji bioreaktorów, gdzie służy do badania ilości utworzonej biomasy mikroorganizmów (jest to tzw. turbidostat).

</doc>
<doc id="514688" url="https://pl.wikipedia.org/wiki?curid=514688" title="Pterophyllum altum">
Pterophyllum altum



</doc>
<doc id="514689" url="https://pl.wikipedia.org/wiki?curid=514689" title="David Mamet">
David Mamet

David Alan Mamet (ur. 30 listopada 1947 w Chicago) – amerykański dramatopisarz, scenarzysta, reżyser teatralny i filmowy.
Laureat Nagrody Pulitzera w dziedzinie dramatu 1984 za sztukę "Glengarry Glen Ross". Dwukrotnie nominowany do Oscara za najlepszy scenariusz adaptowany – w 1983 za dramat sądowy "Werdykt" (1982) w reż. Sidneya Lumeta i w 1998 za komediodramat "Fakty i akty" (1997) w reż. Barry’ego Levinsona.
Życiorys.
Urodził się w Chicago w Illinois jako syn Lenore June (z domu Silver), nauczycielki, i Bernarda Morrisa Mameta, prawnika ds. pracy. Jego rodzina była pochodzenia żydowskiego. Jego dziadkowie ze strony ojca byli polskimi Żydami. Wychowywał się z dwoma braćmi – Lynnem i Tonym. Kształcił się w postępowej Francis W. Parker School w Chicago. W 1969 ukończył studia na wydziale literatury angielskiej w Goddard College w Plainfield w Vermont. W latach 1968–1969 studiował aktorstwo w Neighborhood Playhouse School of the Theatre.
W 1976 został zauważony przez krytyków dzięki trzem sztukom – "The Duck Variations", "Sexual Perversity in Chicago" i "American Buffalo" – wystawionym zarówno na Off-Broadwayu jak i na Broadwayu. Inny z jego dramatów, "Glengarry Glen Ross", w 1984 zdobył Nagrodę Pulitzera, a w 1992 został sfilmowany w gwiazdorskiej obsadzie: Al Pacino, Jack Lemmon, Alec Baldwin, Ed Harris, Alan Arkin, Kevin Spacey.
W kinematografii debiutował jako scenarzysta w 1981 ("Listonosz zawsze dzwoni dwa razy"). Jest autorem scenariuszy do wielu filmów, np. "Nietykalnych" De Palmy czy "Ronina" Johna Frankenheimera.
W 1987 jako reżyser filmowy debiutował "Domem gry". Do innych wyreżyserowanych przez niego filmów należą: "Wydział zabójstw" rozgrywający się w środowisku żydowskim oraz dramat sensacyjny "Skok" z Genem Hackmanem w roli głównej.

</doc>
<doc id="514699" url="https://pl.wikipedia.org/wiki?curid=514699" title="Dejman">
Dejman

Dejman (od ang. "day man") – członek załogi (pokładowej oraz maszynowej) statku zatrudniony w systemie dniówkowym (tzw. "dejmanka"), czyli niezatrudnionych w systemie wachtowym; kierownicy działów oraz kapitan nie są dejmanami z uwagi na nienormowany czas pracy.
Dejmanami nazywa się również marynarzy zatrudnionych czasowo w systemie dniówkowym, podczas pobytu statku w porcie, niebędący w praktyce członkiem załogi. Z tego też powodu nie jest wciągany na listę zaciągu załogi (musterrola); w tym sensie dejmanami mogą być członkowie wszystkich działów i na wszystkich stanowiskach.

</doc>
<doc id="514700" url="https://pl.wikipedia.org/wiki?curid=514700" title="Syngaleski język">
Syngaleski język



</doc>
<doc id="514701" url="https://pl.wikipedia.org/wiki?curid=514701" title="Grecki język">
Grecki język



</doc>
<doc id="514702" url="https://pl.wikipedia.org/wiki?curid=514702" title="Armeński język">
Armeński język



</doc>
<doc id="514703" url="https://pl.wikipedia.org/wiki?curid=514703" title="Dejmanka">
Dejmanka



</doc>
<doc id="514704" url="https://pl.wikipedia.org/wiki?curid=514704" title="Kurdyjski język">
Kurdyjski język



</doc>
<doc id="514706" url="https://pl.wikipedia.org/wiki?curid=514706" title="Język armeński">
Język armeński



</doc>
<doc id="514724" url="https://pl.wikipedia.org/wiki?curid=514724" title="Arcybiskup Monachium i Fryzyngi">
Arcybiskup Monachium i Fryzyngi



</doc>
<doc id="514725" url="https://pl.wikipedia.org/wiki?curid=514725" title="Biskupi Monachium i Fryzyngi">
Biskupi Monachium i Fryzyngi



</doc>
<doc id="514727" url="https://pl.wikipedia.org/wiki?curid=514727" title="Doktorzy honoris causa Uniwersytetu Gdańskiego">
Doktorzy honoris causa Uniwersytetu Gdańskiego

Doktorami honoris causa Uniwersytetu Gdańskiego są:

</doc>
<doc id="514728" url="https://pl.wikipedia.org/wiki?curid=514728" title="Jörg Heinrich">
Jörg Heinrich

Jörg Heinrich (ur. 6 grudnia 1969 w Rathenow) – niemiecki piłkarz grający na pozycji środkowego obrońcy lub defensywnego pomocnika. Od 1995 roku 37 razy wystąpił w reprezentacji Niemiec, z którą brał udział w mistrzostwach świata 1998.
Sukcesy piłkarskie.
W Bundeslidze rozegrał 205 meczów i strzelił 25 goli.
W reprezentacji Niemiec od 1995 do 2002 roku rozegrał 37 meczów – start w mistrzostwach świata 1998 (ćwierćfinał).

</doc>
<doc id="514729" url="https://pl.wikipedia.org/wiki?curid=514729" title="Franziskus A. von Bettinger">
Franziskus A. von Bettinger



</doc>
<doc id="514735" url="https://pl.wikipedia.org/wiki?curid=514735" title="Norman J. R. Davies">
Norman J. R. Davies



</doc>
<doc id="514737" url="https://pl.wikipedia.org/wiki?curid=514737" title="Madeleine K. Albright">
Madeleine K. Albright



</doc>
<doc id="514738" url="https://pl.wikipedia.org/wiki?curid=514738" title="Bitwa pod Smoleńskiem (1812)">
Bitwa pod Smoleńskiem (1812)

Bitwa pod Smoleńskiem – starcie zbrojne, które miało miejsce w dniach 16–18 sierpnia 1812, w czasie kampanii rosyjskiej Napoleona.
Starły się tutaj armia francusko-polska w sile 175 tysięcy żołnierzy, dowodzonych przez Napoleona, oraz armia rosyjska w sile 130 tysięcy żołnierzy, nad którymi komendę sprawował gen. Michaił Barclay de Tolly. Do Smoleńska jako pierwsze wkroczyły oddziały polskie. Po zaciekłej bitwie, w której wyraźnie przeważały jednostki francusko-polskie, Rosjanie wycofali się ze Smoleńska, po drodze paląc miasto (z 2,5 tys. domów ocalało 350). Na polu bitwy zginęło 11 tys. Rosjan i około 9 tys. Francuzów i Polaków.
W bitwie o Smoleńsk wzięli udział wybitni polscy wojskowi, m.in.: generał Michał Grabowski (dowódca brygady w V Korpusie Wielkiej Armii, poległ w bitwie), pułkownik Jan Krukowiecki (ciężko ranny), generał Józef Zajączek (ranny), oraz szef szwadronu artylerii konnej Józef Longin Sowiński.
Walki żołnierza polskiego pod Smoleńskiem zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „SMOLEŃSK 17 VIII 1812”.

</doc>
<doc id="514740" url="https://pl.wikipedia.org/wiki?curid=514740" title="Joerg Heinrich">
Joerg Heinrich



</doc>
<doc id="514746" url="https://pl.wikipedia.org/wiki?curid=514746" title="Wilibald">
Wilibald

Wilibald – imię męskie pochodzenia germańskiego. Pochodzi od słów "wille", czyli chęć i "bald", czyli moc. Obchodzi imieniny 7 lipca.
Znane osoby noszące to imię:

</doc>
<doc id="514747" url="https://pl.wikipedia.org/wiki?curid=514747" title="Richard von Weizsaecker">
Richard von Weizsaecker



</doc>
<doc id="514754" url="https://pl.wikipedia.org/wiki?curid=514754" title="Wojna polsko-austriacka">
Wojna polsko-austriacka

Wojna polsko-austriacka – wojna pomiędzy Księstwem Warszawskim a Austrią w 1809 roku. Konflikt ten był częścią wojny napoleońskiej Francji z V koalicją, jednak wojska francuskie nie brały w nim bezpośredniego udziału. Wojna zakończyła się zwycięstwem Księstwa, które w jej wyniku znacząco powiększyło swoje terytorium i populację, uzyskując część ziem zaboru austriackiego. Taki wynik był możliwy dzięki dobremu dowodzeniu wojsk polskich oraz klęsce Austrii w prowadzonej równocześnie wojnie z Francją.
W bitwie pod Raszynem na początku kampanii armię Księstwa Warszawskiego, dowodzoną przez księcia Józefa Poniatowskiego, wspierały sojusznicze oddziały Królestwa Saksonii. W późniejszej fazie wojny przeciwko Austriakom walczyły wyłącznie wojska polskie.
Przyczyny.
Cesarstwo Austrii zostało pokonane przez napoleońską Francję w poprzedniej wojnie, stoczonej w 1805 roku. Po klęsce w bitwie pod Austerlitz cesarz Franciszek musiał zawrzeć z Napoleonem niekorzystny pokój w Preszburgu, na mocy którego Austria utraciła swoje posiadłości w Niemczech i Włoszech, a także Tyrol i Istrię. Pokonane cesarstwo musiało również zapłacić wysoką kontrybucję. Od tamtej pory austriaccy przywódcy chcieli odzyskać utracone terytoria i pozycję w Europie.
W 1809 roku sytuacja polityczna w Europie wydawała się rozwijać w sposób niekorzystny dla Francji, która była coraz bardziej zaangażowana w trudną do wygrania wojnę w Hiszpanii. Napoleon przerzucił prawie 200 tysięcy żołnierzy na Półwysep Iberyjski, co poważnie osłabiało jego siły w innych regionach Europy i pozwalało Austriakom myśleć o zbrojnym wystąpieniu przeciwko Francji. Na dworze w Wiedniu wpływy zyskała w tym czasie frakcja kierowana przez ministra spraw zagranicznych Johanna von Stadiona, pod której naciskiem zapadła decyzja o wojnie. Głównym teatrem działań miały być południowe Niemcy, gdzie Austriacy chcieli rozbić armię Napoleona i skłonić państwa Związku Reńskiego do przyłączenia się do koalicji antyfrancuskiej. Poza tym mniejsze siły miały zaatakować Królestwo Włoch, Dalmację, Tyrol i Księstwo Warszawskie. Austria nie mogła liczyć na bezpośrednią pomoc militarną ze strony innych mocarstw, otrzymała jednak wsparcie finansowe od Wielkiej Brytanii, z którą się sprzymierzyła.
Austriacki sztab przeznaczył do działań na ziemiach polskich liczący ponad 30 tysięcy żołnierzy korpus pod dowództwem arcyksięcia Ferdynanda d’Este. Jego celem był szybki podbój słabo bronionego Księstwa Warszawskiego, dzięki czemu Austriacy spodziewali się wciągnąć do wojny Prusy. W Wiedniu liczono, że król Prus przyłączy się do koalicji przeciwko Napoleonowi w zamian za odzyskanie ziem polskich, które utracił dwa lata wcześniej na mocy pokoju w Tylży. Jeśli natomiast Prusacy nie zgodziliby się na dołączenie do wojny, cesarz Austrii mógłby zaoferować tereny Księstwa carowi Aleksandrowi i w ten sposób spróbować sprzymierzyć się z Rosją, rozbijając przy tym jej sojusz z Francją. Dlatego też, choć atak na Księstwo Warszawskie miał niewielkie znaczenie militarne, jego waga polityczna była niebagatelna.
Przebieg wojny.
Austriacki marsz ku Prusom.
Po wybuchu w kwietniu 1809 nowej wojny austriacko-francuskiej, liczący 32 tys. korpus wojsk austriackich dowodzony przez arcyksięcia Ferdynanda d’Este uderzył na Księstwo Warszawskie. W Księstwie nie było wtedy wojsk francuskich, zaś polskie liczyły tylko 14 tys. żołnierzy. Niewielka liczba żołnierzy polskich wynikała z faktu zaangażowania przez Napoleona większości wojsk Księstwa w kampaniach poza granicami kraju. Stacjonujące na miejscu siły pozostawały pod dowództwem ks. Poniatowskiego. Postanowił on stawić opór Austriakom na przedpolach Warszawy.
Po nierozstrzygniętej bitwie 19 kwietnia pod Raszynem Austriacy zajęli Warszawę. Począwszy od bitwy raszyńskiej wojska saskie wycofały się z działań militarnych.
Austriackie fiasko forsowania linii Wisły.
Gen. Poniatowski oddał nieufortyfikowaną stolicę i przegrupował swoje siły na prawą stronę Wisły na Pragę fortyfikowaną przez Napoleona w latach 1807–1809. Zmusiło to Austriaków do objęcia Warszawy garnizonem, który zamroził część sił i paradoksalnie odebrał tak charakterystyczną dla ich strategii inicjatywę. Następnie, próbując wyjść z impasu, Austriacy próbowali lądować na drugim brzegu rzeki. Garnizon praski pokonał jednostki austriackie pod Grochowem, Żeraniem i pod Ostrówkiem naprzeciw Góry Kalwarii, gdzie Austriacy budowali przeprawę mostową z drewna wycinanego w lasach wilanowskich. W tym ostatnim starciu gen. Sokolnicki, dowodząc dużo gorzej uzbrojonymi oddziałami polskimi, wziął do niewoli ponad 1000 jeńców. Kolejne porażki zmusiły Austriaków do pozostania na lewym brzegu.
Po zajęciu Warszawy część korpusu arcyksięcia d’Este wyruszyła na północ, docierając kolejno do Płocka i Torunia. Celem tych działań było rozciągnięcie terenu zajętego aż pod granice Prus. Austriacy dążyli bowiem do wciągnięcia Prus w wojnę przeciwko Francji.
Twierdza toruńska broniona pod dowództwem gen. Woyczyńskiego oparła się austriackim oddziałom, które po tym niepowodzeniu, a wobec rozciągnięcia szlaków komunikacyjnych i wobec bierności pruskiej, nie podjęły blokady. Siły austriackie skierowały się w kierunku na Poznań, gdzie stał gen. Jan Henryk Dąbrowski, a stamtąd również, nie osiągając blokady Poznania, marszem odwrotnym skierowały się na Warszawę.
Powstanie polskie na Rusi.
Wojska polskie kontynuowały natarcie na południe, do Galicji (zaboru austriackiego), trzymając się przy tym blisko Wisły tak, aby kontrolować sytuację. 27 maja 1809 r. Piotr Strzyżewski ze swoim oddziałem ruszył na południe. Kierując się na Sokal i Lwów, miał zamiar zająć Busk, Brody, Złoczów.
Prezesem polskiego rządu złoczowskiego mianował Tomasza Dąbskiego, a wiceprezesem Kownackiego. Piotr Strzyżewski pospieszył na uczynione przez obywateli wezwanie do Tarnopola, gdzie nominował miejscowe władze cyrkułowe z prezesem Michałem Konopką i z wiceprezesem Zabilskim. I tu zgłosił się do Piotra Strzyżewskiego chorąży krzemieniecki Gabriel Stanisław Rzyszczewski, wraz z 300 konnymi i z oddziałami kawalerii, hr. Marcin Amor Tarnowski – 60 ludźmi, hr. Adamem Potockim z 200 konnymi, Józefem Dwernickim, hr. Dulskim oraz Augustynem Trzecieskim, każdy ze 100 ludźmi. Organizacją piechoty miał w Tarnopolu zająć się Józef Marchocki i starano się formować batalion strzelców. W sumie oddział P. Strzyżewskiego liczył ok. 1200 ludzi, nie licząc formującej się piechoty. Do powstańczego miasta zdążały piesze i konne oddziały z cyrkułów Stryjskiego i Samborskiego, zorganizowane przez kpt. Piotra Terleckiego. Ruszyła kampania 1809 r. przeciw Austrii pod Tarnopolem, Wieniawką, Chorostkowem, Brzeżanami, Adamówką i Zaleszczykami, gdzie doszło do bitwy przeciw gen. Bickingowi 18 czerwca 1809 r. W czasie wojny z Austrią, na wieść o nadchodzącym wojsku polskim uformowano w Brzeżanach szwadron kawalerii pod dowództwem Alojzego Cykowskiego, a zarządca dóbr książąt Lubomirskich, Nowicki, wystawił kompanię strzelców z dóbr Brzeżany. W sumie oblicza się siły płk. Piotra Strzyżewskiego (1777–1854) na 250 kawalerzystów liniowych, 400 ochotników konnych, 300 strzelców pieszych oraz 4.000 pospolitego ruszenia.
Manewr polski w kierunku Galicji.
Rezultatem działań wojennych na południu kraju było zajęcie Lublina, Sandomierza, Zamościa (w wyniku nocnego ataku na fortecę w ręce polskie dostało się 2000 jeńców i 40 armat), Lwowa i Krakowa. Zmusiło to główny korpus austriacki do opuszczenia Warszawy i podjęcia kontrofensywy, ale po klęsce wojsk austriackich w bitwie z Francuzami pod Wagram i wystąpieniu przeciw nim Rosji, sprzymierzonej z Francją, wojska austriackie opuściły terytorium Księstwa Warszawskiego.
W czasie kampanii 1809 Rosja była w sojuszu z Francją, więc nie mogła wystąpić przeciwko armii Księstwa Warszawskiego. W praktyce jednak jej armia szła na południe, niejako pilnując, aby Polacy nie wkroczyli do wschodniej Galicji, czyli na Lwowszczyznę i Tarnopolszczyznę. Znamienne było spotkanie u bram Krakowa, gdzie Rosjanie oświadczyli, że to oni zajmują miasto za ustępującymi Austriakami. Książę Józef Poniatowski, torując sobie drogę, wjechał do miasta, tym samym otwierając szansę na przyłączenie go do Księstwa. Rosjanie, jako sojusznicy Francji, nie mogli walczyć u bram Krakowa z Poniatowskim.
Polskie władze cywilne w okresie wojny.
Miejsca postoju Rządu Księstwa Warszawskiego.
Rząd po nierozstrzygniętej bitwie pod Raszynem, wobec oddania Austriakom Warszawy opuścił stolicę i udał się 21 maja 1809 roku do Torunia. W obliczu groźby, że miasto zostanie oblężone przez zbliżające się lewym brzegiem Wisły siły austriackie, rząd Księstwa udał się do Łomży. Po opuszczeniu Warszawy przez Austriaków w dniach 2–3 czerwca ministrowie powrócili do odzyskanej stolicy.
Przejęcie administracji przez Polaków.
2 czerwca 1809 na wyzwolonych ziemiach Galicji Wschodniej i Galicji Zachodniej książę Józef Poniatowski powołał w imieniu cesarza Napoleona I Rząd Centralny Wojskowy Tymczasowy Obojga Galicji.
Skutki wojny.
Zwycięska kampania polskiej armii, w połączeniu ze skutkami wojny francusko-austriackiej, rozstrzygniętej w bitwie pod Wagram, przyniosła Księstwu Warszawskiemu znaczne korzyści terytorialne. Na mocy traktatu pokojowego w Schönbrunn terytorium państwa powiększyło się w 1809 roku o obszar III zaboru (tzw. Nowa Galicja) i częściowo I zaboru austriackiego (rejon Zamościa). Przyniosło to wzrost powierzchni Księstwa ze 104 tys. do 155 tys. km², a populacji z 2,6 mln do 4,3 mln osób.
Rejon Wieliczki stał się autonomicznym okręgiem pod wspólną administracją Księstwa i Austrii, przy czym obie strony miały na równych prawach korzystać z tamtejszych złóż soli. Natomiast należący dotąd do zaboru austriackiego obwód tarnopolski, opanowany w czasie wojny przez polskie oddziały pod dowództwem Piotra Strzyżewskiego, został przekazany Rosji. Wobec radości z wygranej wojny obronnej i powiększenia Księstwa fakt ten nie wpłynął zbytnio na polską opinię publiczną – inaczej niż po podobnych ustaleniach pokoju w Tylży w 1807 roku. Wówczas Napoleon zgodził się na oddanie leżącego w zaborze pruskim obwodu białostockiego Rosji, Pomorze i Warmia pozostały częścią Prus, a Gdańsk został wyodrębniony jako wolne miasto. Działania te wywołały wtedy rozczarowanie dużej części Polaków.
Nowe nabytki terytorialne Księstwa podzielone zostały na 4 departamenty (krakowski, lubelski, radomski i siedlecki) i 40 powiatów. Utworzona w wyniku wojny południowa granica Księstwa Warszawskiego, po utworzeniu Królestwa Polskiego w 1815, przetrwała w zbliżonym kształcie jako granica rosyjsko-austriacka do 1914 roku. Zmiany jej przebiegu obejmowały głównie okręg Krakowa, wydzielony jako wolne miasto po kongresie wiedeńskim i włączony do Austrii w 1846 roku.
Zwiększenie rozmiarów Wojska Polskiego w czasie działań wojennych.
Na wyzwalanych ziemiach armia Księstwa Warszawskiego spotkała się z przychylną postawą ludności. Wiele osób, zwłaszcza spośród młodzieży i mieszczan, wstępowało do formujących się regimentów. Nabytki terytorialne Księstwa Warszawskiego miały tutaj olbrzymie znaczenie i wprost przekładały się na wzrost potencjału militarnego. Poniższy wykaz dotyczy tej części formowanej kawalerii – tzw. pułki kawalerii galicyjsko-francuskiej – która wywodziła się z ziem wyzwolonych w wyniku wojny austriacko-polskiej
Natomiast ta część piechoty galicyjsko-francuskiej, która wywodzi się z ziem wyzwolonych w wyniku wojny austriacko-polskiej, sformowana była następująco:

</doc>
<doc id="514756" url="https://pl.wikipedia.org/wiki?curid=514756" title="Łuskaczowate">
Łuskaczowate

Łuskaczowate (Notacanthidae) – rodzina ryb łuskaczokształtnych (Notacanthiformes).
Występowanie.
Głębokie wody morskie (od 125 do 3500 m) niemal całego świata.
Cechy charakterystyczne.
Ciało długie, węgorzowate, bocznie ścieśnione, pokryte małymi, kolistymi łuskami. Trzon ogonowy ostro zakończony. Otwór gębowy w położeniu dolnym. Długa płetwa odbytowa, płetwa grzbietowa złożona z szeregu pojedynczych, niepołączonych ze sobą kolców.
Klasyfikacja.
Rodzaje zaliczane do tej rodziny:
"Lipogenys" — "Notacanthus" — "Polyacanthonotus" — "Tilurus"
Uwaga.
Zaliczany wcześniej do tej rodziny "Leptocephalus giganteus" został uznany za larwę (leptocefal) "Coloconger giganteus".

</doc>
<doc id="514759" url="https://pl.wikipedia.org/wiki?curid=514759" title="Notacanthidae">
Notacanthidae



</doc>
<doc id="514764" url="https://pl.wikipedia.org/wiki?curid=514764" title="Halosauridae">
Halosauridae

Halosauridae – rodzina ryb łuskaczokształtnych (Notacanthiformes).
Występowanie.
Głębokie wody morskie całego świata.
Klasyfikacja.
Rodzaje zaliczane do tej rodziny:
"Aldrovandia" — "Halosauropsis" — "Halosaurus"

</doc>
<doc id="514765" url="https://pl.wikipedia.org/wiki?curid=514765" title="Winterthur">
Winterthur

Winterthur (fr. "Winterthour") – miasto w Szwajcarii, w kantonie Zurych.
W Winterthur znajduje się Szwajcarskie Centrum Nauki Technorama, oferujące ponad 500 interaktywnych stacji doświadczeń z różnych dziedzin nauki. W mieście działa sieć trolejbusowa.
W 1940 miejsce internowania polskich żołnierzy z 2 Dywizji Strzelców Pieszych, dla których otwarto specjalnie szkołę techniczną.

</doc>
<doc id="514766" url="https://pl.wikipedia.org/wiki?curid=514766" title="Wielkie Berezne">
Wielkie Berezne

Wielkie Berezne (ukr. Великий Березний, "Wełykyj Bereznyj"; ros. Великий Берёзный, "Wielikij Bierioznyj"; węg. "Nagyberezna") – osiedle typu miejskiego w obwodzie zakarpackim w zachodniej Ukrainie (na Zakarpaciu). Powierzchnia – 4,1 km².
Wielkie Berezne leży u ujścia potoku Ubla do Użu, między masywem Poprzecznego na południowym zachodzie, południowymi stokami Bieszczadów Zachodnich na północy i pasmem Połoniny Równej na wschodzie. Przez miasto przebiegają droga regionalna H13 i linia kolejowa z Użhorodu do Sambora przez Przełęcz Użocką.
Historia.
Pierwsza wzmianka o Wielkim Bereznym pochodzi z 1409 roku. W 1427 wieś należała do użhorodzkiego majątku rodu Drugethów. Za czasów węgierskich należało do komitatu Ung. W 1894 roku powstała linia kolejowa. W 1910 liczyło 2,8 tys. mieszkańców, z czego 1,1 tys. Rusinów, 0,9 tys. Niemców, 0,4 tys. Węgrów i 0,3 tys. Słowaków. Prawa miejskie od 1947.
Na zachód od miasta znajduje się drogowe przejście graniczne Małyj Bereznyj-Ubľa ze Słowacją.

</doc>
<doc id="514769" url="https://pl.wikipedia.org/wiki?curid=514769" title="Rika">
Rika

Rika (dawniej Wielki Ag; "Rika", ) – rzeka na Zakarpaciu, w dorzeczu Cisy. Długość – 92 km, powierzchnia zlewni – 1240 km².
Rika powstaje koło wsi Toruń na wysokości 583 m n.p.m. z połączenia dwóch potoków: Pryslipa, spływającego spod szczytu Czarna Repa na wschodnim skraju Bieszczadów Wschodnich i Torunianki, spływającej z masywu Gorganu Wyszkowskiego na zachodnim skraju Gorgan. Rika płynie na południe głęboko wciętą, V-kształtną doliną, oddzielającą Połoninę Borżawę na zachodzie od Połoniny Czerwonej na wschodzie. W górnym biegu przepływa przez Miżhir'ja. W środkowym biegu przyjmuje wody odprowadzone tunelem z Terebli, zasilające terebelsko-ricką elektrownię wodną. Rika spływa z gór do Kotliny Marmaroskiej, gdzie wpada do Cisy na wysokości 157 m n.p.m. tuż na zachód od Chustu.
Doliną Riki biegnie droga regionalna R38 z Chustu do Doliny przez Przełęcz Wyszkowską.

</doc>
<doc id="514774" url="https://pl.wikipedia.org/wiki?curid=514774" title="Nitrony">
Nitrony

Nitrony - grupa organicznych związków chemicznych zwanych też "N"-tlenkami imin. Charakterystyczną ich grupą funkcyjną jest układ:
gdzie R - dowolna organiczna grupa funkcyjna (najczęściej alkilowa lub arylowa, ale czasem również np. alkoksylowa). Niektóre nitrony (zwłaszcza monopodstawione) są nietrwałe - są one otrzymywane bezpośrednio przed użyciem. Niepodstawiony "N"-tlenek formyloiminy w ogóle nie jest znany.
Synteza.
Istnieje kilka metod syntezy nitronów. Najbardziej uniwersalna polega na kondensacji aldehydów z hydroksyloaminami. Przykładem może być reakcja benzaldehydu z "N"-fenylohydroksyloaminą:
W syntezie nitronów (zwłaszcza tripodstawionych) użyteczna jest metoda opierająca się na reakcji diazoalkanów z nitrozozwiązkami. Przykładem może być synteza "C","C","N"-trifenylonitronu z difenylodiazometanu i nitrozobenzenu:
Właściwości chemiczne.
Nitrony w obecności śladowych nawet ilości wody łatwo hydrolizują do hydroksyloamin i odpowiednich związków karbonylowych. Przykładem może być reakcja rozkładu ("Z")-"C"-fenylo-"N"-metylonitronu:
Rozkład nitronów następuje także w konsekwencji naświetlania promieniami UV. W pierwszym etapie następuje cyklizacja do odpowiednich oksazirydyn, które łatwo rozpadają się na małocząsteczkowe, acykliczne połączenia. Tworzenie układu azirydynowego jako pierwszego stadium fotolizy zostało udowodnione m.in. w przypadku ("Z")-"C","N"-difenylonitronu:
Nitrony znajdują szerokie zastosowanie w syntezie organicznej. Szczególną rolę odgrywają tutaj reakcje cykloaddycji z olefinami, pozwalające na uzyskiwanie interesujących połączeń heterocyklicznych. Przykładem może być [2+3] cykloaddycja ("Z")-"C","N"-difenylonitronu ze styrenem:

</doc>
<doc id="514775" url="https://pl.wikipedia.org/wiki?curid=514775" title="Wstawaj! Gramy!">
Wstawaj! Gramy!



</doc>
<doc id="514782" url="https://pl.wikipedia.org/wiki?curid=514782" title="BoomBox">
BoomBox



</doc>
<doc id="514784" url="https://pl.wikipedia.org/wiki?curid=514784" title="Mangusta egipska">
Mangusta egipska

Mangusta egipska, ichneumon, szczur faraona, szczur faraonów ("Herpestes ichneumon") – gatunek drapieżnego ssaka z podrodziny Herpestinae w obrębie rodziny mangustowatych (Herpestinae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Viverra ichneumon". Holotyp pochodził z Egiptu. 
Rozpoznano do dziesięciu podgatunków, ale konieczna jest rewizja taksonomiczna. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Mangusta egipska występuje na Półwyspie Iberyjskim, północnej Afryce i Bliskim Wschodzie w południowej Turcji, Syrii, Libanie, Jordanii i Izraelu; Czarnej Afryce od Senegalu i Gambii na wschód do Sudanu, Etiopii, Somalii i Kenii oraz na południe do Gabonu, Angoli, północnej Namibii, północnej Botswany, północnego Zimbabwe, Mozambiku i Południowej Afryce. Występowanie w Europie (Portugalia i Hiszpania) prawdopodobnie spowodowane jest introdukcją z północnej Afryki.
Morfologia.
Długość ciała (bez ogona) samic 50–58 cm, samców 55,7–61 cm, długość ogona samic 43,5–56,3 cm, samców 44,7–61 cm, długość ucha samic 3–4,2 cm, samców 2,5–3,8 cm, długość tylnej stopy samic 8,9–11,4 cm, samców 9,5–11,5 cm; masa ciała samic 2,2–4,1 kg, samców 2,6–4,1 kg. Sierść dość długa, ubarwiona rudo-brązowo, pysk długi, spiczasty. Wzór zębowy: I formula_1 C formula_2 P formula_3 M formula_4 = 40. 
Ekologia.
Tryb życia głównie nocny. Żyje w wykopanych przez siebie norach, parami lub w grupach rodzinnych.
Pożywienie stanowią głównie drobne kręgowce oraz pokarm roślinny, zwłaszcza owoce. Często atakuje jadowite węże, m.in. kobry, których jest zaciętym wrogiem. Czasem napada na ptactwo domowe. Ciąża trwa ok. 2 miesięcy, samica rodzi 2-5 młodych. W celu wytępienia węży jadowitych sprowadzono mangustę egipską m.in. do Włoch. 
Znaczenie.
Mangusta egipska była jednym z pierwszych drapieżników, które udało się oswoić i wszechstronnie użytkować starożytnym Egipcjanom gdzie była czczona jako zwierzę święte.

</doc>
<doc id="514790" url="https://pl.wikipedia.org/wiki?curid=514790" title="Hans-Peter Briegel">
Hans-Peter Briegel

Hans-Peter Briegel (ur. 11 października 1955 w Kaiserslautern) – niemiecki piłkarz występujący na pozycji obrońcy. Trener piłkarski.
Kariera klubowa.
Briegel jest wychowankiem klubu SV Rodenbach. W 1974 roku trafił do juniorów 1. FC Kaiserslautern, a w 1975 roku został włączony do jego pierwszej drużyny, grającej w Bundeslidze. W tych rozgrywkach zadebiutował 10 kwietnia 1976 roku w wygranym 4:3 meczu z Bayernem Monachium. 4 czerwca 1976 roku w przegranym 1:5 spotkaniu z Fortuną Düsseldorf strzelił pierwszego gola w Bundeslidze. W tym samym roku dotarł z zespołem do finału Pucharu RFN, jednak Kaiserslautern uległo tam Hamburgerowi SV. W 1979 roku oraz w 1980 roku Briegel zajmował z klubem 3. miejsce w Bundeslidze, które było najwyższym jego w trakcie gry w Bundeslidze. W 1981 roku ponownie zagrał z drużyną w finale Pucharu RFN, jednak tym razem 1. FC Kaiserslautern zostało tam pokonane przez Eintracht Frankfurt. W pierwszej drużynie Kaiserslautern Briegel spędził 9 lat.
W 1984 roku odszedł do włoskiego Hellasu Werona. W 1985 roku zdobył z klubem mistrzostwo Włoch. W tym samym roku został wybrany Niemieckim Piłkarzem Roku. W 1986 roku został graczem Sampdorii. W 1988 roku zdobył z nią Puchar Włoch. W tym samym roku zakończył karierę.
Kariera reprezentacyjna.
W reprezentacji RFN Briegel zadebiutował 17 października 1979 roku w wygranym 5:1 meczu eliminacji Mistrzostw Europy 1980 z Walią. W 1980 roku znalazł się w kadrze na Mistrzostwa Europy. Zagrał na nich w pojedynkach z Czechosłowacją (1:0), Holandią (3:2), Grecją (0:0) i Belgią (2:1). Reprezentacja RFN została triumfatorem tamtego turnieju.
19 listopada 1980 roku w wygranym 4:1 towarzyskim spotkaniu z Francją Briegel strzelił pierwszego gola w drużynie narodowej. W 1982 roku wziął udział w Mistrzostwach Świata. Wystąpił na nich w pojedynkach z Algierią (1:2), Chile (4:1), Austrią (1:0), Anglią (0:0), Hiszpanią (2:1), Francją (3:3, 5:4 w rzutach karnych) i Włochami (1:3). Tamten mundial kadra RFN zakończyła na 2. miejscu.
W 1984 roku po raz drugi był w drużynie na Mistrzostwa Europy. Zaliczył tam 3 mecze: z Portugalią (0:0), Rumunią (2:1) i Hiszpanią (0:1). Zespół RFN odpadł z turnieju po fazie grupowej.
W 1986 roku Briegel ponownie uczestniczył w Mistrzostwach Świata. Zagrał tam w pojedynkach z Urugwajem (1:1), Szkocją (2:1), Marokiem (1:0), Meksykiem (0:0, 4:1 w rzutach karnych), Francją (2:0) oraz w finale z Argentyną (2:3). Reprezentacja RFN zakończyła tamten turniej na 2. miejscu.
W latach 1979–1986 w drużynie narodowej rozegrał w sumie 72 spotkania i zdobył 4 bramki.
Kariera trenerska.
Po zakończeniu kariery Briegel został trenerem. Jego pierwszym klubem był szwajcarski FC Glarus. Potem prowadził niemiecki SV Edenkoben, a od lata 1994 roku SG Wattenscheid 09 z 2. Bundesligi. Pracował tam do marca 1995 roku.
W 1999 roku Briegel został szkoleniowcem tureckiego Beşiktaşu JK. W 2001 roku trafił do Trabzonsporu. W 2002 roku został selekcjonerem reprezentacji Albanii. Pracował tam przez 4 lata, a potem odszedł do reprezentacji Bahrajnu, który prowadził przez rok. W 2007 roku, przez kilka miesięcy trenował turecki zespół Ankaragücü.

</doc>
<doc id="514796" url="https://pl.wikipedia.org/wiki?curid=514796" title="Kasza manna">
Kasza manna

Kasza manna (także: grysik) – drobnoziarnista kasza otrzymywana z ziaren pszenicy zwyczajnej.
Kasza manna otrzymywana jest przez odsiewanie grubszych kaszek w trakcie przemiału ziaren pszenicy na mąkę. Podczas przemiału otrzymuje się wiele frakcji kaszek, czyli cząstek bielma mącznego. Jedną z tych frakcji poddaje się oczyszczeniu w urządzeniach nazywanych wialniami kaszkowymi. Oczyszczenie polega na wydzieleniu z półproduktu frakcji kaszki drobnych cząstek otrębiastych oraz mąki. Tak oczyszczona frakcja kaszek o ustalonej granulacji (wielkości ziarna) stanowi produkt handlowy o nazwie "kasza manna".
W obrocie handlowym można spotkać "kaszę mannę" oraz "kaszę mannę preparowaną" ("błyskawiczną"). Kasza manna preparowana podlega w procesie produkcji wstępnej obróbce termicznej, która doprowadza do skleikowania ziaren skrobi, wskutek czego kasza ta ulega szybkiemu ugotowaniu.
Dobra jakościowo kasza manna powinna być biała z odcieniem żółtawym. Kaszę mannę powinny stanowić drobne cząstki bielma, bez widocznych ciemnych cząstek otrębowych. Nie powinna być zamączona. Czas przechowywania kaszy manny od chwili wyprodukowania wynosi pięć miesięcy.
Współcześnie produkowane są również: "kasza manna razowa", "kasza manna orkiszowa" (z pszenicy orkisz) oraz "kasza manna orkiszowa razowa".
Wartości odżywcze.
Zawiera niewiele błonnika, minerałów i witamin, lecz dużą ilość skrobi. Zawiera gluten.
Dietetyka.
Jest jedną z najbardziej popularnych kasz, ze względu na lekkostrawność często stosowana w dietach małych dzieci oraz osób z nadwrażliwością układu pokarmowego.
Sztuka kulinarna.
Kasza manna ma łagodny smak. Można ja przygotować jako samodzielną potrawę (np. kaszę podaną z sokiem lub przyrządzając z niej zupę mleczną, kleik, mus, kisiel mleczny, leguminę) lub jako środek zagęszczający (wiążący) do ciast, budyniów, klusek, mas do przekładania ciast, zup (krupników), kotletów, przetworów mięsnych (pasztetów). Czasami stosowana jest zamiennie z bułką tartą do posypywania formy do pieczenia ciasta, bądź zamiennie z makaronem jako dodatek do zup (np. w postaci tzw. kostki).
Kaszy manny nie płucze się, ponieważ kasze drobne mocno nasiąkają wodą. Innym powodem jest uniknięcie usunięcia rozdrobnionych składników cząstek ziarna.
Kasza manna po ugotowaniu zwiększa swoją masę i objętość w następujący sposób:
Aby ugotować kaszę mannę na sypko, stosuje się tzw. zacieranie jajem.

</doc>
<doc id="514798" url="https://pl.wikipedia.org/wiki?curid=514798" title="Mo Yan">
Mo Yan

Mo Yan (), właśc. 管谟业, "Guan Moye" (ur. 17 lutego 1955 w prowincji Szantung) – chiński pisarz, laureat Literackiej Nagrody Nobla w 2012 roku.
Życiorys.
W czasie rewolucji kulturalnej pracował w tłoczni oleju. W wieku 20 lat wstąpił do Chińskiej Armii Ludowo-Wyzwoleńczej. Pisać zaczął w 1981 r., a trzy lata później został wykładowcą na wydziale literatury w szkole wojskowej, a następnie uzyskał doktorat za pracę o twórczości Lu Xuna. Zanim w 2000 r. Akademia Szwedzka przyznała Literacką Nagrodę Nobla Gao Xingjianowi, Mo Yan był uważany przez znawców chińskiej literatury za najpoważniejszego kandydata do tego tytułu. Adaptacja jego powieści "Klan czerwonego sorga" była reżyserskim debiutem Zhanga Yimou ("Czerwone sorgo"), od tego filmu zaczęła się także kariera Gong Li.

</doc>
<doc id="514806" url="https://pl.wikipedia.org/wiki?curid=514806" title="Bumerang (program telewizyjny)">
Bumerang (program telewizyjny)



</doc>
<doc id="514810" url="https://pl.wikipedia.org/wiki?curid=514810" title="Jabbin">
Jabbin

Jabbin – komunikator internetowy o otwartym kodzie źródłowym (Open Source). Program ten umożliwia darmową komunikację głosową w technologii VoIP w sieci Jabber/XMPP.
Jabbin pierwotnie używał protokołu TINS, który pozwala na połączenie między dwoma klientami. Od wersji 2.0 korzysta z protokołu Jingle. Do kompresowania strumienia rozmowy Jabbin używa kodeka speex z rodziny Ogg. Kodek ten, napisany specjalnie do kompresji głosu, jest całkowicie darmowy i wolny od wszelkich patentów. Jabbin jest mutacją programu Psi, która wcześniej od swojego pierwowzoru dodała obsługę rozmów głosowych. W planach było zaimplementowanie wideokonferencji, jednak projekt przestał być rozwijany.
Wersje.
1.0 – ostatnia stabilna bez obsługi Jingle
2.0 – najnowsza wersja beta. (wsparcie Jingle)
Platformy systemowe.
Windows, Linux (Mac OS w przygotowaniu)

</doc>
<doc id="514812" url="https://pl.wikipedia.org/wiki?curid=514812" title="Wilfredo Leiva">
Wilfredo Leiva



</doc>
<doc id="514813" url="https://pl.wikipedia.org/wiki?curid=514813" title="Bumerang (ujednoznacznienie)">
Bumerang (ujednoznacznienie)



</doc>
<doc id="514814" url="https://pl.wikipedia.org/wiki?curid=514814" title="Pio Leyva">
Pio Leyva



</doc>
<doc id="514815" url="https://pl.wikipedia.org/wiki?curid=514815" title="Chur">
Chur

Chur (fr. "Coire", wł. "Coira", rm. "Cuira") – miasto i gmina w Szwajcarii, stolica kantonu Gryzonia oraz siedziba administracyjna regionu Plessur. Najstarsze miasto w Szwajcarii oraz największa gmina pod względem liczby mieszkańców w regionie.
Geografia.
Miasto położone jest w Alpach Retyckich, w dolinie rzeki Plessur, w pobliżu jej ujścia do Renu.
Historia.
Osadnictwo w tym rejonie prawdopodobnie zaczęło się około 5 tys. lat p.n.e. W 15 r. p.n.e. ten obszar należący do plemienia Retów podbili Rzymianie tworząc prowincję Raetia prima. Wówczas na terenie obecnego miasta powstała twierdza Curia Raetorum. W roku 451 powstało biskupstwo, okolica stała się lennem należącym do kościoła, dopiero w 1465 r. Chur uniezależniło się otrzymując status wolnego miasta. Rok przed tym wydarzeniem w mieście wybuchł wielki pożar, który zniszczył dużą część wcześniejszej zabudowy.
Planetoida (269550) Chur otrzymała nazwę pochodzącą od tego miasta.
Demografia.
W Chur mieszkają 39 984 osoby. W 2020 roku 20,9% populacji gminy stanowiły osoby urodzone poza Szwajcarią. 
Gospodarka.
W mieście rozwinął się przemysł precyzyjny, maszynowy i spożywczy. Dodatkowo, w pobliżu miasta znajduje się browar, warzący piwo tradycyjnymi metodami. Infrastruktura turystyczna jest dobrze rozwinięta (ponad 20 hoteli)
Współpraca.
Miejscowości partnerskie:
Transport.
Przez teren gminy przebiegają autostrada A13 oraz drogi główne nr 3, nr 13 i nr 740.

</doc>
<doc id="514821" url="https://pl.wikipedia.org/wiki?curid=514821" title="Norbert Eder">
Norbert Eder

Norbert Alban Eder (ur. 7 listopada 1955 w Dettelbach, zm. 2 listopada 2019) – niemiecki piłkarz występujący na pozycji obrońcy. Trener piłkarski.
Kariera klubowa.
Eder treningi rozpoczął w 1963 roku w klubie VfR Bibergau. W 1973 roku trafił do juniorów zespołu 1. FC Nürnberg. W 1974 roku został włączony do jego pierwszej drużyny, grającej w 2. Bundeslidze Süd. W 1978 roku awansował z klubem do Bundesligi. W tych rozgrywkach zadebiutował 12 sierpnia 1978 roku w przegranym 0:2 pojedynku z VfL Bochum. 23 grudnia 1978 roku w wygranym 1:0 spotkaniu z Borussią Mönchengladbach strzelił pierwszego gola w Bundeslidze. W 1979 roku spadł z zespołem do 2. Bundesligi Süd, ale po roku powrócił z nim do Bundesligi. W 1. FC Nürnberg grał do 1984 roku.
W 1984 roku Eder odszedł do Bayernu Monachium, również grającego w Bundeslidze. Pierwszy ligowy mecz zaliczył tam 25 sierpnia 1984 roku przeciwko Arminii Bielefeld (3:1). W Bayernie spędził 4 lata. W tym czasie zdobył z klubem 3 mistrzostwa RFN (1985, 1986, 1987) i Puchar RFN (1986). W 1987 roku dotarł z nim także do finału Pucharu Mistrzów, jednak Bayern uległ tam drużynie FC Porto. W 1988 roku Eder został graczem szwajcarskiego FC Zürich, gdzie w 1990 roku zakończył karierę.
Kariera reprezentacyjna.
W reprezentacji RFN Eder zadebiutował 11 maja 1986 roku w zremisowanym 1:1 towarzyskim meczu z Jugosławią. W tym samym roku znalazł się w kadrze na Mistrzostwa Świata. Zagrał na nich w pojedynkach z Urugwajem (1:1), Szkocją (2:1), Danią (0:2), Marokiem (1:0), Meksykiem (0:0, 4:1 w rzutach karnych), Francją (2:0) i w finale z Argentyną (2:3). Na tamtym mundialu reprezentacja RFN zajęła 2. miejsce. W drużynie narodowej Eder rozegrał w sumie 9 spotkań, wszystkie w 1986 roku.

</doc>
<doc id="514822" url="https://pl.wikipedia.org/wiki?curid=514822" title="Uster">
Uster

Uster − miasto w Szwajcarii, w kantonie Zurych.

</doc>
<doc id="514823" url="https://pl.wikipedia.org/wiki?curid=514823" title="Centzon Totochtin">
Centzon Totochtin

Centzon Totochtin (nah. "czterysta królików") – grupa pomniejszych bogów azteckich lub istot księżycowych kojarzonych z rośliną pulque, uosabiających pijaństwo i poszczególne stopnie upojenia alkoholowego. Uważano ich za dzieci bogini Mayahuel i Patecatla oraz kojarzono (lub uosabiano) z oszałamiającym napojem pulque ("Octli") wyrabianym z agawy.
„Czterysta królików” odpowiadało ilości nastrojów, jakie może wywołać pijaństwo. Indiańskie przysłowie mówi, że "każdy ma swojego królika". Królik odpowiada za to, czy pijany staje się smutny, wesoły, lubieżny, gadatliwy, agresywny, bezwstydny itp. Owych czterysta królików wymagało każdorazowo po upiciu się złożenia im ofiar i pokuty. Inna wersja tego mitu mówi, że Aztekowie z drzewa maguey sporządzają wino, które piją i którym się upijają, choć upijanie nie jest z powodu wina, lecz z powodu korzeni zwanych ucpactl, które do niego dodają. Bogowie ci zostali przedstawieni w kodeksie Magliabechiano.
Do tej grupy bogów należeli również Ometochtli, Tlamatzincatl i Izquitecatl, Bóg pijaków i płodności Tepoztecatl (Tezcatzontecatl) czczony głównie w mieści Tepozteco oraz Totoltecatl, Papaztac, Tlacultetl, Tezcatzoncatl Ome Tochtli, Ome Tochtli Yiauhqueme, Ome Tochtli Tomiauh, Acalua Ome Tochtli, Tlilhua Ome Tochtli, Ome Tochtli Nappatecuhtli.

</doc>
<doc id="514828" url="https://pl.wikipedia.org/wiki?curid=514828" title="Góry Kocie">
Góry Kocie



</doc>
<doc id="514830" url="https://pl.wikipedia.org/wiki?curid=514830" title="La Chaux-de-Fonds">
La Chaux-de-Fonds

La Chaux-de-Fonds − miasto w Szwajcarii, w kantonie Neuchâtel, położone w górach Jury, kilka kilometrów od francuskiej granicy. Po Genewie i Lozannie jest to trzecie pod względem wielkości miasto we francuskojęzycznej Szwajcarii. W 2009 roku wraz z pobliskim miastem Le Locle wpisane na listę światowego dziedzictwa UNESCO.

</doc>
<doc id="514839" url="https://pl.wikipedia.org/wiki?curid=514839" title="Unbibi">
Unbibi

Unbibi () – hipotetyczny pierwiastek chemiczny o liczbie atomowej 122, niezsyntetyzowany do tej pory. Jego nazwa została utworzona z liczby atomowej, zgodnie z regułami nazewnictwa pierwiastków transuranowych, ustalonymi przez IUPAC.
Historia.
Pierwszą próbę syntezy unbibi metodą gorącej fuzji podjął w 1972 r. Gieorgij Florow:
W 1978 roku podjęto próbę syntezy w Instytucie Badań Ciężkich Jonów w Darmstadt, bombardując naturalną mieszaninę izotopów erbu izotopem 136 ksenonu:
Te wczesne próby były motywowane hipotezą występowania pierwiastków superciężkich w środowisku naturalnym.
W roku 2000 w Instytucie Badań Ciężkich Jonów podjęto nową próbę syntezy:
W 2003 roku rosyjscy uczeni z Instytutu w Dubnej przeprowadzili próby syntezy jąder złożonych, aby zbadać procesy rozszczepienia jąder pierwiastków superciężkich. Pośród badanych reakcji, do powstania jądra złożonego o Z=122 prowadziły reakcje 248Cm i 58Fe oraz 242Pu i 64Ni:
Jądra te istniały przez ok. 10−18 sekundy. Stwierdzono, że rozszczepienie tych jąder ma charakter asymetryczny; w procesie tym, jako lżejszy produkt rozszczepienia najczęściej tworzone są jądra o liczbie protonów i neutronów podobnej do podwójnie magicznego jądra .
Doniesienie o występowaniu naturalnym.
24 kwietnia 2008 grupa kierowana przez Amnona Marinova z Uniwersytetu Hebrajskiego w Jerozolimie ogłosiła wykrycie kilku atomów unbibi-292 w naturalnie występujących złożach toru. Zawartość pierwiastka określono na 10−12–10−11 zawartości toru. Autorzy uznali także, że czas połowicznego rozpadu tego izotopu jest rzędu 108 lat, co umożliwiło jego wykrycie. Wyniki te nie zostały opublikowane w recenzowanym czasopiśmie naukowym.
Artykuł spotkał się z krytyką środowiska naukowego, podważającą poprawność przeprowadzenia eksperymentu. Prócz tego otrzymane wyniki odbiegają znacznie od dotychczasowej wiedzy na temat pierwiastków superciężkich; unbibi ma prawdopodobnie właściwości chemiczne istotnie różne od toru (ze względu na efekty relatywistyczne, zmieniające kolejność zapełniania orbitali elektronowych). Ponadto istnienie długożyciowego izotopu o tak małej liczbie neutronów, daleko od ścieżki stabilności, wydaje się nieprawdopodobne.
Powtórzenie eksperymentów z próbką toru za pomocą innej metody, przy 100-krotnie wyższej czułości pomiaru, nie potwierdziło wyników grupy Marinova. Pierwiastek ten pozostaje nieodkryty.

</doc>
<doc id="514841" url="https://pl.wikipedia.org/wiki?curid=514841" title="Kudus">
Kudus

Kudus – miasto w Indonezji na Jawie w prowincji Jawa Środkowa u podnóża wulkanu Muria. Ośrodek administracyjny dystryktu Kudus; 92 tys. mieszkańców (2006).
Ośrodek przemysłu spożywczego (olejarnie i łuszczarnie ryżu), tytoniowego (jeden z najważniejszych w kraju, słynie z produkcji papierosów "kretek" z goździkami), włókienniczego i metalowego.
Meczet Masjid Menara z XVI w.

</doc>
<doc id="514842" url="https://pl.wikipedia.org/wiki?curid=514842" title="Hellas Verona">
Hellas Verona

Hellas Werona – włoski klub piłkarski założony w 1903 w Weronie. Zwycięzca Serie A w sezonie 1984/1985 i trzykrotny finalista (w latach 1976, 1983 i 1984) Pucharu Włoch. W sezonie 2007/2008 klub był bliski spadku do Serie C2, ale wygrał baraże z Pro Patrią. W 2013 roku klub zajął 2. miejsce w Serie B i awansował do Serie A.

</doc>
<doc id="514844" url="https://pl.wikipedia.org/wiki?curid=514844" title="Vevey">
Vevey

Vevey – miasto o charakterze turystyczno-wypoczynkowym w Szwajcarii, w kantonie Vaud, położone na brzegu Jeziora Genewskiego.
W czasie I wojny światowej powstał w Vevey Szwajcarski Komitet Generalny Pomocy Ofiarom Wojny w Polsce, założony przez Ignacego Jana Paderewskiego i Henryka Sienkiewicza, który tu zmarł w 1916. W Vevey ostatnich 25 lat swego życia spędził Charlie Chaplin, którego pomnik naturalnej wielkości, znajdujący się na nadbrzeżnym bulwarze, jest ulubionym miejscem wykonywania pamiątkowych fotografii przez turystów.
Vevey słynie z jednego z większych świąt winobrania na świecie "Fête des Vignerons", organizowanego "cztery razy w ciągu stulecia" oraz festiwalu filmów komediowych.
Historia.
Już XX w p.n.e. na terenie Vevey powstała osada palafitowa, wzniesiona na drewnianych palach ponad taflą jeziora (we współczesnej architekturze określana mianem konstrukcji typu pilotis).
W epoce starożytnego Rzymu powstała miejscowość o nazwie "Vibiscum". Vevey jest jednym z etapów "Via Francigena" – szlaku pielgrzymkowego prowadzącego do Rzymu. Z tego powodu zostało wspomniane przez Sigeryka, arcybiskupa Canterbury z 990 r., jako "LIII Vivaec" (numer przystanku na drodze pielgrzyma licząc od wyjścia z Rzymu).
W czasie epoki feudalnej, Vevey podlegało kapitule Lozanny, a później Blonay. Następnie reżim berneński ustanowił wspólne sądownictwo z Chillon. 
Po rewolucji w Vaud w 1698, Vevey weszło w okres prosperity, szczególnie rozwinęło się budownictwo publiczne, powstały szpitale i muzea.
W XIX w. powstały zakłady przemysłowe specjalizujące się w produkcji maszyn (zakłady mechaniczne z Vevey), czekolady i mleka w proszku (Nestlé) oraz manufakturze tytoniowej (Rinsoz &amp; Ormond).
Od 1994 r. rozwijany jest koncept "Vevey, Ville d’Images" (Vevey, miasto obrazu), aby zwrócić uwagę na olbrzymią liczbę firm i instytucji zajmujących się obrazem i komunikacją wizualną, działających w dziedzinie kultury i ekonomii nad riwierą Vaud. Fundacja "Vevey, Ville d’Images" powstała w 1999 roku. Ma za zadanie wprowadzać strategię rozwojową, aby rozwijać i koordynować inicjatywy związane z obrazem w dziedzinie kultury, ekonomii czy turystyki.
Muzyka.
Od 1963 w Vevey odbywa się co dwa lata Międzynarodowy Konkurs Pianistyczny im. Clary Haskil.
Religia.
Kościoły w mieście:

</doc>
<doc id="514847" url="https://pl.wikipedia.org/wiki?curid=514847" title="Psí vojáci">
Psí vojáci

Psí vojáci – czeska grupa muzyczna grająca rock alternatywny, która działała w latach 1979–2011.
W skład grupy wchodzili:
Liderem grupy był Filip Topol – pianista, wokalista, kompozytor i tekściarz.
Znana postać czeskiej sceny muzycznej, który w wieku 12 lat wystąpił na koncercie na cześć grupy The Plastic People of the Universe (zorganizowanym przez Václava Havla).
Z przyczyn politycznych grupa działała poza oficjalnym obiegiem aż do 1986 roku. Publicznie grupa początkowo występowała pod nazwą P.V.O. ("Psí vojáci osobně"). Ich pierwszy album ukazał się dopiero w 1990 roku "Nalej čistého vína", od tego czasu stała się szerzej znana. Muzyka grupy stanowiła ścieżkę dźwiękową czeskiego filmu z 1994 roku "Żiletky" w reżyserii Zdeňka Tyca.
Jeden z największych przebojów grupy zatytułowany "Žiletky", pochodzi właśnie z tego filmu.
Znaczną część tekstów grupy napisał brat Filipa, Jáchym Topol – znany czeski poeta i prozaik.

</doc>
<doc id="514850" url="https://pl.wikipedia.org/wiki?curid=514850" title="Herb Peru">
Herb Peru

Herb Peru – jeden z symboli Peru. 
Opis.
Herb symbolizuje królestwo zwierząt (wigoń), roślin (drzewo chinowe) i zasoby mineralne (róg obfitości ze złotymi monetami). Występujące przy herbie gałązki palmy i wawrzynu oznaczają pokój i gotowość do obrony narodu. Laurowy wieniec nad tarczą symbolizuje republikańskie wartości.
Pierwotnie herb przyjęto w 1825 roku, w obecnej wersji od 31 marca 1950 roku.

</doc>
<doc id="514852" url="https://pl.wikipedia.org/wiki?curid=514852" title="Ditmar Jakobs">
Ditmar Jakobs

Ditmar Jakobs (ur. 25 kwietnia 1953 w Oberhausen) – niemiecki piłkarz grający na pozycji środkowego obrońcy, najczęściej ostatniego stopera. Z reprezentacją Niemiec, w której barwach rozegrał 20 meczów, zdobył wicemistrzostwo świata w 1986 roku. Przez jedenaście lat był zawodnikiem Hamburgeru SV. Dwukrotnie triumfował z nim w mistrzostwach Niemiec, a w 1983 roku dotarł do finału Pucharu Mistrzów, w którym podopieczni Ernsta Happela pokonali 1:0 Juventus Turyn.
Zakończył karierę z powodu poważnej kontuzji, jakiej doznał 20 września 1989 roku w meczu ligowym z Werderem Brema. Próbując wybić piłkę podczas jednej z akcji, wpadł do bramki i uderzył plecami w zainstalowany w murawie metalowy karabińczyk służący do mocowania siatki, który utkwił mu w okolicy lędźwiowej. Po 20 minutach lekarze zdołali chirurgicznie wyswobodzić piłkarza, jednakże w wyniku wypadku uszkodzony został układ nerwowy i Jakobs musiał zakończyć karierę w wieku 36 lat. W Bundeslidze rozegrał 493 mecze i zdobył 45 goli.
Sukcesy piłkarskie.
W Bundeslidze rozegrał 493 mecze.
W reprezentacji Niemiec od 1980 do 1986 roku rozegrał 20 meczów – wicemistrzostwo świata 1986.

</doc>
<doc id="514854" url="https://pl.wikipedia.org/wiki?curid=514854" title="Anaïs Lameche">
Anaïs Lameche

Anaïs Lameche (ur. 19 sierpnia 1987 w Sztokholmie), piosenkarka szwedzka.
Młodsza siostra piosenkarki Amandy, należała obok Anny Sundstrand, Fay Hamlin i Rosie Munter do zespołu Play (2001-2004), kierowanego przez menedżerkę Lailę Bagge. 

</doc>
<doc id="514857" url="https://pl.wikipedia.org/wiki?curid=514857" title="Interlaken (ujednoznacznienie)">
Interlaken (ujednoznacznienie)

Stany Zjednoczone:
Szwajcaria:
Inne:

</doc>
<doc id="514861" url="https://pl.wikipedia.org/wiki?curid=514861" title="Pati (miasto)">
Pati (miasto)

Pati – miasto w Indonezji na Jawie w prowincji Jawa Środkowa u podnóża wulkanu Muria; 129 tys. mieszkańców (2006).
Ośrodek handlowy regionu rolniczego (uprawa ryżu, trzciny cukrowej, olejowca, orzeszków ziemnych, manioku); przemysł spożywczy.

</doc>
<doc id="514865" url="https://pl.wikipedia.org/wiki?curid=514865" title="Grupa chemiczna">
Grupa chemiczna



</doc>
<doc id="514871" url="https://pl.wikipedia.org/wiki?curid=514871" title="Marek Barański">
Marek Barański



</doc>
<doc id="514874" url="https://pl.wikipedia.org/wiki?curid=514874" title="Brelok">
Brelok

Brelok – często używana ozdoba doczepiana spinaczem lub łańcuszkiem do kluczy spiętych kółkiem lub karabińczykiem. Najczęściej wykonana z metalu, tworzywa sztucznego lub skóry.
Funkcja estetyczna wykorzystywana jest m.in. przez firmy, które często używają breloków jako gadżetów reklamowych. W takim przypadku brelok ozdobiony jest nazwą firmy, jej logo lub nawiązuje kształtem i kolorem do łatwo rozpoznawalnego produktu (np. felgi markowego samochodu czy butelki napoju) albo maskotki.
Brelok ma też znaczenie praktyczne, ponieważ zwiększa ciężar i objętość kluczy. W ten sposób utrudnia ich zgubienie. Na rynku dostępne są breloki wzbogacone o urządzenia elektroniczne, ułatwiające odnajdywanie kluczy (reagują sygnałem dźwiękowym na gwizd lub klaskanie).
Breloki mogą też pełnić dodatkowe funkcje, zwłaszcza jeśli są gadżetami reklamowymi. Mogą mieć postać np. otwieracza do butelek, schowka na żetony do wózków w supermarkecie, miniaturowego kalkulatora, scyzoryka albo latarki diodowej.
Konkurencję dla breloków stanowią ostatnio tzw. smycze, które – z racji możliwości zawieszenia na szyi – są bardziej eksponowane, a przez to atrakcyjniejsze jako gadżet reklamowy.
Osobną kategorię breloków do kluczy są przywieszki, których zadaniem jest informowanie o przeznaczeniu klucza (lokalizacji zamka, do którego klucz pasuje). Ma to szczególne znaczenie tam, gdzie używanych jest wiele kluczy, wyglądających podobnie, a zatem wszędzie tam, gdzie znajduje się wiele zamykanych na klucz drzwi do różnych pomieszczeń. Przywieszki te mają zazwyczaj wytłoczony lub wygrawerowany numer pokoju, do którego dany klucz pasuje. W najprostszej spotykanej formie są to metalowe lub plastikowe plakietki, na których można napisać flamastrem odpowiednie oznaczenie lub do których można umocować papierową nalepkę z takim oznaczeniem.

</doc>
<doc id="514877" url="https://pl.wikipedia.org/wiki?curid=514877" title="Uli Stein">
Uli Stein

Ulrich „Uli” Stein (ur. 23 października 1954 w Hamburgu) – niemiecki piłkarz grający na pozycji bramkarza. Z reprezentacją RFN, w której barwach rozegrał 6 meczów, zdobył, jako rezerwowy, wicemistrzostwo świata w 1986 roku. Przez siedem lat był zawodnikiem Hamburgeru SV. Dwukrotnie triumfował z nim w mistrzostwach RFN, a w 1983 roku dotarł do finału Pucharu Mistrzów, w którym podopieczni Ernsta Happela pokonali 1:0 Juventus Turyn.
Sukcesy piłkarskie.
W reprezentacji RFN od 1983 do 1986 roku rozegrał 6 meczów – wicemistrzostwo świata 1986 (jako rezerwowy).

</doc>
<doc id="514880" url="https://pl.wikipedia.org/wiki?curid=514880" title="Flaga Peru">
Flaga Peru

Flaga Peru nawiązuje do legendy, według której generał José de San Martín zobaczył ogromne stada flamingów po przybyciu do Peru w roku 1820. Uznał to za znak opatrzności, dlatego biel i czerwień stały się symbolem legionu walczącego o niepodległość. Biel odzwierciedla pokój, czystość i prawość, a czerwień odwagę i wojnę.
Uchwalona 25 lutego 1825 roku. Proporcje 2:3. Bandera cywilna i flaga narodowa bez herbu.

</doc>
<doc id="514881" url="https://pl.wikipedia.org/wiki?curid=514881" title="Muria">
Muria

Muria () – drzemiący wulkan w Indonezji na północnym wybrzeżu środkowej Jawy; zaliczany do stratowulkanów. Wysokość 1625 m n.p.m. (według innych źródeł 1602 m). U jego podnóży leżą miasta Kudus i Pati.
Ostatnia erupcja prawdopodobnie w II w. p.n.e.

</doc>
<doc id="514882" url="https://pl.wikipedia.org/wiki?curid=514882" title="IItztlacoliuhqui">
IItztlacoliuhqui

IItztlacoliuhqui (nah."wyszczerbiony nóż obsydianowy") – w wierzeniach Azteków był personifikacją martwych i nieruchomych przedmiotów, materii nieożywionej oraz symbolem bezrozumnego uporu i zaślepienia. Także bóg lodu, śniegu i zimna. Męski odpowiednik indiańskiej bogini ognia i gwiazd Itzpapalotl.

</doc>
<doc id="514886" url="https://pl.wikipedia.org/wiki?curid=514886" title="Stanisław Olczyk (hokeista)">
Stanisław Olczyk (hokeista)

Stanisław Olczyk (ur. 15 października 1932 w Zgierzu, zm. 23 stycznia 1996 w Zgierzu) – polski hokeista, olimpijczyk
Zawodnik występujący na pozycji obrońcy. Wychowanek i długoletni zawodnik Włókniarza Zgierz. W latach 1954-1963 reprezentował Legię Warszawa, z którą siedmiokrotnie zdobywał mistrzostwo Polski i dwukrotnie wicemistrzostwo. Na I i II-ligowych lodowiskach rozegrał ok. 600 spotkań.
Dwukrotnie wystąpił na Igrzyskach Olimpijskich: w Cortina d' Ampezzo w 1956 oraz w Innsbrucku w 1964. Uczestniczył także w pięciu turniejach o mistrzostwo świata: 1955, 1958, 1959, 1961, 1963. W reprezentacji Polski rozegrał 83 mecze strzelając 5 bramek.
Wraz z Kazimierzem Chodakowskim tworzył w reprezentacji jedną z najlepszych par obrońców w historii.

</doc>
<doc id="514888" url="https://pl.wikipedia.org/wiki?curid=514888" title="Jacek Szymkiewicz">
Jacek Szymkiewicz

Jacek Szymkiewicz, pseud. Budyń (ur. 17 sierpnia 1974 w Trzebiatowie, zm. 11 kwietnia 2022) – polski muzyk, autor tekstów i piosenek, multiinstrumentalista, od 1996 do śmierci członek zespołu Pogodno, od 2012 współtworzył grupę Babu Król, prowadził ponadto solową działalność artystyczną.
Życiorys.
Był członkiem formacji Marians.
W 2004 wydał swój pierwszy solowy album: "Kilof", nagrany przy współudziale muzyków z zespołów Kristen, Braty z Rakemna i z gościnnym udziałem Łony. Eklektyczna muzyka Budynia łączyła w sobie elementy rocka alternatywnego, rock’n’rolla, czy rapu, a dopełnienie stanowiły teksty autorstwa lidera projektu. Na początku 2012 w duecie z Bajzlem (od 2010 także muzykiem Pogodno) powołali do życia zespół Babu Król, który zadebiutował albumem zawierającym muzyczne aranżacje wierszy Edwarda Stachury. Był autorem muzyki do spektaklów teatralnych i książki pt. "Grawer".
W przeddzień śmierci ogłosił powstanie zespołu Monofon w składzie: Michał „Dimon” Jastrzębski – instrumenty perkusyjne, wokal; Rafał Borycki – bas; Michał Wójcik – gitara; Halszka Nabira – kornet, instrumenty klawiszowe; Jacek „Budyń” Szymkiewicz – wokal, oraz wydanie przez Mystic Production promocyjnego singla z ich debiutanckiej płyty "#Monomiasto".
Zmarł 11 kwietnia 2022 w wyniku zawału serca. Pochowany na Cmentarzu Komunalnym Północnym w Warszawie (kwatera S-VII-15/16-35-2).
Życie prywatne.
Syn żołnierza. Trzykrotnie zaczynał studia. Przez miesiąc studiował prawo, przez rok filozofię i przez rok wychowanie muzyczne. Przez cztery lata związany był z aktorką Martą Malikowską, z którą miał dziecko. Był żonaty z Anną Szymkiewicz.

</doc>
<doc id="514892" url="https://pl.wikipedia.org/wiki?curid=514892" title="Wyższa Szkoła Matematyki i Informatyki Użytkowej w Białymstoku">
Wyższa Szkoła Matematyki i Informatyki Użytkowej w Białymstoku

Wyższa Szkoła Matematyki i Informatyki Użytkowej w Białymstoku – niepaństwowa uczelnia założona 25 stycznia 1996 roku. Po 17 latach istnienia z uwagi na brak kandydatów, władze Uczelni podjęły decyzję o jej zamknięciu. Dnia 1 lutego 2014 roku została otwarta likwidacja Uczelni. Sekretariat został przeniesiony na ul. Mazowiecką 48/4.
Kierunki kształcenia.
Oferowała ona naukę na 3-letnich studiach dziennych lub 3,5-letnich studiach zaocznych. Obydwa warianty umożliwiają uzyskanie tytułu licencjata.

</doc>
<doc id="514894" url="https://pl.wikipedia.org/wiki?curid=514894" title="Walenty Kwaśniewski">
Walenty Kwaśniewski

Walenty Kwaśniewski (Kwaśniowski) herbu Nałęcz (ur. 1752, zm. 9 grudnia 1813) – polski oficer, kawalerzysta, generał brygady Księstwa Warszawskiego. Syn Felicjana Kwaśniewskiego, starosty nowosielskiego i Antoniny z Sudrawskich.
Życiorys.
Służba w I Rzeczypospolitej.
Walenty Kwaśniewski karierę wojskową rozpoczął w 1770 roku w 4. Wielkopolskiej Brygadzie Kawalerii Narodowej. W 1772 kupił patent oficerski. Od 1789 dowodził chorągwią w brygadzie Kawalerii Narodowej.
Podczas wojny w obronie Konstytucji 3 maja dostał się do rosyjskiej niewoli. Po wyjściu z niej złożył dymisję, odmawiając przyjęcia od targowiczan stopnia pułkownika. Po wybuchu insurekcji kościuszkowskiej natychmiast przystąpił do powstania. 20 kwietnia 1794 z rąk Tadeusza Kościuszki otrzymał awans na pułkownika z zadaniem formowania oddziału wolontariuszy. Miał również ze swoim oddziałem śledzić ruchy wojsk rosyjsko-pruskich i nie dopuścić, aby przeprawiły się przez Narew. 10 lipca 1794 pod Kolnem stoczył bitwę z siłami generała Günthera. Pokazał wówczas swoje niezwykłe umiejętności kawaleryjskie i odwagę. Później wycofał się na południe i walczył z armią rosyjską na Lubelszczyźnie. Pod koniec powstania brał udział w obronie Warszawy. Udało mu się przeżyć rzeź Pragi. Po upadku insurekcji kościuszkowskiej przedostał się do Francji, skąd niedługo później wyemigrował do Włoch.
Kampanie napoleońskie.
Do służby wrócił dopiero w 1807 roku. Dowodził 4. pułkiem strzelców konnych. Brał udział w walkach na Pomorzu. W 1809 zwalczał z powodzeniem pruską partyzantkę majora Ferdinanda Schilla. Za zasługi w 1810 został awansowany na generała brygady i komendanta wojskowego Poznania. W 1812 roku przystąpił do Konfederacji Generalnej Królestwa Polskiego. W czasie wyprawy Napoleona I na Moskwę zajmował się formowaniem oddziałów pospolitego ruszenia w Małopolsce. Uczestniczył w osłanianiu przeprawy na Bugu. Od 1813 brał udział w działaniach wojsk napoleońskich w Saksonii, dowodząc 176. brygadą kawalerii dywizji gen. Sokolnickiego. W bitwie pod Lipskiem 18 października 1813 dokonał brawurowego rozbicia pułku huzarów węgierskich. Po śmierci księcia Józefa Poniatowskiego wraz z gen. Krukowieckim postanowił opowiedzieć się przeciwko dalszym planom wojennym gen. Sokolnickiego.
W 1792 odznaczony srebrnym medalem Orderu Virtuti Militari, a w 1813 krzyżem kawalerskim Orderu Legii Honorowej.
Był członkiem czynnym loży wolnomularskiej Français et Polonais Réunis.
Zmarł w wyniku wyczerpania i ran w grudniu 1813 roku.

</doc>
<doc id="514895" url="https://pl.wikipedia.org/wiki?curid=514895" title="Wyższa Szkoła Matematyki i Informatyki Użytkowej">
Wyższa Szkoła Matematyki i Informatyki Użytkowej



</doc>
<doc id="514896" url="https://pl.wikipedia.org/wiki?curid=514896" title="WSMiIU">
WSMiIU



</doc>
<doc id="514898" url="https://pl.wikipedia.org/wiki?curid=514898" title="Tekst poboczny">
Tekst poboczny



</doc>
<doc id="514900" url="https://pl.wikipedia.org/wiki?curid=514900" title="Ulrich Stein">
Ulrich Stein



</doc>
<doc id="514902" url="https://pl.wikipedia.org/wiki?curid=514902" title="Adrian Głębocki">
Adrian Głębocki

Adrian Mikołaj Głębocki (ur. 8 września 1833 w Pankach, zm. 15 maja 1905 w Warszawie) – polski malarz, rysownik, litograf, ilustrator książkowy i pedagog.
Życiorys.
Głębocki urodził się w Pankach, w ówczesnym województwie kaliskim. Po ukończeniu szkoły powiatowej w Wieluniu w latach 1850–1857 studiował w Szkole Sztuk Pięknych w Warszawie; po studiach odbył podróże do Paryża, Wiednia i Monachium. Od 1863 mieszkał w Częstochowie, gdzie pracował jako nauczyciel rysunku w tamtejszym Gimnazjum Filologicznym. W tym czasie stworzył wiele prac związanych tematycznie z Kaliskiem. Od 1873 mieszkał w Warszawie.
Ważną cechą jego twórczości, szczególnie rysunków i akwarel, jest ich wartość dokumentalna. Wiele miejsca w swym dorobku poświęcił on utrwaleniu zabytków architektury. Niektóre z nich dziś już nie istnieją jak np. kościół św. Jakuba w Częstochowie z XVII w., drewniany kościół św. Stanisława biskupa w Brzeźnicy Starej, wnętrze kopalni w Pankach. Rysunki Głębockiego opatrzone niejednokrotnie dodatkowymi opisami są cennym materiałem ikonograficznym. Prócz kilkuzdaniowych opisów będących komentarzem do rysunków, artysta napisał kilka artykułów dotyczących zabytków regionu. Poświęcone były one klasztorowi jasnogórskiemu, dawnemu kościołowi kanoników regularnych we Mstowie oraz kościołowi w Truskolasach. Wszystkie zostały zamieszczone w „Kłosach”. Jego artykuł na temat malarstwa częstochowskiego został opublikowany w czasopiśmie „Wiek” w 1874 roku. Swoje prace, będące ilustracjami artykułów także innego autorstwa, zamieszczał Głębocki m. in. w „Tygodniku Illustrowanym”.
Wśród jego prac wiele miejsca zajmują obrazy o tematyce religijnej oraz sceny rodzajowe i historyczne. Stworzył wiele cyklów rysunkowych o tematyce religijnej: "Św. Eustachy Męczennik", "Św. Maria Magdalena", "Chwała Marii", a także historycznej: "Legendy Polskie". Wykonał "Album Jasnej Góry", składający się z 52 szkiców akwarelowych.
Jego ilustracje znalazły się także w Encyklopedii staropolskiej autorstwa Zygmunta Glogera.

</doc>
<doc id="514903" url="https://pl.wikipedia.org/wiki?curid=514903" title="Primorsk">
Primorsk

Primorsk (ros. Приморск, pol. Rybaki, d. też "Fyszuzy", lit. "Žuvininkai", niem. "Fischhausen") – osiedle typu miejskiego (do 2005 miasto) w obwodzie kaliningradzkim w Rosji (2118 mieszkańców w 2006).
Miejscowość położona nad najdalej na północ wysuniętą częścią Zalewu Wiślanego (Zatoka Rybacka), ok. 35 km na zachód od Kaliningradu i 10 km na północ od Bałtijska.
Historia.
W 1266 biskup sambijski wzniósł na północnym brzegu Zalewu Wiślanego zamek "Schönewik", który aż do 1525 był siedzibą biskupstwa. W 1299 biskup sprowadził osadników ze Stralsundu, którzy założyli osadę. Oficjalne lokowanie osady nazwanej "Bischoveshusen" nastąpiło w 1305. Od XV wieku do wsi przyległa nazwa "Vischausen", a później ostateczna nazwa "Fischhausen".
Miasto opowiedziało się po stronie Związku Pruskiego, na którego wniosek w 1454 król Polski Kazimierz IV Jagiellończyk ogłosił przyłączenie Prus, włącznie z miastem, do Korony Królestwa Polskiego, jednakże w 1455 przeszło na stronę krzyżacką, za co w 1456 zostało najechane przez wojska z Gdańska. Po zakończeniu wojny trzynastoletniej pomiędzy 1466 a 1657 Rybaki znajdowały się pod zwierzchnictwem Polski jako lenno.
W 1526 na zamku w "Schönewik" odbyły się uroczystości zaślubin księcia pruskiego Albrechta z księżniczką duńską Dorotą. Jeden z upośledzonych synów księcia Albrechta, Albrecht Fryderyk, żył na zamku aż do swojej śmierci w 1618. W 1679 miał miejsce wielki pożar miasta. Pod koniec XVII w. zamek został rozebrany, a budulec z jego rozbiórki został użyty do budowy twierdzy w Piławie. Po reformie administracyjnej Prus w 1818 miejscowość stała się siedzibą powiatu. W XIX w. do miasta dotarła linia kolejowa Piława-Królewiec.
W 1939, po kolejnej reformie administracyjnej, miasto zostało włączone do powiatu sambijskiego z siedzibą w Królewcu.
Podczas II wojny światowej miasto było przedmiotem zaciętych, 3-dniowych walk i zostało zdobyte przez oddziały 3. Frontu Białoruskiego 24 kwietnia 1945. W wyniku walk zabudowa miejska uległa prawie całkowitemu zniszczeniu. Niezachowany kościół parafialny (od XVI w. ewangelicki) był budowlą gotycką z 1 połowy XIV wieku. Był jednonawowy, z prosto zamkniętym chórem i z wieżą od zachodu. Wyposażenie pochodziło głównie z końca XVI-XVII wieku. Istniała ponadto kaplica baptystów i katolicka kaplica św. Wojciecha (filia kuracji w Piławie).
Po wojnie miasto zostało włączone do ZSRR. W 1946 jego nazwę zmieniono na Primorsk.

</doc>
<doc id="514904" url="https://pl.wikipedia.org/wiki?curid=514904" title="José de San Martín">
José de San Martín

José Francisco de San Martín y Matorras (ur. 25 lutego 1778, zm. 17 sierpnia 1850) – generał argentyński i przywódca powstania południowych narodów Ameryki Południowej przeciw hiszpańskiemu panowaniu. Bohater narodowy Argentyny, Chile i Peru.
Urodził się w urzędniczej rodzinie w hiszpańskim Wicekrólestwie La Platy. Edukację pobierał w Hiszpanii. Tam też rozpoczął karierę wojskową. Walczył z Portugalczykami w Afryce i Francuzami w Hiszpanii (powstanie przeciwko Napoleonowi I).
W 1812 rozpoczął walkę o niepodległość Argentyny (1816). Dowodził wojskami, które dokonały inwazji na Boliwię; w 1817 odniósł zwycięstwo w bitwie pod Chacabuco.
W marcu 1818 jego oddziały wkroczyły do Santiago, w kwietniu wygrał bitwę pod Maipú. W lipcu 1821 zajął Limę, stolicę Peru. 
Po spotkaniu z Simonem Bolivarem 26 lipca 1822 zrezygnował z dowództwa na rzecz Bolivara oraz wycofał się z życia publicznego.
W 1824 opuścił Amerykę Południową i udał się na emigrację do Francji.
W 1880 jego szczątki zostały przewiezione do Buenos Aires.
Jego imieniem jest nazwane bardzo wysokie argentyńskie odznaczenie państwowe ustanowione 17 grudnia 1957 – Order Wyzwoliciela San Martina.

</doc>
<doc id="514905" url="https://pl.wikipedia.org/wiki?curid=514905" title="Budyń (ujednoznacznienie)">
Budyń (ujednoznacznienie)

Zobacz także:

</doc>
<doc id="514909" url="https://pl.wikipedia.org/wiki?curid=514909" title="Jose de San Martin">
Jose de San Martin



</doc>
<doc id="514910" url="https://pl.wikipedia.org/wiki?curid=514910" title="Tadeusz Bocheński (geolog)">
Tadeusz Bocheński (geolog)

Tadeusz Antoni Bocheński (ur. 7 listopada 1901 w Szczakowej, zm. 28 lutego 1958 w Krakowie.) – polski geolog i paleontolog, profesor Akademii Górniczo-Hutniczej. 
Życiorys.
Był synem Antoniego urzędnika pocztowego, i Marii z domu Kluss. W 1922 w IV Gimnazjum Realnym uzyskał świadectwo dojrzałości i rozpoczął studia na Akademii Górniczej. Po trzech latach przerwał studia. Wrócił na uczelnię w 1928. Ze względu na zły stan zdrowia nie mógł kontynuować nauki w zakresie górnictwa. Poszedł więc na Wydział Matematyczno-Przyrodniczy UJ, wybierając na przedmiot studiów geologię i paleontologię. Studia ukończył w 1932. W 1934 został kustoszem zbiorów geologicznych Muzeum Śląskiego w Katowicach. W latach 1940–1941 był najpierw kreślarzem, a potem kierownikiem grupy wiertniczej. W sierpniu 1944 przesiedział w charakterze zakładnika
kilka tygodni w obozie w Płaszowie. Po II wojnie światowej podjął pracę w Państwowym Instytucie Geologicznym. W 1950 doktoryzował się na Uniwersytecie Jagiellońskim. W 1951 habilitował się w dziedzinie paleobotaniki i nauki o złożach węgla. W 1954 otrzymał tytuł profesora nadzwyczajnego. Odznaczony został w 1954 Złotym Krzyżem Zasługi i Medalem 10-lecia Polski Ludowej. Zmarł wskutek ataku serca, został pochowany na cmentarzu Rakowickim
Praca naukowa.
Publikował prace z zakresu stratygrafii i paleobotaniki karbonu oraz petrografii węgla.

</doc>
<doc id="514914" url="https://pl.wikipedia.org/wiki?curid=514914" title="Polaryzacja">
Polaryzacja

Polaryzacja – rozdzielenie elementów układu na dwie grupy.
Fizyka:
Biologia i medycyna:
Socjologia:

</doc>
<doc id="514916" url="https://pl.wikipedia.org/wiki?curid=514916" title="Gresik">
Gresik

Gresik (dawniej "Grisee") – miasto w Indonezji na Jawie w prowincji Jawa Wschodnia nad cieśniną Surabaja.
73 tys. mieszkańców (2006).
Ośrodek handlowy regionu rolniczego; przemysł chemiczny (nawozy sztuczne, kwas siarkowy), stoczniowy, włókienniczy, skórzany, drzewny, cementowy; rybołówstwo; rzemiosło artystyczne.
Miasto już w XI w. było znanym ośrodkiem handlowym. W XIV w. przybyli tu chińscy koloniści. W 1602 r. Holendrzy założyli faktorię, zdobytą i zniszczoną w 1613 r. przez sułtanat Mataram; od 1743 r. ponownie należało do Holendrów (z wyjątkiem lat 1814–1815 kiedy zostało zajęte przez Brytyjczyków).

</doc>
<doc id="514919" url="https://pl.wikipedia.org/wiki?curid=514919" title="Bergenia">
Bergenia

Bergenia ("Bergenia" Moench) – rodzaj bylin z rodziny skalnicowatych. Obejmuje 9–10 gatunków pochodzących z Azji, od Afganistanu na zachodzie po chińskie prowincje Junnan i Syczuan na wschodzie, od Himalajów na południu, po Syberię na północy. W naturze rosną w wilgotnych miejscach na terenach skalistych i na urwiskach. Są bardzo tolerancyjne i łatwe w uprawie. Rozpowszechnione jako rośliny uprawne zarówno w chłodnym klimacie, jak i na cienistych stanowiskach w rejonie śródziemnomorskim. Nazwa naukowa upamiętnia Carla von Bergena (1704–1759).
Systematyka.
Bergenia jest najbliżej spokrewniona z rodzajami "Mukdenia" i "Oresitrophe", następna grupa blisko spokrewniona to rodzaje "Astilboides", "Darmera" i "Rodgersia".
Rodzaj z rodziny skalnicowatych ("Saxifragaceae") z rzędu skalnicowców ("Saxifragales") należących do dwuliściennych właściwych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Saxifraganae" Reveal, rząd skalnicowce ("Saxifragales" Dumort.), podrząd "Saxifragineae" Engl., rodzina skalnicowate ("Saxifragaceae" Juss.), rodzaj bergenia ("Bergenia" Moench).

</doc>
<doc id="514920" url="https://pl.wikipedia.org/wiki?curid=514920" title="Powszechny Kongres Ludowy">
Powszechny Kongres Ludowy

Powszechny Kongres Ludowy (مؤتمر الشعب العام الليبي) − jednoizbowy parlament Libii w okresie rządów Muammara Kaddafiego, liczący ok. 2700 członków wybieranych pośrednio poprzez komitety ludowe. 
Zgodnie z proklamowaną w 1977 roku konstytucją pełnia władzy ustawodawczej należała do 178 lokalnych zgromadzeń i komitetów ludowych, które uchwalone przez siebie projekty ustaw przedstawiały na forum Powszechnego Kongresu Ludowego, który nadawał im formę prawną. 
PKL powoływał liczący 5 członków Sekretariat Generalny, na czele którego stał sekretarz generalny, sprawujący oficjalnie funkcję głowy państwa oraz 22-osobowy rząd - Generalny Komitet Ludowy.

</doc>
<doc id="514921" url="https://pl.wikipedia.org/wiki?curid=514921" title="The Kooks">
The Kooks

The Kooks – angielski indie rockowy zespół pochodzący z Brighton. Ich muzyka łączy w sobie elementy rocka, punku, ska, reggae, funku i bluesa. Zespół zaistniał na rynku muzycznym w roku 2006, wydając pierwszy album "Inside In/Inside Out", który rozszedł się na świecie w ponad 1,5 milionach kopii. Dwa lata później zespół wydał "Konk", następnie "Junk of the Heart", a w 2014 roku swoją premierę miał album "Listen (The Kooks album)"
Historia.
Nazwa grupy została zainspirowana tytułem piosenki "Davida Bowiego" pt. "Kooks" (piosenka pochodzi z albumu "Hunky Dory" z roku 1971). Bowie napisał ją dla swego nowo narodzonego syna – Duncana Jonesa. Z kolei tytuł pierwszego krążka (Inside In/Inside Out) jest hołdem dla przedstawicieli amerykańskiego proto punka lat sześćdziesiątych – "Velvet Underground" (nawiązuje do albumu White Light/White Heat).
Przed ukazaniem się płyty, The Kooks wydali przedpremierowo trzy single ze swego albumu – "Eddie's Gun" (czerwiec 2005), "Sofa Song" ([październik 2005) i "You Don’t Love Me" (styczeń 2006), co nie było wcześniej w planie. Muzycy chcieli doszlifować swój repertuar, więc zmienili za pozwoleniem wytwórni Virgin Records datę wydania "Inside In / Inside Out". Wytwórnia jednak nie chciała ryzykować, bojąc się stracić na inwestycji w nowy zespół, więc zdecydowała się na wydanie kilku piosenek w formie nieoficjalnych singli, co stworzyło okazje na zaobserwowanie reakcji ze strony opinii publicznej. Pierwotnie płyta miała ukazać się w sklepach muzycznych latem 2005 roku, lecz ostatecznie pojawiła się na półkach 23 stycznia 2006 roku. 
 The Kooks wydało trzy oficjalne single. Pierwszy – "Naive", ukazał się w marcu. Był to utwór o nieskomplikowanym tekście i chwytliwej, skocznej, a zarazem melancholijnej melodii. Dla muzyków było to zaskoczeniem, ponieważ nie planowano wydania tego singla. Sami uważali, że to jedyna piosenka, która nie nadaje się na singel. Wydanie jej nie doszłoby do skutku, gdyby nie interwencja Paula Garred'a. Namówił on Luke’a by popracował nad utworem. W efekcie, "Naive" różni się od pierwotnej wersji (było wolniejsze, pozbawione wyrazu). Piosenka wzbudziła kontrowersje krytyków, którzy zaatakowali twórczość Pritcharda, określając ją jako niedojrzałą w odniesieniu do faktu, iż sam Luke jest synem popularnego, szanowanego, nieżyjącego już brytyjskiego bluesmana – Boba Pritcharda. Drugi singel "She Moves in Her Own Way" zdobył przychylność krytyków, którzy ocenili wybór kolejnego singla jako "ocalenie reputacji". Piosenka ta stała się na tyle popularna, iż The Kooks dostali wiele propozycji wykonania jej na żywo podczas kilku występów okolicznościowych w telewizji kablowej. Dzięki "She Moves in Her Own Way" The Kooks wzbudzili również zainteresowanie londyńskiej gwiazdy sceny bluesowej- pianisty Joolsa Hollanda, który zaprosił zespół na coroczne Hootenanny, czyli występy zespołów wyselekcjonowanych przez Hollanda. W październiku 2006 został wydany trzeci singel- "Ooh La", którego treść nawiązuje do związku Luke’a Pritcharda z piosenkarką soulową Katie Meluą, z którą wokalista The Kooks rozstał się tuż przed wydaniem pierwszego albumu zespołu.
23 czerwca 2017 roku zespół wystąpił w Rzeszowie na koncercie w ramach festiwalu Europejski Stadion Kultury.
 "Inside In/Inside Out" spędziło ponad pół roku na brytyjskiej liście 20 najpopularniejszych albumów i sprzedało się w ponad milionowym nakładzie egzemplarzy, zapewniając zespołowi platynową płytę. The Kooks stylem gry nawiązują do twórczości takich zespołów, jak The Police, The Strokes, The Everly Brothers, Funkadelic, The Undertones, The Smiths, The Beatles, The Cure. We wrześniu 2011 roku ukazał się trzeci album The Kooks "Junk of the Heart". 

</doc>
<doc id="514922" url="https://pl.wikipedia.org/wiki?curid=514922" title="Stanisław Jan Dunin Borkowski">
Stanisław Jan Dunin Borkowski

Stanisław Jan Nepomucen Kajetan Dunin Borkowski herbu Łabędź, (ur. 3 maja 1782 w Rudzie, zm. 29 grudnia 1850 we Lwowie) – polski mineralog, bibliotekoznawca, literat i wydawca.
Życiorys.
Ukończył studia filozoficzne na Uniwersytecie Lwowskim, a następnie mineralogię w Akademii Górniczej we Freibergu, pod kierunkiem prof. Abrahama Gottloba Wernera. W Paryżu studiował chemię i współpracował z francuskimi czasopismami naukowymi, gdzie w 1809 opublikował swój pierwszy artykuł. W latach 1815–1816 podróżował w celach naukowych po Włoszech i ogłaszał swoje spostrzeżenia geologiczne w fachowych pismach francuskich i niemieckich. Prowadził także badania w Tatrach i zachodnich Beskidach.
Rok później (1817) został mianowany podkomorzym dworu austriackiego i członkiem stanów galicyjskich. Wkrótce potem osiadł na swym majątku w Galicji. Był właścicielem odziedziczonych rozległych dóbr m.in. Łowczyc, Dmytrowców, Winniczek, Garnczar, Ludwinowa i Chołowa oraz wniesionych przez żonę Fredropola, Darowic, Kupiatycz, Młodowic i Koniuszek.
Inicjował w tym czasie ale bez skutku powstanie: Towarzystwa Rolniczego Galicyjskiego, Galicyjskiej Kasy Oszczędności. Członek Zarządu Zakładu im. Ossolińskich we Lwowie (1826). Był także fundatorem stypendiów dla niezamożnej młodzieży i jako pierwszy właściciel ziemski w Galicji (w roku 1818) uwolnił swych chłopów od pańszczyzny zamieniając ją na czynsze. W latach 1836 a 1844 znów podróżował w celach naukowych po Francji i Niemczech. Był inicjatorem założenia w 1845 Galicyjskiego Towarzystwa Gospodarskiego.
Był też mecenasem nauki, fundując liczne stypendia i przekazując dary na rzecz biblioteki Uniwersytetu Lwowskiego i Ossolineum, będąc wcześniej opiekunem obu bibliotek. Utrzymywał kontakt korespondencyjny z wybitnymi uczonymi i pisarzami, zarówno obcymi jak i polskimi – należeli do nich m.in.: Jernej Kopitar, Jędrzej Śniadecki, Julian Ursyn Niemcewicz. Borkowski był członkiem: Towarzystwa Przyjaciół Nauk (od roku 1821), Towarzystwa Naukowego Krakowskiego, Akademii Umiejętności w Monachium (od roku 1818), Akademii Sztuk Wyzwolonych w Wiedniu, Towarzystwa Mineralogicznego w Jenie, kilku Towarzystw Rolniczych (Wiedeń, Warszawa i Drezno) i Towarzystwa do Zachęcania Przemysłu Narodowego w Paryżu.
W testamencie przekazał uniwersytetowi lwowskiemu swoją bibliotekę i kolekcje minerałów) oraz kwotę 4000 złotych Koron na rzecz Galicyjskiego Towarzystwa Gospodarskiego we Lwowie na stypendia dla uczniów szkoły rolniczej.
Pochowany w kaplicy grobowej Dunin-Borkowskich na Cmentarzu Łyczakowskim.
Twórczość.
Napisał pracę na temat skał i minerałów Wschodniej Galicji i Bukowiny. Oprócz tego publikował na temat geologii Tatr i Pienin. Jako wydawca doprowadził do 1. wydania drukiem Psałterza floriańskiego (w Wiedniu w 1834) udostępniając w ten sposób tekst rękopisu społeczeństwu.
Rodzina.
Urodził się w galicyjskiej Rudzie, jako syn Jerzego i Józefy z Olizarów. W roku 1811 poślubił Rozalię Izabelę Skarbek Michałowską.

</doc>
<doc id="514923" url="https://pl.wikipedia.org/wiki?curid=514923" title="Grecki ogień">
Grecki ogień



</doc>
<doc id="514928" url="https://pl.wikipedia.org/wiki?curid=514928" title="Otwarcie Sokolskiego">
Otwarcie Sokolskiego



</doc>
<doc id="514930" url="https://pl.wikipedia.org/wiki?curid=514930" title="Djamel Zidane">
Djamel Zidane

Djamel Zidane (ur. 28 kwietnia 1955 w Algierze) – algierski piłkarz. Grał na pozycji napastnika. Karierę zakończył w 1990 roku.
W 1982 i 1986 wystąpił z reprezentacją Algierii na Mundialu (strzelił bramkę Irlandii Północnej w 1986). Grał w belgijskiej Eerste Klasse, w KSC Lokeren, KV Kortrijk oraz Waterschei Thor.

</doc>
<doc id="514931" url="https://pl.wikipedia.org/wiki?curid=514931" title="Generalny Komitet Ludowy">
Generalny Komitet Ludowy

Generalny Komitet Ludowy (ar.اللجنة الشعبية العامة) – najwyższy organ władzy wykonawczej w Libii w okresie rządów Muammara Kaddafiego.
GKL liczył 22 członków, a na jego czele stał sekretarz (ostatnim był Al-Baghdadi Ali al-Mahmudi) pełniący funkcję premiera oraz trzech wicepremierów). 
Generalny Komitet Ludowy był powoływany przez Powszechny Kongres Ludowy.

</doc>
<doc id="514934" url="https://pl.wikipedia.org/wiki?curid=514934" title="Dobra praktyka morska">
Dobra praktyka morska

Dobra praktyka morska (w skrócie DPM) – pojęcie, w którym mieszczą się skodyfikowane przepisy, na przykład Międzynarodowe Prawo Drogi Morskiej (MPDM), jak i zdrowy rozsądek, doświadczenie, zdolność przewidywania, rzetelność wykonywania swoich obowiązków. Terminem tym posługują się marynarze, żeglarze, stoczniowcy i portowcy. Jest stosowana we wszystkich nieoczekiwanych i nieprzewidzianych sytuacjach, a przede wszystkim w codziennych rutynowych działaniach i czynnościach na jednostkach pływających. Na ten termin powołują się również izby morskie w swoich orzeczeniach.
O dobrej praktyce morskiej pisano:

</doc>
<doc id="514938" url="https://pl.wikipedia.org/wiki?curid=514938" title="Stefan Chowaniec">
Stefan Chowaniec

Stefan Chowaniec (ur. 21 kwietnia 1953 w Nowym Targu) – polski hokeista, olimpijczyk
Wychowanek Podhala Nowy Targ i trenera Mieczysława Chmury. W klubie tym spędził 13 sezonów 1969-1982, zdobywając 9 tytułów mistrza Polski. W 1974 wybrany został najlepszym hokeistą w Polsce (Złoty Kij redakcji Sportu). Na ligowych boiskach rozegrał 450 meczów strzelając 292 gole. W latach 1982-1987 grał w niemieckich klubach Augsburger EV, EV Landsberg i Dinslaken EC.
Napastnik reprezentacji Polski. W drużynie narodowej rozegrał 172 mecze, w historii polskiego hokeja mniej jedynie od Walentego Ziętary, zdobywając w nich 50 bramek. Trzykrotnie uczestniczył w Zimowych Igrzyskach Olimpijskich: Sapporo (1972), Innsbruck (1976) i Lake Placid (1980). Jedenastokrotnie uczestniczył w turniejach o mistrzostwo świata. 21 grudnia 1973 podczas Turnieju Izwiestii zdobył jedynego gola w ostatnim meczu z Finlandią (1:1), dzięki czemu Polska zajęła czwarte miejsce – najlepszą pozycję w historii swoich występów w tym turnieju.

</doc>
<doc id="514939" url="https://pl.wikipedia.org/wiki?curid=514939" title="Polaryzacja elektrostatyczna">
Polaryzacja elektrostatyczna



</doc>
<doc id="514942" url="https://pl.wikipedia.org/wiki?curid=514942" title="Hypermetropia">
Hypermetropia



</doc>
<doc id="514945" url="https://pl.wikipedia.org/wiki?curid=514945" title="Niezborność">
Niezborność



</doc>
<doc id="514947" url="https://pl.wikipedia.org/wiki?curid=514947" title="Cajón">
Cajón

Cajón (czytaj kahon, z hiszp. "cajón" – „skrzynia”) – skrzynka perkusyjna, drewniany instrument perkusyjny pochodzący z Afryki, wymyślony przez afrykańskich niewolników na kontynencie amerykańskim, w Peru. Stamtąd trafił do Europy, gdzie zaczęli go używać muzycy flamenco. W środku cajónu zainstalowane są zwykle struny werblowe lub struny gitarowe naciągnięte na przednią ściankę. Struny pomagają wydać znany dźwięk „snar”. Instrument ma zwykle kształt prostopadłościanu. Gra się na nim siedząc okrakiem na jego górnej części i uderzając dłońmi w przednią ścianę. Tylna ściana posiada otwór.
Opis.
Do budowy pięciu z sześciu boków instrumentu stosuje się arkusze drewniane grubości od 1,3 do 1,9 cm (0,5 do 0,75 cala). Szóstą ściankę stanowiąca płytę uderzaną (inaczej płyta „czołowa” „tapa” instrumentu) wykonuje się z cieńszej sklejki i przykręca śrubami. Poprzez dokręcanie lub luzowanie śrub w górnej części tejże płyty modyfikowane jest brzmienie oraz wrażliwość dynamiczna instrumentu. W płycie tylnej rezonansowej, wycięty jest otwór rezonansowy. Wewnątrz znajdują się struny gitarowe lub sprężyny werblowe, dotykające płyty czołowej, dające specyficzny szelest – efekt werblowy – podczas gry.

</doc>
<doc id="514950" url="https://pl.wikipedia.org/wiki?curid=514950" title="Fazzan">
Fazzan

Fazzan (arab. فزان, Fazzān, łac. "Phasania", dawniej Fezzan) – pustynna kraina historyczna w południowo-zachodniej Libii. Największym miastem Fazzanu jest Sabha.
Historia.
Od V wieku p.n.e. do V wieku n.e. centrum państwa ze stolicą w Germa, które utworzyli tu berberyjscy Garamantowie.
W XIII i XIX w. część Fazzanu należała do państwa Kanem.
W XVII w. nasiliły się wpływy Imperium osmańskiego.
W 1911 rozpoczęła się okupacja włoska.
W latach 1943–1951 pod administracją francuską.
Od 1951 należy do Libii.

</doc>
<doc id="514952" url="https://pl.wikipedia.org/wiki?curid=514952" title="Polaryzacja złącza półprzewodnikowego">
Polaryzacja złącza półprzewodnikowego



</doc>
<doc id="514953" url="https://pl.wikipedia.org/wiki?curid=514953" title="Zarządcy Raciborza">
Zarządcy Raciborza

Zarządcy Raciborza – lista osób zarządzających Raciborzem (od 1721 roku). Od 1 lipca 1975 roku miastem zarządza prezydent. Obecnie, od roku 2018 jest nim Dariusz Polowy
Historia.
Pierwotnie miastem rządził wójt. Stanowisko to funkcjonowało wedle prawa flamandzkiego, na którym Racibórz został lokowany przed 1217 rokiem. Jego kompetencje w 1299 roku przejęła rada miejska. Mimo utraty władzy, kres wójtostwa nastąpił dopiero między 1385 a 1413 rokiem, kiedy to po rządach mieszającego się w kompetencje rady miasta wójta rycerza Dobiesza z Tworkowa mieszczanie wykupili dziedziczny urząd. Natomiast w 1443 roku po raz pierwszy jako władza wykonawcza na kartach źródeł pojawił się burmistrz. Urząd ten przetrwał kilka wieków.
W 1889 roku burmistrz Raciborza otrzymał prawo do używania tytułu nadburmistrza (jest to tożsame z polskim prezydentem miasta). 1 kwietnia 1903 roku po osiągnięciu 30 tys. mieszkańców miasto staje się powiatem grodzkim, którym zarządza nadburmistrz. Prezydenci zaczęli kierować miastem po 1945 roku, kiedy władzę przejęła polska administracja. Stanowisko to przetrwało do 9 maja 1950 roku, kiedy miastem zaczęli zarządzać przewodniczący prezydium miejskiej rady narodowej. W 1973 roku nastąpiły kolejne zmiany administracyjne i miastem kierowali jednoosobowi naczelnicy miast. Stanowisko prezydenta przywrócono 1 lipca 1975 roku. Do tej pory miasto miało 11 prezydentów, 5 przewodniczących prezydium rady miejskiej i 2 naczelników miasta. Obecnym prezydentem miasta jest Dariusz Polowy.

</doc>
<doc id="514956" url="https://pl.wikipedia.org/wiki?curid=514956" title="Epipactis">
Epipactis



</doc>
<doc id="514957" url="https://pl.wikipedia.org/wiki?curid=514957" title="Radom Potkanów">
Radom Potkanów

Radom Potkanów – przystanek osobowy Polskich Kolei Państwowych zlokalizowany w Radomiu, w dzielnicy Potkanów. Od 2005 roku był wyłączony z użytkowania (od czasu zlikwidowania ostatniego połączenia osobowego w kierunku Drzewicy). Po wznowieniu ruchu kolejowego-pasażerskiego od września 2007 roku przystanek ponownie czynny.
W roku 2017 przystanek obsługiwał 0–9 pasażerów na dobę.

</doc>
<doc id="514960" url="https://pl.wikipedia.org/wiki?curid=514960" title="Zamek w Nieświeżu">
Zamek w Nieświeżu

Zamek w Nieświeżu – zamek w Nieświeżu, w przeszłości stanowił rezydencję rodu Radziwiłłów.
Historia.
Średniowiecze.
W 1446 roku król Kazimierz Jagiellończyk przekazał Nieśwież Mikołajowi Niemirowiczowi, bojarowi litewskiemu, który wybitnie przysłużył się wyniesieniu Kazimierza Jagiellończyka na tron. Rok ten uważa się za właściwą datę założenia Nieświeża, którą potwierdzają źródła historyczne. Po Niemirowiczu Nieśwież przeszedł w posiadanie litewskiego rodu Kiszków, którzy do 1533 roku byli właścicielami Nieświeża i istniejącego tu drewnianego zamku. Po Annie z Kiszków miejscowość przeszła na własność jej synów: Mikołaja Radziwiłła „Czarnego” i jego brata Jana. W 1551 r. tutaj zostały sprowadzone radziwiłłowskie archiwa, a w 1579 r. cały majątek został zamieniony w ordynację.
Rzeczpospolita Obojga Narodów.
W latach 1582-1600 marszałek wielki litewski Mikołaj Krzysztof Radziwił "Sierotka" w miejscu dawnych fortyfikacji polecił zbudować renesansowo-barokowy zamek na planie kwadratu, wg projektu Jana Marii Bernardoniego. Wewnątrz zamku zbudowano kwadratowy pałac Radziwiłłów z loggią i czterema ośmiobocznymi wieżyczkami ("Pałac Stary"), kamienicę zamkową z wieżą i arsenał. Na zamek prowadziła brama z wieżą zegarową. Budowle te otoczono nowoczesnymi w tym czasie fortyfikacjami o długości 120 na 160 metrów składającymi się czterech bastionów połączonych kurtynami. Całość założenia dodatkowo ochraniały fosa i staw. Około 1650 roku Aleksander Ludwik Radziwiłł dobudował dwa skrzydła galerii łączące pałac z kamienicą zamkową i arsenałem.
W 1655 roku wojska moskiewskie nie zdołały zdobyć zamku, ale w dniu 5 grudnia 1655 roku należący do popierającego króla Polski Michała Kazimierza Radziwiłła zamek zajęły oddziały Bogusława Radziwiłła na skutek zdrady 367 żołnierzy garnizonu słuckiego pod dowództwem Adama Wollaxa. Z analizy spisu majątku z 1658 r. wynika, że straty poniesione przez zamek nie były duże. W latach 1659-1660 zamek przetrwał oblężenie moskiewskie wojsk Iwana Chowańskiego, ale od pożaru zniszczone zostały dachy, hełmy na wieży, część bramy i apartamenty drugiego piętra.
W 1706 podczas III wojny północnej, armia króla szwedzkiego Karola XII zajęła zamek i uszkodziła fortyfikacje. Kilka lat później Radziwiłłowie sprowadzili niemieckich i włoskich architektów, którzy usunęli zniszczenia i powiększyli zamek.
Ciekawą postacią zamieszkująca dobra nieświeskie był Karol Stanisław Radziwiłł (Panie Kochanku), przeciwnik Stanisława Augusta Poniatowskiego, znany z przepychu i rozpustnego życia. Antoni Zaleski udekorował żółte fasady budynku barokowymi stiukami. Odbudowano XVI-wieczne bramy zamkowe, a dwupoziomową wieżę strażnicy zwieńczono hełmem. Nadbudowano też arsenał. W ten sposób trzy oddzielne budowle otaczające centralny dziedziniec zostały połączone w jedną całość.
Podczas konfederacji barskiej w 1770 r. zamek został zajęty przez Rosjan, a Radziwiłłowie zostali wygnani. Nieco później ich archiwa zostały przewiezione do Petersburga (gdzie znajdują się do dziś), a większość zebranych w pałacu dzieł sztuki została podzielona między rosyjskich szlachciców. Opuszczone przez rodzimych właścicieli i wojska rosyjskie dobra nieświeskie zaczęły popadać w ruinę.
W 1785 na zamek przybył król Stanisław August Poniatowski.
Okres rozbiorów.
Armia Rosyjska po raz kolejny przejęła posiadłość po 1812 roku, w odwecie za udział ówczesnego ordynata Dominika Hieronima Radziwiłła w wyprawie na Moskwę (stał na czele własnego pułku jazdy).
Pomiędzy 1881 a 1886 r. posiadłość powróciła w ręce Radziwiłłów i nastąpiła gruntowna renowacja dokonana przez rezydującego na stałe w Berlinie księcia Antoniego Radziwiłła i jego francuską żonę Marię de Castellane. Oni także zaprojektowali park o charakterze krajobrazowym w stylu angielskim o powierzchni ponad 1 km².
Kolejny wielki cios dla obrazów, mebli, wyposażenia wojennego i innych bogatych eksponatów przyniosła I wojna światowa.
Dwudziestolecie międzywojenne.
W dwudziestoleciu międzywojennym nieświeski zamek zasłynął ze spotkania marszałka Józefa Piłsudskiego z polskimi arystokratami, manifestując chęć współpracy z kołami ziemiańskimi. Do tego spotkania doprowadził m.in. Stanisław Mackiewicz, który tak opisywał wnętrza zamku w Nieświeżu: "„Olbrzymie zamczysko składało się z sal ozdobionych setkami radziwiłłowskich portretów, setkami zbroi i rozwieszonymi pasami słuckimi (...) jedynym oświetleniem były świece. Światła tych świec, niespokojne i nastrojowe, kładły się na kolorach odwiecznych portretów. odbijały się blaskami w zbrojach”". W tym czasie na zamku znajdowało się około 2.000 kompletów zbroi, setki bezcennych obrazów, kolekcji przeróżnych eksponatów, pamiątki rodzinne Radziwiłłów. Po zakończeniu II wojny światowej Radziwiłłowie i inni Polacy z Kresów Wschodnich zostali wygnani z ziemi ojczystej. Nieśwież został wcielony do Białorusi, władze białoruskie przekształciły wspaniałą rezydencję Radziwiłłów w sanatorium. Zamek był sukcesywnie ograbiany i niszczony (podobnie poczyniono z wielowiekowym parkiem), z dawnych wspaniałości sztuki europejskiej i bogatego wystroju wewnętrznego zostało zaledwie kilka pieców i kominków, oraz gdzieniegdzie „strzępy” przedwojennego parkietu.
Zabytki.
Kościół i mauzoleum.
Bardzo ważną budowlą Nieświeża jest połączony z zamkiem kościół jezuitów pw. Bożego Ciała, zbudowany w latach 1587-1603. Stanowi on mauzoleum 102 członków rodziny Radziwiłłów. Każda wykonana z brzozy trumna jest oznaczona rodowym herbem Trąby. Kościół został zaprojektowany przez polskiego architekta włoskiego pochodzenia Jana Marii Bernardoniego na wzór Il Gesù w Rzymie jako pierwsza na świecie bazylika z kopułą i barokową fasadą, rozpoczynając epokę baroku zarówno w Polsce jak i Europie Wschodniej. Oprócz kunsztownych nagrobków we wnętrzu można zobaczyć późnobarokowe freski wykonane około 1760 r. oraz wyrzeźbiony w 1583 r. przez weneckich rzeźbiarzy ołtarz przedstawiający Jezusa ukrzyżowanego.
Obecnie.
W 1994 r. zespół zamkowy został uznany za narodowy pomnik historii i kultury przez władze białoruskie. W 1997 roku rozpoczęto restaurację zamku. W 2001 r. zespół zamkowy został przekazany Narodowemu Muzeum-Rezerwatowi Historyczno-Kulturalnemu Nieśwież. W 2002 r. z powodu karygodnych zaniedbań najwyższe piętro budynku zostało zniszczone przez pożar. W 2004 roku przebudowano także zwieńczenie wieży według wyglądu z XVII wieku, niepasujące do stylu zamku. W 2012 roku przywrócono poprzedni hełm wieży. W 2005 r. dzięki wielkim wysiłkom i inicjatywie m.in. Polaków, architektoniczny, rezydencjalny i kulturalny zespół rodu Radziwiłłów został wpisany na listę światowego dziedzictwa UNESCO. Jednak mimo tego profanacja obiektu nie ustała. Rekonstrukcja zamku pociągnęła za sobą wiele ostrych krytyk ze względu na nieuzasadnione prace i dopuszczenie do zniszczeń. W marcu 2008 r. podczas prac renowacyjnych Białorusini wyburzyli część zamku - zniszczona została jedna z galerii łączących główny korpus pałacowy ze skrzydłem bocznym zamku. Zamek otwarto dla zwiedzających 21 lipca 2012 roku. Pierwszym zwiedzającym zamek był prezydent Białorusi Aleksander Łukaszenko. Obecni byli też członkowie rodu Radziwiłłów. Według dyrektora zamkowego muzeum Siarhieja Klimau w latach 2010-12 na restaurację zamku wydano 55 mln dolarów, a na eksponaty do niego 1,5 mln dolarów. W roku 2012 muzeum zarobiło milion dolarów. Organizowane są koncerty muzyki dawnej i wystawy czasowe, działa teatr im. Urszuli Radziwiłł. 10 listopada 2012 roku na zamku odbył się pierwszy bal od czasów Radziwiłłów, współorganizowany przez białoruskie ministerstwo kultury.

</doc>
<doc id="514962" url="https://pl.wikipedia.org/wiki?curid=514962" title="Polaryzacja liniowa">
Polaryzacja liniowa



</doc>
<doc id="514963" url="https://pl.wikipedia.org/wiki?curid=514963" title="Polaryzacja kołowa">
Polaryzacja kołowa



</doc>
<doc id="514965" url="https://pl.wikipedia.org/wiki?curid=514965" title="Polaryzacja eliptyczna">
Polaryzacja eliptyczna



</doc>
<doc id="514968" url="https://pl.wikipedia.org/wiki?curid=514968" title="Radom Południowy">
Radom Południowy

Radom Południowy — przystanek osobowy Polskich Kolei Państwowych zlokalizowany w Pelagiowie. Zatrzymują się na nim wyłącznie pociągi osobowe Kolei Mazowieckich relacji Skarżysko-Kamienna – Radom.
W roku 2017 przystanek obsługiwał 10–19 pasażerów na dobę.

</doc>
<doc id="514972" url="https://pl.wikipedia.org/wiki?curid=514972" title="Glarus (kanton)">
Glarus (kanton)

Glarus (gsw. "Glaris", fr. "Glaris", wł. "Glarona", rm. "Glaruna") – jeden z 26 kantonów Szwajcarii położony we wschodniej części kraju. Przyłączył się do Konfederacji w 1352 r. Jeden z dwóch kantonów w których wciąż władzę sprawuje zgromadzenie ludowe "(Landsgemeinde)". Położony w Alpach, jest 17. pod względem zajmowanego obszaru i 23. pod względem ludności. Graniczy z czterema innymi kantonami: od północy i wschodu z Sankt Gallen, od południa z Gryzonią, od zachodu z Uri i Schwyz. Siedziba administracyjna kantonu znajduje się w mieście Glarus. Symbolem kantonu jest postać św. Frydolina, irlandzkiego mnicha, który chrystianizował ludność germańską w dorzeczu Górnego Renu.
Geografia.
Większość kantonu znajduje się w dolinie alpejskiej rzeki Linth. Na północnym wschodzie znajduje się jezioro Walensee. Najniższy punkt kantonu ma 414 m n.p.m., najwyższym jest szczyt Tödi (3614 m n.p.m.). Innym charakterystycznym szczytem jest Glärnisch (2914 m n.p.m.). Duże przewyższenia w granicach kantonu wpływają na różnorodność przyrody (piętra klimatyczne) i zmienność klimatu. W najwyższych partiach górskich znajdują się lodowce. Lasy zajmują 30,8%, 36,2% nieużytki (gł. tereny wysokogórskie), 30% tereny rolne, 2,9% zabudowa. Charakterystyczne jest występowanie wiatrów fenowych (odp. halnego w Tatrach). W granicach kantonu znajduje się część wpisanego na listę dziedzictwa przyrodniczego UNESCO obszaru tektonicznego Piz Sardona.
Historia.
Najstarsze znaleziska na terenie kantonu pochodzą z epoki brązu sprzed 3300 lat. Z III wieku przed Chrystusem pochodzą najstarsze odkrycia związane z ludnością celtycką. Po podboju przez Rzym dolina Linth stała się częścią prowincji Recji a ludność uległa stopniowej romanizacji. W VI wieku ludność przyjęła chrześcijaństwo w wyniku działalności irlandzkiego mnicha św. Frydolina, który założył klasztor w Säckingen w dzisiejszych Niemczech. W VIII wieku rozpoczął się napływ osadników Alemańskich, jednak język retoromański był używany co najmniej do XI stulecia.
Ziemie od klasztoru chcieli przejąć w XIII wieku Habsburgowie. W 1282 r. istniała „wspólnota mieszkańców całej doliny Glarus” "(Gemeinschaft der Männer des ganzen Tales Glarus)", która w 1352 r. sprzymierzyła się z Konfederacją Szwajcarską w celu ochrony przed zakusami potężnego rodu.
Od lat 20. XVI wieku większość ludności kantonu stanowili ewangelicy reformowani, będący pod wpływem kaznodziei Ulryka Zwingliego. W kantonie – jako jedynym spośród 13 kantonów „Starej Konfederacji” funkcjonowały obok siebie oba kościoły. Przez ponad 200 lat działały trzy wiece kantonalne: dwa wyznaniowe (katolicki i reformowany) oraz jeden wspólny. Również liczne instytucje państwowe były podzielone. Ponieważ protestanci przyjęli reformę gregoriańską kalendarza sto lat po katolikach, to w tym okresie istniały dwie oficjalne rachuby czasu. Podziały konfesyjne zniesiono w ciągu XIX wieku. W Glarus ścięto 18 czerwca 1782 r. ostatnią osobę oskarżoną o uprawianie czarnej magii w dawnym Cesarstwie, Annę Göldin, skazaną przez wspólnotę ewangelicko-reformowaną. W 2007 r. została ona pośmiertnie zrehabilitowana, założono muzeum oraz fundację jej imienia.
Ludność.
Autochtoniczni mieszkańcy kantonu posługują się dialektami wysokoalemańskimi języka niemieckiego, które wywodzą się z osiadłych we wczesnym średniowieczu plemion germańskich, które zmieszały się ze zlatynizowaną ludnością retycką. Niecałe 78% kantonu stanowią obywatele Szwajcarii, ale ponad 87% ludnośći to ludność niemieckojęzyczna. Największymi grupami imigrantów są Niemcy, Włosi i obywatele państw byłej Jugosławii.
Największymi miejscowościami kantonu są: Glarus (12 539 mieszkańców), Näfels (4 633) i Niederurnen (4 243).
Glarus jest jedynym kantonem „Starej Konfederacji” w którym istniały jednocześnie kościoły reformowany i katolicki. Obecnie 35,5% mieszkańców stanowią ewangelicy reformowani, 34,8% katolicy, 15% bezwyznaniowcy, muzułmanie, prawosławni i inni.
Kościół wwangelicko-reformowany kantonu wywodzi się od Ulryka Zwingliego, który w latach 1506-16 był proboszczem w Glarus (tj. jeszcze przed reformacją). Większość ludności wówczas przyjęła zwinglianizm w ciągu XVI wieku; współcześnie obserwuje się znaczący odpływ wyznawców od kościoła. Obecnie istnieje 13 parafii ewangelickich.
Katolicyzm od XVI wieku jest wyznaniem mniejszościowym w kantonie, jednak nigdy nie został zakazany jak to miało miejsce w innych kantonach protestanckich. Parafie w Näfels i Niederurnen jako jedyne w całości pozostały przy katolicyzmie, kilka innych podzieliło się. Kościół parafialny w Glarus był symultanicznym (tj. współdzielonym przez oba wyznania) do 1964 r. Obecnie w skład dekanatu, pokrywającego się z kantonem, wchodzi osiem parafii oraz jeden klasztor franciszkański w ramach sześciu gmin kościelnych ("Kirchgemenden"). Coraz większą część wiernych stanowią imigranci z krajów katolickich.
Podział administracyjny.
Po reformie z 1 stycznia 2011 r. kanton jest podzielony na trzy gminy "(Gemeinde)": Glarus, Glarus Nord i Glarus Süd. Każda w dniu utworzenia posiadała co najmniej ok. 10 tys. mieszkańców, które zastąpiły 25 miejscowości "(Ortsgemeinde)".
Gospodarka.
Kanton był jednym z pierwszych zindustrializowanych w Szwajcarii i do dziś przemysł ma największy udział w jego gospodarce. Rolnictwo (przede wszystkim mleczarstwo) i turystyka są także ważnymi źródłami dochodów. Poziom bezrobocia wynosi 1,8% i jest zbliżony do średniej krajowej.
Transport.
Wzdłuż doliny rzeki Linth wiedzie linia kolejowa łącząca kanton z resztą Szwajcarii. Istnieje też dobrze rozwinięta sieć linii autobusowych. Do wszystkich miejscowości można dojechać wyasfaltowanymi drogami a północną część kantonu przecina autostrada A3 łącząca Bazyleę i Zurych z południowo-wschodnią częścią Konfederacji i Liechtensteinem. Uregulowany dolny odcinek rzeki Linth jest żeglowny.
Polityka.
Kanton Glarus jest jednym z dwóch w których wciąż podstawową formą sprawowania władzy jest zgromadzenie ludowe "(Landsgemeinde)", który wraz z 60-osobowym parlamentem kantonalnym ("Landrat") stanowi władzę ustawodawczą (legislatywę). Władzą wykonawczą (egzekutywą) jest pięcioosobowa rada rządowa ("Regirungsrat") wybierana na okres czterech lat. W jej skład wchodzi pięć departamentów: budownictwa i środowiska, finansów i zdrowia, bezpieczeństwa i sprawiedliwości, wykształcenia i kultury oraz gospodarki ludowej i spraw wewnętrznych. Czynne prawo wyborcze przysługuje wszystkim obywatelom powyżej 16 roku życia, bierne od 18 roku życia.
W wyniku wyborów parlamentarnych z 1 czerwca 2014 r. największą siłą jest Szwajcarska Partia Ludowa (SVP) z 17 deputowanymi przed Partią Liberalno-Demokratyczną (FDP, 12), Partią Obywatelsko-Demokratyczną (BDP, 9), Partią Socjaldemokratyczną (SP, 7), Partią Zielonych (GPS, 7), Chrześcijańsko-Demokratyczną Partią Ludową (CVP, 6) i Partią Zielono-Liberalną (GLP, 2).
W wyniku wyborów do rady rządowej z 9 lutego 2014 r. FDP ma w niej 2 przedstawicieli, zaś CVP, SVP i BDP po jednym.
Glarus był jednym z pierwszych kantonów wprowadzających politykę socjalną. Jako 11. w Konfederacji Glarus przyznał prawa wyborcze kobietom 2 maja 1971 r., jako pierwszy 6 maja 2007 r. obniżył wiek czynnego prawa wyborczego do 16 lat.

</doc>
<doc id="514974" url="https://pl.wikipedia.org/wiki?curid=514974" title="Spinacz">
Spinacz

Spinacz, spinacz biurowy – kawałek odpowiednio wygiętego drutu, służący zwykle do utrzymywania razem pliku kartek papieru. Spinacze mogą być również plastikowe, jednak podatne są na złamania i nie mają takiej elastyczności, jak druciane.
Spinacze można rozróżniać pod względem wielkości (istnieją zarówno małe – ok. 2 cm oraz duże – nawet do 18 cm) oraz kolorów (istnieją również mieszane).
Patenty.
Pierwsze patenty dotyczące spinaczy pojawiły się w drugiej połowie XIX wieku. Najbardziej popularny kształt „Gem” nigdy nie został opatentowany, ale był produkowany prawdopodobnie już w 1890 r. przez „The Gem Manufacturing Company”. Maszyna zaginająca spinacz „Gem” została opatentowana w 1899 r. przez Williama Middlebrooka.
Niektórzy mylnie twierdzą, że wynalazcą spinacza był Józef Hofmann, ale urodził się on w 1876 r., czyli dziewięć lat po pierwszym patencie na spinacz (z 1867 r.).

</doc>
<doc id="514977" url="https://pl.wikipedia.org/wiki?curid=514977" title="Stranguria">
Stranguria



</doc>
<doc id="514978" url="https://pl.wikipedia.org/wiki?curid=514978" title="Fezzan">
Fezzan



</doc>
<doc id="514979" url="https://pl.wikipedia.org/wiki?curid=514979" title="Pollakisuria">
Pollakisuria



</doc>
<doc id="514980" url="https://pl.wikipedia.org/wiki?curid=514980" title="Żyzna buczyna sudecka">
Żyzna buczyna sudecka

Żyzna buczyna sudecka ("Dentario enneaphylli-Fagetum" Oberd. 1957 ex W. &amp; A. Matuszkiewicz 1960) – żyzny wysokopienny las bukowy zajmujący siedliska w typie lasu świeżego i wilgotnego. Tworzy ją wysokopienny drzewostan bukowy z domieszką świerka, jodły, jaworu, rzadziej (w formie podgórskiej) dębów i graba. Najczęściej występuje na podłożu wapiennym, na glebach zasobniejszych i stąd jest o wiele rzadsza od buczyny acidofilnej.
Występuje w Sudetach i na ich pogórzu oraz wyspowo np. na Wyżynie Śląskiej w przedziale wysokości 500-1000 m n.p.m., rzadko niżej. Na Przedgórzu Sudeckim występuje tylko na izolowanych stanowiskach.
Są to zbiorowiska bogate gatunkowo, o dużej wartości przyrodniczej (także z uwagi na uwarunkowania faunistyczne). Charakterystyczne cechy to słabo wykształcony podszyt i bujne ziołoroślowe lub złożone z wysokich traw runo z gatunkami: szczyr trwały, żankiel zwyczajny, marzanka wonna, żywiec bulwkowaty, żywiec pięciolistkowy, lilia złotogłów, czerniec gronkowy, miodownik melisowaty i gatunek charakterystyczny – żywiec dziewięciolistny.
Zróżnicowanie.
Zespół żyznej buczyny sudeckiej różnicuje się na dwie formy wysokościowe: reglową oraz podgórską (ekstrazonalna). Tworzy również szereg postaci związanych z gradientem wilgotności i żyzności siedliska, wyróżnianych w postaci podzespołów i ich wariantów, np.:

</doc>
<doc id="514981" url="https://pl.wikipedia.org/wiki?curid=514981" title="Jombang">
Jombang

Jombang – miasto w Indonezji na Jawie w prowincji Jawa Wschodnia nad rzeką Brantas; ośrodek administracyjny dystryktu Jombang; 129 tys. mieszkańców (2006).
Ośrodek przemysłu spożywczego i metalowego; węzeł drogowy.

</doc>
<doc id="514982" url="https://pl.wikipedia.org/wiki?curid=514982" title="Appenzell Innerrhoden">
Appenzell Innerrhoden

Appenzell Innerrhoden – najmniejszy po Bazylei-Mieście kanton w Szwajcarii, położony we wschodniej części tego kraju. Jego siedzibą jest miejscowość Appenzell, której dzielnice leżą na terenie trzech gmin "(Bezirk)" (Appenzell, Rüte oraz Schwende). Dla usprawnienia zarządzania wsią utworzono w XVI wieku gminę nadzoru przeciwpożarowego (niem. "Feuerschaugemeinde"), obejmującą te trzy dzielnice. Jeden z dwóch kantonów w których wciąż władzę sprawuje zgromadzenie ludowe "(Landsgemeinde)".
Appenzell Innerrhoden powstał w 1597 roku, wówczas jako półkanton, z podziału kantonu Appenzell, który to należał do Starej Konfederacji Szwajcarskiej od 1513 roku. Najwyższym szczytem kantonu jest Säntis, o wysokości 2502 m n.p.m.
Podział administracyjny.
Kanton dzieli się na sześć gmin "(Bezirk)":
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="514984" url="https://pl.wikipedia.org/wiki?curid=514984" title="Babezjoza">
Babezjoza



</doc>
<doc id="514985" url="https://pl.wikipedia.org/wiki?curid=514985" title="Noszak">
Noszak

Noszak – drugi co do wysokości szczyt w górach Hindukusz (zaraz po Tiricz Mir), który liczy sobie 7492 m. Leży na granicy między Afganistanem a Pakistanem. Jest to najwyższy szczyt Afganistanu.
Noszak zajmuje trwałe miejsce w historii polskiego alpinizmu. To o pierwsze wejście na tę górę toczyli bój Polacy w 1960 roku, to właśnie ten szczyt zdobyli jako pierwsi zimą Andrzej Zawada i Tadeusz Piotrowski, otwierając tym samym erę himalaizmu zimowego. W latach 70. szczyt ten stał się bardzo modny wśród polskich wspinaczy, którzy zdobywali tu doświadczenie wysokogórskie przed wyruszeniem na podbój himalajskich ośmiotysięczników.
Bezpieczeństwo.
Sytuacja zmieniła się diametralnie od rozpoczęcia radzieckiej interwencji w Afganistanie w 1979 r., gdy Afganistan na długie lata pogrążył się w krwawych wojnach i wewnętrznych walkach o władzę. W związku z tym afgańskie góry przez ponad 30 lat pozostawały niedostępne dla działalności alpinistycznej. Nieliczni himalaiści zaglądają tam dopiero od momentu odejścia od władzy talibów po interwencji zbrojnej Stanów Zjednoczonych wraz z sojusznikami.
Strefa przygraniczna z Pakistanem w rejonie Noszaka wciąż pozostaje zaminowana, co jest pozostałością po wojnie domowej między talibami a Sojuszem Północnym w latach dziewięćdziesiątych XX wieku. Do dzisiaj region ten pełen jest min przeciwpiechotnych. Niedaleko Noszaka znajduje się przełęcz Sad Isztrag An, którą jeszcze kilkadziesiąt lat temu ludzie pokonywali, żeby odwiedzić rodziny, handlować lub w poszukiwaniu pracy. Aktualnie nie ma takiej możliwości.
Zaminowana jest również częściowo dolina , która prowadzi pod Noszak. Z tego powodu talibowie tam raczej nie zaglądają. Na szczęście bezpośrednio pod górą oraz w drodze do bazy, o ile nie zbacza się z wytyczonej kilka lat temu ścieżki, można czuć się bezpiecznie.

</doc>
<doc id="514988" url="https://pl.wikipedia.org/wiki?curid=514988" title="Appenzell Ausserrhoden">
Appenzell Ausserrhoden

Appenzell Ausserrhoden – kanton we wschodniej Szwajcarii. Siedzibą rządu i parlamentu jest Herisau, natomiast władzy sądowniczej – Trogen. 
Do 1995 kanton dzielił się na trzy okręgi "(Bezirk)":
Kanton Appenzell Ausserrhoden powstał w 1597 roku, wówczas jako półkanton, z podziału kantonu Appenzell, który to należał do Starej Konfederacji Szwajcarskiej od 1513 roku.
Demografia.
Językiem urzędowym kantonu jest język niemiecki. Są regiony gdzie mieszkańcy posługują się gwarą schwajcarską. Językami z najwyższym odsetkiem użytkowników są:
Podział administracyjny.
Kanton dzieli się na 20 gmin "(Einwohnergemeinde)":

</doc>
<doc id="514989" url="https://pl.wikipedia.org/wiki?curid=514989" title="Polaryzacja (optyka)">
Polaryzacja (optyka)



</doc>
<doc id="514995" url="https://pl.wikipedia.org/wiki?curid=514995" title="Jura (kanton)">
Jura (kanton)

Jura (fr. "Jura", niem. "Jura", rm. "Giura", wł. "Giura") – kanton w północno-zachodniej Szwajcarii. Został utworzony w 1979 roku poprzez odłączenie francuskojęzycznego, katolickiego obszaru od kantonu Berno, natomiast jego protestancka część pozostała w kantonie Berno. Siedziba administracyjna kantonu znajduje się w mieście Delémont.
Demografia.
Językiem urzędowym kantonu jest język francuski. Językami z najwyższym odsetkiem użytkowników są (2012):
Jedyna gmina niemieckojęzyczna kantonu to Ederswiler.
Podział administracyjny.
Kanton podzielony jest na trzy okręgi "(district; Bezirk)", w skład których wchodzi 51 gmin "(commune; Gemeinde)":

</doc>
<doc id="514996" url="https://pl.wikipedia.org/wiki?curid=514996" title="Liczba Addisa">
Liczba Addisa

Liczba Addisa – liczba określająca liczbę erytrocytów i leukocytów i wałeczków wydalanych z moczem w ciągu doby.
Za wartości prawidłowe uważa się obecność poniżej 1 500 000 erytrocytów, 2 500 000 leukocytów (i komórek nabłonkowych) oraz 10 000 wałeczków w moczu dobowym.
Obecnie przy rozwoju innych metod diagnostycznych wartość tej metody uległa obniżeniu i jest obecnie rzadko stosowana w diagnostyce.
Wprowadził ją do medycyny brytyjski lekarz Thomas Addis (1881-1949).

</doc>
<doc id="514998" url="https://pl.wikipedia.org/wiki?curid=514998" title="Pazibroda">
Pazibroda

Pazibroda lub parzybroda – regionalna wiejska potrawa polska charakterystyczna dla Kielecczyzny, powiatu skarżyskiego i terenów wokół Radomia. Przygotowywana jest z utłuczonych gotowanych ziemniaków zmieszanych z ugotowaną kapustą kiszoną, omaszczonych skwarkami świeżo wytopionymi ze słoniny. Czasem przyprawiana na ostro pieprzem. Podawana na gorąco, dawniej jako jednodaniowy, codzienny obiad. Istnieje też wariant ze słodką kapustą gotowaną razem z ziemniakami.

</doc>
<doc id="514999" url="https://pl.wikipedia.org/wiki?curid=514999" title="Al-Baghdadi Ali al-Mahmudi">
Al-Baghdadi Ali al-Mahmudi

 
Al-Baghdadi Ali al-Mahmudi (ur. 1945 w Az-Zawii) – libijski polityk, Sekretarz Generalnego Komitetu Ludowego od 5 marca 2006 do 23 sierpnia 2011.
Przed objęciem stanowiska Sekretarza GKL piastował od czerwca 2003 funkcję wicepremiera ds. produkcji, a wcześniej był ministrem zdrowia. Jako wicepremier odpowiadał m.in. za projekt Wielkiej Sztucznej Rzeki oraz projekt budowy kolei w Libii.
Po wybuchu w Libii powstania i wojny domowej w 2011, pozostał wierny pułkownikowi Muammarowi al-Kaddafiemu. Stanowisko utracił wraz z zakończoną sukcesem ofensywą powstańców na Trypolis i zdobyciem przez nich siedziby Kaddafiego 23 sierpnia 2011. Władzę w kraju przejęła wówczas "de facto" Narodowa Rada Tymczasowa. 1 września 2011 al-Mahmudi ogłosił poparcie dla nowych władz. 21 września Al-Baghdadi Ali al-Mahmudi został zatrzymany w Tunezji i skazany na 6 miesięcy więzienia za nielegalne przekroczenie granicy.

</doc>
<doc id="515000" url="https://pl.wikipedia.org/wiki?curid=515000" title="Lucerna (kanton)">
Lucerna (kanton)

Lucerna (niem. "Luzern", gsw. "Lozärn", fr. "Lucerne", wł. "Lucerna", rm. "Lucerna") – kanton w środkowej Szwajcarii. Jego stolicą jest miasto Lucerna "(Luzern)".
Najwyższym szczytem w kantonie jest Brienzer Rothorn, o wysokości 2 350 m n.p.m.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:
Podział administracyjny.
Kanton składa się z sześciu okręgów "(Wahlkreis)", które dzielą się na 80 gmin "(Gemeinde)":

</doc>
<doc id="515001" url="https://pl.wikipedia.org/wiki?curid=515001" title="Pik Lenina">
Pik Lenina



</doc>
<doc id="515002" url="https://pl.wikipedia.org/wiki?curid=515002" title="Kwas formiminoglutaminowy">
Kwas formiminoglutaminowy

Kwas formiminoglutaminowy ("FIGLU") – organiczny związek chemiczny z grupy kwasów dikarboksylowych, metabolit histydyny.

</doc>
<doc id="515004" url="https://pl.wikipedia.org/wiki?curid=515004" title="Rolnictwo intensywne">
Rolnictwo intensywne

Rolnictwo intensywne – system produkcji rolniczej ukierunkowany na maksymalną wysokość plonów oraz zysk osiągane w warunkach dużego nakładu pracy i środków finansowych. Charakteryzuje je powszechne zastosowanie wysoko wydajnych maszyn, technik uprawy i hodowli, nawozów mineralnych i środków ochrony roślin. Rolnictwo intensywne występuje przede wszystkim w krajach wysoko rozwiniętych.
Rolnictwo intensywne pozwala na zmniejszenie zatrudnienia przy uprawie roślin i hodowli zwierząt. Niektóre ze stosowanych technik przyczyniają się do skażenia gleby i środowiska. W niektórych państwach europejskich w tym dziale gospodarki pracuje jedynie kilka procent ogółu zatrudnionych, przy czym w Belgii i Wielkiej Brytanii ten wskaźnik wynosi poniżej 2%.
Szczególnym rodzajem rolnictwa intensywnego jest ogrodnictwo. Wysokie efekty produkcji rolniczej są tu osiągane niewielkim nakładem kosztów, przy ogromnych nakładach pracy. 
Jednym z rodzajów rolnictwa intensywnego jest rolnictwo podmiejskie, które cechuje: 

</doc>
<doc id="515006" url="https://pl.wikipedia.org/wiki?curid=515006" title="Ponorogo">
Ponorogo

Ponorogo – miasto w Indonezji na Jawie w prowincji Jawa Wschodnia w dolinie pomiędzy wulkanami Lawu i Liman; ośrodek administracyjny dystryktu Ponorogo; 108 tys. mieszkańców (2005).
Ośrodek regionu rolniczego, uprawa trzciny cukrowej, ryżu, kukurydzy i orzeszków ziemnych; przemysł spożywczy i papierniczy. 

</doc>
<doc id="515010" url="https://pl.wikipedia.org/wiki?curid=515010" title="Symbol parowozu">
Symbol parowozu



</doc>
<doc id="515011" url="https://pl.wikipedia.org/wiki?curid=515011" title="Tęcza (budownictwo)">
Tęcza (budownictwo)



</doc>
<doc id="515012" url="https://pl.wikipedia.org/wiki?curid=515012" title="Handley Page V/1500">
Handley Page V/1500

Handley Page V/1500 – ciężki samolot bombowy, konstrukcji brytyjskiej, z okresu I wojny światowej.
Historia.
W roku 1917 niemieckie ciężkie bombowce typu "R" zaczęły przejmować od sterowców zadanie bombardowania terytorium Wielkiej Brytanii, głównie Londynu. Brytyjczycy nie posiadali samolotu, który byłby w stanie dokonać odwetowego uderzenia na Berlin i powrócić do bazy we wschodniej Anglii. Posiadane przez RFC bombowce Handley Page O/400 były udane i używane do bombardowania Niemiec. Nie miały jednak wymaganego udźwigu i zasięgu. Aby zyskać na czasie i uprościć budowę nowego samolotu, dokonano po prostu powiększenia płatowca HP O/400. Największą modyfikacją była zmiana napędu. W poprzednim modelu były to dwa silniki ciągnące. W nowym, oznaczonym V/1500 (V jak Victor-zwycięzca), były to dwa zestawy silników zblokowanych w tandemie. Jeden ciągnący i jeden pchający. Prototyp nowej maszyny zbudowano w zakładach Harland &amp; Wolff w Belfaście. Oblotu dokonano w maju 1918. W czerwcu prototyp uległ katastrofie, w której zginęła cała załoga testowa. Budowę wstrzymano do czasu wykrycia przyczyn wypadku. Kontynuowano ją dopiero w październiku 1918. Pierwsze trzy egzemplarze były gotowe na początku listopada. Badano je w locie na lotnisku Bircham Newton w Norfolk. Początkowe zamówienie opiewało na 255 samolotów. Zostało ono z końcem wojny anulowane.
Służba.
Pod koniec I wojny światowej sformowano specjalną jednostkę mającą grupować najcięższe samoloty bombowe. Nosiła ona nazwę IAF (Independent Air Force – Niezależne Siły Powietrzne) i podlegała bezpośrednio Sztabowi Generalnemu. Jej zadaniem miały być odwetowe bombardowania Berlina. Zalążkiem tych sił był 27 pułk lotniczy. Trzy wyprodukowane egzemplarze nowego bombowca przydzielono do 166 dywizjonu, wchodzącego w jego skład.
Samoloty V/1500 nie zdążyły wziąć udziału w I wojnie światowej. Zastosowano je bojowo w działaniach przeciw Afganistanowi w 1920.
Opis konstrukcji.
Samolot HP V/1500 był czterosilnikowym dwupłatem o konstrukcji całkowicie drewnianej. Załoga 5-6 osób. Kadłub konstrukcji kratownicowej pokryty był do połowy sklejką, dalej płótnem. W odróżnieniu od poprzednika nowy samolot miał stanowisko tylnego strzelca na końcu kadłuba. Miał składane skrzydła i odkryte kabiny. Płaty miały konstrukcję drewnianą krytą płótnem oraz lotki na obu płatach. Napęd stanowiły cztery silniki rzędowe 12 cylindrowe, chłodzone cieczą, Rolls Royce o mocy 380 KM każdy. Umieszczone były po dwa w tandemie, w komorze płatów. Silniki ciągnące napędzały śmigła dwułopatowe, pchające – czterołopatowe. Śmigła były drewniane i obracały się w przeciwnych kierunkach. Zbiorniki paliwa o pojemności 4600 l. znajdowały się w kadłubie. Uzbrojenie strzeleckie składało się z karabinów maszynowych Lewis kal. 7,7 mm umieszczonych, po jednym lub dwa, na obrotnicach w przednim i tylnym stanowisku strzeleckim. Uzbrojenie uzupełniał jeden km Lewis, mogący strzelać w górę lub w dół przez odsuwane segmenty poszycia. Ładunek bomb o maksymalnej wadze 3500 kg, znajdował się wewnątrz kadłuba.

</doc>
<doc id="515013" url="https://pl.wikipedia.org/wiki?curid=515013" title="Przemysłowy Instytut Elektroniki">
Przemysłowy Instytut Elektroniki

Przemysłowy Instytut Elektroniki – działający od lipca 1956 roku do października 2007 roku instytut, utworzony w miejsce Centralnego Laboratorium Elektroniki. Działalność instytutu była początkowo związana z zagadnieniami technologii lamp elektronowych (we współpracy z ZWLE) i ich produkcją doświadczalną (sondy jonizacyjne do pomiaru próżni, analizatory gazów resztkowych, niektóre lampy specjalne – diody szumowe, detektory promieniowania jonizującego, widikony, tyratrony, gazotrony i inne). W miarę postępu techniki półprzewodnikowej zmieniał się profil działalności instytutu, co powodowało także konieczność wydzielania nowych instytutów (np. Instytut Technologii Materiałów Elektronicznych, ITME) i oddziałów (Dolam Wrocław, ZAP Bolesławiec, oddział Toruński PIE).
Instytut był wielokrotnie reorganizowany (między innymi wydzielenie i ponowne włączenie (ze zmianami nazw) Ośrodka Badawczo-Rozwojowego Elektroniki Próżniowej, OBREP). W instytucie była prowadzona i rozwijana działalność związana m.in. z certyfikacją urządzeń elektronicznych, produkcją sitodrukarek, kalibracją próżniomierzy i wykrywaniem nieszczelności w aparaturze próżniowej, spawaniem wiązką elektronową, produkcją aparatury i podzespołów próżniowych, w tym: produkcją komór gaszeniowych, pomp jonowo-sorpcyjnych, spawarek elektronowych i innych.
Instytut mieścił się w Warszawie przy ul. Długiej 44/50. 1 września 2007 r. Przemysłowy Instytut Elektroniki został włączony w struktury Instytutu Tele- i Radiotechnicznego.

</doc>
<doc id="515014" url="https://pl.wikipedia.org/wiki?curid=515014" title="Wilis">
Wilis

Wilis () – wygasły kompleks wulkaniczny w środkowej części wyspy Jawa w Indonezji; zaliczany do stratowulkanów. Wysokość 2563 m n.p.m. Ma wiele wierzchołków, główne z nich to: Liman, Limas i Wilis.
Na jego zboczach źródła rzeki Madiun (dopływ Solo); u podnóża leżą miasta: Madiun i Ponorogo (na zachodzie), Tulungagung (na południu) i Kediri (na wschodzie).

</doc>
<doc id="515019" url="https://pl.wikipedia.org/wiki?curid=515019" title="Lądek Zdrój">
Lądek Zdrój



</doc>
<doc id="515022" url="https://pl.wikipedia.org/wiki?curid=515022" title="Standardowy język kantoński">
Standardowy język kantoński

Standardowy język kantoński, yue – jeden z języków chińskich używany na południu Chin, w Hongkongu i Makau, a także przez potomków chińskich emigrantów w Azji Południowo-Wschodniej i innych rejonach świata. Jego nazwa wywodzi się od prowincji Guangdong. Liczbę użytkowników kantońskiego szacuje się ogółem na 55 mln (z uwzględnieniem wszystkich pokrewnych dialektów z grupy yue).
Standardowy język kantoński.
Kantoński jest językiem hongkońskiej popkultury. To w nim najczęściej nagrywane są dialogi w filmach z Hongkongu oraz miejscowe piosenki (patrz: Cantopop). Właśnie ze względu na ogromny wpływ mediów hongkońskich odmiana używana w tym mieście uważana jest obecnie za standardową i najbardziej prestiżową, pomimo iż wcześniej to dialekt miasta Guangzhou (pol. Kanton) uchodził za „najczystszą” formę tego języka. Poza formą standardową istnieje cały szereg dialektów, często znacznie różniących się od siebie, określanych także jako język kantoński lub yue.
System fonologiczny.
Z innymi językami chińskimi kantoński dzieli pismo, jednak jego wymowa jest bardziej skomplikowana od mandaryńskiego (większa liczba tonów i wygłosów). Od języka średniochińskiego kantoński oddzielił się ok. VII wieku, kiedy Chińczycy skolonizowali tereny dzisiejszego południa kraju. W trakcie ewolucji kantoński przeszedł mniejsze zmiany niż mandaryński i uważa się, że jest bardziej zbliżony do średniochińskiego, którego wymowę próbują zrekonstruować sinolodzy. Na przykład wiersze z epoki Tang czytane po kantońsku rymują się częściej, niż kiedy czytane są w lekcji mandaryńskiej. W przeciwieństwie do dialektów mandaryńskich, kantoński zachował spółgłoski zwarte -p, -t, -k na końcu wyrazu oraz wygłosowe -m. Posiada bogaty zasób tonów – łącznie z wariantami jest ich aż dziesięć, z czego sześć uważa się za podstawowe.
Młode pokolenie wykazuje tendencję do upraszczania pewnych głosek, zwłaszcza tylnojęzykowego „ng”. Tak więc zamiast „ngő” wymawiają „ő” (ja). Również ze zbitek „kw” i „gw” często wypada „w”, np. "gwóng dung wá" („język kantoński”) wymawiane jest jako "góng dung wá". „l” często używane jest zamiast „n” np. "ngő ngōi néi" („kocham cię”) wymawiane jest przez młodych ludzi "ő ōi léi".
Zapis języka kantońskiego.
Istnieją dwa sposoby zapisu języka kantońskiego za pomocą znaków chińskich. Dzięki temu, że pismo chińskie ma charakter ideograficzny, jeden ze sposobów zapisu zbliżony jest wizualnie do języka mandaryńskiego, natomiast znaki odczytuje się zgodnie z wymową kantońską. Drugi sposób to dokładny zapis potocznego języka kantońskiego, różniącego się znacznie szykiem zdania, idiomatyką itd. W tym przypadku słownictwo języka kantońskiego również w piśmie częściowo różni się od języka ogólnonarodowego. Stworzono nawet ponad tysiąc znaków używanych jedynie do zapisu słów kantońskich. Z tego też powodu powstała odrębna Wikipedia po kantońsku.

</doc>
<doc id="515026" url="https://pl.wikipedia.org/wiki?curid=515026" title="Języki nowoindoaryjskie">
Języki nowoindoaryjskie

Języki nowoindoaryjskie (nowoindyjskie) wykształciły się na przełomie pierwszego i drugiego tysiąclecia. Wyznaczyły nowy etap w rozwoju języków indoaryjskich. W porównaniu do języków średnioindoaryjskich zachowały tylko dwa rodzaje gramatyczne – męski i żeński (zanikł rodzaj nijaki). Używane są głównie w północnych Indiach.
Umocniły się tendencje zapoczątkowane w okresie średnioindoaryjskim. Przykłady: 
Języki literackie wyraźniej oddzieliły się od mowy potocznej, zastępując wyrazy pochodzenia perso-arabskiego formami sanskryckimi. Widać to wyraźnie w nowoindoaryjskim bengalskim, w którym z czasem utrwalił się podział na wysoki "Sadhu-Bhasa" i potoczny "Calit-Bhasa".
Grupa nowoindoaryjska obejmuje: hindi, urdu, bengalski, marathi, pendżabski, grudźarati, orija, assamski, nepalski, syngaleski, sindhi i romski (cygański).

</doc>
<doc id="515027" url="https://pl.wikipedia.org/wiki?curid=515027" title="Rodzaje gramatyczne">
Rodzaje gramatyczne



</doc>
<doc id="515028" url="https://pl.wikipedia.org/wiki?curid=515028" title="Tulungagung">
Tulungagung

Tulungagung – miasto w Indonezji na Jawie w prowincji Jawa Wschodnia nad rzeką Brantas u podnóża wulkanu Liman; ośrodek administracyjny dystryktu Tulungagung; 65 tys. mieszkańców (2005).
Ośrodek regionu rolniczego, uprawa trzciny cukrowej, ryżu, kukurydzy, tytoniu szlachetnego, herbaty, palmy kokosowej i kauczukowca; przemysł spożywczy i włókienniczy; wydobycie marmurów; węzeł komunikacyjny.

</doc>
<doc id="515029" url="https://pl.wikipedia.org/wiki?curid=515029" title="Eiger">
Eiger

Eiger – szczyt w Alpach Berneńskich o wysokości 3970 metrów n.p.m. Jest najbardziej znaną górą w historii alpinizmu ekstremalnego. Wraz z Mönchem i Jungfrau tworzy trio ("Dreigestirn") wielkich szczytów w północnej części Berner Oberland w Szwajcarii. Jego północna ściana znana jest pod kilkoma nazwami: "Eigerwand", "Nordwand" lub "Mordwand" (Mordercza Ściana) – ta ostatnia to nazwa, jaką zaczęto określać ją po wielu tragicznie zakończonych próbach jej zdobycia. Ma ona 1800 metrów wysokości i jest najwyższą spośród stromych ścian w Alpach i Europie. Ściana północna tworzy wraz z filarem Walkera na Grandes Jorasses i północną ścianą Matterhornu tzw. Tryptyk Alpejski. Jest też jedną z sześciu północnych ścian Alp (obok północnych ścian: Matterhornu, Grandes Jorasses, Petite Dru, Piz Badile i Cima Grande di Lavaredo) – ścian niezwykle trudnych i legendarnych wśród alpinistów.
W 1912 roku ukończono budowę kolejki zębatej na przełęcz Jungfraujoch (górna stacja na wysokości 3454 metrów n.p.m.), która biegnie przez kilka kilometrów we wnętrzu Eigeru. W dwóch miejscach zrobiono okna w północnej ścianie, umożliwiając obserwowanie jej z bliska. Pociąg zawsze się zatrzymuje w tych miejscach, aby turyści mogli skorzystać z punktów widokowych. Są to stacje „Eigerwand” (2865 metrów n.p.m.) i „Eismeer” (3150 metrów n.p.m.).
Pierwsze wejście: Charles Barrington oraz przewodnicy Christian Almer i Peter Bohren. 
11 sierpnia 1858 o trzeciej rano wyruszyli z Wengernalp. Wspinali się nie dzisiejszą „drogą normalną”, lecz prawie ostrzem grani północno-zachodniej, i na wierzchołku stanęli tuż przed południem. Zeszli kuluarem i wzdłuż flanki gdzie dziś prowadzi normalna droga zejścia.
Historia północnej ściany.
Pierwsza próba zdobycia miała miejsce w 1934 roku. Podjęli ją Niemcy W. Beck i bracia G. i K. Lowinger, którzy dotarli na wysokość okna skalnego stacji Eigerwand. Próba zakończyła się wypadkiem, ale wszyscy wspinacze zostali uratowani przez wyprawę ratunkową, która weszła w ścianę ze stacji Eigerwand. 
Druga próba miała miejsce latem 1935 roku. Podjęli ją dwaj monachijczycy: Max Sedlmayer i Karl Mehringer. Wspinaczkę rozpoczęli o 2 w nocy 21 sierpnia. Ostatni raz widziano ich żywych 25 sierpnia. Sedlmayera odnaleziono 19 września. Zamarzł na stojąco na czubku tzw. „Żelazka”. Miejsce to od tego czasu nazwano „Biwakiem Śmierci”. Ciało Mehringera odnaleziono dopiero po 27 latach, we wrześniu 1962 na „Drugim Polu Lodowym”.
Kolejną próbę podjęli Austriacy Edi Rainer i Willy Angerer. 6 lipca 1936 roku weszli w ścianę, jednak z powodu złych warunków 7 lipca zeszli na dół. 18 lipca ponownie rozpoczęli wspinaczkę. W tym samym dniu także dwóch Bawarczyków próbowało zdobyć północną ścianę. Byli to Andreas Hinterstoißer i Toni Kurz. Już w ścianie postanowili połączyć siły z Austriakami – cała czwórka zaczęła się wspinać wspólnie jeszcze tego samego dnia. 21 lipca podczas wycofywania się zginęło trzech z nich, 22 lipca umarł Toni Kurz. 
11 sierpnia 1937 roku próbę podjęli Tyrolczyk Mathias Rebitsch i monachijczyk Ludwig Vörg. Dotarli najwyżej ze wszystkich, jednak załamanie pogody zmusiło ich do odwrotu i 14 sierpnia zeszli ze ściany.
Rano 21 czerwca 1938 roku ścianę zaatakowali dwaj Włosi: Bartolo Sandri i Mario Menti. Wieczorem rozpętała się burza. Obaj odpadli od ściany w okolicach „Trudnej Rysy”. Następnego dnia przewodnicy górscy u stóp ściany odnaleźli martwego Sandriego, a po kilku dniach w szczelinie brzeżnej ciało Mentiego. 
20 lipca 1938 roku wspinaczkę na ścianie rozpoczęli Anderl Heckmair i Ludwig Vörg. O drugiej w nocy 21 lipca 1938 roku w ścianę weszli czterej Austriacy: Heinrich Harrer i Fritz Kasparek, a za nimi Rudi Fraißl i Leo Brankowsky. Rano Heckmair i Vörg postanowili się wycofać, później tego samego dnia zrobili to też Fraißl i Brankowsky. O drugiej w nocy 22 lipca Heckmair i Vörg ponownie rozpoczęli wspinaczkę i jeszcze tego samego dnia dogonili Harrera i Kasparka. Dalej wszyscy wspinali się razem i 24 lipca o godzinie 15:30 stanęli na szczycie.
Kolejna próba miała miejsce dopiero 16 sierpnia 1946. Podjęli ją dwaj przewodnicy z Alp Berneńskich: Hans Schlunegger i Edwin Krähenbühl. Dotarli do górnego końca „Rampy”, jednak załamanie pogody zmusiło ich do wycofania się ze ściany już następnego dnia. 
Drugiego przejścia dokonali dwaj francuscy przewodnicy z Chamonix: Lionel Terray i Louis Lachenal. Zaatakowali ścianę po południu 14 lipca 1947, a na szczycie stanęli 16 lipca o godz. 14:15.
Trzecie przejście należy do Szwajcarów: Hans Schlunegger jego brat Karl Schlunegger oraz Gottfried Jermann zaatakowali ścianę 4 sierpnia 1947 o godzinie 2:30, a na wierzchołku stanęli 5 sierpnia o 16:25. Było to wówczas najszybsze przejście północnej ściany (38 godzin). 
Następni śmiałkowie zaatakowali ścianę dopiero 22 lipca 1950. Byli to wiedeńczycy Karl Reiss i Karl Blach. Dotarli do „Trudnej Rysy”, gdzie Blach odpadł od ściany. Reiss utrzymał go na linie, jednak Blach złamał sobie rękę i byli zmuszeni się wycofać. 
26 lipca 1950 koło godziny 2 próbę wejścia podjęli dwaj Austriacy Erich Waschak i Leo Forstenlechner. Wspinali się bardzo szybko i na wierzchołku Eigeru stanęli jeszcze tego samego dnia o godzinie 20:45. Było to czwarte przejście w ogóle, a pierwsze przejście jednodniowe, wówczas najszybsze (18 godzin). 
W 1957 roku na północnej ścianie rozegrała się tragedia, która kosztowała życie trzech wspinaczy, jednak dokładny przebieg wydarzeń nie został nigdy dokładnie wyjaśniony. Uczestnikami byli dwaj Włosi Stefano Longhi i Claudio Corti oraz dwaj Niemcy Günther Nothdurft i Franz Mayer. Włosi weszli w ścianę rano 3 sierpnia i od razu pobłądzili. Jak się później okazało byli kompletnie nieprzygotowani jeśli chodzi o topografię ściany. Prawidłową drogę odnaleźli prawdopodobnie 4 lub 5 sierpnia i spotkali się z Niemcami, którzy weszli w ścianę najprawdopodobniej 5 sierpnia. Dalsze wydarzenia są jeszcze bardziej niejasne. Oba zespoły obserwowane były przez lunety, jednak widok często przesłaniały chmury, a zespoły poruszały się nie wiadomo dlaczego bardzo wolno. Później wydarzyły się dwa wypadki z udziałem Włochów. Ruszyła akcja ratunkowa, w której brali udział m.in. polscy alpiniści uczestniczący w obozie wspinaczkowym w Grindelwaldzie (Jerzy Hajdukiewicz, Helena Hajdukiewicz, Krzysztof Berbeka, Tadeusz Nowicki, Adam Skoczylas, Zbigniew Skoczylas, Tadeusz Rogowski, Zbigniew Rubinowski, Karol Jakubowski, Antoni Wala i Jerzy Wala. Przy okazji akcji ośmiu z nich zdobyło szczyt wchodząc Zachodnią Flanką). Ostatecznie Corti został uratowany 11 sierpnia i to głównie na jego słowach opierano się na początku. Jak się jednak później okazało, zawierały one sporo nieścisłości i sprzeczności z tym co przez te dni obserwowano przez lunety, oraz z samolotów i z wykonanymi zdjęciami, a sam Corti napisał kilka sprawozdań, które w bardzo istotny sposób się różniły i zawierały wiele sprzeczności. Longi zmarł w ścianie 12 sierpnia, natomiast obaj Niemcy zaginęli. Ich ciała odnaleziono dopiero 22 września 1961 roku po zachodniej stronie góry, co oznaczało, że pokonali ścianę. Było to więc czternaste przejście, jednak jego autorzy nigdy z tej wyprawy nie powrócili. Nie udało się też ustalić w jaki sposób umarli.
Pierwsze przejście w zimie miało miejsce 6–12 marca 1961. Było to jednak przejście na raty, gdyż alpiniści zeszli ze ściany do tunelu kolejki na stacji Eigerwand i po pewnym czasie kontynuowali wspinaczkę właśnie od tego miejsca. Autorami tego przejścia byli Toni Hiebeler, Andreas Mannhardt, Toni Kinshofer i Walter Almberger. Jednocześnie było to osiemnaste przejście w ogóle.
30 sierpnia 1961 ścianę zaatakowali dwaj Czechosłowacy Radovan Kuchař i Zdeno Zibrín. Na szczycie stanęli 2 września o 8 rano. Było to dziewiętnaste przejście północnej ściany.
W 1961 roku Klub Wysokogórski zorganizował wyjazd 4-osobowej grupy w Alpy z zadaniem zdobycia Eigeru właśnie północną ścianą. W skład grupy wchodzili: Stanisław Biel, Jan Mostowski, Jan Długosz i Czesław Momatiuk. 
W dniach 31 sierpnia – 2 września przeszli ścianę Stanisław Biel i Jan Mostowski, a wraz z nimi dwóch Szwajcarów Kurt Grütter i Sepp Inwyler oraz Niemiec Alois Strickler i Austriak Leo Schlömmer. Wspinaczkę zaczęli 31 sierpnia o godzinie 3.45, a na szczycie stanęli 2 września o godzinie 18.30, czyli 10,5 godziny po zespole czechosłowackim. Było to pierwsze polskie przejście północnej ściany, a dwudzieste w ogóle.
W dniach 2–3 sierpnia 1963 miało miejsce pierwsze solowe przejście północnej ściany. Dokonał tego Michel Darbellay.
Dramatyczne wydarzenia miały miejsce podczas przejścia zimowej direttisimy. 25 lutego 1966 próbę podjęły dwa zespoły: niemiecki – Karl Golikow, Peter Haag, Siegfried Haupfauer, Roland Votteler, Jörg Lehne, Rolf Rosenzopf, Günter Schnaidt i Günter Strobel, oraz brytyjsko-amerykański – Chris Bonington, John Harlin II, Dougal Haston, Layton Kor i Don Whillans. 22 marca odpadł od ściany i zginął John Harlin. Z powodu bardzo trudnych warunków (−40° C i huraganowe wiatry) część alpinistów wycofała się. 25 marca szczyt zdobyli kompletnie wyczerpani: Dougal Haston, Jörg Lehne, Günter Strobel, Roland Votteler i Siegfried Haupfauer.
28–31 lipca 1968 nową drogę północnym filarem poprowadzili Polacy Krzysztof Cielecki, Tadeusz Łaukajtys, Ryszard Szafirski i Adam Zyzak.
W 1969 letnią direttisimę biegnącą od „Trudnej Rysy” wprost na wierzchołek przez najbardziej spiętrzoną prawą część ściany poprowadzili Japończycy Takio Kato, Yasuo Kato, Susumo Kubo, Hirofumi Amano i kobieta Michiko Imai. Zajęło im to 32 dni (15.07. – 15.08.).
W dniach 19–27 stycznia 1970 drugiego przejścia zimowego, a zarazem pierwszego bez korzystania z tunelu stacji kolejki dokonali Japończycy Masaru Morita, Masaru Okabe, Yuji Hattori i Tetsuo Komiyama.
W dniach 1–4 marca 1978 Andrzej Czok, Walenty Fiut, Janusz Skorek i Jan Wolf dokonali pierwszego polskiego zimowego przejścia północnej ściany. Było to wówczas najszybsze zimowe przejście. 
Północna ściana stała się w ostatnich latach areną przejść na czas. 
W roku 1983 Austriak Thomas Bubendorfer pokonał ją w 4 godziny 50 minut. 
24 marca 2003 Włoch Christoph Hainz pokonał ścianę w 4 godziny 30 minut.
21 lutego 2007 Szwajcar Ueli Steck wspiął się nią na szczyt w 3 godziny 54 minuty, a 13 lutego 2008 zrobił to w 2 godziny 47 minut 33 sekundy. 
20 kwietnia 2011 Szwajcar Dani Arnold przeszedł północną ścianę w czasie 2 godziny 28 minut. 17 listopada 2015 Ueli Steck przeszedł ścianę w 2 godziny 22 minuty 50 sekund.
Eiger w literaturze.
O zdobywaniu północnej ściany Eigeru można przeczytać w następujących książkach:

</doc>
<doc id="515030" url="https://pl.wikipedia.org/wiki?curid=515030" title="Studio Teatralne „Słup”">
Studio Teatralne „Słup”

Studio Teatralne „SŁUP” − amatorski zespół teatralny działający od 1982 roku w Łodzi, realizujący przedstawienia na tradycyjnych scenach, oraz nietypowe, rozbudowane w czasie i przestrzeni uliczne przedsięwzięcia teatralne. Kierownikiem artystycznym i reżyserem zespołu jest Marcel Szytenchelm. Studio działa przy Widzewskich Domach Kultury, jego siedzibą jest Dom Kultury 502.
Studio powstało w 1982 roku i początkowo działało przy II Liceum Ogólnokształcącym, w oparciu o uczniów klas II i III tej szkoły. Pierwszym zrealizowanym przedsięwzięciem była inscenizacja teatralna "Śmierć Prezydenta", która odbyła się na korytarzach II LO i polegała na odtworzeniu sceny zabójstwa prezydenta Gabriela Narutowicza, patrona szkoły. Po sporach z dyrekcją szkoły, Studio przeniosło się do Widzewskiego Domu Kultury. Przez kilka następnych lat zrealizowało kilka bardziej tradycyjnych przedstawień teatralnych, opartych na tekstach m.in. Witkacego ("Nowe wyzwolenie"), Herberta ("Jaskinia Filozofów") i Mrożka ("Szczęśliwe wydarzenie"), które były nagradzane na festiwalach teatrów amatorskich i ulicznych.
Spektakl "Siedem dni Polaka – tytółmyloncy", powstały w 1993 r., oparty głównie na tekstach Marcela Szytenchelma, był fazą przejściową od tradycyjnych przedstawień teatralnych do rozbudowanych, ulicznych przedstawień teatralnych, w których zespół obecnie się specjalizuje. Spektakl ten zebrał wiele nagród, w tym specjalne wyróżnienie na Międzynarodowym Festiwalu Teatralnym „Malta '97”.
W roku 1998 powstał projekt polsko-niemiecki: "4 x Prometeusz", grany zarówno w Łodzi jak i na scenach niemieckich. Dwa spektakle z Łodzi i dwa z Niemiec składały się na wspomnianą realizację. Następnie wersja "Słupowska" grana była przez kilka miesięcy jako odrębny spektakl na scenach polskich.
W roku 2011 teatr zakończył pracę nad spektaklem "Nowy sen Polaka". Przedstawienie opowiada o współczesnych polskich realiach polityczno-społecznych. Głównym bohaterem jest KROWA, symbolizująca polski naród, przyjmuje na siebie razy od rządzących.
Do najbardziej znanych działań Studia należą jednak rozbudowane, uliczne przedsięwzięcia teatralne, mające promować i uczcić znanych Łodzian, takie jak „Dzień Tuwima” i „Dzień Reymonta”. Przedsięwzięcia te, oprócz samych aktorów Studia angażują też przypadkowych i zaproszonych mieszkańców miasta. „Dzień Tuwima” z 1999 roku polegał na zainscenizowaniu kilkunastu scenek w różnych punktach Łodzi, związanych w jakiś sposób z Julianem Tuwimem, prezentujących jego twórczość oraz sceny z jego biografii, z zaangażowaniem straży pożarnej, lekarzy weterynarii, ludowego zespołu pieśni i tańca, mieszkańców kamienic, w których mieszkał Tuwim itp. Program działań był określony tylko bardzo ogólnie, i aby obejrzeć całość należało podążać własnym rowerem za jadącym na rikszy reżyserem. „Dzień Reymonta” z 2001 r. (jego czwarta edycja) oprócz części odbywającej się w Łodzi, dział się także w Lipcach Reymontowskich oraz w zabytkowym pociągu z Łodzi do Lipiec, do którego można było wsiąść bezpłatnie pod warunkiem przebrania się w strój „z epoki”.
Z koncepcji dni znanych Łodzian wyrósł pomysł Galerii Wielkich Łodzian, czyli serii pomników naturalnej wielkości stawianych bezpośrednio na poziomie jezdni ulicy Piotrkowskiej. Kolejne pomniki były odsłaniane przy okazji działań z cyklu „Dzień...”, stanowiąc ich kulminacyjny moment.
Skład osobowy zespołu zmieniał się wielokrotnie. Pierwotna grupa aktorów, pochodząca głównie z II LO, odeszła w większości w latach 1990-1993. W zespole stale dominują aktorzy w wieku 16-20 lat. Jego członkami są także osoby znacznie starsze.
W przedstawieniach studia uczestniczą też czasami zawodowi aktorzy, graficy i muzycy.
Mottem zespołu jest „"Na tym świecie, aby nie zwariować, trzeba być rozsądnym wariatem"”, które pochodzi ze sztuki Witkacego "Nowe wyzwolenie", które było pierwszym, nagrodzonym przedstawieniem Studia. Według programu "Siedem dni Polaka - tytółmyloncy" z 1996 r. nazwa Studia pochodzi do świętego, Szymona Słupnika, który „dał pierwsze i ostatnie w historii ludzkości przedstawienie teatralne trwające bez żadnych przerw przez przeszło 40 lat”.

</doc>
<doc id="515040" url="https://pl.wikipedia.org/wiki?curid=515040" title="Michał Friedman">
Michał Friedman

Michał Friedman, na świadectwie dojrzałości: Mojsze-Pinchos Fridman (ur. 17 stycznia 1913 w Kowlu, zm. 24 maja 2006 w Warszawie) – polski pedagog żydowskiego pochodzenia, oficer polityczny, działacz komunistyczny, członek PZPR, pułkownik LWP, tłumacz z języka hebrajskiego i jidysz.
Życiorys.
Urodził się i wychował w Kowlu w tradycyjnej, choć nie ortodoksyjnej rodzinie żydowskiej. Ojciec Aron Samuel był mistrzem ślusarskim, matka Sosze Henia (w dokumentach: Gienia), z domu Bokser – modystką. Miał dwie siostry: starszą Reginę (ur. 1911; po mężu Fryde) i młodszą Rywkę (ur. 1923). Rodzina mieszkała w wynajmowanym trzypokojowym mieszkaniu przy ul. Warszawskiej, w centrum Kowla. Ojciec zmarł kilka lat przed wybuchem II wojny światowej (ok. 1935 r.), matka i obie siostry zginęły w sierpniu 1942 roku w kowelskim getcie.
Edukacja.
W 1930 roku ukończył hebrajskie gimnazjum Tarbutu w Kowlu. Od listopada 1930 roku studiował przez krótki czas na Politechnice w Grenoble (gdzie nie wymagano świadectwa dojrzałości). Maturę zdał w 1933 roku w kowelskim Gimnazjum Koedukacyjnym z polskim językiem nauczania Klary Erlich. W roku 1938 ukończył Szkołę Dziennikarską przy Uniwersytecie Warszawskim, gdzie jego wykładowcą był m.in. Melchior Wańkowicz; uczęszczał także do otwartego w 1928 roku w Warszawie Instytutu Nauk Judaistycznych, w którym jednym z jego profesorów był Majer Bałaban.
Od II wojny światowej do 1967 roku.
Po wybuchu II wojny światowej wrócił do Kowla, gdzie został wcielony do Armii Czerwonej (1941–1944); wtedy to, w roku 1941, zmienił imię. Od 1944 roku walczył w Armii Polskiej w ZSRR, dowodzonej przez Zygmunta Berlinga. Po zakończeniu wojny w stopniu pułkownika pracował w Głównym Zarządzie Politycznym Ludowego Wojska Polskiego (1945–1952), kierował wydawnictwem Ministerstwa Obrony Narodowej (1952–1963) i był wicedyrektorem Wojskowego Instytutu Medycyny Lotniczej (1963–1967).
Był także wiceprezesem i dyrektorem ds. sportowych CWKS Legia Warszawa.
Działalność przekładowa i dydaktyczna.
Tłumaczeniami zajął się dopiero po usunięciu z PZPR, zwolnieniu z pracy i przeniesieniu na emeryturę w 1967 roku.
Friedman przekładał najlepszych prozaików tworzących w jidysz: Szolema Alejchema, Szaloma Asza, Icyka Mangera, Isaaca Bashevisa Singera. Jego ostatnim tłumaczeniem był zbiór kilkuset "Agad talmudycznych" (2005). Przez wiele lat związany był z Teatrem Żydowskim w Warszawie, w którym uczył języka i historii Żydów. Wykształcił kilka pokoleń aktorów.
Był również konsultantem historycznym znanych filmów: "Europa, Europa" Agnieszki Holland i "Austeria" Jerzego Kawalerowicza.
Za swe przekłady uzyskał nagrody ZAiKS-u (1991) i polskiego PEN Clubu (1994). W roku 1994 otrzymał też nagrodę Jana Karskiego i Poli Nireńskiej.
Miejsce pochówku.
Michał Friedman zmarł 24 maja 2006 roku (taka data widnieje na nagrobku; we wspomnieniu pośmiertnym podano dzień 23 maja). Pochowany jest na cmentarzu żydowskim przy ulicy Okopowej w Warszawie (kwatera 2).
Rodzina.
Jego żona to Teresa Friedman, z domu Lichota (ur. 1923). Ich jedynym synem jest neurolog Andrzej Friedman (ur. 1951).
W setną rocznicę urodzin 17 stycznia 2013 roku jego wnuk Marek Friedman powołał Fundację im. Michała Friedmana, której celem jest popularyzacja literatury żydowskiej w Polsce.
Tłumaczenia literatury pięknej.
Poniższa lista obejmuje tłumaczenia z języka hebrajskiego i jidysz, dokonane przez Michała Friedmana i opublikowane w formie książkowej (w kolejności chronologicznej pierwszego wydania; nazwiska autorów według wersji na stronach tytułowych).
Michał Friedman był ponadto pomysłodawcą numeru 12 (161) „Literatury na Świecie” z grudnia 1984 roku, tłumaczem wszystkich zamieszczonych w nim tekstów żydowskich (s. 3–341) i autorem słowniczka wyrazów jidyszowych (s. 342–347).
Jego przekłady i artykuły ukazywały się również w rozmaitych czasopismach, m.in. w „Midraszu” i „Słowie Żydowskim”.

</doc>
<doc id="515041" url="https://pl.wikipedia.org/wiki?curid=515041" title="Batu (miasto)">
Batu (miasto)

Batu – miasto w Indonezji na Jawie w prowincji Jawa Wschodnia w dolinie pomiędzy wulkanami Kawi-Butak i Arjuno.
Współrzędne geograficzne ; powierzchnia 202.30 km²; 177 tys. mieszkańców (2003).
Ośrodek regionu rolniczego, uprawa ryżu, kukurydzy, trzciny cukrowej, kauczukowca, tytoniu szlachetnego; przemysł spożywczy. 

</doc>
<doc id="515042" url="https://pl.wikipedia.org/wiki?curid=515042" title="Fabrykant">
Fabrykant

Fabrykant (, "-ntis" ‘tworzący’, od "fabricare" ‘tworzyć’) – prywatny właściciel fabryki.
Przemysłowiec – właściciel zakładu przemysłowego.
Fabrykanci.
Do znanych fabrykantów należeli:

</doc>
<doc id="515049" url="https://pl.wikipedia.org/wiki?curid=515049" title="Inflancka (zajezdnia autobusowa)">
Inflancka (zajezdnia autobusowa)

Inflancka – zajezdnia autobusowa należąca do Miejskich Zakładów Autobusowych w Warszawie. Została zlikwidowana 1 czerwca 2003 roku. Znajdowała się przy ulicy Inflanckiej.
Historia.
Budowę zajezdni R-5 „Inflancka” rozpoczęto jeszcze w latach trzydziestych XX wieku, jednak z powodu wybuchu II wojny światowej budowę zajezdni ukończono dopiero w roku 1951 (według innych źródeł w roku 1948). Przez wiele lat była najważniejszą zajezdnią autobusową w Warszawie i jako jedyna posiadała pełne wyposażenie zaplecza technicznego. Do początku lat siedemdziesiątych, kiedy cały dotychczasowy tabor wymieniono na Jelcze-Berliety PR100 (#3300-#3666), „Inflancka” posiadała niemal każdy typ autobusu, który był w taborze warszawskich autobusów. 
Następne zmiany taborowe miały miejsce w grudniu 1979 roku, kiedy to dostarczono partię Ikarusów 280.11, natomiast w roku 1981 dostarczono pierwsze Ikarusy 260.04 (#1-#36). Dwa lata później kasacji uległ ostatni inflancki Jelcz-Berliet PR100. W połowie lat dziewięćdziesiątych na terenie R-5 „Inflancka” stacjonowały pojedyncze egzemplarze próbnie sprowadzonych do stolicy autobusów. Były to:
Liczba taboru niskopodłogowego stopniowo rosła dzięki dostawie kolejnych Neoplanów N4020 (1997), Solarisów Urbino 15 I (1999), MAN-ów NG313 (2001) i używanego piętrowego MAN-a SD202, którego przeznaczono do obsługi linii turystycznej 100.
W związku z wysoką wartością działki, na której znajdowała się zajezdnia, w roku 2003 podjęto decyzję o likwidacji „Inflanckiej”.
Ostatecznie zakład R-5 zniknął z mapy warszawskich zajezdni autobusowych w dniu 1 czerwca 2003 roku. Wszystkie stacjonujące tam dotychczas autobusy przeniesiono do innych zajezdni.
Obecnie na terenie dawnej zajezdni „Inflancka” znajduje się osiedle mieszkalne i kompleks biurowy Gdański Business Center.
W 2006 roku (z podobnych przyczyn) podjęto także decyzję o likwidacji zajezdni „Chełmska”.

</doc>
<doc id="515050" url="https://pl.wikipedia.org/wiki?curid=515050" title="Pasuruan">
Pasuruan

Pasuruan – miasto w Indonezji, na Jawie, nad cieśniną Madura. Administracyjnie położone jest w prowincji Jawa Wschodnia. Znajduje się około 30 km na południe od Surabai. W spisie ludności z 1 maja 2010 roku liczyło 186 262 mieszkańców. 

</doc>
<doc id="515052" url="https://pl.wikipedia.org/wiki?curid=515052" title="Kościół św. Michała Archanioła we Wrocławiu-Ołbinie">
Kościół św. Michała Archanioła we Wrocławiu-Ołbinie



</doc>
<doc id="515055" url="https://pl.wikipedia.org/wiki?curid=515055" title="Dragonheart (zespół muzyczny)">
Dragonheart (zespół muzyczny)

Dragonheart to zespół muzyczny z Brazylii grający melodyjny power metal.

</doc>
<doc id="515056" url="https://pl.wikipedia.org/wiki?curid=515056" title="DragonHeart">
DragonHeart



</doc>
<doc id="515059" url="https://pl.wikipedia.org/wiki?curid=515059" title="Łódź Kaliska (grupa)">
Łódź Kaliska (grupa)

Łódź Kaliska – awangardowa grupa artystyczna, założona w Łodzi w 1979 roku. Od drugiej połowy lat 80. XX w. artyści tworzą fotografię inscenizowaną. Łódź Kaliska organizowała prowokacyjne happeningi. Od początku lat 80. „Łódź Kaliska" tworzyła tzw. „Kulturę Zrzuty", później tzw. „Kulturę Żenującą".
Łódź Kaliską tworzą:
W Łodzi przy ulicy Piotrkowskiej 102 działa Łódź Kaliska – klub, kawiarnia, pub, jest to siedziba Stowarzyszenia Artystów Łódź Kaliska.

</doc>
<doc id="515060" url="https://pl.wikipedia.org/wiki?curid=515060" title="Ira Hayes">
Ira Hayes

Ira Hamilton Hayes (ur. 12 stycznia 1923 w Sacaton w stanie Arizona, zm. 24 stycznia 1955 w Bapchule w stanie Arizona) – amerykański żołnierz United States Marine Corps, pochodzący z plemienia Indian Pima, bohater II wojny światowej. Jeden z sześciu żołnierzy uwiecznionych 23 lutego 1945 przez fotografa Joego Rosenthala, podczas tzw. drugiego zatknięcia amerykańskiej flagi nad Suribachi (najwyższym szczytem wyspy Iwo Jima), mającego miejsce w trakcie rozpoczętej 19 lutego inwazji wojsk amerykańskich na wyspę. Zmarły przedwcześnie wskutek stresu wywołanego sławą wojenną i powojennych problemów z przystosowaniem się do życia w ubogim rezerwacie. 
Żołnierz – bohater.
Pochodził z biednej rodziny indiańskich rolników z niewielkiego plemienia Pima z Arizony. Ukończył dwie klasy szkoły średniej. Po wybuchu II wojny światowej, by wyrwać się z rezerwatu oraz pomóc rodzinie i krajowi, 26 sierpnia 1942 zgłosił się na ochotnika do korpusu marines. W czasie służby w wojsku wziął udział w trzech dużych bitwach na Pacyfiku.
Wojenne zdjęcie Joego Rosenthala, na które trafił po bitwie na Iwo Jimie, uhonorowane zostało Nagrodą Pulitzera i zamieszczone na amerykańskim znaczku pocztowym z 11 lipca 1945. Gdy jako jeden z zaledwie pięciu pozostałych przy życiu członków 45–osobowego plutonu (dwaj inni żołnierze ze zdjęcia, którzy ocaleli to Rene Gagnon i John Bradley), został odwołany przez prezydenta Harry'ego Trumana do kraju i obwołany bohaterem narodowym, znalazł się w roli, w której – jako skromny i bardziej dumny z poległych towarzyszy broni Indianin – odnajdywał się z trudem. Nieustannie fetowany i wielokrotnie częstowany alkoholem – popadł w uzależnienie.
Próbował uciec od sławy i nałogu, powracając do rodzinnego rezerwatu w Arizonie, ale i tam przybywali ludzie, którzy chcieli zobaczyć „Indianina, który zatknął flagę” – i zwykle także napić się z nim. Uhonorowany ponownie hucznym przyjęciem przez prezydenta Dwighta Eisenhowera, krytycznie i z rezygnacją przyjmował nienależne mu – jego zdaniem – zaszczyty. Z czasem jego wojenne zasługi zaczęły tracić na znaczeniu, a on sam musiał się zmierzyć z twardymi realiami życia w ubogiej społeczności tubylczych Amerykanów, otoczonej przez nieprzychylnych „indiańskim darmozjadom” białych sąsiadów. Nigdy się nie ożenił. Za to często – jak wielu podobnych mu „zwykłych Indian” – trafiał do aresztu za pijaństwo w miejscach publicznych i włóczęgostwo. Pozbawiony pomocy państwa, za które walczył, bez stałej pracy i perspektyw, rozżalony, wyśmiewany i dyskryminowany przez otoczenie, coraz bardziej pogrążał się w nałogu i beznadziei.
W 1954 uczestniczył w ceremonii odsłonięcia zaprojektowanego przez Felixa de Weldona pomnika ku czci bohaterskich żołnierzy Korpusu Piechoty Morskiej, w tym tych z Iwo Jimy, wzniesionego w Arlington pod Waszyngtonem.
Dziesięć miesięcy później znaleziono go martwego w pobliżu domu w rezerwacie. Przy zwłokach były ślady krwi i wymiocin. Koroner orzekł, że śmierć nastąpiła z powodu wychłodzenia organizmu i zatrucia alkoholem. Zdaniem rodziny nie jest wykluczone, że do tragedii przyczyniła się także wcześniejsza bójka podczas gry w karty, ale śledztwa w tej sprawie nie przeprowadzono. 2 lutego 1955 Hayes został pochowany na Cmentarzu Narodowym w Arlington.
Ofiara – symbol.
Zmarły w wieku zaledwie 32 lat Ira Hayes stał się jednym z symboli pokolenia weteranów, które miało problemy z odnalezieniem się w powojennej rzeczywistości oraz przykładem tragicznego losu wielu amerykańskich Indian, pozbawionych ekonomicznych perspektyw w rezerwatach, społecznego zrozumienia poza nimi i rządowego wsparcia w trudnej sytuacji. 
W latach 60. XX w. indiański artysta muzyk Peter LaFarge poświęcił mu folkową balladę "The Ballad of Ira Hayes" – protest song spopularyzowany później przez Johnny'ego Casha. 1 listopada 1986 w pobliżu grobu Hayesa na Cmentarzu Narodowym w Arlington odsłonięto pierwszy pomnik upamiętniający tubylczych weteranów Sił Zbrojnych Stanów Zjednoczonych, a przed marmurowym pomnikiem zasadzono pamiątkową topolę i umieszczono brązową tablicę z napisem: „Indiańskim Wojownikom – Weteranom Ery Wietnamu – Tubylcy Ameryki”.

</doc>
<doc id="515063" url="https://pl.wikipedia.org/wiki?curid=515063" title="Indiańscy szyfranci">
Indiańscy szyfranci

Indiańscy szyfranci () – specjalnie przeszkoleni amerykańscy żołnierze, głównie z okresu II wojny światowej, pochodzący z indiańskich plemion i posługujący się zakodowanymi słowami z mało znanych indiańskich języków w celu przekazywania zaszyfrowanych informacji i rozkazów.
Historia.
Podczas obu wojen światowych do szyfrowania wojskowych informacji wykorzystywano m.in. szyfrantów z plemienia Czoktawów (ang. "Choctaw"). Czternastu Czoktawów służących w amerykańskich pododdziałach łączności we Francji pod koniec I wojny światowej posługiwało się przez radio swoim, niezrozumiałym dla Niemców, językiem. Podczas II wojny światowej analogiczną funkcję spełniało 17 łącznościowców z plemienia Komanczów (ang. "Comanche"). Na przykład fraza "posah-tai-vo", znacząca w języku Komanczów "szalony biały człowiek", oznaczała Adolfa Hitlera, a ponieważ w ich języku było słowo „samolot”, nie było zaś „bombowca” – ten ostatni nazywali „ciężarnym samolotem”. Zaszyfrowane przez Komanczów w ich własnym języku meldunki z poszczególnych oddziałów polowych trafiały do sztabu, gdzie ich koledzy tłumaczyli je ponownie na angielski.
Jednak największą (i najszerzej znaną obecnie, choć ich rolę upubliczniono dopiero niedawno) grupę indiańskich szyfrantów stanowili Nawahowie (ang. "Navajo"), których ponad 400 przeszło specjalne tajne szkolenie w tym zakresie. Podczas działań wojennych (głównie w czasie II wojny światowej na Pacyfiku, ale także wcześniej i później) zaszyfrowany język navajo służył do kierowania atakami amerykańskiego lotnictwa, kierowania ruchami wojsk, donoszenia o stanowiskach nieprzyjaciela i przekazywania innych poufnych informacji i rozkazów. W języku Nawahów, który w tym czasie nie był jeszcze przez nikogo spisany, to samo słowo, wypowiadane na różne sposoby, mogło mieć nawet cztery różne znaczenia.
Gdy pierwsza grupa 29 znających dobrze język angielski młodych nawajskich ochotników została przeszkolona z łączności i potwierdziła swą przydatność w warunkach bojowych na Guadalcanal, szybko utworzono kolejne grupy indiańskich szyfrantów. W opracowanym przez nich złożonym systemie nawajskie określenia przyrodnicze oznaczały rozmaite rzeczy i miejsca. Na przykład "besh-lo", czyli „żelazna ryba” znaczyło „okręt podwodny”, „ziemniak” – „granat”, a "Ne-he-mah" („Nasza Matka”) – „Amerykę”. Przy pomocy innych nawajskich słów kodowano litery, z których składały się wojskowe określenia nieistniejące w ich języku. Z wykorzystaniem kilku zespołów nawajskich szyfrantów, którzy w ciągu 48 godzin przekazali bezbłędnie ponad 800 zakodowanych meldunków, przeprowadzona została pomyślnie m.in. cała ważna operacja zajęcia przez Amerykanów Iwo Jimy (a wśród pięciu żołnierzy uwiecznionych podczas słynnej sceny zatykania amerykańskiego sztandaru na Suribachi – najwyższym szczycie zdobytej wyspy – był m.in. Indianin Pima Ira Hayes). Szyfrując pod koniec wojny łącznie 411 określeń, nawajscy łącznościowcy z 3. 4. i 5. Dywizji Marines przyczynili się walnie do zmniejszenia amerykańskich strat i pokonania Japonii na Pacyfiku.
Pamięć.
Ze względu na swoją specyfikę żaden z kodów opartych na językach tubylczych Amerykanów nigdy nie został złamany, a ukrywany i pomniejszany początkowo wkład indiańskich ochotników w amerykańskie zwycięstwa został w ostatnich latach doceniony i uhonorowany m.in. przez kolejnych prezydentów USA. W 1987 roku prezydent Ronald Reagan ustanowił 14 sierpnia Dniem Nawajskiego Szyfranta. 3 października 1989 roku rząd francuski uhonorował wodza Komanczów za zasługi jego współplemieńców z Korpusu Sygnalistów (ang. "Signal Corps") medalem "Chevalier de L’Ordre National du Merite". W 1992 roku Pentagon zorganizował specjalną wystawę dokumentującą rolę indiańskich kodów, a w 2001 George W. Bush przyznał złote i srebrne "Medale Kongresu" grupie kilkudziesięciu tubylczych weteranów-szyfrantów. W 2007 roku w Window Rock odsłonięto pomnik z brązu autorstwa Oreland Joe rzeźbiarza o pochodzeniu Navajo i Ute upamiętniający Indiańskich szyfrantów.
Rolę nawajskich szyfrantów pokazuje m.in. film fabularny Johna Woo "Szyfry wojny" (ang. "Windtalkers", z Nicolasem Cage’em i Adamem Beachem w rolach głównych) z 2002 roku. Z kolei Vincent Craig, syn nawajskiego szyfranta Boba Craiga, nagrał popularną w latach 90. w USA piosenkę "Code Talkers". O indiańskich szyfrantach napisała Aleksandra Ziółkowska-Boehm w książce "Otwarta rana Ameryki", Wyd. Debit, Bielsko Biała 2007, . W dniu 4 czerwca 2014 roku w wieku 93 lat zmarł Chester Nez – ostatni żyjący twórca szyfrów używanych w II wojnie światowej.
28 maja 2019 zmarł Louis Levi Oakes – ostatni amerykański szyfrant z czasów II wojny światowej z plemienia Mohawków.

</doc>
<doc id="515064" url="https://pl.wikipedia.org/wiki?curid=515064" title="Codetalkers">
Codetalkers



</doc>
<doc id="515065" url="https://pl.wikipedia.org/wiki?curid=515065" title="Historia Mokotowa">
Historia Mokotowa

Dzieje obszaru dzisiejszego Mokotowa wiążą się przede wszystkim ze średniowiecznym dworem i grodem w Jazdowie, a następnie Warszawą (z początku Warszewą), oraz blisko splatają się z historią Wilanowa (przynajmniej od XIII/XIV wsi Milonowo, potem Milanowo), który był prawdopodobnie samodzielnym ośrodkiem jeszcze we wczesnym średniowieczu.
Przez długie wieki Mokotów obejmował także tereny dzisiejszego Ursynowa, a przez proces osadnictwa w pasie wzdłuż Potoku Służewieckiego przyczynił się do powstania dwóch innych warszawskich dzielnic – Ochoty i Włoch.
Historia.
Ponieważ na 12-kilometrowym odcinku od wysokości pl. Unii Lubelskiej aż do Wilanowa skarpa nad doliną Wisły jest wysoka (13–15 m), a u jej podnóża występowało często podłoże bagniste, rozdzielone nią wschodnia i zachodnia część dzielnicy rozwijały się autonomicznie.
Najważniejsze dwa szlaki komunikacyjne między terenami Górnego i Dolnego Mokotowa biegły właśnie w okolicy placu i ulicy Dolnej. Następna pod względem ważności była droga między Służewem a Wilanowem wzdłuż Potoku Służewieckiego (al. Wilanowska), która w pewnych okresach historii umożliwiała łączenie okolicznych majątków. Dalsze zejścia (na Wolicy oraz w Powsinie pod Lasem Kabackim) do dziś pełnią znacznie skromniejszą rolę.
Prehistoria Mokotowa.
Zobacz też: prehistoria ziem polskich
Lewobrzeżna Warszawa stosunkowo długo w porównaniu z częścią prawobrzeżną pozostawała niezasiedlona. Pojedyncze znaleziska archeologiczne z okresu neolitu, np. zlokalizowane na Dolnym Mokotowie i północy Starego Mokotowa (m.in. przy Sobieskiego) rogowe motyki migrujących wzdłuż Wisły ku północy rolników i hodowców z tzw. kultury ceramiki wstęgowej 4,5 tys. lat p.n.e. oraz krzemienna siekiera z Czerniakowa (przy ul. Idzikowskiego), datowana na 2,5 tys. lat p.n.e., świadczą o tym, że ludzie pojawiali się w tych okolicach z rzadka; wyjątkiem mógł być Służewiec.
Kolejne relikty prehistorii z obszaru obecnego Mokotowa przynosi dopiero epoka żelaza. Były to cmentarzyska ciałopalne z grobami podkloszowo-skrzynkowymi, wskazujące już na istnienie osadnictwa, odnalezione na Czerniakowie, Służewie i Służewcu (poza tym także na północ, koło Belwederu i w Łazienkach, oraz na południe, w Powsinku i Wilanowie). Żelazo w ilościach wystarczających dla zaspokojenia potrzeb lokalnych osad wytapiano wówczas w podwarszawskich Falentach, choć niektóre przedmioty żelazne pochodziły aż z hutniczego zagłębia w Górach Świętokrzyskich.
Po tym czasie na lewym brzegu Wisły nastąpił duży kryzys osadnictwa. Skupiło się ono wówczas w Wilanowie, ważnym centrum słowiańskiej wspólnoty sąsiedzkiej (opola). Tereny Mokotowa prawdopodobnie były wtedy znów bezludne.
Osadnictwo średniowieczne.
Według badacza Warszawy, Juliusza W. Gomulickiego, pierwsze ślady średniowiecznego osadnictwa na terenie obecnego Mokotowa pochodzą z XI w. (zobacz: Mokotowo). W tamtejszym krajobrazie powyżej skarpy wiślanej dominowały gęste lasy, które w dolinie rzeki miały charakter łatwiejszego do karczowania łęgu, i z tego powodu przetykane były niewielkimi polanami, gdzie uprawiano rolę.
Przypuszczalnie od II połowy tego stulecia południowe obszary współczesnej Warszawy po obu stronach Wisły stanowiły własność kościelną z monarszego nadania. W skład tych rozległych włości wchodziły na prawym brzegu Kamion, Grochów, Gocław, Krusze-Zerzeń i Miedzeszyn, a na lewym Wilanów (przynajmniej od XIII/XIV w. Milonowo, od 1677 r. Milanowo), Zawady i Służewo (od XVI w. Służew). Spinała je w całość poświadczona przynajmniej od XIII w. przeprawa rzeczna między Miedzeszynem a Zawadami na wysokości wsi Narty, na południe od Kępy Zawadzkiej. Z czasem te okolice stawały się w coraz większym stopniu domeną książąt mazowieckich. Do XVIII w. były to tereny wiejskie.
Wsie w dolinie Wisły.
Pierwotnym źródłem osadnictwa na Mokotowie, podobnie jak na innych terenach, była dolina rzeczna. Składa się ona tam z tarasu niższego, rozciągającego się od Wisły do stawu Powsińskiego, Jeziorka Wilanowskiego i Czerniakowskiego włącznie, oraz tarasu zalewowego, od tej granicy aż do podnóża skarpy. Nadwiślańskie łąki dostarczały gospodarstwom paszy, a na rzece poławiano ryby, dużym zagrożeniem były za to coroczne powodzie, zwłaszcza dwie: wiosenna i tzw. świętojańska.
Jedną z najstarszych, wczesnośredniowiecznych wsi na południu tej doliny, były Zawady. Również udokumentowana odkryciami ceramiki historia Powsina (Powsino, obecnie Powsin) sięga XII w., a Milonowa (Wilanów) nawet wcześniej.
Już w obecnych granicach Mokotowa znajdowały się dawne wsie parafii soleckiej, do XIII w. należące zapewne do parafii jazdowskiej. Były to istniejące od XIII wieku Czerniakowo (Czerniaków) oraz Czarnów (w XVII w. na tym miejscu powstały Siekierki). W 1528 r. liczyły razem tylko 6 łanów chełmińskich (włók). W II połowie XVI w. pracował tam jednokołowy młyn wodny, a Jeziorko Czerniakowskie było wykorzystywane do rybołówstwa.
Od Czerniakowa nazwisko rodowe wzięli potomkowie podkomorzego warszawskiego za księcia Janusza Starszego, Hinczy Cedlica, z racji pochodzenia zwanego Ślązakiem (Silesita). W 1502 r. jego spadkobierca, Hincza Czerniakowski, sprzedał je sąsiadowi, Mikołajowi Milanowskiemu, a w XVII w. wieś stała się własnością wojewody mazowieckiego, Andrzeja Górskiego. Po jego śmierci w 1626 r. należała z kolei do jego spadkobierców oraz do króla, aż w 1683 r. znalazła się w rękach marszałka wielkiego koronnego Stanisława Herakliusza Lubomirskiego.
W 1412 r. leżące na północy Siedlce (Sielce) książę Janusz Starszy przekazał dziekanowi kapituły kolegiackiej św. Jana i jako własność Kościoła dotrwały aż do konfiskaty przez rząd pruski po III rozbiorze Polski. Niewielki areał tej wsi (5 łanów w 1528 r.) wskazuje na to, że stanowiła niegdyś razem z Czerniakowem i Czarnowem jedną całość. Znajdował się tam folwark i wójtostwo, a w XVI w. mieszkał nawet w Sielcach sukiennik. Pod koniec XVIII wieku na terenie Sielc ulokowano Folwark Sielce.
Obszar służewski.
Obszar służewski ciągnął się wzdłuż rzeki Sadurki (dawna nazwa Potoku Służewieckiego), która rozpoczynała bieg między obecnym dworcem Warszawa Zachodnia a Włochami. W swoich początkach tereny te należały, podobnie jak pobliskie Milanowo (Wilanów) i nadwiślańskie Zawady, do posiadłości kościelnych, obejmujących całą południową część dzisiejszej Warszawy. W 1238 r., dzięki dobremu rozwojowi osadnictwa w tej okolicy, powstała parafia Służewo (od początków XVI w. już Służew), wydzielona na prośbę ówczesnego właściciela, opata kanoników regularnych z Czerwińska, przez biskupa poznańskiego Pawła z Bnina. Wieś Służewo leżała w pobliżu obecnego kościoła św. Katarzyny.
W 1240 r. Konrad mazowiecki przejął Służewo, w zamian przydzielając kanonikom Borzęcin, a 27 kwietnia 1245 r. nadał je, prawdopodobnie z kilkoma okolicznymi wsiami, komesowi Gotardowi. Obdarował go też szerokimi przywilejami, co tłumaczy się zasługami wojennymi Gotarda na Mazowszu (zwycięstwo nad Jaćwingami w 1241 r.) oraz wzmocnieniem w ten sposób systemu obrony wokół Jazdowa.
W 1378 r. dawny obszar włości Służewo (pokrywającej się z obszarem parafii) był podzielony na 17 wsi, będących własnością 13 spadkobierców Gotarda. Dokładnie 150 lat później miały one łącznie niemal 70 włók (mniej więcej 1200 hektarów) rozproszonych dosyć regularnie między wszystkie z tych miejscowości. Największe było Służewo (7 włók) i wywodzący się od niego Służewiec (9 włók).
Przypuszczalnie ok. XIV wieku powstała w tym obszarze nad skarpą wiślaną wieś Wolica Służewska (dziś Wolica). Nazwa sugeruje, że była to osada, w której na zachętę dla nowych przybyszów początkowo nie ściągano danin. Tą samą etymologię przypisuje się nazwie Wola Służewiecka, leżącej w XV wieku gdzieś między Służewcem a Dzbarzem (przynajmniej 1428 r.; obecny Zbarż) – być może na tym samym miejscu, co w następnym stuleciu Szopy. Najpóźniej w końcu XV wieku założono Wyględowo-Kościesze; Wyględowo znajdowało się w pobliżu ulicy Bełskiej (dziś Wyględów), a reszta wsi prawdopodobnie na południowy zachód od niego.
Na południe od Służewca w 1430 r. powstała wieś Jamielino (później Jamielin, dzisiejszy Imielin), a w 1528 r. Moczydło i Korzkiewka (także Koczkiewka, obecnie Gorzkiewki; według archeologów mała osada istniała tu już w XIII w.). Mimo znalezienia średniowiecznej ceramiki nie jest jasne, czy Wyczółki wymieniane w 1580 r. wśród służewskich odprysków nie są jednak znacznie młodsze niż pozostałe. Wzdłuż potoku w kierunku zachodnim od Dzbarza, już poza granicą Mokotowa, znajdowały się kolejno wsie Okęcie, Rakowo (obecnie Raków), Rakowiec, Stanclewice (obecnie Szczęśliwice) Solipsy (dziś Solipse) i Włochy. W pobliżu Solipsów i Włoch były zlokalizowane Stojarty i Witki, ale od potopu szwedzkiego przestały istnieć.
Mokotowo.
Dzierżawcza nazwa Mokotowo pochodziła od imienia właściciela wsi, prawdopodobnie o imieniu "Mokot".
Mokotowo po raz pierwszy pojawia się w dokumentach z 1367 r. w postaci wyliczenia kilku podwarszawskich wsi (Wola, Polikowo, Mościska, Młociny, Mokotowo i Wawrzyszewo), które płaciły dziesięcinę dla Zegrza w ówczesnej parafii płockiej. Była to osada w pobliżu drogi biegnącej do Czerska – do początków XV w. stolicy Księstwa Mazowieckiego. Należy jednak podkreślić, iż Mokot ani Mokotów nie został ani razu poświadczony w dawnych dokumentach. Jedyną odnotowaną nazwą osobową zbliżoną brzmieniowo był "Mok", "Mocke" i (fem.) "Mokowa" – pochodzące od średnio-wysoko-niemieckiego "mocke", tj. „bryła”, w przenośni „człowiek niezdarny, niewykształcony”.
Mokotowo zajmowało wówczas tereny na przedłużeniu obecnej ulicy Mokotowskiej, od okolic placu Unii Lubelskiej i ulicy Polnej, pomiędzy Rakowiecką, Żwirki i Wigury oraz Odyńca, wzdłuż skarpy wiślanej do Szop i Królikarni, i dalej pod skarpą wzdłuż Piaseczyńskiej (zapewne dawnej polnej drogi) do Sobieskiego, a stamtąd Belwederską w górę do placu. Siedlisko wsi pierwotnej mogło zajmować fragment Puławskiej między obecnym Morskim Okiem a Boryszewską lub Dolną. Jeśli zachowane dokumenty z XV w. dotyczące Wierzbna (początkowo Pod wierzbą, Wierzba) opisują rzeczywiście teren na południe od Mokotowa, to wcześnie opustoszało i przed 1773 r. było częścią Mokotowa, jednak bardziej prawdopodobne jest, że wieś o tej nazwie leżała wtedy w pobliżu Liwa.
Prawdopodobnie od reformy agrarnej w XIV w., a być może nawet wcześniej, była to wieś książęca na prawie chełmińskim w systemie trójpolowym. Utrzymywała gród w pobliskim Jazdowie, który stał tam przynajmniej od XIII w. Po spaleniu Jazdowa przez Litwinów w 1262 r. i przeniesieniu siedziby księcia na północ, w XV i XVI w. Mokotowo zaopatrywało w żywność lokalny rynek warszawski. Dzięki kontaktom handlowym oraz koligacjom rodzinnym z mieszczaństwem niektórzy tamtejsi chłopi mieli nawet posiadłości pod miastem, na ulicy Senatorskiej (wówczas Łazarzowa) i Długiej.
Mokotowo miało wtedy 25 włók (ok. 420 hektarów) żyznej ziemi uprawnej. Zgodnie z prawem chełmińskim płaciło z nich po 28 groszy czynszu św. Marcina, czyli równowartość jednego korca mąki pszennej lub wozu siana, a więc podobnie jak inne wsie książęce na Mazowszu. Jednak oprócz standardowej daniny z owsa dodatkowo z każdej tamtejszej włóki spływało po 13 korców żyta oraz daniny zwyczajowe w postaci 2 kapłonów, jednej gęsi i 30 jaj. Pańszczyzna (odrabiana prawdopodobnie na folwarku jazdowskim) miała wymiar dwóch dni w tygodniu oraz udziału w trzech robotach sezonowych rocznie (tzw. tłoki).
Od świadczeń wolne były 3 włóki:
Włóka wójtowska leżała z grubsza na osi ulicy Dąbrowskiego, na północ od niej leżała równoległa włóka wikariuszowska, zaś na południu graniczyła z włóką baryczkowską. U jednego z potomków Burbacha, mieszczanina warszawskiego i gdańskiego o tym samym imieniu, latem 1611 r. przebywali tam car Wasyl i jego brat, kniaź Dymitr, jako więźniowie Zygmunta III Wazy.
Wieś królewska Mokotowo w 1580 znajdowała się w powiecie warszawskim ziemi warszawskiej województwa mazowieckiego.
Okres prosperity Mokotowa minął wraz z regresem na polskiej wsi. Między rokiem 1619 a 1620 zasiedlone było tylko 13 włók, w tym nadal 3 zwolnione ze świadczeń. Obciążenia pozostałych w owsie, drobiu i jajach wzrosły w tym czasie dwukrotnie, a w 1645 r. powstała na tym terenie włóka wybraniecka, z której świadczeniem był pobór do wojska. W 1652 r. obszar upraw zmniejszył się jeszcze do 11 włók.
Do wyludnienia i upadku wsi przyczyniła się też przegrana wojna. Podczas potopu szwedzkiego w latach 1655–1657 Mokotowo oraz sąsiednie wsie zostały zniszczone. W 1661 uprawiano ziemię już tylko na 5 włókach. Włóka baryczkowska przeszła wówczas w posiadanie nobilitowanych krewnych Baryczków, Wólczyńskich, a wójtowska także była odtąd nadawana już nie mieszczanom, lecz szlachcie.
Przedmieście.
W 1678 r. Stanisław Herakliusz Lubomirski, który otrzymał część ziemi z włóki wójtowskiej, wykupił fragment ówczesnego Mokotowa oraz Służew i Służewiec. Należał do niego pałacyk Arkadia koło Królikarni, zwany „pasterskim domkiem”, a od 1683 r. także Czerniakowo (Czerniaków), gdzie w 1691 r. ufundował klasztor bernardyński – porównywane z Bielanami miejsce odpustów. Na miejscu dworu Czerniakowskich postawił szpital (obecny Szpital Czerniakowski), a na Siekierkach zbudował pawilon wypoczynkowy z niewielkim ogrodem (dziś już nieistniejący).
Wiek XVIII przyniósł rozkwit tych terenów. Na Mokotowie wznoszone były dworki, wille i pałace magnaterii oraz zamożnego mieszczaństwa, a wzdłuż skarpy wiślanej zakładano ogrody. Wywołało to koniunkturę przemysłu budowlanego. Na terenie Mokotowa, jeszcze pod koniec XVII wieku, ulokowało się kilka cegielni: dużą, sprzed 1779 r., na skarpie na dzisiejszej Skolimowskiej oraz parę mniejszych na obszarze między podstawą skarpy a Spacerową, do których zjazd prowadził opodal Dworkowej i Willowej, posiadał generał Czapski, zaś na południe od Henrykowa przy Dolnej produkowali cegłę Bazylianie.
Z tego czasu pochodzi francuska nazwa założenia pałacowo-ogrodowego Mon coteau („moje wzgórze”), zapewne fonetyczne nawiązanie do wcześniejszej nazwy tych okolic (podobnie jak Milanów stał się Wilanowem za pośrednictwem włoskiej nazwy "Villa Nova"). Jego właścicielką była księżna Izabela Lubomirska. Neoklasycystyczna z początku willa podmiejska Lubomirskiej powstała w latach 1772–1774 na gruzach dworu Burbacha. W 1779 r. Izabella i Stanisław Lubomirscy wykupili wikariuszowską włókę wsi Mokotowo. Obecnie istniejący fragment tego zespołu obejmuje pałacyk (znany jako pałacyk Szustra), park Morskie Oko oraz neogotycką wieżę z gołębnikiem i glorietę flamandzką (domek mauretański).
W 1794 r. Mokotów stał się świadkiem ciężkich walk, zaś sam wódz powstania – gen. Tadeusz Kościuszko – stacjonował w swej kwaterze w Królikarni. Po insurekcji kościuszkowskiej Mokotów został zniszczony i splądrowany. Zaczął się odbudowywać dopiero w pierwszych latach Królestwa Kongresowego. W 1830 r. znów Mokotów stał się polem bitwy, tym razem za sprawą powstania listopadowego.
Miejscowość wydźwignęła się z marazmu popowstaniowego i stała się modnym i prestiżowym letniskiem dla bogatej Warszawy. Znajdowały się tutaj liczne pensjonaty, zakłady lecznicze i wypoczynkowe, restauracje oraz gospody. Mokotów, Wierzbno i Ksawerów piękniały „w oczach”. Począwszy od 1881 r. do Wierzbna dojeżdżał pierwszy omnibus konny, wymieniony w 1909 na tramwaj elektryczny, a z Ronda Mokotowskiego (Pl. Unii Lubelskiej) odchodziły dwie kolejki – wilanowska (1892) i grójecka (1898).
Na przełomie wieków XIX i XX dokonano parcelacji dawnego folwarku mokotowskiego i wytyczono wiele nowych ulic obecnego Starego Mokotowa, m.in. Rakowiecką, Madalińskiego, Narbutta i Szustra (obecnie Dąbrowskiego). W 1883, z powodu fortyfikowania Warszawy, rozwój budownictwa został ograniczony. Dopiero w latach 1911–1913 część fortów została wyburzona i zaczął się proces intensywnej zabudowy alei Niepodległości, także na Puławskiej (dawniej Nowoaleksandryjska) i jej przecznicach zaczęto stawiać liczne wielopiętrowe kamienice.
Mokotów jako dzielnica.
Mokotów został włączony do Warszawy w 1916 r., po odejściu Rosjan ze stolicy, i liczył wówczas ok. 28 000 mieszkańców. Rozwój dzielnicy postępował z roku na rok. Budowano gmachy wyższych uczelni (SGH, SGGW), urzędów, instytutów naukowych, szpitali, szkół, wznoszono reprezentacyjne kamienice i wille, wkomponowane w bujną zieleń. Za sprawą prezydenta Warszawy, Stefana Starzyńskiego (miał swój dom na Mokotowie przy ul. Szustra, obecnej Dąbrowskiego), rozpoczęto modernizację ulicy Puławskiej, wzdłuż której powstała linia tramwajowa, sięgająca aż po teren nowych Wyścigów Konnych na Służewcu (przeniesionych z Pola Mokotowskiego). Zamierzano także wydrążyć tunel metra pod Puławską, ale najbliższa wojna pokrzyżowała te plany. W 1929 roku przy ulicy Belwederskiej rozpoczęto budowę nowoczesnego salonu samochodowego „Auto-Koncern” Chryslera. Od początku XX w. dzielnica zmieniła się z przedmieścia o charakterze letniskowym w nowoczesne centrum mieszkaniowo-usługowe. Rosła wciąż liczba mieszkańców, która w 1939 r. przekroczyła 89 000.
Pierwsze bomby niemieckie spadły rano 1 września 1939. Linia obrony południowej Warszawy przebiegała wzdłuż fortów: Mokotowskiego (na Wyględowie), Piłsudskiego (poniżej Królikarni) i Dąbrowskiego (na Sadybie). Lata II wojny światowej i okupacji niemieckiej przyniosły na Mokotowie olbrzymie straty w ludności oraz zniszczenia wojenne.
Po zajęciu Warszawy przez wojska hitlerowskie, Mokotów został przekształcony w dzielnicę niemiecką. Polaków siłą wyrzucano z mieszkań, a wszystkie ważniejsze budynki obsadzono wojskiem i wzmocniono bunkrami. W dzielnicy osiedlało się wielu Reichsdeutschów i Volksdeutschów, ulokowano tam również wiele okupacyjnych instytucji (na Mokotowie znajdowało się m.in. niemieckie więzienie, koszary SS i Luftwaffe, komenda żandarmerii na powiat warszawski itd).
Podczas powstania warszawskiego, które trwało na Mokotowie od 1 sierpnia do 27 września 1944 r., w obronie dzielnicy ginęli żołnierze pułków Armii Krajowej „Baszta”, „Waligóra” i wielu innych oddziałów, harcerze z batalionów Szarych Szeregów oraz ludność cywilna. Mimo odparcia przez Niemców większości powstańczych ataków w godzinie „W” Polacy zdołali w pierwszych dniach sierpnia opanować znaczną część Górnego i południową część Dolnego Mokotowa. Hitlerowcy dopuścili się w odwecie szeregu zbrodni na cywilnej ludności dzielnicy. Powstańcy byli w stanie przez długi czas utrzymywać swój stan posiadania, lecz od świtu 24 września Niemcy rozpoczęli generalne natarcie na Mokotów. Znaczna przewaga nieprzyjaciela, brak odpowiedniej ilości broni oraz amunicji, zmusiło powstańców do poddania dzielnicy.
Po powstaniu dzielnica była bardzo zniszczona. W ruiny obróciło się 65% zabudowy, na skwerach i w parkach gęsto ustawione drewniane krzyże świadczyły o tysiącach poległych mokotowian. O powstaniu na tych terenach przypomina napisany 20 sierpnia 1944 r. „Marsz Mokotowa”, swoisty hymn dzielnicy, który od 1969 rozbrzmiewa codziennie o godzinie 17.00 (na pamiątkę godziny „W”) z wieży zegarowej „Domku Gotyckiego”. Po wojnie rozpoczęto akcję odgruzowywania, odbudowy i rozbudowy dzielnicy. Działania te w bezpośredni lub w pośredni sposób wpłynęły na jej dzisiejszy kształt.

</doc>
<doc id="515070" url="https://pl.wikipedia.org/wiki?curid=515070" title="Teoria przewagi komparatywnej">
Teoria przewagi komparatywnej

Teoria przewagi komparatywnej (teoria przewagi względnej, teoria kosztów komparatywnych) – teoria ekonomiczna wyjaśniająca mechanizm obustronnie korzystnej międzynarodowej wymiany towarów i usług w sytuacji znacząco niższych kosztów produkcji dóbr jednego z partnerów wymiany. Zgodnie z tą teorią decydujące znaczenie dla korzyści czerpanych z wymiany przez obydwu partnerów handlowych ma względny stosunek kosztów produkcji dóbr będących przedmiotem wymiany w krajach partnerów, a nie bezwzględny poziom nakładów, jakie w poszczególnych krajach należy ponieść na wytworzenie tych dóbr. Wystarczającą przesłanką rozwoju specjalizacji i handlu międzynarodowego jest występowanie względnych różnic kosztów wytwarzania, mierzonych nakładami pracy.
Teoria kosztów komparatywnych jest rozszerzeniem i jednocześnie uogólnieniem teorii kosztów absolutnych Adama Smitha, zgodnie z którą w wymianie handlowej decyduje poziom bezwzględnych kosztów produkcji, a większe korzyści z wymiany będzie odnosił partner, który potrafi wytworzyć dobra mniejszym nakładem.
Koszty komparatywne są bardzo istotną kategorią teorii handlu międzynarodowego.
Geneza.
Po raz pierwszy teorię kosztów komparatywnych sformułował Robert Torrens. W pracy wydanej w 1808 roku zawarł on najważniejsze elementy teorii, którą potem w zmodyfikowanej wersji przedstawił w wydanym w 1815 roku opracowaniu "An Essay on the External Corn Trade" ("Traktat na temat handlu zagranicznego zbożem"). Opisał w nim przykład wymiany dóbr przemysłowych i rolnych między Anglią a Polską. Doszedł do wniosku, że Anglia może odnosić znaczące korzyści sprzedając Polsce towary przemysłowe w zamian za zboże, nawet w przypadku, gdy produkcja zboża jest tańsza w Anglii niż w Polsce.
Teoria została jednak dużo szerzej spopularyzowana przez Davida Ricardo, który wyjaśnił kryjącą się za nią koncepcję w wydanej w 1817 roku książce "Zasady ekonomii politycznej i opodatkowania". Upowszechnienie teorii przez Ricardo miało wpływ na częste przypisywanie mu jej autorstwa. Jakkolwiek Ricardo nie był pierwszym, który sformułował koncepcję kosztów komparatywnych, jego niewątpliwym wkładem było opracowanie jej w formie naukowej (choć bez pogłębionej analizy) oraz spopularyzowanie jej do tego stopnia, że stała się dominującą teorią międzynarodowej wymiany handlowej i do dziś jest ważnym punktem odniesienia dla współczesnych teorii handlu.
Koncepcja.
Zgodnie z teorią kosztów komparatywnych o podjęciu i odnoszeniu korzyści z międzynarodowej wymiany handlowej decyduje względny poziom kosztów produkcji wymienianych dóbr. W najogólniejszym ujęciu teoria wykazuje, że dany uczestnik wymiany może odnosić korzyści, gdy sprzedaje dobra wymagające mniejszych nakładów na produkcję, w zamian za dobra, które wymagają w jego kraju większych nakładów. Oznacza to, że bezwzględny poziom kosztów wytworzenia danego dobra nie jest istotny, ponieważ o wartości danego dobra w wymianie będzie decydować wartość nakładów, jakie kraj może zaoszczędzić, powstrzymując się od produkcji tego dobra.
Oddając jednostkę dobra wymagającą mniejszych nakładów w zamian za jednostkę dobra wymagającą większych nakładów, kraj odnosi korzyści w postaci zaoszczędzenia części kosztów, które musiałby ponieść na wytworzenie droższego dobra. Zaoszczędzona część będzie równa różnicy nakładów na produkcję obu dóbr.
W ten sposób kraj będzie odnosił korzyści zawsze wówczas, gdy oddaje dobro wyprodukowane niskim nakładem w zamian za dobro, które musiałby produkować wysokim nakładem. Jednocześnie w kraju jego partnera handlowego relacja kosztowa tych samych dóbr może być odwrotna, np. ze względu na międzynarodową specjalizację produkcji – warunki wytwarzania dóbr (a więc i niezbędne nakłady) mogą się różnić. Jeżeli te same dobra w drugim kraju mają odwrotne relacje kosztów niż w pierwszym kraju wówczas oba kraje wymieniają dobra tańsze za dobra droższe i tym samym oba odnoszą korzyści.
Nawet jeżeli bezwzględny poziom koniecznych nakładów na produkcję obydwu wymienianych dóbr w danym kraju jest znacząco wyższy, niż u partnera handlowego, to wciąż partner odnosi korzyści z wymiany (opłaca mu się sprowadzać dobra), ponieważ w zamian za tanio wytworzony produkt otrzymuje produkt, który wymagałby w jego kraju większych nakładów. Nie jest dla niego istotne jakim nakładem wyprodukował dane dobro drugi kraj, lecz istotne jest dla niego jaką ilość nakładów może zaoszczędzić powstrzymując się od konieczności wyprodukowania tego dobra samemu.
W miarę upływu czasu przewaga komparatywna podlega zmianom.
Założenia.
Teoria opiera się na kilku założeniach, które w większości mają za zadanie uproszczenie rozumowania.
Przykład.
David Ricardo w swojej książce posłużył się przykładem Anglii i Portugalii oraz dwoma produkowanymi przez nie dobrami – winem i suknem.
Oba dobra można wyprodukować w obu krajach, jednak w Portugalii jednostka wina wymaga mniejszych nakładów na produkcję niż jednostka sukna. W Anglii nakłady konieczne do wyprodukowania obydwu dóbr są znacznie większe niż w Portugalii, jednak w przeciwieństwie do Portugalii, w Anglii sukno jest tańsze do wyprodukowania od wina. Poniższa tabela przedstawia nakłady w roboczodniach niezbędnych do wyprodukowania jednostki danego dobra w obu krajach:
Portugalia ma zatem bezwzględną przewagę, ponieważ oba dobra jest w stanie wyprodukować taniej niż Anglia. Jednocześnie obydwa kraje potrzebują po 5 jednostek każdego dobra. Jeżeli będą chciały zaspokoić swoje potrzeby wyłącznie własną produkcją (czyli powstrzymają się od wymiany), wówczas nakład pracy konieczny do zaspokojenia swojego zapotrzebowania na wino i sukno przedstawia się następująco:
Jednostka wina wyrażona w suknie jest tańsza w Portugalii (1 wino = 0,66 sukna) niż w Anglii (1 wino = 1,25 sukna).
Jednostka sukna wyrażona w winie jest droższa w Portugalii (1 sukno = 1,5 wina) niż w Anglii (1 sukno = 0,8 wina).
Ta różnica we względnej cenie dwóch dóbr w Anglii i Portugalii stanowi istotę teorii kosztów komparatywnych: Anglii opłaca się wymienić jednostkę sukna za jednostkę wina, ponieważ w Anglii sukno jest tańsze od wina. Jednocześnie Portugalii opłaca się oddać jednostkę wina w zamian za jednostkę sukna, ponieważ w Portugalii wino jest tańsze od sukna. Fakt, że Portugalia ma znacząco niższy poziom kosztów dla obydwu dóbr nie wpływa na korzyści, jakie oba kraje odnoszą z wymiany handlowej.
Jeżeli oba kraje zdecydują się wyspecjalizować w produkcji dobra o niższym koszcie komparatywnym i produkować dodatkowe jednostki z przeznaczeniem na wymianę za dobra o wyższym koszcie komparatywnym wówczas będą mogły skorzystać na wymianie handlowej. Globalna produkcja się nie zmieni, zatem Portugalia wyprodukuje 10 jednostek wina, z czego sprzeda 5 jednostek Anglii w zamian za 5 jednostek sukna. Anglia wyprodukuje 10 jednostek sukna, z czego 5 jednostek wymieni za 5 jednostek wina. Nakłady obu krajów będą się kształtować następująco:
Po wymianie 5 jednostek wina za 5 jednostek sukna oba kraje zaspokajają swoje zapotrzebowanie na oba produkty. Jednocześnie w porównaniu do sytuacji, gdy kraje produkowały wyłącznie na własny użytek wymiana pozwoliła na obniżenie nakładów na produkcję:
Zarówno Anglia, jak i Portugalia odniosły korzyści na wymianie handlowej, pomimo znaczącej różnicy w ogólnym poziomie kosztów w obu krajach.
Krytyka.
Oponenci teorii przewagi względnej podkreślają, między innymi, że efektywność produkcyjna rozumiana jako niewielka liczba roboczogodzin niezbędna do wytworzenia danego towaru nie może być uznana w każdych warunkach za zjawisko pozytywne, że nie powinno się omawiać w ramach modelu wymiany związanej z konsumpcją destrukcyjną, że w praktyce bardziej rozwinięte gospodarki osiągają relatywnie wyższe korzyści z eksportu dóbr zaawansowanych.

</doc>
<doc id="515071" url="https://pl.wikipedia.org/wiki?curid=515071" title="Koszty komparatywne">
Koszty komparatywne



</doc>
<doc id="515073" url="https://pl.wikipedia.org/wiki?curid=515073" title="Przewaga komparatywna">
Przewaga komparatywna



</doc>
<doc id="515074" url="https://pl.wikipedia.org/wiki?curid=515074" title="Ogrody Królewskie na Wawelu">
Ogrody Królewskie na Wawelu

Ogrody Królewskie – trasa turystyczna na Wawelu otwarta w 2005 roku. Prace archeologiczne na tym terenie rozpoczęły się w latach 90. XX wieku.
Archeolodzy z dokumentów i zachowanych inwentarzy zamkowych wiedzieli, że między wschodnim skrzydłem zamku a murem obronnym istniały od XVI wieku ogrody królewskie. Tworzenie ich zaczęło się prawdopodobnie po pożarze wschodniego skrzydła zamku w 1536 roku. Ogród stanowiły krzyżujące się chodniki z cegieł starannie ułożonych na zaprawie, a powstałe pomiędzy nimi kwatery wypełniane były czarną ziemią. W specjalnych dębowych skrzyniach hodowano lecznicze zioła i przyprawy. Poniżej ogrodu królowej Bony znajdował się ogród jej męża króla Zygmunta I Starego, który miał charakter wypoczynkowy. Znajdowała się na jego terenie altana zwana „Rajem”, a rachunki zamkowe wspominają o istnieniu winnicy i ptaszarni. W ogrodzie króla, w pobliżu gotyckiego muru obronnego odkryli archeolodzy świetnie zachowany kilkumetrowej długości odcinek „drogi królewskiej” ułożonej z cegły prowadzącej niegdyś do królewskiej łaźni. To dziś najstarsza ceglana renesansowa droga w Polsce.
Ogrody królewskie, chociaż za czasów Wazów zaniedbywane, przetrwały na Wawelu dwa stulecia. Podczas potopu szwedzkiego zniszczono królewską łaźnię. Dalsze zniszczenia spowodowała przebudowa fortyfikacji w XVIII wieku. Ostatecznie jednak zdewastowane zostały podczas zaborów w XIX wieku przez Austriaków, mających na Wawelu swoje koszary wojskowe. Pierwsze plany rekonstrukcji ogrodów na Wawelu pojawiły się w okresie międzywojennym. W czasie II wojny światowej generał-gubernator Hans Frank na ich terenie posiadał korty tenisowe.
Podczas II wojny wybudowano w tym rejonie basen przeciwpożarowy, czasem uważany błędnie za osobisty basen Hansa Franka
Obecnie prowadzone prace i udostępniona dla turystów ekspozycja ma na celu jak najwierniejsze odtworzenie wyglądu ogrodów z czasu ich powstania, czyli z okresu renesansu. Korzystając z przekazów historycznych i na podstawie prac archeologicznych udało się bardzo wiernie odtworzyć wygląd ogrodów na dwóch tarasach. Na trzecim, dolnym tarasie nadal prowadzone są jeszcze badania archeologiczne. W dębowych skrzyniach jak dawniej pojawiły się zioła i przyprawy. W niewielkich kwaterach utworzonych przez układ ceglanych chodników posadzono rośliny sięgające swoim rodowodem XVI wieku i pojawiające się w historycznych wawelskich przekazach. Przy zrekonstruowanej pergoli posadzono winorośl oraz starą sprowadzaną do Polski od około 1600 roku odmianę róży francuskiej, której odtworzenia podjęła się jedyna w Polsce szkółka ratująca historyczne odmiany roślin mieszcząca się w Inowrocławiu. W okazałych ceramicznych donicach posadzono oleandry, fuksje i kasje. Wszystko to tworzy unikatowy przykład niewielkiego przyprawowo-wypoczynkowego renesansowego ogrodu królewskiego. Dyrekcja i opiekunowie ogrodu obiecują, że roślinność ogrodu sukcesywnie będzie uzupełniana o kolejne gatunki historycznych odmian roślin uprawianych w XV i XVI wieku.

</doc>
<doc id="515075" url="https://pl.wikipedia.org/wiki?curid=515075" title="Kasper Schmeichel">
Kasper Schmeichel

Kasper Peter Schmeichel (ur. 5 listopada 1986 w Kopenhadze) – duński piłkarz, występujący na pozycji bramkarza we francuskim klubie OGC Nice oraz w reprezentacji Danii, w której występuje od 13 maja 2011. Uczestnik Mistrzostw Świata 2018. Jego dziadek ze strony ojca – Antoni Schmeichel jest Polakiem, a jego ojciec Peter Schmeichel urodził się jako Polak (w 1970 roku otrzymał duńskie obywatelstwo).
Kariera.
Był wypożyczany z Manchesteru City do Darlington, Bury, Falkirk, Cardiff City i Coventry City.
W sierpniu 2009 został graczem Notts County. W kwietniu 2010 został wybrany do najlepszej jedenastki sezonu w League Two.
27 maja 2010 podpisał kontrakt z beniaminkiem Championship – Leeds United.
Leicester City.
W czerwcu 2011 przeszedł do występującego w Championship - Leicester City.
18 lutego 2014 rozegrał swój 122 występ w barwach Leicester na poziomie Championship. 
Po zakończeniu sezonu 2013/14 podpisał z klubem 4-letni kontrakt, obowiązujący do 2018. Wraz z klubem awansował do Premier League.
W sezonie 2015/2016 został z klubem mistrzem Premier League.
Kariera reprezentacyjna.
W 2004 pierwszy raz został powołany do reprezentacji Danii U-19. Od 2007 do 2008 roku grał w U-21 gdzie zagrał 17 spotkań. W 2013 pierwszy raz został powołany do kadry seniorów. Zadebiutował w wygranym 3-0 towarzyskim meczu z Macedonią. Został powołany na mecze eliminacyjne do Mistrzostw Świata 2014 w Brazylii. Dostał także szansę gry w meczach grupowych eliminacji do Mistrzostw Europy 2016 oraz Mistrzostw Świata 2018.

</doc>
<doc id="515077" url="https://pl.wikipedia.org/wiki?curid=515077" title="Giresun">
Giresun

Giresun – miasto w północno-wschodniej Turcji nad Morzem Czarnym, stolica prowincji Giresun.
W mieście żyje około 90 000 ludzi (dane z 2003 roku). Giresun jest miastem dość bogatym,
co zawdzięcza temu, że z miasta eksportowane jest wiele produktów, jak między innymi wiśnie i orzechy laskowe. 
Nazwa "Giresun" (wcześniej: "Kerason", "Kerasounta") pochodzi z języka greckiego od "Kerasus" (półwysep) + "ounta" (grecki przyrostek).

</doc>
<doc id="515080" url="https://pl.wikipedia.org/wiki?curid=515080" title="Ibid">
Ibid



</doc>
<doc id="515083" url="https://pl.wikipedia.org/wiki?curid=515083" title="Sorocaba">
Sorocaba

Sorocaba – miasto w południowo-wschodniej Brazylii, w stanie São Paulo. Około 687 357 mieszkańców.
W mieście rozwinął się przemysł maszynowy, metalurgiczny, elektroniczny, elektrotechniczny oraz włókienniczy.

</doc>
<doc id="515084" url="https://pl.wikipedia.org/wiki?curid=515084" title="Joinville">
Joinville

Joinville (wym. []) – miasto w południowej Brazylii, największe miasto stanu Santa Catarina, w pobliżu wybrzeża Oceanu Atlantyckiego. Około 600 tys. mieszkańców.
Miasto może poszczycić się wysokim poziomem życia w porównaniu z innymi miastami brazylijskimi. Produkcja przemysłowa jest trzecia co do wielkości w Południowych Stanach Brazylii – zaraz po dużych miastach Porto Alegre i Kurytybie.
Duża część mieszkańców posiada niemieckie, mniejsza szwedzkie korzenie. Samo miasto posiada wiele historycznych i kulturalnych pamiątek, w postaci architektury zbudowanej w typowo niemieckim stylu, a także w posągach i pomnikach.
Pierwszą nazwę miasta "Colônia Dona Francisca" w 1851 zmieniono na obecną na cześć księcia Joinville Franciszka Orleańskiego, zięcia cesarza Piotra II Brazylijskiego. 
W mieście wart zobaczenia jest pałac królewski, zbudowany w 1870, obecnie mieści się w nim muzeum o historii osadnictwa niemieckiego w Brazylii.

</doc>
<doc id="515085" url="https://pl.wikipedia.org/wiki?curid=515085" title="Vila Velha">
Vila Velha

Vila Velha (dawniej "Espírito Santo") – miasto we wschodniej Brazylii, w stanie Espírito Santo, nad Oceanem Atlantyckim, w pobliżu miasta Vitória. Posiada około 394,8 tys. mieszkańców.

</doc>
<doc id="515087" url="https://pl.wikipedia.org/wiki?curid=515087" title="Piracicaba">
Piracicaba

 
Piracicaba − miasto w południowo-wschodniej Brazylii, w stanie São Paulo, nad rzeką Piracicaba (dorzecze Parany). Około 355 tys. mieszkańców.

</doc>
<doc id="515089" url="https://pl.wikipedia.org/wiki?curid=515089" title="Kończyce Radomskie">
Kończyce Radomskie

Kończyce Radomskie – przystanek kolejowy zlokalizowany we wsi Augustów w gminie Kowala.
W roku 2017 przystanek obsługiwał 0–9 pasażerów na dobę.

</doc>
<doc id="515090" url="https://pl.wikipedia.org/wiki?curid=515090" title="Canoas">
Canoas

Canoas – miasto w południowej Brazylii, w stanie Rio Grande do Sul, w pobliżu Porto Alegre. 
Historia.
Osada założona w 1725 roku. Prawa miejskie zostały nadane Canoas 27 czerwca 1939 roku. 
Obecnie w mieście rozwinął się przemysł spożywczy, ceramiczny, elektrotechniczny oraz maszynowy.

</doc>
<doc id="515091" url="https://pl.wikipedia.org/wiki?curid=515091" title="Chrystian legnicki">
Chrystian legnicki

Chrystian (ur. 19 kwietnia 1618, zm. 28 lutego 1672) – książę legnicki, jeden z ostatnich Piastów śląskich. 
Życiorys.
Urodzony 19 kwietnia 1618 r., był synem księcia brzeskiego Jana Chrystiana i Doroty Sybylii, młodszy brat Jerzego III i Ludwika IV. 
W młodzieńczych latach wraz ze starszymi braćmi odbył kilkuletnią podróż po Europie, w trakcie której odwiedził dwór króla Francji Ludwika XIII i króla Anglii Karola I. Po powrocie na Śląsk dostał się w wir wojny trzydziestoletniej. W 1635 ojciec Jan Chrystian Brzeski wysłał Chrystiana na Litwę, by tam w Kiejdanach kształcił się w szkole kalwińskiej. Pobyt w szkole pozwolił Chrystianowi poznać m.in. króla Polski Jana Kazimierza, którego żona Maria Ludwika była matką chrzestną córki księcia (córka zmarła w wieku dwóch lat). Poznał również swego kuzyna księcia Bogusława Radziwiłła, którego matka była siostrą matki Chrystiana. Przyjaźnił się on też z kolejnym polskim monarchą, Michałem Korybutem Wiśniowieckim. Dzięki naukom w szkole książę opanował w dobrym stopniu język polski. 
Po ukończeniu nauki Chrystian powrócił na Śląsk, gdzie nadal grasowały szwedzkie wojska. W 1642 przeżył 4-tygodniowe oblężenie Brzegu przez Szwedów. W grudniu 1645 został pojmany i wzięty do niewoli przez Szwedów. Na szczęście jeden z ludzi księcia zdołał się wymknąć i powiadomić brzeskich mieszczan, którym udało się odbić ich pana. Książę Christian był słabego zdrowia i psychiki. Oprócz incydentu ze Szwedami, został postrzelony w stopę podczas polowania, a pewnego razu na jego oczach utonęło dwóch pokojowców.
14 listopada 1648 poślubił Ludwikę Anhalcką.
W 1668 wysunął swoją kandydaturę do tronu polskiego, jednak nie znalazł poparcia szlachty polskiej.
Zmarł z powodu puchliny wodnej. Pogrzeb odbył się 31 marca 1672 w Legnicy, w kościele św. Jana. Księcia złożono w złoconej trumnie, a tłumowi rozdawano złocone monety. 
Książę miał czwórkę dzieci: Karolinę, Ludwikę, Jerzego Wilhelma i Chrystiana Ludwika. Do dnia jego śmierci dożyli jedynie: Karolina i Jerzy Wilhelm, który został spadkobiercą ojca i na nim wygasła gałąź Piastów Śląskich.

</doc>
<doc id="515092" url="https://pl.wikipedia.org/wiki?curid=515092" title="Neron (imię)">
Neron (imię)

Neron - imię męskie pochodzenia łacińskiego. 
Znane postacie.
Zobacz też.
Néron - miejscowość i gmina we Francji

</doc>
<doc id="515094" url="https://pl.wikipedia.org/wiki?curid=515094" title="Pasek">
Pasek

Technika
Informatyka
Miejscowości
Osoby

</doc>
<doc id="515095" url="https://pl.wikipedia.org/wiki?curid=515095" title="Dzieci Indygo">
Dzieci Indygo

Dzieci Indygo – według poglądów związanych z ruchem New Age, ludzie, którzy od wczesnego dzieciństwa charakteryzują się specyficznymi zdolnościami, czasem nawet paranormalnymi. Termin pochodzi od publikacji Lee Carroll &amp; Jana Tober (1999): "The Indigo Children: The New Kids Have Arrived", a kolor indygo ma być barwą aury wspomnianych osób.
Krytyka.
Psychiatra Russell Barkley uważa, że określanie dziecka z problemami mianem „indygo” może opóźnić jego prawidłową diagnozę i terapię. Profesor David Cohen uważa, że rodzice po prostu wolą postrzegać swoje dzieci jako wyjątkowo obdarzone niż cierpiące na ADHD.
Wzorce zachowania przypisywane „Dzieciom Indygo” według Doreen Virtue.
Źródło: Doreen Virtue, "Dzieci Indygo: opieka i wsparcie".

</doc>
<doc id="515104" url="https://pl.wikipedia.org/wiki?curid=515104" title="Charing Cross Station">
Charing Cross Station

Charing Cross Station – stacja kolejowa znajdująca się w centrum Londynu, w dzielnicy City of Westminster. Stacja została otwarta w 1864, obecnie posiada 6 peronów i obsłużyła w 2005 4,825 mln pasażerów.
Poza godzinami szczytu, ze stacji odjeżdżają średnio 33 pociągi na godzinę. Operatorem większości z nich jest firma Southeastern, która jeździ stąd do następujących miast:
Ponadto średnio ze stacji odjeżdżają średnio dwa pociągi na godzinę do Tattenham, których operatorem jest firma Southern.

</doc>
<doc id="515110" url="https://pl.wikipedia.org/wiki?curid=515110" title="Włocławskie Towarzystwo Naukowe">
Włocławskie Towarzystwo Naukowe

Włocławskie Towarzystwo Naukowe – lokalne stowarzyszenie naukowe powstałe 16 czerwca 1979 roku, które stawia sobie za cel prowadzenie i inspirowanie lokalnych badań naukowych, popularyzowanie najnowszych osiągnięć wiedzy, publikowanie materiałów dotyczących szczególnie Kujaw i ziemi dobrzyńskiej, gromadzenie i udostępnianie zbiorów bibliotecznych. Od 1994 r., Towarzystwo ma swoją siedzibę przy placu Wolności 20 we Włocławku. Towarzystwo zrzesza ok. 400 osób.
Działalność publiczna.
Włocławskie Towarzystwo Naukowe organizuje konferencje naukowe i popularnonaukowe, m.in.:
Dzięki inicjatywie m.in. członków WTN, 21 października 1995 r. utworzono Wyższą Szkołę Pracy Socjalnej, która za czasów rektorowania prof. Mirosława Krajewskiego później zmieniła nazwę na Wyższą Szkołę Humanistyczno-Ekonomiczną we Włocławku, a która od 8 VIII sierpnia 2015 roku nosi nazwę. „Kujawska Szkoła Wyższa”.
Działalność wydawnicza.
Nakładem Towarzystwa ukazało się około 150 publikacji naukowych i popularyzatorskich, w tym wydawnictwa periodyczne:
oraz monografie:
W 1998 r. przy Włocławskim Towarzystwie Naukowym z inicjatywy M. Zapędowskiego i S. Kunikowskiego została utworzona Oficyna Wydawnicza „Lega”. Dobrzyński Oddział WTN w Rypinie, istniejący w latach 1985-2006, pod redakcją prof. dra hab. Mirosława Krajewskiego publikował periodyk naukowy „Ziemia Dobrzyńska”. Ukazało się jego 10 tomów.

</doc>
<doc id="515113" url="https://pl.wikipedia.org/wiki?curid=515113" title="Krasnoznamiensk">
Krasnoznamiensk

Krasnoznamiensk () – miasto w obwodzie kaliningradzkim w Rosji (3 tys. mieszkańców w 2020 roku). Miejscowość położona nad rzeką Szeszupą, około 30 km na północ od Niestierowa, w pobliżu (ok. 10 km) granicy z Litwą.
Osada wzmiankowana od 1576 roku, jej nazwa Lazdėnai pochodziła od = orzech. Od 1818 roku wieś należała do powiatu Pillkalen. W 1938 roku naziści zmienili nazwę miasta na Haselberg ( = orzech) i obowiązywała ona do 1946 roku.
Po II wojnie światowej miejscowość przypadła ZSRR. W związku ze zniszczeniami wojennymi, jakich doznały Pilkały, w 1946 roku przeniesiono siedzibę powiatu do Lazdėnai. Nadano im prawa miejskie i zmieniono nazwę na Krasnoznamiensk.
Obecnie niewielki ośrodek przetwórstwa płodów rolnych, wydobycia torfu i przemysłu drzewnego. Kościół prawosławny – dawniej ewangelicki – został zbudowany w latach 1874–1877.

</doc>
<doc id="515117" url="https://pl.wikipedia.org/wiki?curid=515117" title="Ukraińska Policja Pomocnicza">
Ukraińska Policja Pomocnicza

Ukraińska Policja Pomocnicza (, ) – ukraińska kolaboracyjna formacja policyjna na terenie Generalnego Gubernatorstwa podczas II wojny światowej.
Historia i organizacja.
Formacja została powołana zarządzeniem Hansa Franka z dnia 17 grudnia 1939. W Dystrykcie Galicja utworzona rozporządzeniem władz Generalnego Gubernatorstwa z dnia 18 sierpnia 1941 w miejsce ukraińskiej milicji.
Policja współpracowała z niemieckimi formacjami policyjnymi – posterunki UPP podlegały komendantom dystryktów "Ordnungspolizei". Pełniła ona pomocnicze funkcje w:
Ukraińska Policja Pomocnicza obsadzała posterunki na terenach z przewagą ludności ukraińskiej. Jej liczebność wynosiła około 6 tysięcy funkcjonariuszy.
Składała się niemal w całości z Ukraińców (w tym byłych funkcjonariuszy Policji Państwowej), a działała w rejonach z przewagą ludności ukraińskiej. W dystrykcie lubelskim obsadzała około 40 posterunków (w "Landkreis Hrubieszow": Busno, Czerniczyn, Dołhobyczów, Dubienka, Grabowiec, Hołubie, Hostynne, Hrubieszów, Kryłów, Lubycza Królewska, Łuszczów, Mieniany, Mircze, Modryń, Moniatycze, Poturzyn, Sahryń, Szczepiatyń, Szychowice, Uchanie, Telatyn, Tuczapy, Werbkowice; w "Landkreis Bilgoraj": Aleksandrów, Biłgoraj, Biszcza, Bukowina, Cieplice, Dzików, Frampol, Księżpol, Kuryłówka, Łukowa, Obsza, Obżanka, Potok Górny, Tarnogród; w "Landkreis Chelm": Chełm, Rakołupy, Wyryki; w "Landkreis Zamosc": Jacznia, Łaszczów), a w dystrykcie krakowskim około 20 (m.in. Bircza, Jawornik Ruski, Komańcza, Kuźmina, Medyka, Olszany, Wojtkowa). Mniejsze posterunki liczyły 5-7 funkcjonariuszy, większe do ponad 20 policjantów. Posterunki umieszczano zazwyczaj w budynkach murowanych, o wzmocnionych oknach i drzwiach. Otaczano je okopami ze schronami i stanowiskami broni maszynowej, oraz zasiekami.
Kadry dla UPP szkolono na kursach w Zakopanem i Chełmie oraz w szkołach policyjnych w Krakowie i Lublinie. W lecie 1941 szkoły zlikwidowano, a w ich miejsce utworzono 1 października 1941 we Lwowie Centralną Szkołę Ukraińskiej Policji Pomocniczej. Przeprowadzono również dwa kursy oficerskie w szkole oficerskiej Policji Polskiej Generalnego Gubernatorstwa w Nowym Sączu.
Duża część funkcjonariuszy policji ukraińskiej była równocześnie członkami Organizacji Ukraińskich Nacjonalistów. Po sierpniu 1944 roku część dezerterów z pomocniczej policji ukraińskiej zasiliła szeregi Ukraińskiej Powstańczej Armii.
Ukraińska Policja Pomocnicza umundurowana była w mundury SS, Wehrmachtu oraz pozostałych służb militarnych III Rzeszy. Na czapkach tych formacji widniał okrągły znak z żółtym tryzubem na niebieskim tle.
Udział w Holocauście.
Niemcy wykorzystywali również Ukraińską Policję Pomocniczą do organizowania i bezpośredniego udziału w egzekucjach ludności żydowskiej. Pełniła ona tę funkcję nie tylko na ziemiach ukraińskich, ale także polskich, białoruskich i litewskich. Ukraińscy policjanci byli strażnikami w obozach koncentracyjnych, a także czynnie uczestniczyli w likwidacji gett żydowskich.
W latach 1941–1943 Niemcy z powszechnym udziałem policji ukraińskiej dokonali likwidacji ludności żydowskiej. Policja ukraińska uczestniczyła we wszystkich czynnościach procesu zagłady.
Według szacunków profesora Stefana Possony’ego, bazującego na dokumentach izraelskiego Instytutu Jad Waszem, w różnych akcjach antyżydowskich (masowych egzekucjach, deportacjach itp.) wzięło udział około jedenastu tysięcy Ukraińców, którzy w służbie niemieckiej i przy udziale jednostek niemieckich wymordowali na samym tylko Wołyniu i Małopolsce Wschodniej 450.000 Żydów.
Pacyfikacje wsi i prześladowania Polaków.
Od początku działalności Ukraińska Policja stała się jednym z narzędzi terroru okupacyjnego. 5 marca 1940 roku Hans Frank odnosząc się do problemu polskiego ruchu oporu powiedział:
Ukraińska Policja Pomocnicza wzięła udział w aresztowaniach polskiej inteligencji w Stanisławowie. Następnie wzięła udział w przewiezieniu zatrzymanych na miejsce kaźni do Czarnego Lasu, gdzie Gestapo z Hansem Krügerem na czele dokonało egzekucji około 200 osób, głównie nauczycieli w sierpniu 1941 r.
We Lwowie na przełomie lutego i marca 1944 ukraińscy policjanci dokonali szeregu zabójstw Polaków, aby zdobyć polskie dokumenty umożliwiające im ucieczkę i nowe życie na Zachodzie. Dopiero odwetowa akcja Nieszpory przeprowadzona przez AK powstrzymała mordy.

</doc>
<doc id="515120" url="https://pl.wikipedia.org/wiki?curid=515120" title="Ukrainische Hilfspolizei">
Ukrainische Hilfspolizei



</doc>
<doc id="515136" url="https://pl.wikipedia.org/wiki?curid=515136" title="Dariusz Pawelec">
Dariusz Pawelec

Dariusz Pawelec, ps. "Tomasz Trzecieski" (ur. 22 sierpnia 1965 roku w Górze Śląskiej) – polski krytyk literacki, wykładowca uniwersytecki.
Studiował polonistykę w Uniwersytecie Śląskim w Katowicach (1988). Był uczniem prof. Ireneusza Opackiego. Od 1988 pracuje na Wydziale Filologicznym Uniwersytetu Śląskiego, w Zakładzie Poetyki Historycznej i Sztuki Interpretacji. Jego praca doktorska, obroniona w 1992 na Uniwersytecie Śląskim, poświęcona była poezji Stanisława Barańczaka. W 1994 stypendysta Fundacji na rzecz Nauki Polskiej. Habilitację przeprowadził w Uniwersytecie Śląskim na podstawie książki o adresacie lirycznym (2004). Od stycznia 2004 dyrektor Biblioteki Uniwersytetu Śląskiego, a od stycznia 2006 profesor Uniwersytetu. 25 czerwca 2013 r. otrzymał nominację profesorską. 
Zajmuje się m.in. poetyką historyczną i sztuką interpretacji, genologią, komunikacją literacką. Bada przede wszystkim poezję polską drugiej połowy XX wieku, ze szczególnym uwzględnieniem "pokolenia '68" oraz nurtu lingwistycznego. Analizował m.in. dzieła Czesława Miłosza, Mirona Białoszewskiego, Stanisława Barańczaka, Adama Zagajewskiego. Autor wstępu do pierwszego oficjalnego, krajowego wydania Zniewolonego umysłu (1989, z wyboru autora książki). 
Publikował szkice i recenzje w tomach zbiorowych i czasopismach, m.in. „Student”, „brulion”, „Twórczość”, „Res Publica”, „Autograf”, „Kresy”, „Nowe Książki”. Autor haseł m.in. w opracowaniu "Literatura polska XX wieku. Przewodnik encyklopedyczny" (PWN 2000).

</doc>
<doc id="515139" url="https://pl.wikipedia.org/wiki?curid=515139" title="Prezydenci Algierii">
Prezydenci Algierii



</doc>
<doc id="515142" url="https://pl.wikipedia.org/wiki?curid=515142" title="Karabin wz. 88 Tantal">
Karabin wz. 88 Tantal



</doc>
<doc id="515146" url="https://pl.wikipedia.org/wiki?curid=515146" title="Rzeczoznawca">
Rzeczoznawca

Rzeczoznawca – tytuł przyznawany na podstawie odpowiednich przepisów szczególnych osobom o wysokich kwalifikacjach i odpowiednio dużym, udokumentowanym doświadczeniu w określonej dziedzinie i specjalności zawodowej.
Przyznanie tytułu rzeczoznawcy.
Poszczególne przepisy, określające zasady przyznawania tytułu rzeczoznawcy, definiują wymagania jakie musi spełnić osoba ubiegająca się o tytuł rzeczoznawcy. 
Po spełnieniu i udokumentowaniu tych wymagań, niezbędnym jest zwykle zdać egzamin państwowy, w przypadku tytułu rzeczoznawcy w określonym zawodzie, lub egzamin w stowarzyszeniu czy innej organizacji w przypadku tytułów w różnych dziedzinach niewynikających z przepisów prawa.
Do podstawowych wymagań należy najczęściej:
Wykonywanie rzeczoznawstwa.
Wykonywanie rzeczoznawstwa w określonej dziedzinie wiąże się często z podjęciem znacznych zobowiązań i przyjęciem na siebie określonych obciążeń wynikających z przepisów, np. obowiązek wykonywania funkcji biegłego sądowego i inne. To także olbrzymia odpowiedzialność. Do rzeczoznawcy zwracają się zleceniodawcy najczęściej w trudnych sytuacjach, często kryzysowych, awariach, sprawach spornych i katastrofach. Od opinii rzeczoznawcy nie tylko zależy los znacznego majątku prywatnego i publicznego (znacznej wartości), ale też zdrowie i życie ludzi.
Potoczne i encyklopedyczne pojęcie "rzeczoznawca".
Potoczne i definiowane w encyklopediach popularnonaukowych oraz słownikach znaczenie słowa "rzeczoznawca" jest zdecydowanie mniej formalne i odnosi się ogólnie do specjalisty, eksperta, który pełni funkcje doradczą, wykonuje opinie (np. prawne, ekonomiczne, budowlane – opinię może wydać inżynier, który nie posiada tytułu rzeczoznawcy, i inne) lub orzeczenia w sprawach spornych.

</doc>
<doc id="515148" url="https://pl.wikipedia.org/wiki?curid=515148" title="Karabin wz. 96 Beryl">
Karabin wz. 96 Beryl



</doc>
<doc id="515152" url="https://pl.wikipedia.org/wiki?curid=515152" title="Karabin wz. 97">
Karabin wz. 97



</doc>
<doc id="515153" url="https://pl.wikipedia.org/wiki?curid=515153" title="Karabin Alex">
Karabin Alex



</doc>
<doc id="515159" url="https://pl.wikipedia.org/wiki?curid=515159" title="Aplocheilichthyinae">
Aplocheilichthyinae

Aplocheilichthyinae – podrodzina ryb piękniczkowatych (Poeciliidae) występujących na wybrzeżach zachodniej Afryki pomiędzy ujściami rzek Senegal i Kongo.
Systematyka podrodziny ulegała wielu zmianom i nie została ostatecznie ustalona. W zależności od autora zaliczano do niej od jednego do sześciu rodzajów. Ghedotti zaliczył tylko jeden gatunek "Aplocheilichthys spilauchen" (błyskotek Spilauchena). Eschmeyer wymienia trzy rodzaje:
Większość rodzajów wcześniej klasyfikowanych do Aplocheilichthyinae przeniesiono do podrodziny Procatopodinae.

</doc>
<doc id="515162" url="https://pl.wikipedia.org/wiki?curid=515162" title="Poeciliinae">
Poeciliinae

Poeciliinae – podrodzina ryb piękniczkowatych (Poeciliidae). Występują w obydwu Amerykach, od południowo-wschodniej Kanady po północno-wschodnią Argentynę i Urugwaj, nie wyłączając Karaibów. Występuje u nich zapłodnienie wewnętrzne. Poza rodzajem "Tomeurus" wszystkie Poeciliinae są żyworodne. Pierwsze promienie płetwy odbytowej samców są przekształcone w gonopodium. Wiele gatunków to ryby akwariowe.
Systematyka.
Do Poeciliinae zaliczane są następujące rodzaje pogrupowane w plemiona:
Alfarini:
Cnesterodontini:
Gambusiini:
Girardini:
Heterandriini:
Poeciliini:
Priapellini:
Scolichthyini:
Tomeurini:
Xenodexini:

</doc>
<doc id="515163" url="https://pl.wikipedia.org/wiki?curid=515163" title="Andrzej Hieronim Zamoyski">
Andrzej Hieronim Zamoyski

Andrzej (Jędrzej) Hieronim Franciszek Zamoyski herbu Jelita (ur. 12 lutego 1716 w Bieżuniu, zm. 10 lutego 1792 w Zamościu) – kanclerz wielki koronny w latach 1764–1767, marszałek Trybunału Głównego Koronnego w 1761 roku, wojewoda inowrocławski w latach 1757–1764, członek Komisji Edukacji Narodowej w latach 1773–1783, starosta halicki, lubelski, brodnicki i rostocki, prezes i asesor Kompanii Manufaktur Uprzywilejowanej w 1769, polityk, prawnik, pamiętnikarz, twórca tzw. Kodeksu Zamoyskiego.
Życiorys.
Urodził się jako trzeci syn wojewody Michała Zdzisława Zamoyskiego, i Anny z Działyńskich (wojewodzianka chełmińska). Przez 5 kolejnych lat (1726–1731) pobierał nauki poza granicami Polski. Początkowo był to Lipsk, później prawdopodobnie Praga i jedno z miast włoskich. W roku 1733 (12 września) podpisał, wraz z całą rodziną Zamoyskich, elekcję Stanisława Leszczyńskiego. W latach 1735–1740 (prawdopodobnie) kontynuował studia zagraniczne, początkowo w Paryżu, a następnie (1738–1739) w Ritter-Akademie w Legnicy. W roku 1742 dokonano podziału majątku po zmarłych rodzicach, dzięki któremu Zamoyski otrzymał tzw. "schedę drugą" obejmującą dobra: bieżuńskie, kutniańskie i część beresteckich. Przez 9 lat (1745–1754) pełnił służbę wojskową w wojskach saskich, głównie w regimencie szefostwa ks. Albrechta (doszedł w nim do stopnia pułkownika).
W roku 1764 był jednym z przywódców obozu Familii i inicjatorem reform ustrojowych sejmu konwokacyjnego, członkiem konfederacji Czartoryskich. Był konsyliarzem konfederacji generalnej 1764 roku. Był elektorem Stanisława Augusta Poniatowskiego z inowrocławskiego. W 1766 roku został prezesem Komisji Menniczej.
W 1767 złożył kanclerstwo w proteście przeciwko porwaniu przez Rosjan senatorów na Sejmie Repninowskim, tytułując się odtąd "ex-kanclerzem". Był człowiekiem kierującym się ideałami Oświecenia, a w kwestii ustroju politycznego pod wpływem Monteskiusza opowiadał się za trójpodziałem władzy. Od 1776 opracowywał kodyfikację prawa Rzeczypospolitej, znaną jako "Kodeks Andrzeja Zamoyskiego", odrzuconą przez sejm w 1780 w wyniku intrygi nuncjusza papieskiego i ambasadora rosyjskiego. Andrzej Zamoyski przyczyniał się do wszechstronnego rozwoju swoich włości. W duchu oświeceniowym zniósł pańszczyznę w kluczu kutnowskim w 1767 i zastąpił ją czynszem.
Z ordynatem blisko współpracował, a nawet wychowywał jego synów Stanisław Staszic, w którego twórczości ("Uwagi nad życiem Jana Zamoyskiego, Przestrogi dla Polski") słychać echo poglądów Andrzeja Zamoyskiego. Na Sejmie Rozbiorowym 1773-1775 został członkiem Komisji Edukacji Narodowej. W 1758 został kawalerem Orderu Orła Białego.
Był członkiem komisji pełnomocnej lwowskiej, powołanej w 1790 roku dla układów z Leopoldem II Habsburgiem.
Twórczość.
Ważniejsze mowy i utwory.
Ponadto W. Smoleński przypisywał mu autorstwo utworów J. Pawlikowskiego: O poddanych polskich (1788), Myśli polityczne dla Polski (1789), 2 rozprawek: O ustanowieniu porządku w nauce prawa cywilnego i O założeniu zgromadzenia prawnych ludzi (1772) oraz publikacji "Pamiętnik II. O prawach politycznych i o prawach fundamentalnych" (1772).
Listy i materiały.
O innych rękopisach z archiwum A. Zamoyskiego informuje ponadto P. Bańkowski: "Dwa polskie archiwa magnackie w Bibliotece Ukraińskiej Akademii Naukowej w Kijowie", "Archeion" t. 40 (1964), s. 191-199.

</doc>
<doc id="515164" url="https://pl.wikipedia.org/wiki?curid=515164" title="Cieśnina Tiworo">
Cieśnina Tiworo

Cieśnina Tiworo (indonez. "Selat Tiworo") - cieśnina w Indonezji na morzu Flores; oddziela wyspy Muna i Celebes; długość ok. 70 km, szerokość 15 - 40 km. 
W cieśninie liczne wyspy i rafy koralowe.

</doc>
<doc id="515167" url="https://pl.wikipedia.org/wiki?curid=515167" title="Procatopodinae">
Procatopodinae

Procatopodinae – podrodzina ryb piękniczkowatych (Poeciliidae) wyodrębniona z podrodziny Aplocheilichthyinae, która okazała się nie być monofiletyczną. Procatopodinae obejmuje blisko 80 gatunków opisanych naukowo.
Systematyka.
Rodzaje zaliczane do tej podrodziny zgrupowano w plemionach:
Fluviphylacini – występują w Ameryce Południowej, najmniejsze z karpieńcokształtnych, długość do 2 cm:
Procatopodini – występują w Afryce:
Rodzaje o niepewnej przynależności:
Wyszczególnione rodzaje są klasyfikowane przez niektórych ichtiologów jako podrodzaje w rodzaju (Micropanchax).

</doc>
<doc id="515174" url="https://pl.wikipedia.org/wiki?curid=515174" title="François Noel Babeuf">
François Noel Babeuf



</doc>
<doc id="515176" url="https://pl.wikipedia.org/wiki?curid=515176" title="Karabinek wz. 2005 Jantar-M">
Karabinek wz. 2005 Jantar-M



</doc>
<doc id="515178" url="https://pl.wikipedia.org/wiki?curid=515178" title="Jerzy Nowacki (matematyk)">
Jerzy Nowacki (matematyk)

Jerzy Paweł Nowacki (ur. 24 listopada 1947 w Gdańsku) – polski matematyk, doktor habilitowany nauk technicznych, od 1994 rektor Polsko-Japońskiej Akademii Technik Komputerowych.
Życiorys.
W 1965 ukończył XIV Liceum Ogólnokształcące im. Klementa Gottwalda w Warszawie, a w 1970 studia na Wydziale Matematyki i Mechaniki Uniwersytetu Warszawskiego. W 1976 na podstawie pracy zatytułowanej "Dyslokacje i dysklinacje w ośrodku Cosseratów" w Instytucie Podstawowych Problemów Techniki PAN uzyskał stopień doktora nauk technicznych. W 2012 uzyskał stopień doktora habilitowanego nauk technicznych.
W latach 1973–1993 był pracownikiem naukowym IPPT Polskiej Akademii Nauk. Brał udział w powołaniu w 1994 stołecznej Polsko-Japońskiej Wyższej Szkoły Technik Komputerowych, objął stanowisko rektora tej uczelni. Został również profesorem tej szkoły (przekształconej w akademię). Członek m.in. Polskiego Towarzystwa Mechaniki Teoretycznej i Stosowanej oraz Polskiego Towarzystwa Zastosowań Elektromagnetyzmu, którego w latach 1992–1997 był prezesem.
Jego ojcem był Witold Nowacki. Był mężem Izabeli Jarugi-Nowackiej. Jego córką jest Barbara Nowacka.
Odznaczenia.
Odznaczony m.in. Krzyżem Kawalerskim (2001) i Komandorskim (2011) Orderu Odrodzenia Polski.

</doc>
<doc id="515181" url="https://pl.wikipedia.org/wiki?curid=515181" title="Ochotka">
Ochotka

Ochotka – popularna nazwa larw muchówek z rodziny ochotkowatych. Larwy długości od 2 do 40 mm w kolorze czerwonym, brązowym lub czarnym. Żyją w miejscach z ograniczoną obecnością tlenu w wodzie o mulistym dnie w obszarach dennych o wysokim zanieczyszczeniu organicznym.
Larwy ochotki stosowane są w akwarystyce jako żywy, mrożony pokarm lub po liofilizacji dla ryb ozdobnych. 
Ochotka większych rozmiarów bywa używana jako przynęta wędkarska.

</doc>
<doc id="515192" url="https://pl.wikipedia.org/wiki?curid=515192" title="Wyspy Solor">
Wyspy Solor

Wyspy Solor () – archipelag w Indonezji pomiędzy morzem Banda (na północy) i morzem Sawu (na południu), na wschód od wyspy Flores i na zachód od wysp Alor; należy do Małych Wysp Sundajskich. Administracyjnie należy do prowincji Małe Wyspy Sundajskie Wschodnie.
Powierzchnia 2082 km²; ok. 160 tys. mieszkańców. Największe wyspy: Lembata, Adonara, Solor. Powierzchnia górzysta, najwyższy szczyt Ili Boleng 1659 m; czynne wulkany; roślinność wtórna (uprawy, lasy, i zbiorowiska trawiaste).
Uprawa gł. ryżu, kukurydzy i palmy kokosowej; rybołówstwo.

</doc>
<doc id="515194" url="https://pl.wikipedia.org/wiki?curid=515194" title="Giovanni Cavalli">
Giovanni Cavalli

Giovanni Cavalli (ur. 23 lipca 1808 w Novarze, zm. 23 grudnia 1879 w Turynie) – włoski generał, konstruktor broni artyleryjskiej i mostów wojskowych, autor prac teoretycznych dotyczących artylerii. 
W roku 1846 skonstruował pierwsze działo z lufą bruzdowaną wyposażone w zamek klinowy. W 1859 roku objął stanowisko kierownika odlewni luf działowych. 
W latach 1862 – 1865 był członkiem komitetu artyleryjskiego, a następnie do 1879 roku komendantem Akademii Wojskowej w Turynie. Działa Cavallego były używane przez włoską artylerię polową do 1882, a jako broń ustawiona na fortyfikacjach do 1914 roku.

</doc>
<doc id="515204" url="https://pl.wikipedia.org/wiki?curid=515204" title="St. Augustine (Floryda)">
St. Augustine (Floryda)

St. Augustine () – miasto w Stanach Zjednoczonych, w stanie Floryda, w hrabstwie St. Johns. W 2004 roku miasto zamieszkiwało ok. 12 tysięcy mieszkańców. Zostało założone w roku 1565. Jest to najstarsza europejska osada w kontynentalnej części USA. Przez 235 lat była to polityczna i militarna stolica hiszpańskiej prowincji Floryda.
Historia.
Wiosną 1513 hiszpański podróżnik, gubernator ówczesnego Portoryko - Juan Ponce de León przybył na ten teren jako pierwszy i objął go w imieniu hiszpańskiej korony. W miejscu przybycia odkrywcy znajduje się obecnie Fountain of Youth Archaeological Park. 
Miasto, w dniu świętego Augustyna z Hippony tj. 28 sierpnia 1565, założył admirał Pedro Menéndez de Avilés, a nazwa miasta została nadana na cześć świętego. Król Filip II mianował Avilésa zarządcą Florydy. 
Miasto atakowali Francuzi, ale dzięki huraganowi atak odparto. W 1586 zostało zaatakowane przez Brytyjczyków, którzy spustoszyli miasto.
W latach 1672-1695 Hiszpanie wybudowali wielką fortecę Castillo de San Marcos, a do budowy użyli skamieniałych muszli małż (był to pierwszy murowany fort w Ameryce). 
W 1702 roku Anglicy splądrowali i spalili miasto, jednak nie zdobyli twierdzy. 
W 1740 Anglicy ponownie uderzyli, ale nie zdobyli twierdzy. W 1763 Brytyjczycy weszli do miasta na podstawie traktatu pokojowego. Protestantyzm zastąpił katolicyzm. 
W 1819 Hiszpania zrzekła się kolonii i oddała ją Stanom Zjednoczonym za pięć milionów dolarów. 
W 1888 za ćwierć miliona dolarów został wybudowany hotel (jest siedzibą Flagler College). W XIX w. wybudowano kościoły, hotele i domy milionerów. 
W 1963 odbyła się w mieście manifestacja członków Ku Klux Klan. Tu po raz pierwszy został aresztowany Martin Luther King. 
Znajduje się tu najstarsza w Ameryce szkoła. W mieście znajdują się 33 budowle, które wpisane są do Krajowego Rejestru Zabytków.

</doc>
<doc id="515205" url="https://pl.wikipedia.org/wiki?curid=515205" title="Relacja rozmyta">
Relacja rozmyta

Definicja formalna.
Niech formula_1 i formula_2 będą niepoliczalnymi (ciągłymi) obszarami rozważań i
formula_3 wtedy
jest relacją rozmytą dwójkową na formula_5 Jeśli formula_1 i formula_2 są policzalnymi (dyskretnymi) obszarami rozważań, wtedy
Działania na relacjach rozmytych.
Niech formula_9 i formula_10 będą relacjami dwójkowymi zdefiniowanymi na formula_11
Iloczyn.
Iloczyn formula_9 i formula_10 jest zdefiniowany
Zamiast minimum można użyć dowolnej formula_15 -normy.
Suma.
Suma formula_9 i formula_10 jest zdefiniowana
Projekcja.
Projekcja formula_9 na formula_10 jest zdefiniowana
W przypadku dwójkowym zapis jest prostszy (niech formula_9 będzie zdefiniowane na formula_23)
Zamiast supremum, które jest niezbędne, gdy formula_25 i formula_26 są ciągłe, na ogół operuje się na obszarach dyskretnych, stosując operację maksimum.
Rozszerzenie cylindryczne.
Rozszerzenie cylindyczne formula_10 w formula_1 to
W przypadku dwójkowym (niech formula_30 będzie zbiorem rozmytym definiowanym na formula_26), rozszerzenie cylindryczne formula_30 na formula_23 jest zbiorem wszystkich n-tek formula_34 ze stopniem przynależności równym formula_35 to znaczy
Stąd formula_37 ale ogólnie formula_38
Kompozycja.
Kombinacja zbiorów rozmytych i relacji rozmytej za pomocą rozszerzenia cylindrycznego i projekcji jest kompozycją i jest oznaczana przez formula_39
Definicja
Niech formula_40 będzie zbiorem rozmytym zdefiniowanym na formula_25 i niech formula_9 będzie relacją rozmytą zdefiniowaną na formula_11 Wtedy "kompozycję" formula_40 i formula_9 stanowi zbór rozmyty formula_46 zdefioniowany na formula_26 i zapisany
lub jeśli iloczyn jest utworzony za pomocą operacji minimum, a projekcja za pomocą operacji maksimum, to
Nazywamy to "kompozyjcją max-min."
Jeśli iloczyn jest utworzony za pomocą produktu, a projekcja za pomocą maksimum, to otrzymujemy
Nazywamy to "kompozycją max-dot" lub "kompozycją max-produkt."

</doc>
<doc id="515207" url="https://pl.wikipedia.org/wiki?curid=515207" title="I liga polska w piłce nożnej (2006/2007)">
I liga polska w piłce nożnej (2006/2007)

I Liga w piłce nożnej 2006/2007 – 73. edycja najważniejszych rozgrywek piłkarskich w Polsce. Rozgrywki prowadzone i zarządzane były przez Ekstraklasę SA. Sponsorem tytularnym rozgrywek była po raz drugi telefonia komórkowa Orange, stąd nazwa rozgrywek – Orange Ekstraklasa. Po raz pierwszy w polskiej piłce rozgrywki prowadzone były przez ligę zawodową.
Uczestnicy.
17 lipca 2006 na posiedzeniu Komisji ds. Licencji Klubowych I Ligi (pierwsza instancja licencyjna) jej członkowie podjęli decyzję o nieprzyznaniu takiej licencji Łódzkiemu Klubowi Sportowemu ze względu na niespełnianie wymogów infrastrukturalnych – stadion ŁKS-u nie spełniał norm UEFA: brakowało mu zadaszonej trybuny na minimum 1000 miejsc i sprawnego oświetlenia. Wstrzymano się również z decyzją o przyznaniu licencji dla drużyny drugiego beniaminka – Widzewa Łódź, do czasu uzyskania licencji trenerskiej przez szkoleniowca Widzewa Michała Probierza.
W dniu 20 lipca 2006 Komisja Odwoławcza ds. Licencji uwzględniła odwołanie ŁKS Łódź i wydała mu licencję na grę w Orange Ekstraklasie w sezonie 2006/2007. ŁKS przedstawił umowę umożliwiającą grę na stadionie GKS Bełchatów do czasu dostosowania własnego obiektu do wymogów licencyjnych, co było warunkiem przyznania takowej licencji. Ostatecznie Komisja ds. Licencji wyraziła zgodę na rozgrywanie spotkań przez klub na własnym stadionie w sezonie 2006/2007. Obiekt klubowy spełnił zalecenia eksperta ds. infrastruktury – wykonano zadaszenie i poprawiono jakość oświetlenia.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Sędziowie.
Sędziowie Orange Ekstraklasy w sezonie 2006/2007:
Pod koniec sezonu z powodu braków kadrowych do arbitrów OE dołączyli II-ligowi sędziowie:
Rozgrywki.
W tym sezonie drużyny miały do rozegrania 30 kolejek ligowych po 8 meczów (razem 240 spotkań) w dwóch rundach: jesiennej i wiosennej. Inauguracja rozgrywek miała miejsce w Łodzi, 28 lipca 2006 o godz. 20:00. Było to spotkanie Widzew Łódź – Dyskobolia Grodzisk Wlkp. 2:1 (1:1). Ostatnia kolejka spotkań OE rozegrana została 26 maja 2007 o godz. 18:00.
Tytuł mistrzowski premiowany udziałem w eliminacjach do fazy grupowej Ligi Mistrzów zdobyło Zagłębie Lubin. Drugi, z prawem do gry w eliminacjach Pucharu UEFA, uplasował się GKS Bełchatów, a trzecia była broniąca tytułu Legia Warszawa, co dało jej prawo do występu w Pucharze Intertoto
Już po przedostatniej (29.) kolejce okazało się, że Orange Ekstraklasę opuszczą:
oraz Arka Gdynia i Górnik Łęczna ukarane za udział w aferze korupcyjnej.
Afera korupcyjna.
22 marca 2007 Wydział Dyscypliny PZPN podjął decyzję objętą rygorem natychmiastowej wykonalności o miesięcznym zawieszeniu Arki Gdynia w rozgrywkach organizowanych przez PZPN w związku z uwikłaniem klubu w aferę korupcyjną. Tydzień później, 29 marca, WD identyczną sankcją objął zespół Górnika Łęczna.
Decyzją WD PZPN z 12 kwietnia 2007 roku Górnik Łęczna został zdegradowany „o dwie klasy rozgrywek”, musi zapłacić karę 270 tysięcy złotych a rozgrywki rozpocznie z dziesięcioma punktami ujemnymi – decyzja ta jest nieprawomocna, klub ma prawo złożyć od niej odwołanie do wyższych instancji związkowych. Arka Gdynia została zdegradowana „o jedną klasę rozgrywek”, musi zapłacić karę 200 tysięcy złotych a następny sezon rozpocznie z pięcioma ujemnymi punktami. Kary dla obu klubów wejdą w życie po zakończeniu obecnego sezonu.
Jednocześnie podjęto decyzję o uchyleniu zawieszenia i przywrócono tym klubom możliwość uczestniczenia w rozgrywkach Orange Ekstraklasy.
Tego samego dnia Komisja Ligi Ekstraklasy SA (KL) zgodnie z regulaminami PZPN i rozgrywek OE wydała decyzje o zweryfikowaniu nierozegranych w okresie zawieszenia meczów Górnika z Wisłą Płock i Arki z Widzewem jako walkowerów na niekorzyść drużyn zawieszonych. Decyzje te są jeszcze nieprawomocne a klubom przysługuje prawo złożenia odwołania do Komisji Odwoławczej PZPN. Wcześniej, 5 kwietnia, KL zweryfikowała wynik nierozegranego meczu Arka Gdynia – Górnik Łęczna jako obustronny walkower, co oznacza, że żadnej z tych drużyn nie dodaje się punktów, natomiast dopisuje się po trzy stracone bramki.
25 kwietnia 2007 Komisja Odwoławcza PZPN (KO) uchyliła decyzję WD PZPN o zawieszeniu Arki Gdynia i Górnika Łęczna. W związku z tym, moc prawną utraciła również decyzja o przyznanych walkowerach w spotkaniach z udziałem tych drużyn i KL Ekstraklasy SA wyznaczyła nowe terminy spotkań w Orange Ekstraklasie.
25 maja 2007 zarząd Arki i 29 maja zarząd Górnika złożyły do KO PZPN odwołania od decyzji WD PZPN nakładającej na kluby kary degradacji, finansowe oraz odjęcia punktów w następnym sezonie. 31 maja WD zadecydował o nierozpatrywaniu odwołania Arki oraz o niekierowaniu tej sprawy do Piłkarskiego Trybunału Arbitrażowego (organu, który według nowego statutu PZPN zastąpi w kompetencjach rozwiązaną Komisję Odwoławczą) ze względu na fakt, że klub dobrowolnie poddał się wymierzonej przez WD karze.
Nowelizacja przepisów.
14 lipca 2006 na wniosek prezesa zarządu Ekstraklasy SA prezydium PZPN zatwierdziło nowy regulamin rozgrywek. Nowy regulamin obejmuje jedynie rozgrywki zawodowej Orange Ekstraklasy (poprzednie przepisy dotyczyły rozgrywek zarówno I, jak i II ligi). Nowelizacja miała na celu uzyskanie większej niezależności ligi od PZPN. Według nowych przepisów całością spraw związanych z rozgrywkami zajmować będą się jedynie wydzielone organy Ekstraklasy SA:
Zgodnie z wytycznymi FIFA do PZPNu należeć będą tylko sprawy związane z sędziowaniem spotkań.
Według nowych przepisów Komisja Ligi może anulować pokazane na boisku kartki bądź odstąpić od wymierzania kary będącej konsekwencją ich otrzymania, jeśli uzna, że zakwestionowana kartka pokazana była niesłusznie.
Poza tym największe zmiany objęły zasady uprawniania zawodników. Począwszy od lipca 2006, każdy z klubów OE będzie mógł zgłaszać do rozgrywek „listę A” kadry obejmującą 25 zawodników, z których min. ośmiu musi posiadać obywatelstwo polskie i co najmniej dwóch musi być wychowankami klubu a kolejnych min. sześciu musi być szkolonych w polskich klubach między 15. a 17. rokiem życia i grać w naszej lidze minimum trzy lata. „Lista A” będzie mogła być uzupełniona jedynie piłkarzami urodzonymi po 1 stycznia 1985 umieszczonymi na tzw. „liście B"
Modyfikacji poddano także przepisy transferowe – w ciągu jednego sezonu rozgrywkowego piłkarz będzie mógł być zarejestrowany maksymalnie w trzech klubach, ale zagrać może jedynie w dwóch.
Począwszy od 1 marca 2007 roku wszystkie mecze Orange Ekstraklasy będą musiały odbywać się na boiskach z podgrzewaną murawą.
Drobniejsze zmiany dotyczą m.in. zakazu palenia tytoniu na ławkach rezerwowych, stałych numerów zawodników i obowiązkowego umieszczenia nazwiska zawodnika na koszulce czy sposobu i dozwolonych miejsc na umieszczenie reklam na strojach zawodników a także obowiązku organizowania konferencji prasowych w ściśle określonym czasie 15 minut po zakończeniu spotkań oraz obowiązkowego i zalecanego udziału w nich przez poszczególne osoby spośród zawodników i sztabów szkoleniowych.
Zmiany w regulaminie w trakcie rozgrywek.
Według obowiązujących od początku sezonu przepisów, niezależnie od drużyn opuszczających OE w związku z pozycją w tabeli końcowej, z I ligi kluby mogły zostać relegowane dyscyplinarnie za udział w aferze korupcyjnej.
Podczas zjazdu statutowego PZPN 12 kwietnia 2007 postanowiono, że zdegradowane przez Wydział Dyscypliny PZPN za udział w aferze korupcyjnej kluby zostaną przesunięte na koniec sezonu na ostatnie miejsca w tabeli. Zmiany te wywołały protesty zarówno przedstawicieli stacji Canal+ – właściciela praw do transmisji telewizyjnych meczów Orange Ekstraklasy, jak i zarządzającej rozgrywkami Ekstraklasy SA, jako niepraktykowane w świecie zmiany reguł gry w trakcie ich trwania oraz wpływające negatywnie na atrakcyjność rozgrywek, zwłaszcza wśród drużyn walczących o utrzymanie się w lidze. Już następnego dnia minister sportu Tomasz Lipiec uznał powyższą zmianę regulaminu rozgrywek za wysoce niesportową i zapowiedział możliwość zawieszenia jej wykonania. Rozwiązanie takie za głęboko niemoralne uznał także przewodniczący Wydziału Dyscypliny PZPN Michał Tomczak. W odpowiedzi na zarzuty wiceprezes PZPN Eugeniusz Kolator stwierdził, że brak jest podstaw prawnych do jej zawieszenia oraz że uważa ją za niepodważalną.
27 kwietnia 2007 minister Lipiec podjął decyzję o zawieszeniu uchwały Nadzwyczajnego Walnego Zgromadzenia Statutowego PZPN wprowadzającego powyższą zmianę do regulaminu rozgrywek. Zdaniem ministra była ona niezgodna ze statutem Związku. Decyzja ta zobowiązywała PZPN do uchylenia rzeczonej uchwały w ciągu 60 dni od daty otrzymania dokumentu.
10 maja 2007 Zarząd PZPN podjął uchwałę ustalającą zasady spadków i awansów na koniec sezonu bieżącego i następnych. Zgodnie z tą uchwałą OE opuszczą zespoły zajmujące po zakończeniu sezonu dwa ostatnie miejsca zaś zespół sklasyfikowany na pozycji 14. rozegra baraże z trzecią drużyną II ligi. Niezależnie od tego OE opuszczą zespoły ukarane dyscyplinarnie. W przypadku, gdy co najmniej jedna z relegowanych dyscyplinarnie drużyn zajmie miejsce powyżej 15., baraży nie będzie się rozgrywać a awans z drugiej ligi (według kolejności w tabeli na koniec sezonu) uzyska tyle drużyn, by uzupełnić do 16 liczbę zespołów występujących w OE w następnym sezonie.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="515211" url="https://pl.wikipedia.org/wiki?curid=515211" title="Lembata">
Lembata

Lembata (, dawniej "Lomblen", "Kawula", "Kawolea") – wyspa w Indonezji, największa z wysp Solor; powierzchnia 1269,7 km²; długość linii brzegowej 322,4 km. 
Wyspa o wydłużonym, nieregularnym kształcie; u północnych wybrzeży rafy koralowe. Powierzchnia górzysta (wys. do 1533 m n.p.m.), występują czynne wulkany.
Uprawa ryżu, palmy kokosowej; rybołówstwo; główna miejscowość Lewoleba.

</doc>
<doc id="515219" url="https://pl.wikipedia.org/wiki?curid=515219" title="Adonara">
Adonara

Adonara () – wyspa w Indonezji w grupie wysp Solor; powierzchnia 580 km²; długość linii brzegowej 104,6 km; długość ok. 37 km; szerokość ok. 18 km. Wyspę zamieszkuje ok. 60 tys. osób.
Powierzchnia górzysta (Ili Boleng 1659 m n.p.m.); uprawa ryżu, kukurydzy, palmy kokosowej; rybołówstwo; główna miejscowość Sagu.

</doc>
<doc id="515221" url="https://pl.wikipedia.org/wiki?curid=515221" title="Caló">
Caló

Caló (od rom. słowa "kalo" „czarny”, lub od pierwotnego „cygański”) – pogadialekt języka romskiego, uważany też za gwarę hiszpańskiego, lub osobny język mieszany, którym posługują się andaluzyjscy Romowie zwani Calé (nazwa własna), Gitanos lub dawniej Zincarli (egzoetnonimy). Obok portugalsko-brazylijskiego calâo, katalońskiego romanó i baskijskiego errumantxela tworzy iberyjską grupę pogadialektów języka romskiego, używanych na terenie Hiszpanii i Portugalii oraz w Ameryce Łacińskiej.
Jak wszystkie pogadialekty, caló powstał w wyniku stopniowego łączenia romskiego słownictwa ze strukturami gramatycznymi i fonetycznymi języka większościowego, w tym przypadku kastylijskiego. Wydawane od XV wieku antycygańskie prawodawstwo w krajach Półwyspu Iberyjskiego sprawiło, że tamtejsi Romowie zatracili najpierw możliwość, a później zdolność swobodnego porozumiewania się w ojczystym języku. W wyniku przymusowej asymilacji język romski wyszedł bowiem całkowicie z użycia, powstały jednak nowe gwary mieszane, dzięki którym Romowie mogli zachować odrębność komunikacji wewnątrzgrupowej.
Kastylijskie dokumenty urzędowe z XVI i XVII wieku wspominają o języku romskim z wyraźną niechęcią, opisując go jako niezrozumiały żargon (hiszp. "cingerionza"). W literaturze hiszpańskiej (Cervantes i Góngora) co prawda występują Cyganie, ale nie używają caló. Pozwala to uznać, że w tamtym okresie jeszcze się on ostatecznie nie uformował. Pierwsze poświadczone teksty pochodzą dopiero z XVIII wieku.
Pomimo aury tajemniczości słownictwo caló przeniknęło do potocznego języka hiszpańskiego za pośrednictwem słów pieśni flamenco, do dialektu andaluzyjskiego oraz do gwary więziennej. Siedemnastowieczna gwara kastylijska również posługiwała się zapożyczeniami z romskiego. Przykłady zapożyczeń: "gachó" („człowiek” od rom. "gadžo" „nie-Rom”), "chaval" („chłopiec” od rom. "čhavo" „chłopiec”, „syn”), "parné" („pieniądze” od rom. "parno" „biały” – tu być może w sensie „srebrny”), "currelar" lub "currar" („pracować”), "fetén" („wspaniały”), "pinreles" („stopa”), "biruji" („zimno”), "churumbel" („dziecko”).
Współczesne caló jest przedmiotem nieustannego zainteresowania językoznawców. Podjęto nawet próby przywrócenia romskiej leksyki i zastąpienia słów pochodzenia hiszpańskiego wyrazami zaczerpniętymi z innych dialektów romani.

</doc>
<doc id="515222" url="https://pl.wikipedia.org/wiki?curid=515222" title="Hippokampy">
Hippokampy

Hippokampy (lm gr. Hippokámpoi, łac. Hippocampi, pol. „konie morskie”, lp gr. Hippókampos, łac. Hippocampus, pol. „koń morski”; z gr. "hippos" ‘koń’) – w mitologii greckiej i rzymskiej pół konie, pół ryby, z parą końskich nóg.
Według wierzeń starożytnych Greków i Rzymian te mityczne stworzenia żyły w morzu. Wraz z ichtiocentaurami, Trytonem, trytonami, Nereidami tworzyły orszak Posejdona (Neptuna) i Amfitryty.
W sztuce przedstawiane są zwykle jako istoty o mieszanej budowie. Górna część ich ciała (tułów, głowa) jest podobna do ciała konia, natomiast dolna ma kształt ryby (tak jak trytonów i ichtiocentaurów; przeważnie mają rybi ogon skręcony spiralnie). Posiadają parę końskich nóg (tak jak ichtiocentaury).
Wyobrażenie o koniach morskich przejawia się w sztukach plastycznych (m.in. w greckim malarstwie wazowym i rzymskich mozaikach).

</doc>
<doc id="515223" url="https://pl.wikipedia.org/wiki?curid=515223" title="Karabin FMAP FARA 83">
Karabin FMAP FARA 83

FMAP Fusil de asalto Republica Argentino (FARA) 83 – argentyński karabin szturmowy skonstruowany na początku lat 80. XX wieku. Według planów miał zastąpić używane przez armię argentyńską karabiny FNAB FSL (licencyjna wersja karabinu FN FAL), ale cięcia w budżecie armii po przegranej wojnie o Falklandy-Malwiny sprawiły, że wyprodukowano tylko krótka serię około 1000 tych karabinów.
Opis.
FARA 83 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy. FARA 83 strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia (ogień pojedynczy, serie trójstrzałowe, ogień ciągły). Dźwignia przełącznika rodzaju ognia pełni jednocześnie rolę bezpiecznika.
FARA 83 jest bronią zasilaną z magazynków 30-nabojowych.
Lufa gwintowana z (sześć bruzd prawoskrętnych), zakończona tłumikiem płomienia.
Karabin wyposażony jest w łoże i chwyt pistoletowy. Kolba składana na bok broni. Przyrządy celownicze mechaniczne.

</doc>
