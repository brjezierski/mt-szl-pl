<doc id="515226" url="https://pl.wikipedia.org/wiki?curid=515226" title="Amanda Lear">
Amanda Lear

Amanda Lear – francuska piosenkarka, autorka tekstów, prezenterka telewizyjna, malarka, aktorka i modelka.
Swą karierę rozpoczęła jako modelka w latach 60. XX w., pozując do magazynów, takich jak "Elle" i "Vogue". W tamtym czasie nawiązała też znajomość z hiszpańskim malarzem Salvadorem Dalí, którego była muzą i najbliższą przyjaciółką przez następne ponad 15 lat. Szczyt popularności osiągnęła jako piosenkarka pod koniec lat 70. XX w. dzięki przebojom takim jak m.in. „Blood and Honey”, „Tomorrow”, „Queen of Chinatown”, „Follow Me”, „Enigma (Give a Bit of Mmh to Me)”, „The Sphinx” i „Fashion Pack”. Była wówczas jedną z najpopularniejszych wykonawczyń muzyki disco w Europie.
W latach 80. XX w. zajęła się głównie pracą w telewizji, zwłaszcza we Włoszech, gdzie prowadziła wiele popularnych programów rozrywkowych, jak i karierą malarską, wystawiając swoje prace w wielu galeriach Europy i nie tylko. W 1984 roku wydała swoją pierwszą książkę, autobiografię "My Life with Dalí". W kolejnych dekadach jednocześnie kontynuowała działalność telewizyjną, muzyczną i malarską, sporadycznie pojawiając się w filmach. W 2009 roku rozpoczęła karierę teatralną. Obecnie za swoją największą pasję uznaje malarstwo, choć regularnie wydaje też nowe albumy muzyczne. Sprzedała łącznie około 27 milionów płyt na całym świecie.
Jest poliglotką – nagrywa piosenki i mówi w pięciu językach: francuskim, angielskim, włoskim, niemieckim i hiszpańskim. Cieszy się szczególną popularnością wśród mniejszości seksualnych i od lat posiada status ikony środowisk LGBT.
Życiorys.
Do 1975.
Krótko po narodzinach Amandy jej rodzice rozwiedli się i była ona wychowywana przez matkę w Nicei w południowej Francji i Szwajcarii. Już jako małe dziecko wykazywała zdolności językowe, co przydało się jej w późniejszej karierze. Jednak jej największą pasją była sztuka i w wieku 16 lat wyjechała do Paryża, by tam studiować malarstwo. Następnie, w 1964 roku, rozpoczęła naukę w szkole plastycznej w Londynie.
W 1965 trafiła do agencji modelingowej Catherine Harlé. Chcąc uzyskać fundusze na studia, wróciła do Paryża pracując jako modelka dla takich projektantów jak Paco Rabanne i Yves Saint-Laurent. Niedługo potem zaczęła pojawiać się w takich magazynach jak "Elle" czy "Vogue" i została modelką dla m.in. Mary Quant i Coco Chanel. Po jakimś czasie rzuciła szkołę plastyczną, poświęcając się wyłącznie karierze modelki. Mieszkając w Londynie, pojawiała się na wielu przyjęciach towarzyskich i poznała takie sławy jak The Beatles, The Rolling Stones, Marianne Faithfull, Anita Pallenberg, Twiggy i Keith Moon.
W jednym z klubów nocnych w Paryżu poznała hiszpańskiego malarza surrealistycznego Salvadora Dalí, co dało początek bliskiej przyjaźni, trwającej kilkanaście lat. Lear była jego najbliższą przyjaciółką, powierniczką i protegowaną, choć nigdy nie był to związek intymny. Piosenkarka towarzyszyła mu oraz jego żonie podczas licznych podróży i spędzała każde lato w jego domu w Cadaqués w Katalonii. Dalí służył jej jako mentor: podróżując z nim, odkrywała bogate zbiory różnych muzeów, bywała w modnych klubach i restauracjach, oraz poznała wielu słynnych ludzi. Amanda z kolei zaznajomiła go z twórczością artystów młodszego pokolenia. Była także muzą malarza i pozowała do kilku jego obrazów, m.in. "The Dream of Hypnos", "Angélique Rescued from the Dragon" oraz "Venus in Furs". Została też sfotografowana do specjalnego wydania francuskiego "Vogue" z grudnia 1971, które w całości zredagował Dalí. W 1973 pozowała do zdjęcia na słynną okładkę płyty "For Your Pleasure" zespołu Roxy Music i wzięła udział w programie telewizyjnym "The 1980 Floor Show" Davida Bowie.
1975–1983.
David Bowie zachęcił Amandę do rozpoczęcia kariery muzycznej, wysyłając ją na lekcje śpiewu do swojej nauczycielki. Razem napisali i nagrali piosenkę „Star”, która jednak nie została nigdy wydana. Jej debiutancki singiel „La Bagarre”, wydany dzięki francuskiej wytwórni Polydor, był przeróbką utworu Elvisa Presleya pt. „Trouble”. Osiągnął on względny sukces w Niemczech, gdzie Amandą zainteresowali się przedstawiciele wytwórni Ariola, zaintrygowani niskim głosem piosenkarki. Pierwszy album Amandy, "I Am a Photograph", pojawił się w 1977 – tytuł płyty był odniesieniem do jej kariery modelki. Większość piosenek na płycie skomponował Anthony Monn, a prawie wszystkie teksty napisała sama Amanda. Album był sporym sukcesem na listach sprzedaży i zawierał jej pierwsze duże hity: „Blood and Honey”, „Tomorrow” i „Queen of Chinatown”.
Rok 1978 przyniósł jeszcze większe sukcesy. Amanda wydała "Sweet Revenge", koncepcyjny album opowiadający historię dziewczyny, która oddała duszę diabłu, by zdobyć sławę i szczęście. Pierwszym singlem z albumu został utwór „Follow Me”, który cieszył się popularnością w Europie i do dziś jest największym hitem piosenkarki. Album sprzedał się w kilkumilionowym nakładzie i zdobył status złotej płyty m.in. w Niemczech. Płytę promowały kolejne popularne single „Enigma (Give a Bit of Mmh to Me)” i „Gold”. Podobnie jak na poprzednim albumie, tak i na tym Amanda napisała większość tekstów. W tym samym roku artystka wystąpiła też w kontrowersyjnym programie muzyczno-rozrywkowym "Stryx", emitowanym we włoskiej telewizji, u boku Grace Jones i Patty Pravo. Wykonała tam głównie utwory z płyty "Sweet Revenge". W tym samym roku nagrała też dwie piosenki, „Your Yellow Pyjama” oraz „Look at Her Dancing”, do włoskiej produkcji "La ragazza dal pigiama giallo", które również ukazały się na ścieżce dźwiękowej do filmu.
Jeszcze w 1978 Amanda i Monn zaczęli pracować nad kolejną płytą, "Never Trust a Pretty Face". Album zawierał zestaw bardzo zróżnicowanych piosenek, począwszy od dyskotekowego „Fashion Pack”, przez kabaretowe „Miroir”, aż po refleksyjne ballady, takie jak „The Sphinx”. Amanda i na tę płytę nagrała cover – tym razem taneczną przeróbkę wielkiego hitu Marleny Dietrich, „Lili Marleen”. Wydana na początku 1979 płyta cieszyła się dużym zainteresowaniem i powtórzyła sukces poprzednich albumów. W marcu tego samego roku artystka wyszła za mąż za francuskiego arystokratę Alain-Philippe Malagnac d'Argens de Villele. W 1980 artystka wydała czwartą płytę, "Diamonds for Breakfast". Tym razem duet Lear i Monn stworzył płytę bliższą muzyce rockowej niż poprzednim, dyskotekowym dokonaniom gwiazdy. Album ten, choć w Niemczech nie sprzedał się tak dobrze jak poprzednie, okazał się przełomem w krajach skandynawskich i zawierał przebojowe single „Fabulous (Lover, Love Me)” i „Diamonds”.
Amanda czuła się jednak niekomfortowo wobec oczekiwań i wymogów ówczesnego przemysłu muzycznego, a szczególnie jej niemieckiej wytwórni. W Londynie zaczęła nagrywać piosenki na nowy album, a w nagraniach towarzyszył jej słynny producent Trevor Horn, który stał później za sukcesami Frankie Goes to Hollywood i płytą "Slave to the Rhythm" Grace Jones. Wytwórnia Ariola odrzuciła jednak nowy materiał i nakazała piosenkarce wrócić do Monachium, by tam rozpoczęła pracę nad nowym albumem z Anthonym Monnem. Rezultatem tych nagrań była wydana w 1981 piąta płyta, "Incognito", stylistycznie stanowiąca połączenie disco, popu i rocka. Promowana była m.in. singlami „Égal”, „Nymphomania” i „Hollywood Is Just a Dream When You’re Seventeen”, okazując się sukcesem jedynie w Skandynawii i Ameryce Południowej. Specjalnie na południowoamerykański rynek muzyczny Amanda nagrała trzy piosenki z płyty w języku hiszpańskim.
Od 1982 piosenkarka współprowadziła włoski program rozrywkowy "Premiatissima", który cieszył się dużą popularnością. Wydała single „Fever”, „Incredibilmente donna” i „Love Your Body”, a także pierwszą kompilację w karierze, "Ieri, oggi". Jednak muzyczna kariera artystki zaczęła słabnąć, a kontakty z jej wytwórnią płytową stopniowo się pogarszały. Lear rozpoczęła postępowanie sądowe mające na celu anulowanie jej kontraktu z Ariola Records, tłumacząc to różnicami artystycznymi między nią a wytwórnią. Proces zakończył się dla niej jednak niepomyślnie i w 1983 wydała ostatni album dla Arioli, jednak wyłącznie po to, by wypełnić warunki oryginalnej umowy. Album "Tam-Tam" został nagrany we współpracy wyłącznie z włoskimi producentami, a nowym piosenkom nadano minimalistyczne, syntezatorowe brzmienie. Jednak płyta przeszła w Europie prawie niezauważona, do czego przyczynił się zupełny brak promocji ze strony wytwórni. Amanda zdecydowała się skupić na karierze telewizyjnej we Włoszech, którą pomógł jej rozwinąć przyszły premier, Silvio Berlusconi.
1984–1999.
W kolejnych latach Amanda nagrała kilka dyskotekowych singli dla różnych wytwórni, między innymi „Assassino” i „No Credit Card”, które jednak nie podbiły list przebojów. Z kolei jej działalność w telewizji cieszyła się dużą popularnością we Włoszech, gdzie aktualnie prowadziła program "W le donne". W 1984 wydana została jej pierwsza książka, autobiografia "My Life with Dalí", skupiająca się na jej relacji ze słynnym malarzem. W 1986 Lear zaczęła pracować w Stanach Zjednoczonych nad nową płytą, "Secret Passion", stanowiącą mieszankę muzyki tanecznej i rocka, zawierającą między innymi cover piosenki „Wild Thing” grupy The Troggs. Płyta miała być nie tylko powrotem Amandy Lear na szczyty list przebojów w Europie, ale także próbą podbicia Wielkiej Brytanii, USA, Kanady i Australii. Plany pokrzyżował jednak wypadek samochodowy, któremu Amanda uległa tuż przed promocją płyty. Musiała spędzić wiele miesięcy w szpitalu i nie była w stanie promować albumu, który ostatecznie nie sprzedał się dobrze po żadnej stronie Atlantyku. Będąc w szpitalu, artystka zaczęła pisać powieść zatytułowaną "L'Immortelle". Była to surrealistyczna historia opisująca cierpienia kobiety nieśmiertelnej i wiecznie młodej, która stopniowo traciła swoich przyjaciół i nie mogła zatrzymać upływu czasu.
W 1988 piosenkarka gościnnie pojawiła się w przeróbce swojego wczesnego hitu „Tomorrow (Voulez-vous un rendez-vous)” w wykonaniu włoskiego zespołu CCCP Fedeli alla linea, który cieszył się względnym zainteresowaniem, a w 1989 roku w Niemczech ukazał się singel ze współczesnymi remiksami „Follow Me” i „Gold”. We Włoszech w 1989 Lear prowadziła program rozrywkowy "Ars Amanda", którego była pomysłodawczynią i w którym przeprowadzała wywiady z gośćmi w łóżku. Nagrała też album "Uomini più uomini", zawierający wyłącznie włoskojęzyczny materiał stworzony wspólnie z popularnymi włoskimi muzykami, m.in. Paolo Conte. Płyta, nie będąca promowana żadnym singlem, nie okazała się sukcesem. Wkrótce wydano też jej francuskojęzyczna wersję, zatytułowaną "Tant qu’il y aura des hommes", zawierająca nowy singel „Métamorphose”. W 1990 wzięła udział w pokazie mody Thierry’ego Muglera. W 1992 piosenkarka powróciła do nagrywania muzyki tanecznej wydając singel „Fantasy”, który zdobył sporą popularność w klubach, zwłaszcza gejowskich. Rok później ukazała się płyta "Cadavrexquis", wyprodukowana przez modnych wówczas twórców muzyki klubowej, m.in. Bass Bumpers.
W 1995 artystka powróciła do Monachium, by po raz pierwszy od 12 lat nagrywać tam płytę. Efektem był album "Alter Ego", wydany przez ZYX Music, zawierający dyskotekowe piosenki w stylistyce eurodance. Promowano go trzema singlami, m.in. „Peep!”, który jednocześnie reklamował erotyczne talk show Amandy o tym samym tytule, emitowane w niemieckiej stacji RTL 2, które cieszyło się dużym zainteresowaniem. W czerwcu 1995 Lear wzięła udział w koncercie poświęconym muzyce disco, występując w Paryżu przed 5 tysiącami widzów obok takich sław jak Boney M. czy Gloria Gaynor. W 1996 wystąpiła jako modelka dla Paco Rabanne w ramach charytatywnego pokazu na rzecz walki z AIDS. Jej kolejna płyta, wydana w 1998 roku "Back in Your Arms", składała się głównie z nowych wersji największych przebojów, lecz nie spotkała się z popularnością. Następnie Amanda zagrała we francuskim filmie "Bimboland" i prowadziła program "Il brutto anatroccolo" we Włoszech.
Po 2000.
W grudniu 2000 mąż Amandy zmarł w wyniku pożaru ich domu w Saint-Étienne-du-Grès w Prowansji. W pożarze zginął także jego przyjaciel, zniszczone zostały liczne pamiątki i obrazy, także Salvadora Dalí, a z domu pozostały ruiny. Na skutek tego wydarzenia Amanda popadła w depresję, jednak szybko rzuciła się w wir pracy i rok później wydała płytę "Heart". Album stanowił mieszankę tanecznych piosenek, takich jak singlowy utwór „I Just Wanna Dance Again”, i ballad, w tym kilka coverów, m.in. „Love Boat” z popularnego serialu z lat 70. XX w. oraz ponownie „Lili Marleen”, z nowym tekstem napisanym przez oryginalnego kompozytora Norberta Schultze'a. W 2002 roku we włoskiej telewizji pojawił się kolejny program z jej udziałem jako prowadzącej, "Cocktail d'amore", do którego artystka nagrała także premierową piosenkę pod tym samym tytułem. Razem z belgijskim boybandem Get Ready! wydała singel „Beats of Love”, który wszedł na listę w Belgii. W 2004 stworzyła dubbing dla postaci Edna Mode do francuskiej i włoskiej wersji popularnego filmu animowanego "Iniemamocni". Jedna z jej starych piosenek, „Enigma (Give a Bit of Mmh to Me)”, stała się na nowo hitem we wschodniej Europie, gdzie została wykorzystana w reklamie batonika Kinder Bueno. W 2005 wydano pierwszą kompilację przebojów posiadającą autoryzację samej Amandy, "Forever Glam!", która zawierała także cover piosenki „Copacabana”. Również w 2005 Lear zaczęła występować jako członek jury we włoskiej edycji "Tańca z gwiazdami".
W 2006 otworzyła wystawę malarską o tytule "Never Mind the Bollocks, Here’s Amanda Lear" w Nowym Jorku i otrzymała prestiżowy Order Sztuki i Literatury od francuskiego Ministra Kultury za swój udział w rozwoju sztuki francuskiej. Jesienią, dzięki wytwórni Dance Street wydano album "With Love" zawierający standardy jazzu i popu tradycyjnego z repertuaru ulubionych wokalistek Amandy. W niektórych krajach Europy wydano album na początku 2007, a w 2008 ukazała się we Włoszech jego specjalna reedycja. Lear zagrała w kilku filmach i nagrałą dubbing do francuskiej wersji filmu "Łowcy smoków". W marcu 2009 Lear zadebiutowała jako aktorka teatralna w dobrze przyjętej sztuce "Panique au ministère" wystawianej w paryskim teatrze Porte-Saint-Martin. Latem wydała singiel „Someone Else’s Eyes”, nagrany w duecie z włoskim piosenkarzem o pseudonimie Deadstar, który następnie zremiksował Boy George. Piosenka zapowiadała kolejny studyjny album piosenkarki, zatytułowany "Brief Encounters", który ukazał się w październiku dzięki niezależnej wytwórni Just Good Music for Your Ears, a już w następnym miesiącu pojawiła się następna płyta, "Brand New Love Affair", zawierająca wyłącznie taneczne utwory. W tym samym roku Amanda wydała swoją nową autobiografię, "Je ne suis pas celle que vous croyez...", dostępną jedynie w języku francuskim.
Wiosną 2011 ukazał się singiel i teledysk „Chinese Walk”, a następnie Lear pojawiła się w kolejnej sztuce, "Lady Oscar", która, podobnie jak poprzednia, wyruszyła w tournée. W styczniu 2012 ukazał się następny album, "I Don’t Like Disco", promowany teledyskiem „La Bête et la Belle”, który wywołał poruszenie w internecie z powodu erotycznej tematyki. We wrześniu Amanda pojawiła się jako modelka na pokazie kolekcji Jean-Paul Gaultiera, a w 2013 rozpoczęła występy w nowej francuskiej sztuce, "Divina", tym razem wystawianej na deskach Théâtre des Variétés. W roku 2014 ukazał się jej album "My Happiness", zawierający wyłącznie utwory z repertuaru Elvisa Presleya, a w maju 2016 wydała krążek "Let Me Entertain You", który wszedł na listy sprzedaży we Włoszech i Francji. Następnie pojawiła się w czwartej już sztuce, "La Candidate", choć jeszcze w tym samym roku podczas wywiadu telewizyjnego zapowiedziała zakończenie działalności. Jednak rok później pojawiła się we włoskim filmie "Metti una notte", a w 2018 nagrała dubbing do filmu "Iniemamocni 2" i wydała kolejną autobiografię, "Délires".
W styczniu 2020 wzięła udział jako modelka w pożegnalnym pokazie mody Gaultiera w Paryżu. W marcu 2021 wydała singel „More” zapowiadający jej nowy album, "Tuberose", który ukazał się w październiku. Na krążku znalazły się akustyczne covery utworów z repertuaru takich artystów jak Serge Gainsbourg, Charles Trenet czy Georges Moustaki, wykonane głównie po francusku. Jesienią 2021 występowała w sztuce "Qu'est-il arrivé à Bette Davis et Joan Crawford?" na deskach Teatru Porte-Saint-Martin, wcielając się w tytułową rolę Joan Crawford.
Życie prywatne.
Pochodzenie i data urodzenia.
Po dziś dzień pochodzenie Amandy Lear owiane jest tajemnicą. Nie ujawniła wiarygodnych informacji odnośnie daty i miejsca urodzenia jak również informacji o dzieciństwie. Sama artystka dostarczała mediom sprzecznych danych. Jako miejsce urodzenia najczęściej pojawiają się Sajgon i Hongkong, nieco rzadziej: Singapur, Szwajcaria, a nawet Transylwania. Jeśli chodzi o datę urodzenia, zależnie od wersji podawany jest 18 czerwca lub 18 listopada 1939, 1941, 1946, 1948 lub 1950.
Niewiele wiadomo o jej rodzicach: jakie nosili imiona, skąd pochodzili, czym się zajmowali. W wywiadzie z 1976, przeprowadzonym dla niemieckiej telewizji Lear twierdziła, że jej matka była Rosjanką, a ojciec brytyjskim oficerem, a także, że rodzice od dawna już nie żyli.
Transpłciowość.
Już na początku swojej kariery uważana była za osobę transpłciową. Przyczynił się do tego bardzo niski, wręcz barytonowy głos, duży jak na kobietę wzrost (ok. 180 cm) oraz męskie rysy twarzy. Te spekulacje ciągną się do dziś, chociaż sama Lear od połowy lat 70. XX w. wielokrotnie temu zaprzeczała, tłumacząc, że był to celowo obmyślony chwyt reklamowy, który rzekomo wymyśliła wraz z Salvadorem Dalí i Davidem Bowie. Na początku kariery uważana była nawet za mężczyznę przebranego za kobietę – te pogłoski szybko jednak ucichły po tym, jak wzięła udział w rozbieranej sesji dla „Playboya”.
Angielska transseksualistka i modelka April Ashley w autobiografii "April Ashley's Odyssey" wspominała, że pracowała z Amandą w paryskim klubie Carrousel na przełomie lat 50. XX w. i 60. XX w. Według niej, Lear była wówczas dwudziestokilkuletnim mężczyzną, nazywała się Alain Tapp, jednak występowała na scenie jako drag queen o pseudonimie Peki d'Oslo. Pseudonim ten mógł mieć odniesienie do euroazjatyckich korzeni Amandy: zawierał w nazwie skojarzenia z Pekinem (miastem azjatyckim) i Oslo (europejskim). Ashley uważa także, jakoby Amanda i Dalí poznali się nie w połowie lat 60. XX w., ale już w 1958 lub 1959, kiedy Lear jeszcze pracowała w klubie Carrousel jako drag queen.
Te przypuszczenia potwierdziła też niemiecka transseksualna piosenkarka i aktorka Romy Haag w swojej autobiografii "Eine Frau und mehr" wydanej w 1999. Pierwszy raz miała ona poznać Amandę jako Peki d'Oslo w Carrousel, a obie następnie pracowały jako drag queen w klubie Chez Romy w Berlinie we wczesnych latach 60. XX w. Plotki na temat operacji zmiany płci potwierdza również menedżer muzyczny Simon Napier-Bell, wysłany przez swoich wydawców do Paryża, by dokonać nagrań z Amandą Lear. Napier-Bell twierdził, że poznał Amandę wiele lat wcześniej jako Peki – chłopca o azjatyckim wyglądzie, w gejowskim barze Gigolo w połowie lat 60. XX w. w Londynie. Uważa się również, że imię i nazwisko Amandy powstało z połączenia angielskiego słowa „a man” (mężczyzna, człowiek) oraz nazwiska jej mentora (Dalí). Inni uważają, że pochodzi od francuskiego wyrażenia „l'amant Dalí”, co oznacza „kochanka Dalego”. Niektóre źródła podają nawet, że to właśnie Dalí sfinansował Amandzie operację zmiany płci, która rzekomo miała się odbyć w Casablance w Maroku.
Lear kilka razy w prowokujący sposób odniosła się do tych plotek. W piosence „Fabulous (Lover, Love Me)” z 1979 śpiewa: "Chirurdzy zbudowali mnie tak dobrze, że nikt nie powiedziałby, że kiedyś byłam kim innym". W dalszej części piosenki śpiewa: "A kiedy przyjrzysz się mojemu życiu, to odkryjesz powód, dla którego chcę to wszystko zostawić za sobą". Podobne kontrowersje wzbudza tekst do piosenki „I'm a Mistery” z 1986. Prowokacyjny jest już sam tytuł – na pierwszy rzut oka wydaje się, że jest on błędny i prawidłowo powinien być zapisany „I'm a Mystery”. Tymczasem „mistery” miałoby dwuznacznie nawiązywać do angielskiego wyrazu „mister”.
Do obiegu trafił skan odpisu aktu urodzenia Amandy Lear, który potwierdza pogłoski o zmianie płci. Według materiału, Lear urodziła się 18 czerwca 1939 w Sajgonie jako Alain Maurice Louis René Tap.
Partnerzy życiowi.
Pierwszym mężem piosenkarki rzekomo był szkocki student Paul Lear, którego Amanda przekonała do zawarcia związku za 50 funtów, by w ten sposób otrzymać brytyjskie obywatelstwo. Małżeństwo miało zostać zawarte w 1965 w dzielnicy Chelsea w zachodnim Londynie i rozwiązane niedługo potem. Drugim i ostatnim jak do tej pory mężem Lear był francuski arystokrata Alain-Philippe Malagnac d'Argens de Villele, którego poznała w 1978 (był on biseksualistą). Pobrali się rok później w Las Vegas, a kres małżeństwa przyszedł po 21 latach, kiedy to w 2000 Alain-Philippe zginął w pożarze ich domu.
Lear romansowała z Brianem Jonesem z The Rolling Stones w latach 60. XX w., co zaowocowało dedykowaną jej piosenką „Miss Amanda Jones” na ich płycie "Between the Buttons", a także z Brianem Ferry z zespołu Roxy Music. W połowie lat 70. XX w. była w rocznym związku z żonatym Davidem Bowie. W latach 2000–2008 jej partnerem był włoski model i aktor Manuel Casella.
Aktorstwo.
Oprócz udziału w licznych filmach, serialach i programach telewizyjnych, Amanda Lear ma na swoim koncie także występy w czterech francuskich sztukach teatralnych:

</doc>
<doc id="515228" url="https://pl.wikipedia.org/wiki?curid=515228" title="Lomblen">
Lomblen



</doc>
<doc id="515229" url="https://pl.wikipedia.org/wiki?curid=515229" title="Pistolet maszynowy Gevarm">
Pistolet maszynowy Gevarm

Gevarm – francuski pistolet maszynowy skonstruowany po II wojnie światowej.
Opis.
Gevarm był bronią samoczynną. Zasada działania oparta o odrzut zamka swobodnego.
Model 66 był bronią zasilaną przy pomocy magazynków pudełkowych. Magazynki pudełkowe, dwurzędowe o pojemności 32 naboi.
Lufa gwintowana, zakończona podstawą muszki.
Kolba składana, wysuwana. Przyrządy celownicze mechaniczne.

</doc>
<doc id="515236" url="https://pl.wikipedia.org/wiki?curid=515236" title="Wzory Freneta">
Wzory Freneta

Wzory Fréneta, wzory Fréneta-Serreta – wzory wyrażające zależności pomiędzy wektorami tworzącymi krawędzie tzw. trójścianu Freneta, zaczepionymi w pewnym punkcie badanej krzywej i określającymi jej geometryczne własności przestrzenne w tym punkcie.
Zapis wektorowy.
W zapisie wektorowym wzory Freneta mają następującą postać
gdzie:
Z punktem formula_16 na krzywej przestrzennej formula_17 można związać dwa lokalne układy ortogonalnych osi liczbowych. Pierwszy z nich jest nieruchomy, prawoskrętny i określony przez wersory formula_18 Drugi prawoskrętny układ wersorów formula_19 jest związany z krzywą i określa trzy istotne kierunki: styczny, normalny i binormalny. Dwa pierwsze wyznaczone są przez wersory
gdzie:
a trzeci jest definiowany wzorem
Jeżeli krzywa formula_20 leży na płaszczyźnie formula_21 o normalnej formula_22 to wektor binormalnej formula_23 do tej krzywej w każdym jej punkcie jest stały i formula_24 Płaszczyzna formula_21 jest w tym przypadku płaszczyzną ściśle styczną dla dowolnego punktu krzywej formula_26
W analizie przestrzennych właściwości krzywych istotną rolę odgrywają pochodne wersorów krawędzi trójścianu Freneta.
Na podstawie wzoru mamy
i różniczkując wzór , otrzymujemy
ponieważ formula_10 i formula_28 są kolinearne. Ponadto z wynika, że formula_29 a ponieważ również formula_30
więc
gdzie formula_31 jest torsją krzywej w punkcie formula_32 określoną wzorem .
Teraz można już obliczyć pochodną normalnej głównej, korzystając ze wzoru formula_33
Poniższa tabelka zawiera kosinusy kierunkowe wersorów Freneta osi stycznej, normalnej i binormalnej z kierunkami osi formula_34
Wzory dla pochodnych wersorów Freneta zestawiono poniżej.
Torsję krzywej można obliczyć, korzystając ze wzoru po uwzględnieniu i 
dzięki temu, że formula_35
Torsja formula_36 określona w dowolnym punkcie formula_16 krzywej formula_17 wzorem formula_39 stanowi pewną miarę zwichrowania tej krzywej w bliskim otoczeniu punktu formula_40 Polega ono na wychylaniu się krzywej z jej płaszczyzny ściśle do niej stycznej w tym punkcie. Gdy torsja ma wartość zerową krzywa w otoczeniu punktu formula_16 jest płaska, bez zwichrowania.
Zapis parametryczny.
Dana jest krzywa przestrzenna formula_17 opisana parametrycznie równaniami
Na tej krzywej wyróżnimy dwa punkty formula_43 formula_44 odpowiadające dwom wartościom formula_45 parametru formula_46 Przez te punkty przechodzi sieczna opisana równaniem
Dzieląc mianowniki przez formula_47 i przechodząc do granicy formula_48 otrzymujemy równanie linii stycznej do krzywej formula_17 w punkcie formula_50
gdzie przez formula_51 oznaczono pochodne względem parametru liczone w punkcie formula_52
Równanie o postaci jest konsekwencją kolinearności wektorów formula_53 i formula_54
Równanie płaszczyzny normalnej formula_55 (prostopadłej) do krzywej w punkcie formula_50 można zapisać w postaci iloczynu skalarnego wektora stycznego do niej z dowolnym wektorem leżącym w płaszczyźnie formula_55
Równanie płaszczyzny ściśle stycznej formula_58 do krzywej w punkcie formula_50 zapiszemy w postaci
Problem polega teraz na tym, aby określić współrzędne formula_60 takiego wektora formula_61 który byłby prostopadły do płaszczyzny ściśle stycznej formula_62
Rozważmy równanie takiej płaszczyzny formula_63 na której leży styczna i która
oraz
Wektor formula_70 jest również prostopadły do wektora stycznego formula_71 który leży na formula_72
Wykorzystując wzór Taylora zamiast , możemy napisać
gdzie formula_73
Po uwzględnieniu i otrzymujemy
Można teraz z i wyznaczyć niewiadome formula_74 i na podstawie otrzymuje się, po przejściu do granicy formula_75
Tak więc wektor formula_76 prostopadły do płaszczyzny ściśle stycznej ma współrzędne
Przez punkt formula_50 krzywej formula_17 przechodzą trzy wzajemnie prostopadłe płaszczyzny tworzące trójścian Freneta:
Wektor formula_82 jest prostopadły do obydwu wektorów formula_83 i formula_84 i dlatego muszą być spełnione dwa równania
Rozwiązanie równań i ma postać wzorów
Krawędziami trójścianu Freneta są proste:
Zachodzą przy tym następujące tożsamości
Płaszczyzna normalna do krzywej formula_17 w jej punkcie formula_89 opisana jest równaniem
gdzie formula_90 jest wektorem stycznym do krzywej w punkcie formula_91
Przecina ona normalną główną w punkcie formula_92 o współrzędnych
Po podstawieniu do i uwzględnieniu otrzymujemy wartość parametru
określającą położenie punktu formula_92 na kierunku normalnej głównej.
Po podzieleniu licznika i mianownika przez formula_47 i po przejściu do granicy formula_75 otrzymujemy
Gdy punkt formula_96 dąży do punktu formula_50 punkt formula_92 dąży do punktu formula_99 o współrzędnych
Po wykorzystaniu tożsamości otrzymujemy
Punkt o współrzędnych nazywany jest środkiem krzywizny krzywej formula_17 w jej punkcie formula_52
Miejscem geometrycznym środków krzywizny krzywej formula_102 o współrzędnych formula_103 jest krzywa formula_104 zwana ewolutą krzywej formula_105
Odległość punktu formula_99 od punktu formula_50 jest tak zwanym promieniem krzywizny formula_11 krzywej w jej punkcie formula_52 Odległość tę oblicza się na podstawie wzorów po uwzględnieniu tożsamości 
Krzywiznę krzywej określa wzór
Krzywizna formula_111 nazywana jest pierwszą krzywizną krzywej dla odróżnienia jej od drugiej krzywizny formula_36 nazywanej torsją krzywej. Torsja formula_36 jest miarą skrętu krzywej związanego z obrotem trójścianu Freneta dokoła osi stycznej. Obrót ten można obliczyć, wprowadzając do rozważań jednostkowy wektor
dzięki któremu torsję formula_36 można zdefiniować wzorem
przy czym
dzięki temu, że po uwzględnieniu tożsamości Lagrange’a
Na podstawie i dzięki temu, że formula_117 otrzymujemy
Przykłady.
1. Elipsa
2. Okrąg na płaszczyźnie o normalnej: formula_128
3. Spirala na walcu kołowym, linia śrubowa – krzywa „nawinięta” na walec o promieniu formula_138 Spirala jest prawoskrętna wokoło osi formula_139
gdzie formula_144 jest kątem nachylenia stycznej do osi pręta względem płaszczyzny formula_145 kołowego przekroju walca,
stąd
4. Parabola płaska
5. Parabola przestrzenna
Zerowanie się torsji wynika również bezpośrednio z faktu, że formula_127 Rozważana krzywa w całości leży na swojej płaszczyźnie ściśle stycznej o normalnej formula_174
6. Spirala Archimedesa
7. Spirala stożkowa – krzywa „nawinięta” na stożek kołowy.
8. Spirala na walcu eliptycznym – krzywa „nawinięta” na taki walec o półosiach formula_205
9. Sinusoida „nawinięta” na walec kołowy.
10. Cykloida
Wzory Freneta w formula_242.
Wzory Freneta zostały uogólnione dla więcej wymiarowych przestrzeni euklidesowych przez C. Jordana w 1874 roku.
Przypuśćmy, że formula_243 opisuje gładką krzywą w formula_244 sparametryzowaną przez długość łuku formula_5 oraz że pierwsze formula_246 pochodnych formula_243 jest liniowo niezależnych. Geometrycznie oznacza to, że krzywa formula_243 nie zawiera się w żadnej hiperpłaszczyźnie o wymiarze formula_249 (ani w żadnej płaszczyźnie o niższych wymiarach). Wektory układu Freneta są bazą ortogonalną skonstruowaną przy pomocy ortogonalizacji Grama-Schmidta wykonanej na wektorach formula_250
W szczególności, jednostkowy wektor styczny formula_243 jest pierwszym wektorem układu Freneta formula_252
Wektor normalny formula_254 czasami nazywany wektorem krzywizny, wskazuje odchylenie krzywej od stycznej linii prostej. Jest zdefiniowany jako
W standardowej formie, jednostkowy wektor normalny jest drugim wektorem układu Freneta formula_256 i jest zdefiniowany jako
Wektor styczny i normalny w punkcie formula_5 definiują płaszczyznę ściśle styczną w punkcie formula_259
Pozostałe wektory układu Freneta ("wektor binormalny, trinormalny" itd.) są zdefiniowane w sposób analogiczny jako:
Funkcje o wartościach rzeczywistych formula_261 zdefiniowane jako:
są nazywane "krzywiznami uogólnionymi", przy czym symbol formula_263 oznacza iloczyn skalarny wektorów formula_264 i formula_174
W przypadku n-wymiarowym wzory Fréneta-Serreta mają postać:
W języku macierzy wyglądają tak:

</doc>
<doc id="515246" url="https://pl.wikipedia.org/wiki?curid=515246" title="Ahatanheł Krymski">
Ahatanheł Krymski

Ahatanhiel Juchymowycz Krymski, ukr. Агатангел Юхимович Кримський, pol. "Agatangel Krymski", ps. lit. A. Chwańko (ur. we Włodzimierzu, zm. 25 stycznia 1942 w Kustanaju) – ukraiński uczony, literaturoznawca, etnolog, historyk, poeta, tłumacz, działacz społeczny, poliglota.
Życiorys.
Urodził się w rodzinie tatarskiej na Wołyniu, ukończył kolegium w Kijowie i Łazariewski Instytut Języków Wschodnich w Moskwie, gdzie w latach 1910-1918 był profesorem filologii arabskiej i tureckiej oraz historii Wschodu. Choć mieszkał w Moskwie, pozostał aktywnym członkiem ukraińskiego społeczeństwa. W latach 1896-1898 przebywał w Syrii i Libii, aby pogłębiać swą wiedzę z zakresu orientalistyki. Po przewrocie bolszewickim w 1918 wrócił do Kijowa. Był współorganizatorem utworzonej przez Pawła Skoropadskiego Wszechukraińskiej Akademii Nauk, w latach 1918-1928 sekretarzem naukowym akademii. Prowadził intensywną działalność pedagogiczną i oświatową, kierował także Katedrą Wschodoznawstwa na Uniwersytecie Kijowskim.
W tym czasie powstały jego najważniejsze prace z zakresu historii literatury arabskiej, perskiej, tureckiej i wielu innych państw Bliskiego i Środkowego Wschodu. Ahatanheł Krymski był też jednym z redaktorów Wielkiego Słownika Języka Ukraińskiego, niedokończonego z powodu interwencji rosyjskiej cenzury. Opracował również najważniejsze zasady ukraińskiej ortografii i przeszedł do historii filologii ukraińskiej jako wybitna postać swojej epoki. Za swe dokonania otrzymał godność akademika Wszechukraińskiej Akademii Nauk. Swoją bibliotekę, która liczyła ok. 30 tys. woluminów, podarował Akademii.
Krymski był obrońcą niezależności języka ukraińskiego, jego poglądy polityczne kształtowały się pod wpływem takich postaci jak: Iwan Franko, Mychajło Drahomanow, Łesia Ukrainka, Borys Hriczenko. Zasłynął także jako poeta liryk, autor egzotycznych poezji zamieszczonych zbiorze "Palmowe Hill’a" ("Zwenihorodka", 1902 wyd.2) oraz prozaik, autor zbiorów opowiadań: "Povistky i ekskizy z ukrains’koho żitt’a" (1895, wyd.3), "Zwenihorod’ka" (1904) oraz "Bejruts’ki opovidann’a" (Kijów, 1906). Jest także autorem powieści "Andrij Lahos’kyj" (Lwów 1905). A. Krymski był pierwszym znanym ukraińskim pisarzem, który nie krył swej orientacji homoseksualnej.
W 1930 roku Ahatanheł Krymski popadł w niełaskę władzy sowieckiej w związku z procesem pokazowym tzw. Związku Wyzwolenia Ukrainy (mistyfikacji OGPU). Został usunięty z funkcji sekretarza Akademii Nauk i praktycznie całkowicie odsunięty od działalności naukowej. Z początkiem II wojny światowej, kiedy Moskwa zaczęła potrzebować specjalistów od spraw Wschodu, został przywrócony do łask i odznaczony Orderem Czerwonego Sztandaru Pracy. Po ataku III Rzeszy na ZSRR władze sowieckie nakazały Krymskiemu ewakuować się na wschód do Ufy. Ten jednak nie wypełnił rozkazu i wyjechał do rodzinnej Zwenihorodki. 20 lipca 1941 został aresztowany przez NKWD. Krymski został oskarżony o działalność antysowiecką i próbę stworzenia burżuazyjnego państwa ukraińskiego. Po aresztowaniu został wywieziony do więzienia NKWD w Kustanaju i tam 25 stycznia 1942 roku zmarł w więziennym szpitalu.

</doc>
<doc id="515252" url="https://pl.wikipedia.org/wiki?curid=515252" title="Charles de Bange">
Charles de Bange

Charles Valérand Ragon de Bange (ur. 17 października 1833 w Belignicourt, zm. 9 lipca 1914 w Chesnoy) – francuski pułkownik, konstruktor broni artyleryjskiej.
Położył duże zasługi w zakresie reorganizacji artylerii francuskiej. W 1877 skonstruował działo wyposażone w elastyczny uszczelniacz zwany od jego nazwiska uszczelniaczem Bange'a. Po odejściu w 1882 roku z wojska w stopniu pułkownika, kierował do 1890 zakładami produkującymi uzbrojenie artyleryjskie. Działając w nich, opracował nową metodę wytopu stali lufowej, a także skonstruował kilka dział kalibru 80-220 mm. Znany jako konstruktor armat polowych, górskich, pozycyjnych, nadbrzeżnych i moździerzy oblężniczych.

</doc>
<doc id="515254" url="https://pl.wikipedia.org/wiki?curid=515254" title="Szczupieńczykowate">
Szczupieńczykowate

Szczupieńczykowate (Aplocheilidae) – rodzina ryb karpieńcokształtnych (Cyprinodontiformes). Cechą charakterystyczną są czarne plamy na płetwie grzbietowej samic.
Występowanie.
Madagaskar, Seszele, Półwysep Indyjski, Sri Lanka i archipelagi indo-malezyjskie po Jawę. Wcześniej zaliczano do tej rodziny występujące w Ameryce strumieniakowate oraz afrykańskie Nothobranchiidae.
Klasyfikacja.
Rodzaje zaliczane do tej rodziny :
"Aplocheilus" — "Pachypanchax"

</doc>
<doc id="515255" url="https://pl.wikipedia.org/wiki?curid=515255" title="Łamliwość">
Łamliwość

Łamliwość – jeden z ważniejszych parametrów opisujących użytkowe własności włókien szklanych, a oznacza się ją jako stosunek najmniejszej średnicy pętli utworzonej z włókna do średnicy włókna. Łamliwość wzrasta ze zwiększeniem średnicy włókien i ze zwiększeniem zawartości alkaliów.

</doc>
<doc id="515256" url="https://pl.wikipedia.org/wiki?curid=515256" title="Tercera División">
Tercera División

Tercera División (dosł. Trzecia dywizja) – czwarty poziom w hierarchii ligowych rozgrywek w piłce nożnej mężczyzn w Hiszpanii. Utworzona w 1929 roku i zarządzana przez Królewską Hiszpańską Federację Piłki Nożnej (RFEF). Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla ponad 360 hiszpańskich klubów piłkarskich podzielonych na 18 grup regionalnych. Cztery pierwsze drużyny z każdej grup rozgrywają następnie mecze play-off (półfinały i finał) o awans do Segunda División B, zaś najsłabsze dwa zespoły relegowane są do lig regionalnych. Mistrzowie grup, którzy nie awansowali po swoich play-off, mogli zagrać w nowej fazie play-off o dwa ostatnie miejsca promujące do Segunda División B. Jeśli klub odmówi awansu do Segunda División B, klub, który zajął następne miejsce w klasyfikacji, będzie promowany.
Najbardziej utytułowaną drużyną dywizji jest Caudal Deportivo, która 16 razy zwyciężała w swojej grupie (11 razy na IV poziomie od 1977 roku).
Tercera División jest podzielona na 18 grup.
Grupy w Tercera Division są podzielone według regionów geograficznych w Hiszpanii:
Historia.
Jej początki sięgają 1929 roku, kiedy to w drugim sezonie rozgrywek ligowych w Hiszpanii trzeci poziom został nazwany "Tercera División" (po Primera División i Segunda División). Podczas pierwszego sezonu 1928/29 do oznaczenia trzeciego poziomu ligowego była używana nazwa "'Segunda División B", ale po pierwszym sezonie, w 1929 roku, Segunda B została zastąpiona przez Tercera División, która przez długi czas była trzecią dywizją. W sezonie 1977/78, wraz z przywróceniem Segunda División B, dywizja została przeniesiona do czwartego poziomu. 
Liczba grup i uczestników z czasem zmieniała się. W pierwszej edycji 1929/1930 33 drużyny były podzielone na 8 różnych grup, zwycięzcami których zostały: Club Gijón, Barakaldo Club de Fútbol, Atlético Aurora Pamplona, Patria Zaragoza, Club Deportivo Castellón, Sporting Sagunto, Cartagena Fútbol Club i Recreativo de Huelva.
Statystyka.
Tabela medalowa.
Mistrzostwo ligi (1977-2020) zostało do tej pory zdobyte przez 339 różnych drużyn.
Stan na 31 maja 2020.
Uwaga: "Sumowane razem wyniki klubów dla pierwszych i drugich drużyn."

</doc>
<doc id="515257" url="https://pl.wikipedia.org/wiki?curid=515257" title="Aplocheilidae">
Aplocheilidae



</doc>
<doc id="515260" url="https://pl.wikipedia.org/wiki?curid=515260" title="Frank Komorów">
Frank Komorów

Frank Komorów – jednostka walutowa Komorów od 1981 roku. 1 frank = 100 centymów.
W obiegu znajdują się:

</doc>
<doc id="515261" url="https://pl.wikipedia.org/wiki?curid=515261" title="Leon Charewicz">
Leon Charewicz

Leon Charewicz (ur. 24 lutego 1951 w Michałach w Białoruskiej SRR) – polski aktor teatralny i filmowy.
Życiorys.
Urodził się w małej, nieistniejącej już miejscowości Michale na Białorusi. W 1957 roku razem z matką repatriował się do Polski. Ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi (1974). Debiutował w teatrze 12 listopada 1974. Występował na scenach Teatru Nowego w Łodzi (1974–1979), Teatru Polskiego w Warszawie (1979–1994), Teatru Dramatycznego w Warszawie (1994–1997), od 1997 jest aktorem Teatru Współczesnego w Warszawie.
Filmografia.
Źródło: Filmpolski.pl.

</doc>
<doc id="515262" url="https://pl.wikipedia.org/wiki?curid=515262" title="Krzysztof Gąsiorowski">
Krzysztof Gąsiorowski

Krzysztof Gąsiorowski (ur. 19 maja 1935 w Warszawie, zm. 12 stycznia 2012 tamże) – polski poeta, krytyk literacki, eseista. 
Życiorys.
Studiował na Politechnice. Debiutował w latach 60. tomikiem poezji "Podjęcie bieli". Związany z Orientacją Poetycką Hybrydy. 
Należał do ZMP i ZMS, a od 1969 roku – PZPR. Według zasobów archiwalnych Instytutu Pamięci Narodowej w 1979 roku został pozyskany jako konsultant Służby Bezpieczeństwa do sprawy o kryptonimie "Almanach" na środowisko literackie. W 1984 został radnym miasta stołecznego Warszawy.
Odznaczony Złotym Krzyżem Zasługi, Brązowym Medalem „Za zasługi dla obronności kraju”, Srebrnym Medalem „Zasłużony Kulturze Gloria Artis” (2009), Odznaką Zasłużony Działacz Kultury i innymi odznaczeniami. Postanowieniem prezydenta RP Aleksandra Kwaśniewskiego z 4 marca 2002 został odznaczony Krzyżem Komandorskim Orderu Odrodzenia Polski. Laureat Nagrody im. Cypriana Kamila Norwida, Nagrody Literackiej im. Władysława Reymonta i innych.
Pochowany na cmentarzu Bródnowskim w Warszawie (kwatera 9B-4-2).
Publikacje.
Wydał następujące tomiki wierszy:
Jako krytyk opublikował:
Życie prywatne.
Brat Małgorzaty Bocheńskiej. Rozwiedziony, miał troje dzieci.

</doc>
<doc id="515265" url="https://pl.wikipedia.org/wiki?curid=515265" title="Wymiar pudełkowy">
Wymiar pudełkowy

Wymiar pudełkowy (objętościowy, pojemnościowy) – uogólnienie intuicyjnego pojęcia wymiaru, zdefiniowane przez Andrieja Kołmogorowa.
Pozwala on na obliczanie wymiaru dla zbiorów, dla których ustalenie wymiaru drogą nieformalną nie jest sprawą oczywistą (np. dla zbioru Cantora). Jest on oparty na koncepcji zliczania ilości tzw. „pudełek”, którymi pokrywa się badany zbiór.
Potrzebne oznaczenia i definicja.
Niech formula_1 będzie podzbiorem formula_2-wymiarowej przestrzeni euklidesowej (np. dla formula_3 płaszczyzny). Niech ponadto formula_1 będzie zwarty i niepusty.
Oznaczmy przez formula_5
rodzinę wszystkich formula_2-wymiarowych kostek domkniętych o krawędzi formula_7 Elementy rodziny
formula_5 nazywać będziemy pudełkami (skąd pochodzi nazwa wymiaru). Niech dalej
formula_9 oznacza najmniejszą możliwą liczbę pudełek potrzebnych do pokrycia zbioru
formula_10
gdzie formula_12 oznacza liczność (moc) zbioru formula_13
I tak na przykład przedział formula_14 można pokryć minimalnie dwoma kostkami z rodziny formula_15 czyli np. formula_16 Można to zrobić także większą liczbą kostek o takim promieniu, natomiast nie można mniejszą. Stąd gdy formula_17 to formula_18
Wymiarem pudełkowym formula_19 zbioru formula_1 nazywamy granicę
gdzie symbol formula_9 należy zrozumieć tak jak napisano wyżej.
Powyższa granica jest dobrze określona, co wynika ze zwartości zbioru formula_23
Przykład obliczeniowy.
Wygodnym sposobem obliczania wymiaru dwuwymiarowego zbioru formula_1 jest przedstawienie go na siatce, której oczka mają rozmiar formula_25 a następnie zliczanie, ile oczek siatki potrzeba do pokrycia zbioru. Niemniej w przykładzie niektórych fraktali wystarczy wziąć pod uwagę sposób, w jaki są one tworzone, sprowadza się to wtedy do wymiaru samopodobieństwa.
Przykładowo, zbiór Cantora powstaje w wyniku iteracji. Na każdym jej kroku zbiór dzieli się na dwa mniejsze, a każdy z tych nowo utworzonych zbiorów jest trzykrotnie mniejszy, niż zbioru z poprzedniego etapu procesu. Stąd, jeśli przyjmiemy formula_26 (gdzie formula_2 oznacza etap konstrukcji zbioru), to otrzymamy formula_28
Możemy więc napisać
Widać stąd, że wymiar zbioru Cantora nie jest liczbą całkowitą.

</doc>
<doc id="515267" url="https://pl.wikipedia.org/wiki?curid=515267" title="Uroczysko Buczyna">
Uroczysko Buczyna



</doc>
<doc id="515268" url="https://pl.wikipedia.org/wiki?curid=515268" title="Segunda División B">
Segunda División B

Segunda División B – trzeci poziom ligowy hiszpańskich rozgrywek piłkarskich w latach 1928-1929 i 1977-2021, dzielący się na 4 grupy.
Historia.
Termin "Segunda División B" po raz pierwszy został użyty w roku 1929 do nazwania trzeciego poziomu rozgrywkowego "Primera División" i "Segunda División A". Liga składała się wtedy z 10 drużyn i została wygrana przez drużynę Cultural Leonesa.
Jednakże sezon 1929/1930 był pełen reorganizacji i oryginalna "Segunda División B" została zastąpiona przez Tercera División.
"Segunda División B" została wskrzeszona w sezonie 1977/78, wówczas tylko z 2 grupami. W sezonie 1987/88 została rozegrana w formie jednej grupy składającej się z 22 drużyn. Formuła obowiązująca do dziś (cztery grupy, każda po 20 drużyn) została wprowadzona w sezonie 1987/88.
W sezonie 2021/2022 została zastąpiona przez Segunda División RFEF, która stała się czwartą ligą dzięki stworzeniu nowej, półprofesjonalnej trzeciej dywizji Primera División RFEF przez federację hiszpańską (RFEF).
Obecna formuła.
Segunda División B składała się z 80 zespołów podzielonych na 4 grupy po 20 drużyn w każdej. Najlepsza czwórka drużyn z każdej grupy, tj. razem 16 drużyn, kwalifikowała się do fazy play-off, w której walczyły o awans do Segunda División. Awans wywalczały cztery najlepsze drużyny fazy play-off. Drużyny rezerw mogły ubiegać się o awans do Segunda División, jeśli drużyna ich seniorów grała w Primera División. Najlepsze 5 zespołów z każdej grupy i 2 najlepsze zespoły bez względu na to, czy były w grupie poza najlepszą dwudziestką, zyskiwały awans do następnego sezonu Pucharu Króla. Cztery ostatnie zespoły z każdej grupy spadały do Tercera División. 4 drużyny z miejsc 16. uczestniczyły w barażach o utrzymanie – 2 z nich również były degradowane. Drużyny grały między sobą dwumecz. Drużyny rezerw również mogły zostać zdegradowane, w przypadku spadku drużyny seniorów z Segunda División. Razem z drużynami z Tercera División, drużyny uczestniczyły w Pucharze Federacji.
Od sezonu 2008/09 czterech zwycięzców każdej z grupy miały okazję zdobyć bezpośredni awans i nazywane były Mistrzami Segunda División B sezonu zasadniczego. Zespoły te grały między sobą w dwumeczu w dwóch półfinałach o wejście do finału i walkę o zwycięstwo w Segunda División B. Finaliści zyskiwali automatycznie awans do Segunda División, natomiast przegrani półfinaliści byli automatycznie uczestnikami finałów fazy play-off o awans.
Zespoły z miejsce 2-4 rywalizowały między sobą również w formie play-off (dwumecze). Wyłoniona z tych zespołów szóstka, razem z dwoma przegranymi półfinalistami walki o mistrzostwo Segunda División B walczyła w dwumeczach o wyłonienie dwóch drużyn, które również awansują do Segunda División.
Grupy.
Grupy Segunda División B, oznaczone kolejnymi liczbami rzymskimi (I, II, III, IV), podzielone zostały według kryterium geograficznego:
Linki zewnętrzne.
Mistrzowie Segunda División B - RSSSF 

</doc>
<doc id="515280" url="https://pl.wikipedia.org/wiki?curid=515280" title="Strumieniakowate">
Strumieniakowate

Strumieniakowate (Rivulidae) – rodzina niedużych ryb karpieńcokształtnych (Cyprinodontiformes), czasami zaliczana była w randze podrodziny Rivulinae do szczupieńczykowatych (Aplocheilidae).
Występowanie.
Wody słodkie, rzadko słonawe, obydwu kontynentów amerykańskich – od Florydy przez Amerykę Środkową do Urugwaju i północno-wschodniej Argentyny.
Charakterystyka.
Większość z nich osiąga kilka centymetrów długości, największe – do 20 cm. Wiele gatunków strumieniakowatych to cenione ryby akwariowe. Są wśród nich smukłe, żyjące w wartkim nurcie strumieniaki oraz zagrzebce i wachlarki, których ikra wymaga przesuszenia.
Systematyka.
Rodzina obejmuje ponad 230 gatunków opisanych naukowo oraz wiele odkrytych, oczekujących na opisanie. Najliczniejsze w gatunki są rodzaje "Rivulus" i "Simpsonichthys". Rodzajem typowym rodziny jest "Rivulus"
Klasyfikacja.
Rodzaje zaliczane do tej rodziny :
"Anablepsoides" — "Aphyolebias" — "Atlantirivulus" — "Austrofundulus" — "Austrolebias" — "Campellolebias" — "Cynodonichthys" — "Cynolebias" — "Cynopoecilus" — "Hypsolebias" — "Kryptolebias" — "Laimosemion" — "Leptolebias" — "Llanolebias" — "Maratecoara" — "Melanorivulus" — "Micromoema" — "Millerichthys" — "Moema" — "Nematolebias" — "Neofundulus" — "Notholebias" — "Ophthalmolebias" — "Papiliolebias" — "Pituna" — "Plesiolebias" — "Prorivulus" — "Pterolebias" — "Rachovia" — "Renova" — "Rivulus" — "Simpsonichthys" — "Stenolebias" — "Terranatos" — "Trigonectes"

</doc>
<doc id="515281" url="https://pl.wikipedia.org/wiki?curid=515281" title="Parafia Ducha Świętego w Tychach">
Parafia Ducha Świętego w Tychach

Parafia Ducha Świętego – rzymskokatolicka parafia znajdująca się w Tychach, w dzielnicy Żwaków. Parafia należy do dekanatu Tychy Nowe w archidiecezji katowickiej.
Parafia istnieje od 1976 r. Parafię prowadzą księża archidiecezjalni.

</doc>
<doc id="515283" url="https://pl.wikipedia.org/wiki?curid=515283" title="Arie Haan">
Arie Haan

Adrianus „Arie” Haan (ur. 16 listopada 1948 w Finsterwolde) – holenderski piłkarz, grający na pozycji środkowego pomocnika lub obrońcy oraz trener piłkarski. Słynął z silnego uderzenia z dystansu, czemu zawdzięczał pseudonim "Arie Bombarie".
Życiorys.
Przez osiem lat był zawodnikiem Ajaksu Amsterdam, z którym trzykrotnie triumfował w rozgrywkach krajowych i trzykrotnie w Pucharze Europy. W barwach Ajaksu Amsterdam rozegrał 264 mecze i strzelił 47 goli. w 1975 dołączył do RSC Anderlecht, gdzie grał już między innymi Rob Rensenbrink - ówczesna gwiazda europejskiej piłki. Z Anderlechtem, który w latach 70. święcił największe triumfy na arenie europejskiej w swojej historii, zdobył dwukrotnie Puchar Zdobywców Pucharów oraz dwukrotnie Superpuchar UEFA. W 1981 przeniósł się do Standardu Liège, z którym m.in. dwukrotnie zdobył mistrzostwo kraju i dotarł do finału Pucharu Zdobywców Pucharów w 1982. Pod koniec kariery zagrał jeden sezon w PSV Eindhoven, lecz bez większych sukcesów. Karierę zakończył w 1985 roku w Hongkongu, po rozegraniu kilku spotkań w drużynie Seiko SA.
W reprezentacji Holandii zadebiutował 30 sierpnia 1972 roku w meczu z Czechosłowacją. Arie Haan miał okazję występować w drużynie narodowej w czasach "Futbolu totalnego" (hol. "totaalvoetbal"), grając u boku m.in. Johana Cruijffa, Johana Neeskensa czy Willema van Hanegema. Grał na pozycji defensywnego pomocnika lub jako ostatni obrońca (ang. "sweeper"). Dzięki potężnemu uderzeniu z prawej nogi mógł zagrozić bramkarzowi przeciwnego zespołu nawet z odległości kilkudziesięciu metrów, tak jak to miało miejsce przy jego słynnym golu na mistrzostwach świata w 1978 przeciwko reprezentacji Włoch. Z Holandią zdobył wicemistrzostwo świata w 1974 i 1978 roku. Ostatni mecz w reprezentacji rozegrał na mistrzostwach Europy w 1980 roku – również, tak jak w swoim debiucie, przeciwko reprezentacji Czechosłowacji. Przez ponad 7 lat kariery reprezentacyjnej wystąpił 35-krotnie w barwach "Oranje", łącznie strzelił 6 bramek.
Od 2002 do 2004 był selekcjonerem reprezentacji Chin. W sierpniu 2006 został trenerem reprezentacji Kamerunu, ale pół roku później zrezygnował z tego stanowiska, za powód podając zbyt dużą ingerencję ówczesnego prezesa związku Mohammeda Iya w prowadzenie reprezentacji. W styczniu 2008 został szkoleniowcem reprezentacji Albanii. Zrezygnował z tej funkcji 15 kwietnia 2009 po serii porażek, jakie poniósł zespół w eliminacjach do mistrzostw świata 2010. W latach 2009–2015 był menedżerem kilku zespołów z Chinese Super League. W kwietniu 2016 poinformował o zakończeniu kariery trenerskiej. Decyzję motywował problemami zdrowotnymi oraz utratą motywacji do dalszej pracy.
Sukcesy piłkarskie.
AFC Ajax
RSC Anderlecht
Standard Liège
Reprezentacja Holandii
Sukcesy szkoleniowe.
RSC Anderlecht
VfB Stuttgart
Standard Liège
Tianjin Teda F.C.

</doc>
<doc id="515285" url="https://pl.wikipedia.org/wiki?curid=515285" title="Perfluorobromooktan">
Perfluorobromooktan

Perfluorobromooktan – organiczny związek chemiczny, węglowodór halogenowany, pochodna oktanu.
Związek ten jest cieczą, w której gazy takie jak tlen oraz dwutlenek węgla rozpuszczają się bardzo dobrze. W temperaturze pokojowej w 100 ml perflubronu rozpuszcza się 65 ml tlenu i 228 ml dwutlenku węgla, co pozwala na oddychanie perflubronem nasyconym tlenem. Ze względu na tę właściwość trwają próby nad zastosowaniem perflubronu oraz innych perfluoroweglowodorów w nurkowaniu głębinowym bez dekompresji, gdzie miałby zastąpić mieszanki tlenowe. Planuje się go też stosować w medycynie przy ratowaniu noworodków lub osób z uszkodzonymi płucami (np. w wyniku pożaru).

</doc>
<doc id="515286" url="https://pl.wikipedia.org/wiki?curid=515286" title="Splątek">
Splątek

Splątek, protonema – twór charakterystyczny dla mszaków stanowiący młodocianą fazę rozwoju gametofitu. Wyrasta z haploidalnego (mającego pojedynczy zespół chromosomów) zarodnika, ewentualnie w wyniku apogamii z części gametofitu oddzielonej od rośliny macierzystej. 
Splątek jest zazwyczaj tworem efemerycznym, zamierającym po powstaniu ulistnionych gametofitów (gametoforów), rzadko jest trwały. Trwały jest u tych gatunków mchów, u których gametofit jest silnie zredukowany i właśnie splątek realizuje jego funkcje – jest silniej rozgałęziony i intensywnie zielony. Sytuacja taka ma miejsce w przypadku takich rodzajów jak: "Diphyscium", "Buxbaumia" i "Ephemerum".
Splątek ma zazwyczaj postać nitkowatej, rozgałęzionej plechy z chwytnikami. Jego część rozwijająca się pod ziemią jest bezzieleniowa, nadziemna jest zielona, u rodzaju "Mnium" – brunatna. Poszczególne komórki splątka oddzielone są skośną błoną. Po pewnym czasie w wyniku podziału w trzech kierunkach powstają szczytowe komórki wzrostowe gametoforu, dzielące się skośnie w trzech kierunkach, tworzące łodyżki z listkami. Ponieważ na splątkach powstaje wiele komórek wzrostowych – mszaki tworzą darnie, a nie rosną pojedynczo.
Specyficznie zbudowane są splątki niektórych mszaków. U torfowców splątek jest blaszkowaty. U naleźlinów splątek jest początkowo bulwkowaty, później z silnie rozgałęzioną nicią. U wątrobowców zaliczanych do porostnicowców ("Marchantiales") i jungermaniowców plechowatych ("Metzgeriales") splątek rozwija się najpierw jako krótka nitka jedno- lub kilkukomórkowa, na której końcu rozwija się twór o kształcie maczugowatym lub tarczowatym, przekształcający się w końcu w splątek plechowaty o kształcie charakterystycznym dla danej grupy systematycznej. W przypadku jungermaniowców liściastych ("Jungermaniales") splątek ma zwykle postać kilkukomórkowej nici, z której wyrastają odgałęzienia kończące się komórkami szczytowymi.

</doc>
<doc id="515290" url="https://pl.wikipedia.org/wiki?curid=515290" title="Podatność">
Podatność



</doc>
<doc id="515291" url="https://pl.wikipedia.org/wiki?curid=515291" title="Segunda División">
Segunda División

Segunda División (hiszp. "druga dywizja," pełna nazwa: Campeonato Nacional de Liga de Segunda División) − hiszpańska liga w piłce nożnej o charakterze profesjonalnym, jest drugą w hierarchii klasą rozgrywek piłkarskich w Hiszpanii. Jej rozgrywki zostały zapoczątkowane w 1929 roku, równocześnie z rozgrywkami pierwszoligowymi. Wraz z pierwszą ligą Primera División tworzy organizację Liga de Fútbol Profesional (Liga Profesjonalnej Piłki Nożnej), organizującą rozgrywki I i II ligi. 
Trzy najlepsze drużyny ligi awansują do Primera División, cztery ostatnie zostają zdegradowane do Primera División RFEF. Trzeci zespół, który awansuje do Primera División, jest zwycięzcą baraży między zespołami z miejsc 3-6. w Segunda División, w barażach nie mogą brać udziału drużyny rezerw.

</doc>
<doc id="515293" url="https://pl.wikipedia.org/wiki?curid=515293" title="Odwrócona osmoza">
Odwrócona osmoza

Odwrócona osmoza – wymuszona dyfuzja rozpuszczalnika przez błonę półprzepuszczalną rozdzielającą dwa roztwory o różnym stężeniu. W przeciwieństwie do osmozy spontanicznej, odwrócona osmoza zachodzi od roztworu o wyższym stężeniu substancji rozpuszczonej do roztworu o stężeniu niższym, czyli prowadzi do zwiększenia różnicy stężeń obu roztworów.
Odwrócona osmoza, w odróżnieniu od spontanicznej, musi zostać wywołana przyłożeniem do membrany ciśnienia o większej wartości i skierowanego przeciwnie niż ciśnienie osmotyczne naturalnie występujące w układzie.
Historia.
Proces osmozy przez półprzepuszczalne membrany po raz pierwszy zaobserwował w roku 1748 Jean Antoine Nollet. Przez następne 200 lat osmoza była zjawiskiem obserwowanym tylko w laboratorium. W 1949 uczeni z UCLA po raz pierwszy badali odsalanie wody morskiej za pomocą półprzepuszczalnej membrany. W połowie roku 1950 naukowcy z UCLA i Uniwersytetu florydzkiego, z powodzeniem wyprodukowali wodę słodką z wody morskiej, jednakże strumień był zbyt mały, aby było to ekonomicznie opłacalne. Tak było do czasu odkrycia przez Loeba i Sourirajana techniki tworzenia asymetrycznej membrany charakteryzującej się skutecznie cienką warstwą, wysoce porowatą i z grubszym podłożem membrany. Do końca 2001 roku na świecie pracowało lub było na etapie planowania około 15.200 zakładów odsalania wody morskiej.
Zastosowanie.
Odwrócona osmoza jest podstawą jednej z metod odsalania wody morskiej. Stosuje się też ją do oczyszczania i zatężania ścieków przemysłowych, szczególnie pochodzących z przemysłu spożywczego, papierniczego i galwanicznego. Metoda ta pozwala na odzyskanie wody oraz cennych substancji zawartych w ściekach. Główną zaletą tej metody jest stosunkowo małe zużycie energii, gdyż proces zachodzi bez przemiany fazowej.
Domowe zestawy filtrów oparte na odwróconej osmozie zużywają duże ilości wody. Do uzyskania 5 litrów wody oczyszczonej od 40 do 90 litrów wody trafia do ścieków – uzysk 5–15%. Wynika to z niewielkiej różnicy ciśnień w takich instalacjach.
W zastosowaniach przemysłowych, przy znacznie większej różnicy ciśnień, można uzyskać do 75%. Jednocześnie stopień odsolenia wynieść może ok. 95–99%. Uzależnione jest to od wielu czynników m.in. od jakości wody zasilającej oraz zastosowanej technologii.

</doc>
<doc id="515295" url="https://pl.wikipedia.org/wiki?curid=515295" title="Rivulidae">
Rivulidae



</doc>
<doc id="515298" url="https://pl.wikipedia.org/wiki?curid=515298" title="Euroregion Bałtyk">
Euroregion Bałtyk

Euroregion Bałtyk (ERB) – zinstytucjonalizowana forma współpracy transgranicznej w południowo-wschodniej części regionu Morza Bałtyckiego, obejmującą osiem regionów z Danii, Litwy, Łotwy, Polski, Rosji i Szwecji. ERB był pierwszym euroregionem, który do formalnej współpracy włączył partnera z Federacji Rosyjskiej. Od początku istnienia celem ERB była poprawa warunków życia ludzi zamieszkujących jego obszar, promocja kontaktów i współpracy społeczności lokalnych oraz zrównoważony rozwój regionu. Partnerami ERB są regiony zarówno starych, jak i nowych państw członkowskich Unii Europejskiej oraz obwód kaliningradzki z Rosji, dzięki czemu Euroregion stanowi skuteczną sieć kontaktów i powiązań ponad granicami, przyczyniając się do promocji dialogu politycznego i reform oraz zrównoważonego rozwoju społeczno-gospodarczego, wzmacniając tym samym demokrację lokalną i wspierając bezpośrednie kontakty społeczności obywatelskich. We współpracę w ramach ERB aktywnie zaangażowane są zarówno władze lokalne i regionalne, instytucje sektora publicznego i prywatnego, jak i organizacje pozarządowe. Euroregion Bałtyk w 2016 roku został wpisany na listę UNESCO.
Historia.
Utworzenie Euroregionu Bałtyk.
Idea utworzenia Euroregionu Bałtyk rozwijała się od połowy lat 90. XX wieku wśród lokalnych polityków i przedsiębiorców południowo-wschodniej Szwecji i północno-wschodniej Polski. Prace organizacyjne rozpoczęto w czasie międzynarodowej konferencji, odbywającej się w dniach 28 lutego – 1 marca 1997 r. w Malborku, na której powołany został Komitet Organizacyjny. Zadaniem Komitetu było stworzenie fundamentów przyszłego Euroregionu, pod roboczą nazwą „Jantar”, która później została zmieniona na „Bałtyk”, aby podkreślić wspólne dziedzictwo kulturowe i historyczne, jak również położenie geograficzne regionów członkowskich. Wkrótce powołano Stowarzyszenie Gmin RP Euroregionu Bałtyk (zebranie założycielskie odbyło się 17 listopada 1997 r.) co ułatwiło zorganizowanie międzynarodowej struktury przyszłego Euroregionu. Ostatecznie, po wielu konsultacjach, 22 lutego 1998 r. w Malborku podpisano Umowę o Utworzeniu Euroregionu Bałtyk, którą sygnowali reprezentanci regionów z 6 krajów: hrabstwa Bornholm (Dania), miasta i regionu Liepaja (Łotwa), obwodu Kłajpedy oraz miast Kłajpeda, Palanga i Neringa, a także gmin rejonowych Kłajpeda, Kretynga, Situle i Skoudas (Litwa), Stowarzyszenia Gmin RP Euroregionu Bałtyk, województw elbląskiego, gdańskiego, olsztyńskiego i słupskiego (Polska), Stowarzyszenia Gmin Obwodu Kaliningradzkiego (Rosja), Stowarzyszenia Władz Lokalnych Blekinge, Rady Hrabstwa Blekinge i Rady Administracyjnej Hrabstwa Blekinge oraz Stowarzyszenia Władz Lokalnych Hrabstwa Kronoberg i Rady Hrabstwa Kronoberg (Szwecja).
Współpraca transgraniczna.
Euroregion Bałtyk znany jest z angażowania we współpracę transgraniczną obywateli, polityków, partnerów gospodarczych i społecznych oraz instytucji kulturalnych i edukacyjnych. Transgraniczna aktywność Euroregionu znalazła uznanie na poziomie rządowym – w latach 1999–2006 Euroregionowi powierzono zarządzanie Funduszem Małych Projektów w ramach Phare Credo i Phare CBC. W ramach Funduszu zrealizowano ponad 216 projektów, w których udział brali partnerzy z 10 krajów. Projekty wspierały m.in. małe i średnie przedsiębiorstwa, instytucje edukacyjne, wymianę młodzieży, imprezy kulturalne i sportowe czy organizację konferencji, seminariów i szkoleń na łączną kwotę ponad 6 mln euro.
W latach 2002–2005 w ramach programu INTERREG IIIB BSR zrealizowany został projekt Seagull devERB. Budżet projektu wynosił 3,2 mln euro (1,3 mln z Europejskiego Funduszu Rozwoju Regionalnego). Rezultatem projektu było wypracowanie długofalowej strategii rozwoju opartej na czterech strategicznych obszarach priorytetowych: rozwoju społecznym i gospodarczym, wdrażaniu polityk UE w zakresie ochrony środowiska i promocji odnawialnych źródeł energii, poprawie infrastruktury w celu zapewnienia lepszego dostępu do transeuropejskich sieci transportowych. Wspólny Program Rozwoju korespondował z odnowioną strategią lizbońską oraz ustanowionymi 31 maja 2005 r. na szczycie w Sankt Petersburgu 4 wspólnymi przestrzeniami wzajemnej współpracy między Unią Europejską i Rosją (gospodarcza; wolności, sprawiedliwości i bezpieczeństwa; bezpieczeństwa międzynarodowego oraz badań naukowych, edukacji i kultury).
W latach 2005–2007 prace w ramach ERB skupiały się głównie na wzmacnianiu jego struktur instytucjonalnych poprzez realizację projektu Seagull II, również w ramach Programu Sąsiedztwa Interreg III B BSR. Całkowity budżet projektu wynosił 0,6 mln euro, w tym 0,5 mln dofinansowania z EFRR i programu Tacis. W skład tworzonych w ramach projektu Grup Roboczych powołanych dla realizacji konkretnych zadań Wspólnego Programu Rozwoju wchodzili reprezentanci władz lokalnych i regionalnych, instytucji eksperckich, wyższych uczelni i organizacji pozarządowych. Trzy z Grup Roboczych wypracowały projekty, których aplikacje złożono w 2009 r. w drugiej rundzie aplikacyjnej do Programu Współpracy Transgranicznej Południowy Bałtyk. Aktualnie realizowane są projekty: DISKE przygotowany przez Grupę Roboczą ds. MŚP i Innowacji, MOMENT przygotowany przez GR ds. Wody oraz LED przygotowany przez GR ds. Energii.
Wsparcie z Programu Południowy Bałtyk otrzymała również utworzona w 2008 r. Rada Młodzieżowa Euroregionu Bałtyk, która złożyła aplikację projektu Yc3 – Youth Cooperation and Communication (Transgraniczna Współpraca i Komunikacja Młodzieży), w ramach którego młodzi ludzie z regionów członkowskich ERB tworzą platformę współpracy i wymiany poglądów oraz pracują nad propozycjami rozwiązań w politykach lokalnych, regionalnych i krajowych w kwestiach dotyczących młodzieży takich jak: mobilność studentów i programy wymian, przedsiębiorczość młodzieży, zrównoważony rozwój itp.
W latach 2002–2006 regionalna administracja Bornholmu zarządzała Funduszem Trójstronnej Współpracy Transgranicznej z budżetem 1 141 000 euro, w ramach którego wdrożono 35 projektów realizowanych przez partnerów z Bornholmu z Danii, województwa warmińsko-mazurskiego z Polski i obwodu kaliningradzkiego Federacji Rosyjskiej.
W 2009 r. partnerzy z obszaru ERB zyskali możliwość finansowania małych projektów z Norweskiego Mechanizmu Finansowego poprzez „Fundusz Małych Grantów Transgranicznych i Międzyregionalnych” zarządzany przez Stowarzyszenie Gmin RP Euroregionu Bałtyk. Zrealizowano 85 projektów, które uzyskały dofinansowanie w wysokości ponad 1,8 mln euro. Celem projektów była poprawa funkcjonowania administracji samorządowej, wspieranie inicjatyw społecznych, transfer wiedzy z regionów bardziej do słabiej rozwiniętych, promowanie rozwoju lokalnego i regionalnego oraz rozwój komunikacji i systemów wymiany informacji. Obszar geograficzny Funduszu obejmował kraje Europejskiego Obszaru Gospodarczego i EFTA, obwód Kaliningradzki FR, Ukrainę oraz Białoruś.
Od marca 2010 r. Euroregion Bałtyk jest partnerem projektu Capacity Building Project, który jest aktualnie realizowany w ramach Programu Współpracy Transgranicznej Południowy Bałtyk. Celem projektu jest pomoc dla potencjalnych beneficjentów Programu, zwłaszcza dla samorządów lokalnych i małych organizacji pozarządowych, w przygotowaniu i realizacji projektów transgranicznych. Projekt oferuje bezpłatne usługi takie jak szkolenia w zakresie przygotowywania projektów, warsztaty transgraniczne i indywidualne konsultacje. W ramach projektu Euroregion odpowiada głównie za promocję i rozpowszechnianie informacji o podejmowanych działaniach.
Z biegiem lat Euroregion Bałtyk stał się również ważną platformą polityczną, która prowadzi efektywną działalność lobbingową w instytucjach unijnych oraz na poziomie krajowym i regionalnym. W rezultacie podejmowanych działań ERB przyjął szereg rezolucji i wspólnych stanowisk dotyczących istotnych kwestii takich jak: europejska polityka spójności, polityka morska, ochrona środowiska czy infrastruktura transportowa. Co więcej, Euroregion był również aktywny podczas przygotowywania Strategii Unii Europejskiej dla Regionu Morza Bałtyckiego oraz UE 2020, uczestniczy w ich wdrażaniu.
Strategia Unii Europejskiej dla Regionu Morza Bałtyckiego.
Unijna Strategia dla Regionu Morza Bałtyckiego (RMB) ma szczególne znaczenie dla Euroregionu Bałtyk, który od samego początku wspierał tworzenie tej makroregionalnej strategii na rzecz rozwoju tego obszaru. Podczas serii seminariów i warsztatów organizowanych przez Euroregion Bałtyk interesariusze współpracy bałtyckiej mieli okazję zaprezentowania swoich opinii na temat dokumentu i przedyskutowania jego głównych elementów. Pierwsza konferencja zorganizowana przez Euroregion na temat Strategii Bałtyckiej, w której udział wzięli przedstawiciele Parlamentu Europejskiego, rządu Szwecji, Dyrekcji Generalnej ds. Polityki Regionalnej, Komitetu Regionów, Bałtyckiego Forum Rozwoju (BDF), sieci ScanBalt, Komisji Helsińskiej oraz Stowarzyszenia Izb Handlowych Morza Bałtyckiego (BCCA), odbyła się 11 czerwca 2008 r. w Brukseli. Uczestnicy mieli okazję dokładnie zapoznać się z założeniami, przedstawić swój punkt widzenia oraz wnieść swój wkład do tworzonego w tamtym czasie dokumentu. 20 listopada 2008 r. Rada Euroregionu Bałtyk przyjęła stanowisko w sprawie Strategii UE dla RMB, popierające jej główne cele i obszary działań. 7 października 2009 r. Euroregion zorganizował w Brukseli kolejne seminarium na temat Strategii, podczas którego przedstawiciele regionów i organizacji bałtyckich (Konferencji Współpracy Subregionalnej Państw Morza Bałtyckiego BSSSC, Konferencji Morskich Regionów Peryferyjnych CPMR, Związku Miast Bałtyckich UBC, B7 i BDF) dyskutowali kluczowe kwestie takie jak zaangażowanie władz lokalnych i regionalnych, niezbędne źródła finansowania oraz potrzebę włączenia istniejących programów transgranicznych i międzyregionalnych w proces jej wdrażania. W rezultacie tego seminarium w grudniu 2009 r. powstało wspólne stanowisko wszystkich sześciu organizacji w sprawie Strategii, które zostało następnie przesłane Danucie Hübner, Komisarz UE ds. Polityki Regionalnej.
Strategiczny przegląd współpracy ERB.
W 2010 r. w rezultacie zmian strukturalnych, które zaszły w społeczeństwach europejskich na różnych poziomach i w różny sposób wpływały na współpracę w ramach Euroregionu Bałtyk, został przeprowadzony proces strategicznego przeglądu współpracy. W konsekwencji reform regionalnych zmieniły się struktury organizacyjne, rola i zakres kompetencji. Takie zmiany miały miejsce w Danii, Polsce, Rosji oraz częściowo Szwecji, aktualnie trwa reforma administracyjna na Litwie. Poza tym, po rozszerzeniu Unii w 2004 r., znacznie zmienił się również zakres tematyczny współpracy definiowanej przez polityki unijne. Inne zewnętrzne aspekty, które miały wpływ na pracę w Euroregionie to stworzenie programu Innterreg IVA dla Południowego Bałtyku 2007–2013 (którego zakres geograficzny częściowo pokrywa się z obszarem ERB), przyjęcie regulacji unijnych dotyczących tworzenia Europejskich Ugrupowań Współpracy Terytorialnej (EUWT) oraz unijnej strategii dla Regionu Morza Bałtyckiego, która z założenia ma znacząco wpływać na współpracę w całym makroregionie w tym w Euroregionie Bałtyk.
Głównym celem przeglądu współpracy było wypracowanie strategii dla ERB do roku 2020, zweryfikowanie zakresu i priorytetów współpracy oraz zaplanowanie działań zmierzających do ich osiągnięcia. Strategia zakłada wizję ERB jako organizacji z jasno ustalonymi priorytetami, silnymi instytucjami i solidnym wsparciem finansowym. Celem tej Agendy Euroregion Bałtyk 2020 jest, skorzystanie z wcześniejszych pozytywnych doświadczeń i ułatwienie wejścia w nową fazę współpracy, w której Euroregion stanie się dynamicznym narzędziem wspierającym wspólne inicjatywy podejmowane przez jego członków oraz wzmocnienie politycznego wpływu współpracy transgranicznej w Regionie Morza Bałtyckiego. Aby wdrożyć powyższe cele, Strategia skupia się na trzech obszarach, które pozwolą na wypracowanie wspólnego podejścia do współpracy w ramach ERB. Pierwszy obszar strategiczny to działalność lobbingowa, która ma wzmocnić rolę Euroregionu jako platformy lobbingowej wobec Unii Europejskiej oraz zwiększyć jego wpływ na kształtowanie się unijnych polityk takich jak polityka spójności, Strategia Unii Europejskiej dla Regionu Morza Bałtyckiego, Strategia: „Europa 2020”, TEN-T, polityka rozwoju obszarów wiejskich, współpraca UE z Rosją i Partnerstwo Wschodnie. Drugi obszar strategiczny zakłada szereg działań, które zwiększą wartość dodaną współpracy dzięki utworzeniu sieci współpracy, obejmującej różnorodnych partnerów. W ramach tego obszaru ERB będzie również koordynował wdrażanie Wspólnego Programu Rozwoju, osiągnięcie priorytetów instytucjonalnych i rozwój platform wspierających inne formy współpracy. Trzeci obszar strategiczny to wymiana, doświadczeń, informacji, dobrych praktyk, która poprzez wspólne działanie lokalnych polityków, decydentów, ekspertów i praktyków doprowadzi do pogłębienia kontaktów i wzmocni współpracę pomiędzy regionami członkowskimi ERB.
Organizacje członkowskie.
Obecnie do Euroregionu Bałtyk należy osiem regionów z pięciu państw.
Struktura organizacyjna.
W konsekwencji przeprowadzenia procesu weryfikacji priorytetów współpracy również struktura organizacyjna ERB została wyraźnie zreformowana, dzięki czemu możliwe będzie wdrażanie Agendy ERB 2020. Podjęto decyzję o rozwiązaniu Rady Euroregionu, która przez ponad 12 lat była najwyższym ciałem decyzyjnym. Na podstawie wcześniej obowiązującego Statutu w skład Rady wchodziło do ośmiu członków wybranych przez każdą ze stron Umowy oraz wszyscy członkowie Rady Młodzieżowej. Rada spotykała się dwa razy w roku, a decyzje były podejmowane na zasadzie konsensusu. Oprócz rozwiązania Rady regiony zdecydowały zrezygnować z Grup Roboczych i zastąpić je Zespołami Zadaniowymi powoływanymi ad hoc do rozwiązywania konkretnych spraw i problemów. Obecnie w ERB działają cztery Zespoły Zadaniowe. Rezultatem wprowadzenia zmian organizacyjnych w strukturze ERB jest większa elastyczność działania, efektywniejsze i szybsze podejmowanie decyzji oraz zdolność do wdrażania działań strategicznych.
Prezydium.
Od 29 października 2010 r. Prezydium jest najwyższym organem decyzyjnym Euroregionu Bałtyk. Tego dnia zatwierdzone zostały zmiany w Statucie, zgodnie z którymi w skład Prezydium wchodzi do 2 reprezentantów – możliwie najwyższego szczebla politycznego i jeden stały zastępca z każdego z regionów członkowskich, oraz Przewodniczący Rady Młodzieżowej. Posiedzenia Prezydium mogą być zwyczajne i nadzwyczajne. O ile Prezydium nie zadecyduje inaczej, spotkania prowadzone są w języku angielskim i mają charakter otwarty. Posiedzenia zwyczajne, zwoływane przez Prezydenta ERB, odbywają się co najmniej trzy razy do roku. Posiedzenia nadzwyczajne są zwoływane na wniosek Prezydium w dowolnym uzgodnionym czasie. Prezydium podejmuje decyzje na zasadzie konsensusu, przy czym każda z organizacji członkowskich dysponuje jednym głosem. Jeden głos ma również Przewodniczący Rady Młodzieżowej. Do kompetencji Prezydium należy inicjowanie i zatwierdzanie zmian w Statucie; przygotowywanie i zatwierdzanie programów długofalowych, dwuletnich planów działań i innych dokumentów strategicznych; przygotowywanie, podejmowanie i wdrażanie rezolucji, wspólnych stanowisk i opinii. Prezydium dokonuje wyboru prezydenta i wiceprezydenta; zatwierdza roczne raporty z prezydencji; zatwierdza roczne raporty z działalności merytorycznej i finansowej Stałego Międzynarodowego Sekretariatu i Rady Młodzieżowej. Prezydium podejmuje decyzje o rozszerzeniu terytorialnym organizacji oraz zatwierdza rezygnację z członkostwa w ERB. Powołuje Zespoły Zadaniowe i przyznaje tytuły Członków Honorowych Euroregionu Bałtyk.
Z inicjatywy Prezydium organizowane jest Doroczne Forum Interesariuszy ERB. Ideą Forum jest stworzenie platformy ułatwiającej dialog pomiędzy partnerami z krajów członkowskich. Forum to przestrzeń do zaprezentowania opinii i interesów wszystkich interesariuszy ERB takich jak: organizacje członkowskie czy społeczności i władze lokalne, jak również głosów z zewnątrz ERB (przedstawicieli innych organizacji, wiodących polityków, wysokich rangą urzędników, przedstawicieli szczebla krajowego i UE oraz ekspertów i praktyków współpracy terytorialnej). Głównym celem Forum jest przedyskutowanie ważnych kwestii dotyczących współpracy w ramach Euroregionu Bałtyk, w szczególności związanych z Unią Europejską, Regionem Morza Bałtyckiego czy stosunkami UE – Rosja. Forum wypracowuje ogólne rekomendacje i pomysły na współpracę w ramach ERB, z których Prezydium może korzystać w swoich pracach.
Prezydent.
Prezydent Euroregionu Bałtyk przewodniczy posiedzeniom Prezydium i jest najwyższym reprezentantem Euroregionu. Prezydent działa w imieniu Euroregionu i reprezentuje go w kontaktach zewnętrznych. Jako Przewodniczący Prezydium jest wspierany przez Stały Międzynarodowy Sekretariat i regionalne sekretariaty ERB. Kadencje prezydenta i wiceprezydenta trwają rok, a funkcje te są sprawowane kolejno przez przedstawicieli wszystkich strony (krajów) Euroregionu, kandydatów rekomendują poszczególne strony, a ostatecznie zatwierdza Prezydium ERB.
Kalendarz prezydencji w nadchodzących latach:
Rada Młodzieżowa.
Euroregion Bałtyk od zawsze wspierał współpracę młodzieży. Podejmował wiele inicjatyw dotyczących dzieci i młodzieży, np. w zakresie edukacji i wymiany młodzieży, wśród których wymienić należy konkurs „Od morza jesteśmy”, młodzieżowe obozy ekologiczne, „Igrzyska Młodzieżowe Euroregionu Bałtyk”, młodzieżowe projekty filmowe, Zielone Szkoły i zawody hokejowe. Również dla większości organizacji członkowskich Euroregionu transgraniczna współpraca młodzieży jest ważnym elementem współpracy międzynarodowej. Konsekwencją realizowanych wcześniej działań było podjęcie decyzji o stworzeniu w ramach ERB struktury, która w ułatwiłaby przyszłą współpracę młodzieży i zapewniła jej stabilność organizacyjną.
W dniach 20–21 kwietnia 2007 r. w Elblągu zorganizowano Konferencję Młodzieży ERB, która zgromadziła 80 młodych uczestników z duńskich, litewskich, polskich, rosyjskich i szwedzkich regionów Euroregionu Bałtyk. Jej głównym celem było zinstytucjonalizowanie współpracy młodzieżowej w ramach ERB. Uczestnicy konferencji pracowali na trzech równoległych warsztatach: Środowisko, Dialog Międzykulturowy i Demokracja. Sukcesem konferencji była decyzja o ustanowieniu Rady Młodzieżowej – nowej struktury w ramach ERB – podjęta 6 grudnia 2007 r. przez Radę Euroregionu Bałtyk. Zadania Rady Młodzieżowej to promowanie i wspieranie współpracy młodzieży w Euroregionie Bałtyk. Członkowie Rady (osoby w wieku 16–25 lat), reprezentanci wszystkich organizacji członkowskich Euroregionu Bałtyk biorą czynny udział w podejmowaniu decyzji w ERB.
Strukturę organizacyjną Rady Młodzieżowej określa Statut ERB. W skład Rady wchodzi jeden reprezentant każdej z organizacji członkowskich Euroregionu Bałtyk. Rada Młodzieżowa spośród swoich członków wybiera na roczna kadencję przewodniczącego i jego zastępcę przez konsensus, przy frekwencji wyższej 50%. Rada Młodzieżowa wpisuje swoje działania w Dwuletni Plan Działań oraz składa Prezydium ERB sprawozdania finansowe i merytoryczne. Przewodniczący Rady Młodzieżowej jest członkiem Prezydium z prawem głosu.
Inauguracja prac Rady Młodzieżowej miała miejsce 22 lutego 2008 r. w Elblągu, kiedy jej członkowie po raz pierwszy uczestniczyli w posiedzeniu Rady Euroregionu Bałtyk. 23 lutego 2008 r. odbyło się pierwsze oficjalne spotkanie Rady Młodzieżowej, podczas którego wybrana została pierwsza przewodnicząca Rady – Anna Grazova z Kaliningradu. W czasie kolejnych, internetowych spotkań wypracowano plan działań, przedłożony Prezydium ERB, które na posiedzeniu w Svenie (Bornholm), 25 kwietnia 2008 r. ostatecznie go zatwierdziło. Plan działań definiował następującą wizję rozwoju współpracy młodzieżowej w ramach ERB:
"W 2015 roku Euroregion Bałtyk będzie regionem, w którym młodzież jest ważną i integralną częścią współpracy, głęboko zakorzenioną w strukturach regionalnych, odzwierciedlającą wkład ERB w realizację polityk Unii Europejskiej".
W oparciu o tę wizję Rada określiła szereg krótko- i długoterminowych celów współpracy. Cele krótkoterminowe zakładają stworzenie sprawnie funkcjonującej struktury, która będzie w stanie wypracowywać i realizować wspólne projekty, dzięki czemu młodzież zostanie włączona do współpracy, a jej punkt widzenia i interesy będą promowane w Euroregionie. Cele długofalowe to m.in. zapewnienie młodzieży możliwości zaangażowania w prace Euroregionu, reprezentowanie jej interesów na forum ERB, nawiązanie/wzmocnienie kontaktów młodzieży z władzami lokalnymi, bliższa współpraca z samorządem lokalnym oraz eliminowanie uprzedzeń i stereotypów i wspieranie mobilności młodzieży.
W latach 2008 i 2009 Rada Młodzieżowa stworzyła dobrze funkcjonującą strukturę. Z własną stroną internetową i logo, stała się organizacją efektywnie promującą kwestie dotyczące młodzieży na różnych seminariach i konferencjach zarówno w ramach Euroregionu, jak i poza nim. Od 2009 roku, w ramach Programu Współpracy Transgranicznej Południowy Bałtyk, Rada realizuje projekt „Transgraniczna Współpraca i Komunikacja Młodzieży – Yc3”, którego celem jest umożliwienie młodym ludziom z regionu Morza Bałtyckiego wpływu na decyzje polityków w ważnych kwestiach dotyczących młodzieży, a także stworzenie platformy wymiany idei i pomysłów oraz współpracy w ramach różnych przedsięwzięć.
Stały Międzynarodowy Sekretariat (SMS) i Sekretariaty Regionalne.
Stały Międzynarodowy Sekretariat i Sekretariaty Regionalne są ciałami administracyjnymi Euroregionu, które są odpowiedzialne za codziennie zarządzanie i koordynację współpracy w ramach Euroregionu. SMS wspiera prezydenta i wiceprezydenta w przygotowaniu i przedkładaniu Prezydium dwuletnich planów działania oraz rocznych sprawozdań merytorycznych i finansowych; utrzymuje regularny kontakt z Sekretariatami Regionalnymi i pozostaje w ścisłym roboczym kontakcie z organizacjami członkowskimi; przygotowuje posiedzenia Prezydium; prowadzi korespondencję wewnętrzną i zewnętrzną oraz realizuje działania promocyjne i informacyjne. Siedziba Stałego Międzynarodowego Sekretariatu znajduje się w Elblągu (do grudnia 2015 mieściła się ona w Växjö przy Radzie Regionalnej Południowej Smalandii). Wszystkie organizacje członkowskie prowadzą Sekretariaty Regionalne odpowiedzialne za utrzymywanie stałych kontaktów z SMS.
Główne obszary działania.
W rezultacie strategicznego przeglądu współpracy przeprowadzonego w ERB w 2010 r., powstały dokumenty wyznaczające nowe cele i priorytetowe obszary działania. Zgodnie ze zaktualizowanym Statutem, główne cele ERB to podejmowanie wspólnych inicjatyw mających na celu wzmocnienie i promocję współpracy władz lokalnych i regionalnych w Euroregionie oraz przyczynienie się do zrównoważonego Regionu Morza Bałtyckiego, a w szczególności obszaru Południowego Bałtyku. Euroregion reprezentuje i promuje wspólne interesy organizacji członkowskich, a także występuje w ich imieniu do instytucji krajowych, europejskich i międzynarodowych, odpowiada również za wdrażanie strategicznych działań komplementarnych wobec lokalnych i regionalnych strategii regionów członkowskich oraz prowadzi zorganizowane działania na rzecz wymiany wiedzy i informacji. Nowe wspólne działania podejmowane przez ERB obejmują trzy obszary priorytetowe:
Lobbing.
Działania mają na celu wzmocnienie lobbingu Euroregionu w Unii Europejskiej i wpływu na kształt polityk unijnych takich jak: Polityka Spójności, Strategia Unii Europejskiej dla Regionu Morza Bałtyckiego, Strategia: „Europa 2020”, transport w ramach TEN-T, Polityka Rozwoju Obszarów Wiejskich, stosunki Unia Europejska-Rosja i Partnerstwo Wschodnie. Z inicjatywy Prezydium powoływane są Zespoły Zadaniowe, które planują i realizują działania lobbingowe. W celu osiągnięcia swoich celów ERB ściśle współpracuje z Komisja Europejską, Parlamentem Europejskim, Komitetem Regionów, rządami krajowymi, organizacjami bałtyckimi oraz biurami regionalnymi w Brukseli.
W celu skutecznej realizacji działań lobbingowych 29 października 2010 Rada ERB powołała trzy Zespoły Zadaniowe. Zespół Zadaniowy ds. Polityki Spójności jest odpowiedzialny za monitorowanie prac nad przyszłą polityką spójności Unii Europejskiej i ma aktywnie promować rolę Celu 3 – Europejska Współpraca Terytorialna. Zespół Zadaniowy ds. Strategii Unii Europejskiej dla Regionu Morza Bałtyckiego ma na bieżąco analizować wdrażanie Strategii i przygotować propozycje stanowiska ERB oraz opracować plan działań lobbingowych. Zespół Zadaniowy ds. organizacji Dorocznego Forum Interesariuszy ERB koordynuje przygotowania i organizacje Forum w 2011 roku.
Działania strategiczne.
Ten obszar działań ERB zaplanowany został w celu podniesienia wartości dodanej współpracy poprzez tworzenie sieci współpracy pomiędzy partnerami ERB i prowadzenie działań komplementarnych względem regionalnych strategii rozwoju. Celem jest również ożywienie współpracy w ramach ERB poprzez zaangażowanie regionalnych polityków wysokiej rangi oraz innych znaczących partnerów. Agenda ERB 2020 ustanowiła w tym zakresie trzy strategiczne cele:
Wspólny Program Rozwoju ERB jest ważnym elementem współpracy w ramach Euroregionu, dlatego podjęto decyzję o jego dalszym wdrażaniu. Partnerzy ERB co roku zdecydują, które z jego działań i w jaki sposób będą realizowane. Aktualnie wspierane jest Forum Wody.
Jednym z priorytetowych działań instytucjonalnych jest zbadanie możliwości utworzenia Europejskiego Ugrupowania Współpracy Terytorialnej (EUWT) na warunkach zapewniających udział wszystkich partnerów Euroregionu w celu większego zaangażowania ekspertów i w dalszej perspektywie zbudowanie Euroregionalnego think-tanku. W ramach udzielane jest wsparcie dla Rady Młodzieżowej w przygotowaniu projektu sztandarowego Strategii Bałtyckiej.
Euroregion Bałtyk wspiera, w ramach Celu 3, rozwój innych platform współpracy, działając jako instytucja ułatwiająca nawiązywanie współpracy, punkt kontaktowy oraz broker informacji w takich dziedzinach jak: współpraca instytucji publicznych, prywatnych i podmiotów naukowych, mobilność na rynku pracy, bezpieczeństwo morskie, ochrona środowiska i oszczędzanie energii, promocja inwestycji w infrastrukturę transportową oraz ułatwianie ruchu granicznego na przejściach z obwodem kaliningradzkim.
Wymiana wiedzy.
Celem jest pogłębianie wzajemnych relacji i wzmocnienie współpracy regionów członkowskich poprzez wspólne rozwiązywanie problemów. Podejmowane będą działania takie jak stała wymiana wiedzy i informacji, zbieranie i rozpowszechnianie informacji o inicjatywach podejmowanych regionie Morza Bałtyckiego, podejmowanie działań mających na celu wzmocnienie kontaktów społeczności lokalnych z regionów ERB, gromadzenie informacji o potrzebach społeczności lokalnych w odniesieniu do współpracy transgranicznej i istniejących zasobów tej współpracy.

</doc>
<doc id="515299" url="https://pl.wikipedia.org/wiki?curid=515299" title="Wim Suurbier">
Wim Suurbier

Wim Suurbier, właśc. Wilhemus Lourens Johannes Suurbier (ur. 16 stycznia 1945 w Eindhoven, zm. 12 lipca 2020 w Amsterdamie) – holenderski piłkarz, grający na pozycji prawego obrońcy. Z reprezentacją Holandii, w której barwach rozegrał 60 meczów, zdobył wicemistrzostwo świata w 1974 i 1978 roku. Przez dwanaście lat był zawodnikiem Ajaksu Amsterdam. Siedmiokrotnie triumfował z nim w rozgrywkach o mistrzostwo kraju i trzykrotnie w Pucharze Mistrzów.
Sukcesy piłkarskie.
Ajax
Schalke 04
Reprezentacja Holandii

</doc>
<doc id="515300" url="https://pl.wikipedia.org/wiki?curid=515300" title="Wantule">
Wantule

Wantule – część Doliny Miętusiej (boczna odnoga Doliny Kościeliskiej w Tatrach Zachodnich), pokryta rumowiskiem ogromnych wapiennych bloków skalnych. Nazwa pochodzi od góralskiego słowa "wanta" – duża skała, blok skalny. Wantule położone są powyżej Wyżniej Miętusiej Równi i zajmują ok. 0,25 km² powierzchni. Położone są na wysokości ok. 1170–1350 m n.p.m. Niektóre z wantul mają masę do 2500 ton, wszystkie razem ok. 45 mln ton. Powstały pod koniec ostatniej epoki lodowej w wyniku obrywu skalnego z Chudej Turni w zboczu tzw. Dziurawego. Lodowiec, pokrywający wówczas całą dolinę, przesunął je o ok. 0,5 km w dół. Śladem po lodowcu jest m.in. wielki cyrk lodowcowy Wielkiej Świstówki powyżej Wantul.
Według legendy góralskiej wantulami przywaleni zostali pasterze wraz z szałasem – za to, że odmówili pomocy żebrakowi, który aż tutaj dotarł po prośbie.
Teren Wantuli zarastał górnoreglowy las świerkowy. W 1968 roku wyłamała go potężna wichura, obecnie odtwarza się on na nowo.
Wantule nie są dostępne dla turystów. Najbliżej nich prowadzi niebieski szlak turystyczny od wylotu Doliny Małej Łąki poprzez Przysłop Miętusi na Małołączniak.
Z rzadkich w Polsce gatunków roślin stwierdzono występowanie irgi czarnej.

</doc>
<doc id="515304" url="https://pl.wikipedia.org/wiki?curid=515304" title="Teatr Żydowski w Warszawie">
Teatr Żydowski w Warszawie

Teatr Żydowski im. Estery Rachel i Idy Kamińskich w Warszawie – Centrum Kultury Jidysz – teatr znajdujący się przy ul. Senatorskiej 35 w Warszawie, wystawiający sztuki w językach jidysz i polskim. Korzysta ze sceny Klubu Dowództwa Garnizonu Warszawa w al. Niepodległości 141a.
Jest jedynym współcześnie działającym teatrem żydowskim w Polsce i jednym z dwóch w Europie (obok Państwowego Teatru Żydowskiego w Bukareszcie) stałym teatrem wystawiającym sztuki w języku jidysz.
Historia.
Teatr powstał w 1950 z połączenia dwóch teatrów żydowskich: Dolnośląskiego Teatru Żydowskiego we Wrocławiu oraz Teatru Żydowskiego w Łodzi. Początkowo grał w obu tych miastach oraz gościnnie na scenach w całej Polsce. W 1955 przeniósł się na stałe do Warszawy.
Teatr nosi imię żydowskiej aktorki Estery Rachel Kamińskiej oraz jej córki Idy Kamińskiej, aktorki i reżyserki, która kierowała teatrem do 1968. Po wydarzeniach marcowych Ida Kamińska wraz z częścią zespołu opuściła Polskę, jednak teatr przetrwał polityczne zawirowania. W latach 1968–1969 jego dyrektorem był Juliusz Berger, a od 1970 do lipca 2014 – Szymon Szurmiej. Od 2014 dyrektorką placówki jest Gołda Tencer.
Teatr wystawia sztuki w języku jidysz i języku polskim. W czasie przedstawień w jidysz widzowie mogą korzystać ze słuchawek z tłumaczeniem na język polski.
W teatrze realizowany był serial komediowy (sitcom) emitowany przez telewizję Polsat – "Miodowe lata".
Od lipca 2012 w strukturze Teatru Żydowskiego działa Centrum Kultury Jidysz.
Siedziba.
W Warszawie teatr mieścił się w gmachu niezachowanego pawilonu Instytutu Propagandy Sztuki przy ul. Królewskiej 13.
Nową siedzibę teatru wzniesiono w latach 1966–1967 według projektu Władysława Jotkiewicza. Szkice koncepcyjne budynku wykonał w 1964 Bohdan Pniewski. Teatr przeniósł się tam w 1970. Zainaugurował działalność w nowym miejscu 5 grudnia 1970 premierą "Dziejów Tewji Mleczarza" Szolema Alejchema w nowej iscenizacji Chewela Buzgana (reżysera i odtwórcy roli tytułowej), połączoną z obchodami jego 50-lecia pracy artystycznej.
Na widowni o dobrej widzialności i akustyce znajdowało się 375 miejsc. Scena miała 14 m głębokości, 15 m szerokości i 10 m wysokości.
Właścicielem budynku było Towarzystwo Społeczno-Kulturalne Żydów w Polsce, które wraz z działką otrzymało go od American Jewish Joint Distribution Committee. W 2015 budynek teatru został sprzedany przez Towarzystwo Społeczno-Kulturalne Żydów w Polsce spółce Ghelamco, który w jego miejscu ma wybudować biurowiec z nową siedzibą teatru z widownią na 350 miejsc. W maju 2016 na wniosek nowego właściciela powiatowy inspektor nadzoru budowlanego wydał decyzję o zamknięciu części budynku, w której mieści się teatr, w związku z jego złym stanem technicznym. Została ona uchylona przez wojewódzkiego inspektora nadzoru budowlanego, jednak w związku z ogrodzeniem budynku przez Ghelamco ostatnie przedstawienia w sezonie 2015/2016 Teatr Żydowski zagrał na placu Grzybowskim. Po zamknięciu budynku teatr przeprowadził się na ul. Senatorską 35, a część spektakli jest wystawiana w budynku Klubu Dowództwa Garnizonu Warszawa w al. Niepodległości 141a. Budynek przy placu Grzybowskim został zburzony w 2017.
Docelową siedzibą Teatru Żydowskiego miała być kamienica Wolanowskiego przy ul. Próżnej 14. Według wstępnych planów scena zostałaby dobudowana do budynku od strony podwórza. W 2018 Rada m.st. Warszawy przyznała na adaptację kamienicy na siedzibę teatru kwotę 150 mln zł, która została wpisana do wieloletniej perspektywy finansowej. Plany adaptacji zabytkowej kamienicy na cele teatralne okazały się być jednak zbyt skomplikowane. Nową siedzibą teatru ma być dawna siedziba Sceny na Woli im. Tadeusza Łomnickiego Teatru Dramatycznego m.st. Warszawy przy ul. Kasprzaka 22.
Aktorzy.
Z teatrem było i jest związanych wielu aktorów:

</doc>
<doc id="515306" url="https://pl.wikipedia.org/wiki?curid=515306" title="Teatr Żydowski im. Ester Rachel Kamińskiej">
Teatr Żydowski im. Ester Rachel Kamińskiej



</doc>
<doc id="515307" url="https://pl.wikipedia.org/wiki?curid=515307" title="Johnny Rep">
Johnny Rep

Nicolaus „Johnny” Rep (ur. 25 listopada 1951 w Zaandam) – holenderski piłkarz, grający na pozycji napastnika. Z reprezentacją Holandii, w której rozegrał 42 mecze, zdobył wicemistrzostwo świata w 1974 i 1978 oraz brązowy medal mistrzostw Europy 1976. Przez trzy lata był zawodnikiem Ajaksu Amsterdam. Dwukrotnie zdobył z nim mistrzostwo kraju i tyle razy w Puchar Mistrzów. Później z dużymi sukcesami występował m.in. w SC Bastia i AS Saint-Étienne.
Sukcesy piłkarskie.
W reprezentacji Holandii od 1973 do 1981 rozegrał 42 mecze i strzelił 12 goli. Podczas MŚ w 1974 (wicemistrzostwo) i 1978 (wicemistrzostwo) rozegrał 14 meczów i zdobył w nich 7 goli (rekord Holandii). Wywalczył też brązowy medal Euro 1976 oraz uczestniczył w Euro 1980.

</doc>
<doc id="515315" url="https://pl.wikipedia.org/wiki?curid=515315" title="Budowa">
Budowa

Budowa – wykonywanie obiektu budowlanego w określonym miejscu, a także jego odbudowa, rozbudowa i nadbudowa.
Źródła prawa.
Podstawowe zasady realizacji budowy są unormowane w ustawie z dnia 7 lipca 1994 – Prawo budowlane (). Określa ona całe postępowanie poprzedzające budowę, zasady jej realizacji i postępowanie po zakończeniu budowy oraz normuje działalność w tym zakresie.
Ponadto istnieje ogromna liczba przepisów prawnych, obowiązujących podczas budowy uczestników procesu budowlanego. Do najważniejszych należą:
Proces budowlany.
Budowa, jako realizacja obiektu budowlanego – jak wynika z poprzednich punktów – jest tylko jednym z kilku etapów inwestycji budowlanej (procesu budowlanego). Aby mogło nastąpić rozpoczęcie tego etapu muszą być spełnione wymogi określone w Prawie budowlanym, a w szczególności musi zostać opracowany projekt i inwestor musi uzyskać decyzję administracyjną o pozwoleniu na budowę (w przypadku pewnych wymienionych w Prawie budowlanym prostych obiektów wystarczy zgłoszenie), która musi stać się decyzją ostateczną.
Prowadzenie budowy.
Budowa realizowana jest na zlecenie inwestora (lub przez samego inwestora), który zobowiązany jest z mocy art. 18 p.b. do zorganizowania procesu budowy, w tym między innymi do zapewnienia wykonywania i nadzoru nad wykonywaniem czynności związanych z realizacją budowy oraz nad prowadzonymi robotami, przez osoby uprawnione do pełnienia samodzielnych funkcji technicznych w budownictwie w wymaganym zakresie i specjalności. W przypadku budowy są to:
Oprócz ww. osób może okazać się niezbędnym włącznie w proces budowy innych specjalistów z odpowiednimi uprawnieniami, np. geodety, geologa, archeologa i innych.
Rozpoczęcie budowy następuje z chwilą podjęcia prac przygotowawczych (art. 41 p.b.), przy czym zwykle wcześniej następuje przejęcie placu budowy przez kierownika budowy.
Budowa jest złożonym technicznie, organizacyjnie, a także finansowo zespołem działań grupy ludzi. Nadzór i odpowiedzialność za ten proces spoczywa głównie na kierowniku budowy. Podlega on także kontroli ze strony wielu urzędów i instytucji takich jak nadzór budowlany, organa nadzoru administracyjno-budowlanego, inspekcja pracy, straż pożarna, straż miejska i inne, w zakresie ich kompetencji.
Po zakończeniu realizacji budowy, przed przystąpieniem do użytkowania ukończonego obiektu budowlanego, należy zawiadomić właściwy organ nadzoru budowlanego o zakończeniu budowy oraz – w przypadku, gdy taki obowiązek wynika z przepisów – uzyskać pozwolenia na użytkowanie (decyzja administracyjna, która również musi stać się ostateczna, aby zgodnie z prawem móc użytkować obiekt budowlany).
Roboty budowlane.
Prawo budowlane definiując pojęcie robót budowlanych, zalicza do nich oprócz budowy także: przebudowę, montaż, remont, rozbiórkę. Odróżnienie budowy od innych rodzajów robót budowlanych wydaje się dość proste: wszędzie tam gdzie powstaje nowy obiekt budowlany, lub następuje w wyniku prowadzenia robót budowlanych powstanie w przestrzeni nowego elementu obiektu budowlanego nieistniejącego przed rozpoczęciem prac, mamy do czynienia z budową. Często jednak takie rozróżnienie nie jest proste, występuje np. remont i nadbudowa łącznie.
Potoczne znaczenie terminu „budowa”.
W potocznym języku terminem "budowa" określa się prowadzenie każdych niemal robót budowlanych w wydzielonym miejscu, nawet jeżeli nie jest to budowa w sensie Prawa budowlanego. I odwrotnie: często budowa wymagająca pozwolenia na budowę, lecz dotycząca małego obiektu budowlanego lub jego rozbudowy, nigdy nie zostanie w potocznym pojęciu nazwana budową. Termin "budowa" w potocznym rozumieniu obejmuje również miejsce wykonywania robót, plac budowy.

</doc>
<doc id="515320" url="https://pl.wikipedia.org/wiki?curid=515320" title="Stanisław Klicki">
Stanisław Klicki

Stanisław Klicki herbu Prus I (ur. 16 listopada 1775 w Drążewie, zm. 23 kwietnia 1847 w Rzymie) – polski kawalerzysta, generał dywizji Królestwa Polskiego, baron Cesarstwa Francuzów.
Życiorys.
Początki kariery wojskowej.
Stanisław Klicki służbę wojskową rozpoczął w 1791 w Kawalerii Narodowej. Brał udział w wojnie w obronie Konstytucji 3 Maja. Podczas insurekcji kościuszkowskiej w 1794 został namiestnikiem Kawalerii Narodowej. Brał udział w bitwach pod Ostrołęką i Łasią. W 1794 uzyskał awans na rotmistrza i brał udział w walkach pod komendą gen. Zielińskiego. Po upadku powstania przedostał się do Włoch.
Wojny napoleońskie.
W 1797 wstąpił do Legionów Polskich Henryka Dąbrowskiego. Awansowany na kapitana brał udział w bitwach pod Legnano, Castel Nuovo, Castel Franco i pod Neapolem. W 1799 podczas obrony Mantui dostał się do niewoli austriackiej. Uwolniony niedługo później dostał awans na adiutanta majora 5. batalionu. W 1800 wstąpił do 1. pułku ułanów. Od 1804 był szefem szwadronu.
Podczas wojny Napoleona I przeciw Prusom uczestniczył w kampanii śląskiej. Brał udział w zdobywaniu Świdnicy, Głogowa, Nysy (1807). 1 lipca 1807 otrzymał awans na podpułkownika. Od 1808 walczył w Hiszpanii jako dowódca ułanów Legii Nadwiślańskiej. Brał udział w bitwach pod Mallen, Alagon, Epilą, Tudelą. W lecie 1808 uczestniczył w oblężeniu Saragossy. Podczas zdobywania Walencji wykazał się męstwem, za które marszałek Louis Gabriel Suchet wyróżnił go poleceniem audiencji u Napoleona I w Paryżu i złożeniem u jego stóp hiszpańskich sztandarów. Cesarz w uznaniu zasług przyznał mu dotację w wysokości 2.000 franków rocznie i awansował do stopnia pułkownika. W 1812 Stanisław Klicki został baronem Cesarstwa. Podczas wyprawy na Moskwę brał udział w bitwach pod Smoleńskiem, Witebskiem, Możajskiem i Małojarosławiem. Talent organizacyjny i spryt wykazał jednak dopiero podczas odwrotu Wielkiej Armii spod Moskwy. Wówczas to ocalił życie ok. 4.000 swoich podkomendnych unikając pościgu armii rosyjskiej i ewakuował z Moskwy wicekróla Włoch Eugeniusza de Beauharnais. W 1813 próbował bezskutecznie zorganizować obronę Wilna. Później walczył w kampanii napoleońskiej w Saksonii. Brał udział w bitwach pod Köppen, Motzern, Dreznem, Magdeburgiem i pod Möchern. 22 lipca 1813 otrzymał awans na generała brygady. Jako dowódca huzarów 5. korpusu jazdy gen. Milhauda brał udział w bitwie pod Lipskiem. Od 1814 przebywał we Francji. W bitwie pod Arcis-Sur-Aube wykazał się męstwem i chciał walczyć dalej.
Dowódca w armii Królestwa Polskiego.
Zawiedziony abdykacją Napoleona I złożył dymisję i powrócił z armią polską do Ojczyzny. Wstąpił do armii Królestwa Polskiego i został zastępcą dowódcy, a następnie dowódcą 2. brygady w dywizji strzelców konnych. 3 października 1817 awansował na dowódcę dywizji jednak nominacje generalską otrzymał dopiero w 1826. Swój sztab zorganizował w Łowiczu, gdzie przyczynił się do rozbudowy infrastruktury administracyjnej i publicznej. W tym czasie na jego polecenie wzniesiono w mieście między innymi neogotycki dworek nazwany "pałacykiem Klickiego" lub "baronią".
Wybuch powstania listopadowego przyjął chłodno, przeczuwając jego nieuniknioną klęskę. Podporządkował się jednak dyktaturze gen. Chłopickiego oraz Rządowi Tymczasowemu. Wraz ze swoją dywizją przyjechał do Warszawy. Jak pisze Stefan Artymowski "Generał zaangażował się w podjęte obowiązki, lecz, jak wynika z przytoczonego fragmentu wspomnień, bez wiary w ich sukces. Z jednej strony podejmował się służby dla ratowania Ojczyzny przed „morderstwem”, z drugiej strony podkreślał swój coraz gorszy stan zdrowia. Nie sposób ocenić, na ile stan zdrowia Klickiego był zły". Po dymisji gen. Chłopickiego przez krótki czas pełnił rolę zastępcy Naczelnego Wodza. 18 grudnia 1830 został członkiem Rady Wojennej. Odmówił proponowanej mu dyktatury. W 1831 pogorszył się jego stan zdrowia. Postanowił za zgodą Rządu Narodowego wyjechać za granicę. Został jednak zatrzymany przez Austriaków na granicy i internowany w Krakowie. Wydany władzom rosyjskim został zesłany do Kostromy. Z kilkuletniej zsyłki wrócił schorowany. Od 1836 leczył się w różnych europejskich kurortach i sanatoriach. Zmarł w Rzymie w 1847 r. Pochowany został na cmentarzu Campo Verano.
Odznaczenia.
Był odznaczony Krzyżem Kawalerskim Orderu Virtuti Militari (1810), Krzyżem Kawalerskim i Oficerskim Orderu Legii Honorowej (1809 i 1811) oraz Krzyżem Kawalerskim Orderu Korony Żelaznej (1806). W Królestwie Kongresowym został kawalerem Orderu Świętego Stanisława I klasy w 1819 roku.

</doc>
<doc id="515321" url="https://pl.wikipedia.org/wiki?curid=515321" title="Piet Keizer">
Piet Keizer

Petrus Johannes „Piet” Keizer (ur. 14 czerwca 1943 w Amsterdamie, zm. 10 lutego 2017 tamże) – holenderski piłkarz, grający na pozycji lewoskrzydłowego lub napastnika. Z reprezentacją Holandii, w której barwach rozegrał 34 mecze, zdobył wicemistrzostwo świata w 1974. Przez piętnaście lat był zawodnikiem Ajaksu Amsterdam. Sześciokrotnie triumfował z nim w rozgrywkach o mistrzostwo kraju i trzykrotnie w Pucharze Mistrzów.
Sukcesy piłkarskie.
W barwach Ajaksu Amsterdam rozegrał 365 meczów i strzelił 146 goli.
W reprezentacji Holandii od 1962 do 1974 roku rozegrał 34 mecze i strzelił 11 goli – wicemistrzostwo świata 1974.

</doc>
<doc id="515323" url="https://pl.wikipedia.org/wiki?curid=515323" title="Rhagades">
Rhagades



</doc>
<doc id="515326" url="https://pl.wikipedia.org/wiki?curid=515326" title="Edyta Wojtczak">
Edyta Wojtczak

Halina Edyta Wojtczak-Szymańska (ur. 28 stycznia 1936 w Grójcu) – polska spikerka telewizyjna, w latach 1957–1996 spikerka Telewizji Polskiej; laureatka „Superwiktora” (1992).
Życiorys.
Przed rozpoczęciem kariery w mediach pracowała jako księgowa w Wydziale Uzbrojenia Dowództwa Wojsk Lotniczych.
W 1959 została spikerką Telewizji Polskiej, do której trafiła na zaproszenie Ireny Dziedzic. Od początku pracy na antenie cieszyła się sympatią widzów i przez wiele lat była twarzą TVP. Najpierw zapowiadała programy w obu antenach TVP, a po ich osobowym zróżnicowaniu w latach 80. pracowała w TVP1. Ponadto prowadziła i współprowadziła liczne programy, m.in. popularny w latach 60. "Wielokropek" oraz niektóre wydania widowiska rozrywkowego "Dobry wieczór, tu Łódź", a także była konferansjerką na festiwalach w Opolu. Na początku lat 80. po zmianie zespołu i programu „Studia 2”, została jedną z gospodyń tego bloku. Przez wiele lat zapowiadała programy w wieczór sylwestrowy i wraz z Janem Suzinem wielokrotnie składała widzom życzenia noworoczne.
Była konferansjerką na Festiwalu Piosenki Radzieckiej w Zielonej Górze.
Po odejściu z TVP współtworzyła poranne pasmo w nowo powstałej stacji telewizyjnej TVN, w której prowadziła m.in. własny program "Między kuchnią a salonem". Ponadto w 1996 zaczęła prowadzić audycję "Vademecum Radia Zet".
W 2005 wystąpiła w reklamie Euro Banku.
Życie prywatne.
18 grudnia 1966 poślubiła Jana Szymańskiego, który od 1981 mieszkał w Stanach Zjednoczonych (zm. 1999).

</doc>
<doc id="515333" url="https://pl.wikipedia.org/wiki?curid=515333" title="Gif">
Gif



</doc>
<doc id="515335" url="https://pl.wikipedia.org/wiki?curid=515335" title="Diapedeza">
Diapedeza

Diapedeza () – proces przechodzenia leukocytów przez śródbłonek żyłek z udziałem adhezyjnych glikoprotein (integryn i selektyn) do płynu śródmiąższowego tkanek, w których wystąpiło zapalenie. Za pomocą selektyny płynące z krwią leukocyty najpierw wiążą się słabo z glikoproteinami komórek śródbłonka (np. z adresyną lub glikoproteiną podobną do immunoglobuliny), co doprowadza do toczenia się po powierzchni śródbłonka. Następnie za pomocą integryn wiążą się mocniej z tą powierzchnią, zatrzymują się i przechodzą przez ścianę naczynia.

</doc>
<doc id="515336" url="https://pl.wikipedia.org/wiki?curid=515336" title="Barry Hulshoff">
Barry Hulshoff

Bernardus Adriaan „Barry” Hulshoff (ur. 30 września 1946 w Deventer, zm. 16 lutego 2020) – holenderski piłkarz grający na pozycji obrońcy. W reprezentacji Holandii rozegrał 14 meczów i strzelił 6 goli. Przez jedenaście lat był zawodnikiem Ajaksu Amsterdam. Sześciokrotnie triumfował z nim w rozgrywkach o mistrzostwo kraju i trzykrotnie w Pucharze Mistrzów. W 1988 roku tymczasowo prowadził pierwszą drużynę Ajaksu i w tym czasie dotarł z nią do finału Pucharu Zdobywców Pucharów, w którym zespół przegrał 0:1 z KV Mechelen.
Sukcesy piłkarskie.
W reprezentacji Holandii od 1971 do 1973 roku rozegrał 14 meczów i strzelił 6 goli – kontuzja wyeliminowała go z udziału w mistrzostwach świata 1974.

</doc>
<doc id="515343" url="https://pl.wikipedia.org/wiki?curid=515343" title="Płonący statek">
Płonący statek

Płonący statek – fraktal opisany po raz pierwszy przez Michaela Michelitscha i Otto E. Rösslera w 1992.
Tworzą go punkty "p" płaszczyzny zespolonej, dla których ciąg opisany wzorem rekurencyjnym:
nie dąży do nieskończoności:
podobnie jak dla zbioru Mandelbrota. Różnica polega na występowaniu w „płonącym statku” wartości bezwzględnych we wzorze.

</doc>
<doc id="515347" url="https://pl.wikipedia.org/wiki?curid=515347" title="Gerrie Mühren">
Gerrie Mühren

Gerardus Dominicus Hyacinthus Maria „Gerrie” Mühren (ur. 2 lutego 1946, zm. 19 września 2013) – holenderski piłkarz, grający na pozycji pomocnika. W reprezentacji Holandii rozegrał 10 meczów. Przez sześć lat był zawodnikiem Ajaxu Amsterdam. Pięciokrotnie triumfował z nim w rozgrywkach o mistrzostwo kraju i trzykrotnie w Pucharze Mistrzów. Po zakończeniu kariery piłkarskiej został członkiem sztabu szkoleniowego Ajaksu, odpowiedzialnym za wyszukiwanie młodych talentów.
Sukcesy piłkarskie.
W barwach Ajaksu rozegrał 298 meczów i strzelił 72 gole.
W reprezentacji Holandii od 1969 do 1973 roku rozegrał 10 meczów – problemy rodzinne (choroba syna) wyeliminowały go z udziału w Mundialu 1974.

</doc>
<doc id="515349" url="https://pl.wikipedia.org/wiki?curid=515349" title="Ga-Sur">
Ga-Sur



</doc>
<doc id="515351" url="https://pl.wikipedia.org/wiki?curid=515351" title="Podróż na Księżyc">
Podróż na Księżyc

Podróż na Księżyc (fr. "Le Voyage dans la Lune") – francuski niemy film science fiction stworzony w 1902 przez Georges’a Mélièsa.
Film opowiada o podróży grupy uczonych na Księżyc. Zostają oni wystrzeleni z ogromnej armaty, trafiając na powierzchnię ziemskiego satelity, a dokładniej w jego oko. Mieszkańcy Księżyca biorą podróżników w niewolę, jednak istnieje łatwy sposób unieszkodliwienia ich – należy dotknąć ich parasolem.
Film powstał na podstawie powieści "Z Ziemi na Księżyc" Jules’a Verne’a oraz "Pierwsi ludzie na księżycu" H.G. Wellsa. Cieszył się ogromnym powodzeniem, był wyświetlany we Francji i USA, a Méliès zdobył dzięki niemu międzynarodową sławę.
Sceny z filmu zostały wykorzystane w teledysku: "Tonight, Tonight" grupy The Smashing Pumpkins.
Fabuła.
Film zaczyna się wyborem sześciu astronomów, którzy mają wziąć udział w ekspedycji na Księżyc. Po wyborze dochodzi do budowy pocisku i armaty. Zbudowawszy urządzenie, grupa naukowców zostaje wystrzelona w kosmos. Trafiają na powierzchnię Księżyca, a dokładniej – w oko satelity. Po wyjściu z pojazdu astronomowie zaczynają wiwatować na widok pozostałej w tyle Ziemi. Nad Księżycem przelatuje kometa. Naukowcy są obserwowani przez inne planety i gwiazdy, mające ludzkie twarze. Burza śnieżna zmusza naukowców do skrycia się pod powierzchnią, gdzie znajdują dziwne rośliny. Następnie pojawiają się mieszkańcy Księżyca i biorą Ziemian w niewolę, zaprowadzając ich przed oblicze króla. Jeden z uczonych dotyka jednego z kosmitów czubkiem parasola, co powoduje wybuch i śmierć kosmity. Naukowcy uciekają ścigani przez tubylców. Jeden z nich upada i zostaje dogoniony, ale dotyka parasolem napastnika i dołącza do swoich kolegów. Naukowcy wskakują do rakiety w ostatniej chwili. Ostatni z naukowców, który nie zdążył dostać się do maszyny, własnoręcznie, za pomocą liny, przeciąga ją poza skraj księżycowego urwiska. Rakieta odbija się od Księżyca uciekając z satelity, żegnana przez wściekłe okrzyki mieszkańców Księżyca. Wkrótce pocisk woduje na Ziemi, na oceanie i zostaje wyłowiony przez statek.

</doc>
<doc id="515353" url="https://pl.wikipedia.org/wiki?curid=515353" title="Gerrie Muehren">
Gerrie Muehren



</doc>
<doc id="515354" url="https://pl.wikipedia.org/wiki?curid=515354" title="Gerry Mühren">
Gerry Mühren



</doc>
<doc id="515355" url="https://pl.wikipedia.org/wiki?curid=515355" title="Gerry Muehren">
Gerry Muehren



</doc>
<doc id="515358" url="https://pl.wikipedia.org/wiki?curid=515358" title="Kościół Świętej Trójcy w Szczecinie (Łasztownia)">
Kościół Świętej Trójcy w Szczecinie (Łasztownia)

Kościół Świętej Trójcy w Szczecinie – budowla neogotycka zaprojektowana przez szczecińskiego architekta Wilhelma Meyera-Schwartau. Został wzniesiony na wyspie Łasztowni w latach 1894–1896 na fundamentach starego kościoła gotyckiego, pochodzącego prawdopodobnie jeszcze z XIII wieku, lecz później wielokrotnie przebudowywanego. Pierwotnie nosił wezwanie św. Gertrudy. Obecnie jest kościołem parafii ewangelicko-augsburskiej.
Kościół wzniesiony jest z ciemnej cegły, salowy na rzucie krzyża, nieorientowany, ze strzelistą ośmiokątną wieżą przy fasadzie. Wewnątrz znajduje się jedna kondygnacja empor. W ścianach kościoła wmurowanych zostało 5 starych płyt nagrobnych z XVII i XVIII wieku.
Uszkodzony w wyniku działań wojennych i niszczejący kościół św. Gertrudy kilka razy zmieniał właścicieli. 11 września 1945 został przekazany przez władze miasta parafii rzymskokatolickiej, 26 marca 1946 przekazano go Polskiemu Kościołowi Narodowemu, a 14 sierpnia 1948 Ministerstwo Ziem Odzyskanych przydzieliło kościół św. Gertrudy przy ul. Łasztowej Kościołowi metodystycznemu, jednak decyzję tę wstrzymało po niecałym miesiącu. Starania ze strony parafii ewangelickiej w Szczecinie nie przyniosły żadnego rezultatu.
Z kolejną prośbą przekazania kościoła na Łasztowni parafii ewangelickiej wystąpił kaznodzieja ludności niemieckiej w Szczecinie, Paul Gurgel, który ujawnił, że w kaplicy kościoła św. Gertrudy zbierają się na nabożeństwach niemieccy ewangelicy (ponad 500 osób). Parafia niemiecka nie otrzymała jednak zgody na legalne użytkowanie świątyni.
Kościół został przekazany polskiej parafii ewangelickiej w 1959 roku – do tego czasu szczecińscy ewangelicy po roku 1945 korzystali z sali diakonatu „Betania” przy ul. Wawrzyniaka. Po remoncie, 16 października 1960 kościół otrzymał nowe wezwanie – Świętej Trójcy. Na ołtarzu głównym znajduje się umieszczony w neogotyckiej oprawie współczesny obraz „Chrystus w Ogrójcu” H. Ostachiewicza. Neoromańska chrzcielnica przeniesiona została z kaplicy przy ul. Wawrzyniaka w Szczecinie, a organy firmy „Schlag und Söhne” z 1917 roku sprowadzono z opuszczonego kościoła w Wałbrzychu Sobięcinie.
Przy kościele od 1995 ma siedzibę ewangelicka instytucja charytatywno-socjalna – Centrum Diakonijne im. ks. Dietricha Bonhoeffera.
W 2019 roku kościół wraz z budynkiem pastorówki i terenem dawnego cmentarza przykościelnego został wpisany do rejestru zabytków pod numerem 1827.

</doc>
<doc id="515362" url="https://pl.wikipedia.org/wiki?curid=515362" title="Elizabeth Ryan">
Elizabeth Ryan

Elizabeth Montague Ryan (ur. 5 lutego 1892 w Anaheim, Kalifornia, zm. 6 lipca 1979 w Londynie) – amerykańska tenisistka, deblistka, zwyciężczyni 26 turniejów wielkoszlemowych w grze podwójnej i mieszanej.
Kariera tenisowa.
Elizabeth Ryan zapisała się w historii tenisa niezwykłymi osiągnięciami w deblu i mikście, szczególnie na Wimbledonie, gdzie w trzynastu finałach deblowych odniosła dwanaście zwycięstw, a siedmiokrotnie triumfowała w mikście (na rekordowe dziesięć finałów). Zdobyła sześć tytułów deblowych w parze z Suzanne Lenglen, w tym pięć z rzędu (1919-1923). Nigdy nie przegrała meczu na Wimbledonie w parze z Lenglen. Uczestniczyła w tym turnieju po raz pierwszy w 1912, po raz ostatni dwadzieścia dwa lata później. We wszystkich trzech konkurencjach odniosła łącznie 189 zwycięstw, co daje jej 3. miejsce w historii, jedynie za innymi legendami wimbledońskimi – Navrátilovą i King. Grę podwójną wygrywała również w mistrzostwach USA i Francji.
Nie ograniczała jednak startów jedynie do gier podwójnych. W singlu nie odniosła wprawdzie wielkoszlemowego zwycięstwa, ale zaliczyła trzy finały, w tym dwa na Wimbledonie. W 1919 była w półfinale Wimbledonu, a dwa lata później w finale, przegrywając wysoko z Lenglen. W 1930, zaliczając wcześniej kilka kolejnych półfinałów, po raz drugi wystąpiła w decydującym meczu singla, tym razem uznając wyższość Helen Wills. Najbliżej singlowego zwycięstwa była w 1926 na mistrzostwach USA, kiedy w finale zmierzyła się – sama już 34-letnia – ze starszą o osiem lat Mollą Mallory. Ryan prowadziła w trzecim secie finału 4:0, potem miała jeszcze piłkę meczową, ale ostatecznie uległa rywalce 6:4, 4:6, 7:9. Najbardziej prestiżowym tytułem, jaki udało się Amerykance zdobyć, było międzynarodowe mistrzostwo Włoch w 1933, kiedy pokonała w finale Idę Adamoff. Ten turniej wygrywała także w deblu i mikście.
Mieszkała na stałe w Wielkiej Brytanii i debiutowała w 1912 na turnieju w Surbiton, a później na Wimbledonie, dochodząc do ćwierćfinału. Jeszcze przed I wojną światową odniosła pierwsze zwycięstwo wimbledońskie, w parze ze starszą o dwadzieścia lat Agnes Morton. W 1914 została także ostatnią międzynarodową mistrzynią carskiej Rosji, opuszczając ten kraj, jak sama wspominała, „ostatnim pociągiem przed wybuchem wojny”. Swoją singlową grę opierała na ataku, często chodząc do siatki po podcinanym forhendzie. Dysponowała dobrym przeglądem wydarzeń na korcie i przewidywaniem zagrań przeciwniczek. Była praworęczna.
W 1926 wystąpiła w reprezentacji USA w Pucharze Wightman. Mecz rozgrywano na obiekcie wimbledońskim, a Ryan dołożyła do końcowego zwycięstwa Amerykanek (4:3) punkt singlowy (pokonując ubiegłoroczną finalistkę Wimbledonu Joan Fry) i deblowy w parze z Mary K. Browne (zwycięstwo nad Evelyn Colyer i Kitty McKane). McKane nie sprostała w drugim meczu singlowym.
W latach 1924–1930 była klasyfikowana w czołowej dziesiątce na świecie według rankingu ogłaszanego w „Daily Telegraph”. Najwyższe miejsce w tym zestawieniu – 3. – zajmowała w 1927 (za Helen Wills i Lilí Álvarez). Była również dwukrotnie w czołówce rankingu amerykańskiego – na 2. miejscu w 1925 (za Wills) i 1926 (za Mallory). Znana z częstych startów i to zazwyczaj we wszystkich konkurencjach turniejowych, w swoim najlepszym roku 1924 uczestniczyła w 35 imprezach, odnosząc 75 zwycięstw w 88 finałach. Jeszcze w 1934 startowała w 19 turniejach.
Także w 1934 odniosła ostatni triumf na Wimbledonie, wygrywając grę podwójną z Simone Mathieu. Ustanowiła tym samym rekord 19 zwycięstw wimbledońskich, który przez ponad 40 lat pozostawał niepobity. Ryan zakończyła w 1935 występy w gronie amatorów i pracowała jako zawodowa trenerka tenisa. Mieszkała w Londynie i co roku gościła na kortach Wimbledonu w roli widza. W 1977 była gościem honorowym obchodów 100-lecia turnieju. Pięć lat wcześniej została wpisana do Międzynarodowej Tenisowej Galerii Sławy.
W ostatnich latach życia stała się świadkiem walki Amerykanki Billie Jean King o wyrównanie, a następnie poprawienie jej rekordu 19 wygranych. King odniosła dziewiętnaste zwycięstwo w 1975, niespodziewanie triumfując w singlu (w finale z Evonne Goolagong). W kolejnych latach kilkakrotnie przegrywała jednak w finałach i obie Amerykanki pozostawały razem rekordzistkami. Ostatecznie King zdobyła jeszcze jedno trofeum w 1979, w deblu (z Martiną Navrátilovą), ale miało to miejsce dzień po śmierci Ryan. Wiekowa Amerykanka była świadkiem meczu finałowego Navrátilová – Evert i krótko po opuszczeniu kompleksu wimbledońskiego doznała ataku serca. Zmarła w drodze do szpitala. Podobno była przekonana, że rzeczywiście utraci swój rekord, do którego była mocno przywiązana. Ćwierć wieku później do King dołączyła Navrátilová, triumfując w 2004 po raz dwudziesty na Wimbledonie (w grze mieszanej z Hindusem Paesem).
Elizabeth Ryan była pierwszą wielkoszlemową przeciwniczką Jadwigi Jędrzejowskiej. Zmierzyły się w I rundzie mistrzostw Francji w 1931 i Amerykanka okazała się lepsza, ale po zaciętej walce 2:6, 9:7, 6:3. W książce "Urodziłam się na korcie" Jędrzejowska tak wspomina swoją rywalkę: „była nie pierwszej młodości, potężnie zbudowana. Miała krótko ostrzyżone włosy i może dlatego przypominała mężczyznę”. O przebiegu meczu miało zadecydować doświadczenie Ryan, która po przegranym secie zaczęła „grać niesłychanie złośliwie, podcinając piłki”, wybijając przeciwniczkę z uderzenia. W trzecim secie zabrakło młodej Polce kondycji i mimo prowadzenia 3:1 zeszła z kortu pokonana, zyskując jednak pochlebne opinie francuskiej prasy.

</doc>
<doc id="515370" url="https://pl.wikipedia.org/wiki?curid=515370" title="Wim Jansen">
Wim Jansen

Wim Jansen, właśc. Wilhelmus Marinus Anthonius Jansen (ur. 28 października 1946 w Rotterdamie, zm. 25 stycznia 2022 w Hendrik-Ido-Ambacht) – holenderski piłkarz, grający na pozycji rozgrywającego, oraz trener piłkarski. Z reprezentacją Holandii, w której barwach rozegrał 65 meczów, zdobył wicemistrzostwo świata w 1974 i 1978 roku oraz brązowy medal mistrzostw Europy w 1976 roku. Przez piętnaście lat był zawodnikiem Feyenoordu. Trzykrotnie triumfował z nim w rozgrywkach o mistrzostwo kraju i raz w Pucharze Mistrzów i w Pucharze UEFA. Później był szkoleniowcem m.in. Feyenoordu i Celtic FC, z którym w 1998 roku zdobył mistrzostwo Szkocji.

</doc>
<doc id="515374" url="https://pl.wikipedia.org/wiki?curid=515374" title="Pljevlja">
Pljevlja

Pljevlja (cyr. Пљевља) – miasto w północnej Czarnogórze, siedziba gminy Pljevlja. Trzecie pod względem ludności miasto kraju. W 2011 roku liczyło 19 136 mieszkańców.
Historia.
Pierwotnie miasto nazywane było "Municipium S." (S to pierwsza i jedyna litera nazwy, którą udało się odczytać w trakcie wykopalisk). Wówczas władzę nad miastem sprawowali Rzymianie.
Po zasiedleniu miasta przez Słowian, miasto zmieniło nazwę na "Breznik" (Breznica). Nazwa Pljevlja pojawiła się około XV wieku. Po inwazji osmańskiej miasto zmieniło nazwę na "Taslidža". W latach 1572–1833 miasto było stolicą sandżaku Hercegowina, obejmującego Bośnię i Hercegowinę.
W 1878 Pljevlja została zajęta przez wojska austro-węgierskie. W 1908, po aneksji przez Austro-Węgry Bośni i Hercegowiny, armia państwa Habsburgów wycofała się i powróciły wojska tureckie. 28 października 1912 do miasta wkroczyły oddziały czarnogórskie. Po I wojnie bałkańskiej miasto weszło w skład Królestwa Czarnogóry.
Geografia.
Miasto leży w kotlinie w Alpach Dynarskich. W pobliżu znajduje się przełom rzeki Tary. Serbska granica przebiega
pięć km od miasta.

</doc>
<doc id="515378" url="https://pl.wikipedia.org/wiki?curid=515378" title="Wolverhampton Wanderers F.C.">
Wolverhampton Wanderers F.C.

Wolverhampton Wanderers – angielski klub piłkarski z siedzibą w mieście Wolverhampton, z własnym stadionem Molineux Stadium, występujący obecnie w rozgrywkach Premier League.
Klub został założony w 1877. 11 lat później był jednym z dwunastu zespołów, które założyły Football League. Jest czterokrotnym zdobywcą Pucharu Anglii (po raz pierwszy w 1893, po pokonaniu Evertonu) i trzykrotnym mistrzem kraju (po raz pierwszy w 1954). W 1972 dotarł do finału pierwszej edycji Pucharu UEFA, jednak w dwumeczu nie sprostał Tottenhamowi Hotspur (remis 1:1 i porażka 1:2).
Głównymi lokalnymi rywalami klubu są West Bromwich Albion, Birmingham City i Aston Villa. Stadion klubu, Molineux Stadium przy Waterloo Road posiada cztery trybuny nazwane imionami trzech byłych graczy klubu: Billy'ego Wrighta, Steve'a Bulla i Stana Cullisa oraz byłego dyrektora Jacka Harrisa.
Historia.
Klub założony został w 1877 jako St. Luke's. Dwa lata później zespół połączył się z miejscową drużyną krykieta oraz futbolu The Wanderers i od tej pory nosił nazwę Wolverhampton Wanderers.
Przez pierwsze lata swojego istnienia klub swoje spotkania rozgrywał na Windmill Field i John Harper's Field. W 1889 przeniósł się na Molineux Stadium, który do dziś pozostaje jego stadionem.
W 1888 klub został jednym z 12 założycieli Football League. W inauguracyjnym sezonie zajął trzecie miejsce. Zespół dotarł jednak do finału Pucharu Anglii, w którym przegrał z Preston North End. Cztery lata później klub ponownie powtórzył to osiągnięcie, jednak tym razem wygrał 1:0 z Evertonem. Po 18 latach gry w najwyższej klasie rozgrywkowej Wolverhampton w 1906 spadł z First Division.
W 1908 i 1921 zespół dotarł do finału Pucharu Anglii, w tym jeden z nich wygrał. Dwa lata później drużyna ponownie spadła z ligi, jednak w następnym sezonie wywalczyła awans do Second Division zajmując pierwsze miejsce w rozgrywkach trzeciej ligi w rejonie północnym. W roku 1932 klub awansował już do First Division. Siedem lat później "Wolves" zostali wicemistrzami kraju, dotarli także do finału Pucharu Anglii, w którym polegli z Portsmouth.
Po II wojnie światowej, w roku 1954 Wolverhampton został mistrzem Anglii. Osiągnięcie to powtórzył cztery lata później. W tym czasie swoje rozgrywki wygrała także druga, trzecia oraz czwarta drużyna Wolverhamptonu a młodzieżowy zespół zdobył Puchar Anglii. W następnym sezonie klub obronił swój tytuł, zaś rok później przegrał walkę o mistrzostwo kraju z Burnley. Zdobył za to Puchar Anglii.
W 1965 drużyna spadła do Second Division. Dwa lata później zajęła drugie miejsce w lidze i awansowała do najwyższej klasy rozgrywkowej. W sezonie 1971/1972 Wolverhampton dotarł do finału Pucharu UEFA. Przegrał w nim jednak po dwumeczu z Tottenhamem Hotspur. Dwa lata później klub po raz pierwszy zdobył Puchar Ligi pokonując w finale Manchester City. W sezonie 1976/1977 klub występował w drugiej lidze, jednak wygrał rozgrywki i awansował do najwyższej klasy rozgrywkowej.
W 1982 klub ponownie spadł z ligi i ogłoszona została upadłość drużyny. Klub znalazł jednak nowego właściciela i awansował do pierwszej ligi. Po jednym sezonie w niej spędzonym ponownie spadł jednak do Second Division. W 1986 klub występował już w czwartej lidze i ponownie ogłoszono upadłość klubu. Wolverhampton kupił jednak sir Jack Hayward. W sezonie 1994/1995 klub występował już w Division One (drugiej lidze) i przegrał z Boltonem Wanderers play-offy o grę w Premier League. Dwa lata później znów nie awansował przegrywając walkę z Crystal Palace. Przez większą część sezonu 2001/2002 "Wolves" zajmowali drugie miejsce. Pod koniec rozgrywek klub spadł jednak na trzecią lokatę i przegrał półfinał play-offów z Norwich City.
W następnym sezonie Wolverhampton wygrał jednak play-offy i awansował do Premier League. Po jednym roku spędzonym w pierwszej lidze drużyna spadła jednak do Championship. Dwa lata później Mick McCarthy został szkoleniowcem klubu, zaś w następnym sezonie za symboliczne 10 funtów oraz obietnicę zainwestowania 30 milionów funtów, klub kupił Steve Morgan. W sezonie 2008/2009 klub wygrał rozgrywki drugiej ligi i awansował do Premiership. Po trzech sezonach w najwyższej klasie rozgrywkowej w sezonie 2011/12 Wolves zajęli ostatnie, 20. miejsce i spadli do Championship.
Stale Solbakken (2012-2013).
W sezonie 2012/2013 pierwszym szkoleniowcem Wolverhampton został norweski szkoleniowiec Stale Solbakken, przed którym postawiono jako cel powrót do Premier League. Sezon ligowy drużyna rozpoczęła od wyjazdowej porażki z Leeds United. Pierwsze mecze ligowe zespół grał nierówno, przeplatając zwycięstwa porażkami i remisami. W 5. kolejce nastąpiła wygrana z Leicester City i kolejne trzy zwycięstwa, kolejno z Ipswich Town, Peterborough United oraz Sheffield Wednesday.
W pierwszej fazie rozgrywek drużyna znajdowała się w górnej części tabeli. Pod koniec 2012 zespół dopadł kryzys, w listopadzie nie wygrał ani jednego spotkania. Wynikiem tego było miejsce w końcówce tabeli Championship na półmetku sezonu. Wilki odpadły także w początkowej fazie FA Cup po porażce z Luton Town. W efekcie 5 stycznia 2013 klub rozwiązał kontrakt z dotychczasowym trenerem Stale Solbakkenem.
Dean Saunders (2013).
7 stycznia 2013 władze klubu przedstawiły nowego trenera, którym został były menadżer Doncaster Rovers Dean Saunders. Miał on za zadanie utrzymać klub w drugiej klasie rozgrywkowej w Anglii. Pierwszym meczem nowego szkoleniowca Wilków był domowy mecz na Molineux Stadium z Blackburn Rovers, zakończony remisem 1-1. Następnie drużynie nie wiodło się dobrze, styczeń i luty to okres, w którym piłkarze nie wygrali żadnego meczu. Pierwsza wygrana w drugiej fazie sezonu nastąpiła 4 marca w spotkaniu z Millwall wygranym 2-0.
Marzec był dobrym miesiącem dla Wolverhampton, które wygrało trzy z czterech spotkań ligowych. Końcówka sezonu to jednak porażki zespołu walijskiego szkoleniowca, któremu nie udało się utrzymac drużyny w Championship. Po sezonie Saunders odszedł z klubu, z którym miał podpisany kontrakt do końca sezonu 2012/2013.
Kenny Jackett (2013-).
Po spadku drużyny do trzeciej klasy rozgrywkowej w Anglii trenerem zespołu został walijski szkoleniowiec Kenny Jackett, który po sześciu latach rozstał się z Millwall. W pierwszym sezonie swojej pracy w klubie wrócił do Championship, wygrywając ligę ze 103 punktami na koncie. W sezonie 2014/2015 zespół zajął 7. miejsce zdobywając taką samą liczbę punktów co Ipswich Town, które zagrało w meczach barażowych o awans do Premier League.
21 lipca 2016 klub poinformował o nawiązaniu porozumienia z chińską firmą Fosun International, która odkupiła klub od Steve'a Morgana za 45 mln funtów.
Nuno Espirito Santo.
31 maja 2017 nowym menedżerem został Nuno Espírito Santo. Został on powołany na to stanowisko, ponieważ właściciele chcieli doświadczonego menedżera, który pomoże w walce o awans do Premier League. Klub dokonał kilku transferów, które były dużym wydatkiem, jak na drużynę drugiej ligi angielskiej. Do zespołu dołączyli: Ruben Neves (rekordowy transfer w historii klubu - 15 mln funtów), Barry Douglas, Ryan Bennett, José Nuno Rodrigues Xavier, John Ruddy, Phil Ofosu-Ayeh, Roderick Miranda, Pedro Goncalves, Boubacar Hanne, Will Norris. W ramach wypożyczenia do drużyny przybyli między innymi gracze, z którymi nowy trener miał okazję pracować, lub też odpowiadał mu ich styl gry, a więc: Willy Boly, Rúben Vinagre, Diogo Jota, Léo Bonatini, oraz Alfred N’Diaye. Z klubu odeszło też kilku kluczowych zawodników w ostatnich latach, którzy walnie przyczyniali się do zwycięstw "Wilków", min: David Edwards i Nouha Dicko. 5 sierpnia w inauguracyjnym meczu Wilki pokonały spadkowicza z Premier League - Middlesbrough. W czwartej serii gier doznali pierwszej porażki z Cardiff City. Po zwycięstwie w 12. kolejce nad Aston Villą (2:0) klub objął pozycję lidera w tabeli ligowej. Drużyna dobrze radziła sobie w Pucharze Ligi Angielskiej, ogrywając min Southampton, czy też odpadając dopiero po rzutach karnych z Manchesterem City w czwartej rundzie. Po wspaniałym sezonie, "Wilki" wywalczyły awans do Premier League.

</doc>
<doc id="515379" url="https://pl.wikipedia.org/wiki?curid=515379" title="Tomasz Zeliszewski">
Tomasz Zeliszewski

Tomasz Jan Zeliszewski (ur. 26 maja 1955 w Tarnowie) – polski perkusista, autor tekstów, kompozytor, producent i menedżer. Lider zespołu Budka Suflera po śmierci Romualda Lipki.
Życiorys.
Uczęszczał do Szkoły Podstawowej nr 16 im. gen. Karola Świerczewskiego w Tarnowie. Wchodził w skład tarnowskich zespołów muzycznych: Bałtowie, działającego przy klubie „Kolejarz”, oraz Vabanque przy tarnowskich Zakładach Azotowych. W 1975 roku został perkusistą Budki Suflera; jest jedynym członkiem zespołu, który zagrał na wszystkich albumach grupy. W latach 1983–1988 brał udział w nagraniach czterech pierwszych albumów Urszuli: "Urszula" (1983), "Malinowy Król ("1984), "Urszula 3" (1986) i "Czwarty Raz" (1988). Nagrywał również z Anną Jantar (album "Anna Jantar", 1980) i Izabelą Trojanowską (album "Iza", 1980). Od 1984 zajmuje się również pisaniem tekstów piosenek. Napisał teksty do wielu kompozycji Budki Suflera, m.in. „Cały mój zgiełk”, „Czas czekania, czas olśnienia”, „W niewielu słowach”, „Jeden raz”, „Bez aplauzu”, a także wszystkie znajdujące się na albumie "Noc" (1995). Okazyjnie komponuje. Budce Suflera skomponował utwory „Dobrej zabawy nigdy dość”, „Ostatnie ogłoszenie”. Od początku lat 90. w zespole pełni również funkcję menedżera. W marcu 2011 roku równolegle był menedżerem zespołu Bracia. W trakcie zawieszenia działalności Budki Suflera, w 2015 roku założył zespół Wieko, w skład którego weszli również Mieczysław Jurecki, Ryszard Sygitowicz, Jacek Królik, Robert Chojnacki oraz Grzegorz Kupczyk. Z zespołem Wieko nagrał płyty "Błękitny dym" (2015) i "Czarodziejski Vinyl" (2016). Następnie, w 2018 współpracował z Martyną Jakubowicz, jako perkusista nagrał z nią album "Zwykły Włóczęga". W 2019 wziął udział w reaktywacji Budki Suflera. Po śmierci Romualda Lipko w 2020 stał się formalnym liderem zespołu. W 2023 przeszedł udaną operację wymiany stawu biodrowego.

</doc>
<doc id="515380" url="https://pl.wikipedia.org/wiki?curid=515380" title="Zwodniczy punkt">
Zwodniczy punkt

Zwodniczy punkt – powieść autorstwa Dana Browna, zaliczana do gatunku thriller.
Fabuła.
Rachel Sexton, „atrakcyjna kobieta, około trzydziestu pięciu lat” jest analitykiem w amerykańskim Narodowym Biurze Rozpoznania (National Reconnaissance Office). Jej ojciec, Sedgewick Sexton, jest senatorem ubiegającym się o urząd prezydenta USA w nadchodzących wyborach. Pomimo iż cieszy się dużo wyższym poparciem społecznym niż urzędujący prezydent Zachary Herney, jego córka ma o nim negatywne zdanie i nazywa go „srebrnowłosym i złotoustym zwierzęciem politycznym o gumowej twarzy doktora z telenoweli”.
Satelita NASA odkrywa ogromny meteoryt ze skamielinami świadczącymi o życiu pozaziemskim. Biały Dom postanawia gruntownie zbadać i potwierdzić autentyczność meteorytu, wysyła więc grupę niezależnych naukowców oraz Rachel Sexton na miejsce jego odnalezienia. Prezydent Herney chce wykorzystać sukces NASA do odzyskania popularności wśród społeczeństwa, co zbliżyłoby go do reelekcji. Chce wykorzystać córkę swojego rywala politycznego do zyskania zaufania wśród swoich pracowników.
Prezydent Herney w specjalnym oświadczeniu telewizyjnym ogłasza światu przełomowe znalezisko, co sprawia, że zyskuje dużą przewagę w sondażach prezydenckich nad senatorem Sextonem. W tym samym czasie grupa naukowców wraz z Rachel Sexton odkrywa mistyfikację i zaczyna podejrzewać, że meteoryt nie jest prawdziwy. Nie mogą jednak ujawnić tej informacji, gdyż zostają zaatakowani przez komandosów z jednostki specjalnej. Rachel Sexton i reszta naukowców usiłują ostrzec prezydenta i ustalić kto stoi za całym przedsięwzięciem.

</doc>
<doc id="515381" url="https://pl.wikipedia.org/wiki?curid=515381" title="Insurekcja wileńska">
Insurekcja wileńska

Insurekcja wileńska, powstanie Jasińskiego (lit. "Vilniaus sukilimas") – wydarzenia z 22 i 23 kwietnia 1794, które miały miejsce w Wilnie w okresie insurekcji kościuszkowskiej.
Organizatorami działalności spiskowej w stolicy Wielkiego Księstwa Litewskiego byli między innymi Karol Prozor i Jakub Jasiński. Spisek patriotyczny obejmował również polskie oddziały wojskowe stacjonujące poza Wilnem, którymi dowodził generał Antoni Chlewiński. W Wilnie stacjonował garnizon rosyjski w sile około 2 tysięcy żołnierzy z 19 armatami. Wojsko polskie w mieście liczyło około 400 ludzi. W nocy z 11 na 12 kwietnia, na rozkaz gubernatora miasta generała Nikołaja Arsienjewa, aresztowano wielu działaczy spiskowych. 21 kwietnia do Wilna przybył hetman wielki litewski Szymon Marcin Kossakowski, który miał doradzać Rosjanom nowe aresztowania i podjęcie działań zaczepnych przeciwko polskim oddziałom rozlokowanym wokół Wilna. Decyzję o podjęciu działań zbrojnych, po uprzednim przygotowaniu planu insurekcji, podjął Jakub Jasiński.
Do uderzenia doszło w nocy z 22 na 23 kwietnia 1794 około godziny 0:30 po wystrzale armatnim z arsenału. Po zaciętej walce, nad ranem 24 kwietnia, Wilno znalazło się pod kontrolą powstańców. Tego samego dnia na placu Ratuszowym odczytano „Akt Powstania Narodu Litewskiego”, który określił jedność celów insurekcji wileńskiej z celami powstania kościuszkowskiego i powstała Rada Najwyższa Rządowa Litewska, na której czele stanęli wojewoda nowogródzki Józef Niesiołowski i prezydent miasta Antoni Tyzenhauz. W skład rady weszło też 29 zasłużonych obywateli Wilna. Rada utworzyła deputacje do kierowania wojskiem, administracją i skarbem. Na czele litewskich wojsk powstańczych stanął pułkownik Jakub Jasiński. 25 kwietnia powieszono, oskarżonego o zdradę, hetmana wielkiego litewskiego Szymona Kossakowskiego. 4 czerwca Tadeusz Kościuszko w miejsce Rady Najwyższej Rządowej Litewskiej, którą uważał za zbyt radykalną powołał, bardziej umiarkowaną, Deputację Centralną Wielkiego Księstwa Litewskiego. Odwołał też z dowodzenia siłami zbrojnymi na Litwie pułkownika Jasińskiego, mianując na jego miejsce generała Michała Wielhorskiego.
19 lipca Rosjanie przypuścili szturm na Wilno. W mieście stacjonowało około 500 żołnierzy wojska regularnego i około 1500 gwardzistów miejskich. Siły rosyjskie, pod dowództwem generała Bohdana Fiodorowicza Knorringa, liczyły około 8 tysięcy ludzi i kilkanaście armat. Dwudniowe, zaciekłe walki (między innymi w obronie Ostrej Bramy) przyniosły Rosjanom ciężkie straty. Wilno pozostało w rękach powstańców. 11 sierpnia generał Knorring, dysponując 12 tysiącami żołnierzy i silną artylerią polową, podjął kolejny atak na Wilno. Obroną miasta, po rezygnacji generała Wielhorskiego, kierował generał Antoni Chlewiński. Tym razem Rosjanie odnieśli sukces i 12 sierpnia Wilno skapitulowało. 14 sierpnia 1794 mieszczanie wileńscy podpisali akt lojalności. Wobec generała Chlewińskiego zastosowano areszt domowy i wszczęto śledztwo w sprawie obrony Wilna. Klęska pod Maciejowicami położyła kres dochodzeniu.
Walki o Wilno w insurekcji kościuszkowskiej zostały, po 1990, upamiętnione na Grobie Nieznanego Żołnierza w Warszawie napisem na jednej z tablic, „WILNO 22 IV – 13 VIII 1794”.

</doc>
<doc id="515382" url="https://pl.wikipedia.org/wiki?curid=515382" title="Inflancki Zakon Rycerzy Chrystusa">
Inflancki Zakon Rycerzy Chrystusa



</doc>
<doc id="515385" url="https://pl.wikipedia.org/wiki?curid=515385" title="Willem van Hanegem">
Willem van Hanegem

Willem van Hanegem (ur. 20 lutego 1944 w Breskens) – holenderski piłkarz, grający na pozycji rozgrywającego, oraz trener piłkarski. Z reprezentacją Holandii, w której barwach rozegrał 52 mecze, zdobył wicemistrzostwo świata w 1974 roku oraz brązowy medal mistrzostw Europy w 1976 roku. Łącznie przez dziesięć lat był zawodnikiem Feyenoordu. Trzykrotnie triumfował z nim w rozgrywkach o mistrzostwo kraju i raz w Pucharze Mistrzów i w Pucharze UEFA. Później był szkoleniowcem m.in. Feyenoordu, z którym w 1993 roku zdobył mistrzostwo Holandii. W latach 2007–2008 pracował w Utrechcie. Jest ojcem jednego z DJów z duetu W&amp;W – Willema van Hanegema
Sukcesy piłkarskie.
W reprezentacji Holandii od 1968 do 1979 roku rozegrał 52 mecze i strzelił 6 goli – wicemistrzostwo świata 1974 oraz brązowy medal mistrzostw Europy 1976.

</doc>
<doc id="515387" url="https://pl.wikipedia.org/wiki?curid=515387" title="Jerzy Cynk">
Jerzy Cynk

Jerzy Bogdan Cynk (ur. 11 maja 1925 w Warszawie, zm. 18 listopada 2016 w Wielkiej Brytanii) – polski historyk, autor wielu publikacji w języku angielskim na temat polskiego lotnictwa.
Życiorys.
Syn Maksymiliana i Stefanii z Domiańskich. W 1939 roku był uczniem Gimnazjum Wojciecha Górskiego w Warszawie. Był członkiem Szarych Szeregów. W 1942 roku wstąpił do Warszawskiego Koła Lotniczego konspiracyjnego Aeroklubu Warszawskiego, a od października tego roku był żołnierzem Armii Krajowej, rozpoczynając naukę w konspiracyjnej Podchorążówce Lotnictwa. Między innymi, od 1943 roku kolportował konspiracyjne pismo lotnicze „Wzlot”. 21 czerwca 1943 roku został aresztowany przez Niemców i 6 sierpnia 1943 r. wysłany do obozu koncentracyjnego Auschwitz (miał numer obozowy 135649), a w listopadzie 1944 r. przeniesiony do Sachsenhausen. Uwolniony 3 maja 1945 roku pod Salzburgiem, we wrześniu 1945 wstąpił do 2 Korpusu PSZ, gdzie służył w kontrwywiadzie w Ekspozyturze Informacji „Włochy”. Od sierpnia 1946 zamieszkał w Wielkiej Brytanii, otrzymał świadectwo maturalne 3 DSK w Bodney.
Od 1953 roku publikował artykuły na temat polskiego lotnictwa w brytyjskiej prasie lotniczej, począwszy od „Flight”. Nawiązał w tym okresie kontakt z licznymi polskimi przedwojennymi konstruktorami lotniczymi i lotnikami przebywającymi na emigracji, zbierając bazę źródłową do historii polskiego lotnictwa i przemysłu lotniczego. Między innymi uzyskał informacje i szkice niezrealizowanych projektów samolotów. Po odwilży październikowej w 1956 roku w Polsce, rozpoczął też współpracę z historykami lotnictwa w kraju, przede wszystkim Andrzejem Glassem i Feliksem Pawłowiczem. Sam stał się wieloletnim współpracownikiem „Skrzydlatej Polski”. Jest autorem pierwszego przeglądowego opracowania opisującego wszystkie konstrukcje lotnicze powstałe w Polsce do II wojny światowej ("Polish Aircraft 1893-1939", 1971). Zajął się następnie badaniami nad historią działań polskiego lotnictwa podczas wojny. W 1990 roku został oficjalnym historykiem "Polish Air Force Association in Great Britain", opracowując następnie dzieło "The Polish Air Force at War. The Official History" (1998).
11 listopada 1990 został odznaczony Krzyżem Kawalerskim Orderu Odrodzenia Polski przez prezydenta Ryszarda Kaczorowskiego. Uhonorowany doktoratem "honoris causa" Polskiego Uniwersytetu na Obczyźnie w Londynie (19 października 2012). Odznaczony Krzyżem Komandorskim Orderu Odrodzenia Polski przez prezydenta B. Komorowskiego (25 października 2012).

</doc>
<doc id="515388" url="https://pl.wikipedia.org/wiki?curid=515388" title="Granat DM 51">
Granat DM 51

DM 51 – niemiecki granat uniwersalny. Granat zbudowany jest z trzech części:
Został opracowany przez firmę Diehl. Granat zaczepny ma postać cylindra z tworzywa sztucznego wypełnionego pentrytem. Granat obronny otrzymuje się po połączeniu granatu zaczepnego z nakładką z tworzywa sztucznego z zatopionymi prefabrykowanymi odłamkami mającymi postać stalowych kulek o średnicy 2 – 2,3 mm. Uzbrojony w zapalnik czasowy pirotechniczny DM 82, działający ze zwłoką 3-5 s. Odłamki granatu z odległości 3 m przebijają blachę duralową 2 mm z gęstością rażenia 83 przebicia na m², a deskę sosnową 25 mm przebijają z odległości 4 m z gęstością rażenia 50 przebić na m².

</doc>
<doc id="515389" url="https://pl.wikipedia.org/wiki?curid=515389" title="Legia Warszawa (boks)">
Legia Warszawa (boks)

Legia Warszawa – polski klub bokserski, powstały w 1931 należący do klubu sportowego CWKS Legia Warszawa. 
Historia.
Sekcja bokserska CWKS Legia oficjalnie powstała w 1931 roku, lecz już wcześniej uprawiano w tym klubie boks. 
Przed II wojną światową trenerem tej sekcji był Feliks Stamm, a do wyróżniających się zawodników należeli: Kazimierz Doroba, Piotr Mizerski, Edward Łaukedrey, Tadeusz Pietrzykowski.
Pierwsze sygnały o podjęciu przez „Legię" pięściarskich rękawic po II wojnie światowej sięgają lipca 1946 r. Wówczas klub zorganizował kurs bokserski dla młodzieży z Warszawy. 
Pierwszym powojennym trenerem Legii został Stanisław Zalewski. Od tego czasu rozwój pięściarstwa przy ulicy Łazienkowskiej potoczył się niemal błyskawicznie. 
Początki nie były łatwe, jednak dzięki zapałowi ówczesnych działaczy i wytężonej pracy trenerów: Stanisława Zalewskiego, Piotra Mizerskego, Feliksa Stamma, Bronisława Strzelca, Aleksandra Grądkowskiego i Stanisława Wasilewskiego w niedługim czasie nastąpiły pierwsze sukcesy.
Dumą klubu był fakt, iż zawodnik CWKS „Legia” Józef Grudzień w 1964 podczas Igrzysk Olimpijskich w Tokio zdobył złoty medal olimpijski. Na najwyższym olimpijskim podium podczas Igrzysk Olimpijskich w Monachium stanął również Jan Szczepański w 1972. 
Srebrne medale olimpijskie zdobyli: Józef Grudzień w 1968 (Meksyk) i Wiesław Rudkowski w 1972 (Monachium). Brązowe wywalczyli: Henryk Niedźwiedzki i Zbigniew Pietrzykowski w 1956 (Melbourne), Janusz Gortat w 1972 (Monachium) i 1976 (Montreal), Kazimierz Szczerba w 1976 (Montreal) i 1980 (Moskwa), Krzysztof Kosedowski w 1980 (Moskwa) oraz Henryk Petrich i Andrzej Gołota w 1988 (Seul). 
Mistrzostwo Europy wywalczyli: Henryk Kukier w Warszawie 1953, Józef Kruża w Warszawie 1953, Leszek Drogosz w Warszawie 1953, Zbigniew Pietrzykowski w Berlinie Zach. 1955, Kazimierz Paździor w Pradze 1957, Józef Grudzień w Rzymie 1967, Jan Szczepański w Madrycie 1971, Wiesław Rudkowski w Katowicach 1975, Andrzej Biegalski w Katowicach 1975 oraz Bogdan Gajda w Halle 1977.
Wicemistrzostwo Europy zdobyli: Tadeusz Grzelak w Warszawie 1953, Jan Gałązka w Berlinie 1965, Józef Grudzień w Berlinie 1965, Wiesław Rudkowski w Belgradzie 1973, Janusz Gortat w Belgradzie 1973 i Krzysztof Kosedowski w Tampere 1981 oraz Henryk Petrich w Turynie 1987.
Pięściarze CWKS „Legia” 21-krotnie zdobyli tytuł drużynowego mistrza Polski, w tym w 1985, w 1986. Legioniści zdobywali srebrny medal w 1976, 1988.
W 1989 drużyna seniorów została wycofana z zawodów o drużynowe mistrzostwo Polski i sekcja ograniczyła się do pracy szkoleniowej tylko z juniorami.

</doc>
<doc id="515390" url="https://pl.wikipedia.org/wiki?curid=515390" title="Jerzy B. Cynk">
Jerzy B. Cynk



</doc>
<doc id="515392" url="https://pl.wikipedia.org/wiki?curid=515392" title="Ferencvárosi TC (piłka nożna)">
Ferencvárosi TC (piłka nożna)

Ferencvárosi Torna Club (Ferencvárosi TC, FTC, Ferencváros) – węgierski klub piłkarski, sekcja Ferencvárosi TC, z siedzibą w Budapeszcie, w IX. dzielnicy – Ferencváros. Uczestniczy w rozgrywkach Nemzeti Bajnokság I. Jest to najbardziej utytułowany węgierski klub piłkarski.
Symbole klubowe.
Herb i barwy.
Tradycyjne barwy klubowe, biało-zielone odnoszą się do heraldycznych barw dzielnicy Ferencváros. W historii tylko przez kilka lat piłkarze FTC grali w barwach biało-czerwonych. W klubowym herbie zawiera się dziewięć pasów, z których zielonych jest pięć, zaś białych cztery. Liczba pasów odnosi się do numeru dzielnicy Ferencváros w budapeszteńskim podziale administracyjnym.
Maskotka.
Maskotką klubu jest Green Eagle (Zielony Orzeł). Przed meczami maskotka zawsze pojawia się na murawie i dopinguje zespół wraz z widzami.
Motto.
"Erkölcs, Erő, Egyetértés" – "Moralność, Siła, Zgoda"
Dzielnica.
Dzielnica Ferencváros do połowy XIX wieku była niezależnym miastem, włączonym później w granice administracyjne Budapesztu. Nazwę Ferencváros tłumaczy się na polski jako Miasto Franciszka (ewentualnie Franciszkogród). Nie jest to nazwa przypadkowa, gdyż została nadana na cześć głowy państwa – apostolskiego króla Franciszka Józefa.
Duża część mieszkańców Ferencvárosu była w drugiej połowie XIX wieku pochodzenia niemieckiego. Ferencváros po niemiecku to Franzstadt, stąd miejscowych Niemców nazywano zdrobniale „Fradi”. Jako że klub ma niemieckie korzenie, nazwa ta przylgnęła i do reprezentujących ją sportowców – w tym piłkarzy. Z czasem jej pierwsze znaczenie zanikło, a słowo to przetrwało dzięki piłkarzom.
Historia.
Początek.
Ferencvárosi TC zostały założony przez młodych i starszych mieszkańców dziewiątej dzielnicy Budapesztu, spośród zdecydowany odsetek stanowili Niemcy bądź Węgrzy niemieckiego pochodzenia, 3 maja 1899 roku. Pierwszym prezesem klubu został mianowany prawnik z Ferencvárosu, Ferenc Springer.
Pierwsze klubowe boisko powstało w dziewiątej dzielnicy w tym samym roku przy Soroksári út.
Sekcja piłki nożnej została powołana do życia 3 grudnia 1900 roku. Dwa miesiące później zespół rozegrał swój pierwszy mecz. Przeciwnikiem była drużyna Budapesti Torna Club. Jako że mecz nie został zgłoszony do Węgierskiego Związku Piłkarskiego, nie uważa się go za pierwszy oficjalny mecz klubu.
Pierwsze oficjalne spotkanie zostało rozegrane 21 kwietnia 1901 roku. Mecz przeciwko Műegyetemi AFC zakończył się porażką Ferencvárosi TC 3-5. Pierwszą bramkę dla zespołu strzelił Gáspár Borbás.
Pierwszy punkt został zdobyty w zremisowanym 2-2 spotkaniu z Műegyetemi AFC.
Pierwsze zwycięstwo klub zanotował 16 czerwca 1901 roku w wygranym 5-1 meczu z Budapesti SC.
Swój pierwszy mecz z zespołem spoza Węgier klub rozegrał 24 marca 1901 roku. W meczu przeciwko Vienna Cricket and Football Club padł wynik 9-0 na korzyść austriackiego zespołu. W rewanżu, rozegranym 5 maja 1901 roku Węgrzy wygrali 5-0, co było pierwszą wygraną na arenie międzynarodowej. W meczu tym na strojach graczy FTC po raz pierwszy pojawił się emaliowany zielono-biały emblemat klubowy.
W 1902 roku FTC w meczu przeciwko zespołowi Oxfordu doznał najwyższej porażki w dotychczasowej historii 0-16.
W 1903 roku FTC zdobył pierwszy tytuł mistrzowski w rozgrywkach krajowych. W 1905 roku klub zdobył swoje drugie mistrzostwo. W pierwszej dekadzie XX wieku FTC mistrzostwo zdobył pięciokrotnie.
W 1909 roku klub zdobył Challenge Cup. Był to jedyny w historii tych rozgrywek przypadek, gdy trofeum zdobył klub spoza Wiednia.
12 lutego 1911 roku dokonano uroczystego otwarcia stadionu przy Üllői út 129. Pierwszego gola na nowym stadionie zdobył Imre Schlosser.
W 1912 roku FTC zagrał pierwszy mecz w Anglii przeciwko zespołowi Woking F.C. W tym samym roku w meczu przeciwko budapeszteńskiemu zespołowi III. Kerületi TVE, wygranym przez FTC 11-3 Imre Schlosser strzelił 8 bramek, co do tej pory jest rekordem klubowym.
Rok 1914 jest uznawany za jeden z tragiczniejszych w historii klubu. Wielu zawodników zostało wcielonych do wojska i poległo w I wojnie światowej.
Lata 20 XX w..
Lata 20 XX wieku nie były pomyślnym okresem w historii klubu. Lokalny rywal, MTK zdobył Mistrzostwo Węgier 10 razy.
W sezonie 1924/25 FTC przegrał z MTK 2-14, co jest najwyższą porażką ligową w historii klubu.
W sezonie 1925/26 FTC odzyskał tytuł mistrzowski, a tytuł obronił w dwóch kolejnych sezonach. W tym okresie zreformowana została liga – z amatorskiej stała się profesjonalna.
W 1928 roku FTC świętował zdobycie dubletu – mistrzostwa i Pucharu Węgier. Dodatkowo zespół zdobył Puchar Mitropa, pokonując w finałowym dwumeczu SK Rapid Wiedeń 10-6. Było to pierwsze trofeum międzynarodowe zdobyte przez klub.
FTC uczestniczył także w meczach towarzyskich w Ameryce Południowej. W trakcie tournée Węgrzy pokonali dwukrotnych mistrzów olimpijskich, Urugwajczyków 3-2.
Lata 30 i 40 XX w..
W latach 30 ubiegłego stulecia FTC zdobył mistrzostwo czterokrotnie (w sezonach 31/32, 33/34, 37/38 i 39/40) zaś Puchar Węgier dwukrotnie – w roku 1933 i 1935.
W sezonie 1931/32 zespół wygrał wszystkie 22 mecze ligowe sezonu, co do tej pory jest niepobitym przez żaden inny zespół osiągnięciem.
W 1933 roku FTC został uznany przez francuski magazyn L’Auto za siódmy najlepszy zespół Europy.
W 1937 roku zespół ponownie sięgnął po Puchar Mitropa, w finale rozegranym w Budapeszcie wygrał z S.S. Lazio 4-2.
W latach 40 XX w. klub dwukrotnie świętował wygranie ligi – w sezonie 1940/41 oraz 1948/49, zaś zdobycie krajowego Pucharu trzykrotnie – w latach 1942, 1943 i 1944.
W 1940 roku FTC został pierwszym węgierskim zespołem, który poleciał do Stanów Zjednoczonych.
W sezonie 1940/41 zespół zdobył ponad 100 goli w rozgrywkach.
Lata 40 XX w. to jednak także silna ingerencja władz państwowych w klub. Wobec postępującej faszyzacji Węgier od 1939 roku coraz większe represje dotykały budapeszteńskie kluby powiązane z mniejszością żydowską na Węgrzech (MTK) i popierane przez lewicowe ruchy robotnicze (Vasas). Jednocześnie FTC został „drużyną władzy”. Popularność klubu wśród rdzennych mieszkańców Węgier oraz częściowo niemieckie pochodzenie, rządzący krajem Strzałokrzyżowcy chcieli wykorzystać do polepszenia własnego wizerunku. FTC stał się klubem najbardziej prawicowym spośród wszystkich węgierskich zespołów, zyskując przy tym sympatię ludności popierającej ruchy faszystowskie. Rządy faszystów w klubie zakończyły się wraz z zajęciem Budapesztu przez wojska sowieckie.
31 października 1948 roku FTC rozegrał tysięczny mecz w lidze węgierskiej.
W 1947 roku FTC jako pierwszy zespół z Węgier wyjechał na tournée do Meksyku, gdzie rozegrał 6 spotkań z czołowymi meksykańskimi zespołami.
Po sezonie 1948/49 klub świętował 50. rocznicę powstania z kolejnym mistrzostwem Węgier. W tym samym sezonie zespół zdobył 140 bramek w 30 meczach z czego 59 zdobył Ferenc Deák.
Po 1949 roku w węgierskim sporcie zaczęto wprowadzać metody sprawdzone w Związku Radzieckim. Władze państwowe wymusiły zmiany nazw i stworzenie z nich klubów podległych resortom państwowym. 16 lutego 1949 doszło do połączenia FTC z ÉMOSz SC. W wyniku fuzji klub dostał się pod zarządzanie resortu odpowiedzialnego za produkcję żywności. Szybko zmieniono nazwę klubu i przez dwa lata Ferencvárosi TC występował jako ÉDOSz SE (skrót od Élelmiszeripari Dolgozók Országos Szakszervezete Sport Egyesület, co tłumaczy się jako Klub Sportowy Krajowego Związku Zawodowego Pracowników Przemysłu Spożywczego).
Trudne lata 50 XX w..
W latach 50 XX w. zespół ani razu nie zdobył mistrzostwa Węgier. Jedynym trofeum był Puchar Węgier w roku 1958 oraz jedno drugie miejsce i trzy trzecie miejsca w lidze.
Brak znaczących osiągnięć w rozgrywkach krajowych był efektem działań Węgierskiego Związku Piłkarskiego już latem 1949 roku. Wówczas, wobec nacisków Gusztáva Sebesa do Honvédu trafili Sándor Kocsis i László Budai, nieco później Zoltán Czibor. Ferenc Deak i bramkarz Géza Henni musieli odejść z FTC do milicyjnej wówczas budapeszteńskiej Dózsy.
W 1951 roku klubowi kolejny raz zmieniono nazwę, do czego przyczyniła się komunistyczna polityka stalinizmu na Węgrzech. Aż do roku 1956 nosił nazwę Budapesti Kinizsi Sport Egyesület (Kinizsi to nazwisko legendarnego dowódcy wojsk węgierskich, Pála Kinizsiego. Zasłużył się pokonaniem wojsk tureckich w bitwie na Chlebowym Polu), zaś barwy zostały zmienione na biało-czerwone.
Wobec coraz głośniejszych protestów Węgrów i ogólnego niezadowolenia z panującego ustroju, których kulminacją było powstanie 1956 roku władze państwowe wydały zgodę, by klub powrócił do własnej nazwy i do historycznych barw. Sezonu 1956 nie dokończono i nie wyłoniono mistrza. Jednak zmiana układu sił w państwie i „odwilż” polityczna, zmieniła też nieco układ sił w lidze i samym FTC.
W 1958 roku po raz pierwszy w historii transmitowano w telewizji na żywo ligowy mecz piłkarski na Węgrzech. W spotkaniu tym FTC wygrał z Honvédem 3-1.
Lata 60 XX w. – złota dekada.
Lata 60 ubiegłego wieku to powrót na szczyt węgierskiego piłkarstwa.
Już w 1962 roku klub pokazał się w rozgrywkach międzynarodowych. W Pucharze Miast Targowych Węgrzy doszli do półfinału, w którym ulegli zespołowi Dinama Zagrzeb. W następnym roku udział w europejskich pucharach FTC zakończył w rundzie kwalifikacyjnej Pucharu Europy po porażce z Galatasaray SK.
W 1963 roku FTC odzyskał tytuł mistrzowski na Węgrzech. Do końca lat 60. klub powtarzał to osiągnięcie także w sezonie 1964, 1967 i 1968.
W 1963 roku zespół opuścił na 10 lat obiekt przy Üllői út, przenosząc się na Népstadion.
Historyczny był zwłaszcza rok 1964/65. Wtedy to FTC zdobył Puchar Miast Targowych, co jest największym osiągnięciem jakiegokolwiek węgierskiego zespołu w historii. Po pokonaniu Spartaka Brno, Wiener SC, AS Romy, Athleticu Bilbao i Manchesteru United w finale Węgrzy zmierzyli się z Juventusem. Jedyną bramkę finałowego spotkania zdobył w 74. minucie meczu Máté Fenyvesi.
Rok później FTC doszedł do ćwierćfinału Pucharu Europy, gdzie przegrał z Interem Mediolan.
W 1968 roku węgierski zespół po raz kolejny zagrał w finale Pucharu Miast Targowych, przegrywając jednak w dwumeczu z Leeds United 0-1. Jednak dobra grą grą w FTC doceniony został w 1967 roku Flórián Albert, który otrzymał Złotą Piłkę. Albert był najbardziej utytułowanym graczem od powstania klubu. Zdobył 255 bramek w 351 meczach ligowych od 1958 do 1974.
Lata 70 XX w..
W latach 70 XX w. tytuł mistrzowski FTC zdobył tylko raz, w 1976 roku. Znacznie lepiej radził sobie w Pucharze krajowym, który zdobył czterokrotnie (w 1972, 1974, 1976 i 1978 roku).
W Europie Węgrzy doszli do półfinału Pucharu UEFA w sezonie 1971/72, przegrywając w nim z Wolverhampton Wanderers F.C. 3-4 i do finału Pucharu Zdobywców Pucharów w sezonie 1974/75, w którym przegrał z Dynamem Kijów 0-3.
17 marca 1974 roku swój ostatni mecz w karierze klubowej rozegrał Flórián Albert. 19 maja tego samego roku piłkarze FTC powrócili na gruntownie przebudowany stadion przy Üllői út.
W ostatnich latach głośno mówiło się o powtarzających się pod koniec lat 60. i na początku 70. przypadkach sprzedawania spotkań przez graczy FTC, jednak nie miało to wpływu na ewentualne odebranie zdobytych w tym okresie tytułów.
Ostatnie dwie dekady XX w..
W latach 80 XX w. FTC mistrzem Węgier był tylko raz, w sezonie 1980/81. Za strzelienie w tym sezonie 30 goli Tibor Nyilasi otrzymał Złotego Buta, i tytuł drugiego najlepszego strzelca lig europejskich.
Dekada ta przyniosła zespołowi najwyższe zwycięstwo w meczach sparingowych: 30-1 z austriackim klubem Gutenbrunn ASV.
W sezonie 1984/85 zespół zajął najgorsze w historii, 13. miejsce w lidze.
Przemiany ustrojowe, jakie nastały na Węgrzech na przełomie lat 80 XX w. i 90 XX w. dotknęły także piłki nożnej w tym kraju. Mniej klubów mogło liczyć na wsparcie nowych władz, zaś większą rolę zaczęli odgrywać prywatni sponsorzy.
Gdy trenerem zespołu został Tibor Nyilasi FTC zdobył mistrzostwo Węgier w 1992 i trzykrotnie zdobył Puchar Węgier. Po Nyilasim, trenerem został Dezső Novák, z którym zespół dwukrotnie był mistrzem Węgier (w 1995 i 1996 roku). Novák osiągnął z FTC także sukces na arenie międzynarodowej, wprowadzając jako pierwszy węgierski klub FTC do fazy grupowej Ligi Mistrzów w 1995 roku. Węgrzy w grupie zagrali z Grasshoppers FC, Ajaxem Amsterdam i Realem Madryt. Z jedną wygraną i remisem nad Szwajcarami, dwoma porażkami z Holendrami i remisem oraz porażką z Hiszpanami, FTC nie zakwalifikował się do dalszych rozgrywek.
W następnym sezonie FTC ponownie zdobył mistrzostwo.
XXI wiek.
W 2001 roku zespół po raz kolejny sięga po mistrzostwo kraju.
W kolejnych latach, mimo coraz większych problemów finansowych, zespół konsekwentnie zajmuje pozycje w pierwszej trójce ligi. W 2004 roku po raz 28. w historii okazali się być najlepszym zespołem w lidze. Dodatkowo w 2003 i 2004 roku zdobyli Puchar Węgier (odpowiednio 19. i 20. raz w historii klubu).
W sezonie 2004/2005 FTC awansował do fazy grupowej Pucharu UEFA. Węgrzy okazali się jednak słabsi od przeciwników grupowych: Feyenoordu Rotterdam, Schalke 04 Gelsenkirchen oraz FC Basel i odpadli z dalszej rywalizacji.
W lipcu 2006 roku klub w efekcie problemów finansowych (Łącznie długi klubu wynosziły około 10 milionów dolarów) nie otrzymał pozwolenia na grę w węgierskiej ekstraklasie i po raz pierwszy w swojej historii musiał zagrać w NB II. Klub zakwestionował legalność tego posunięcia w sądzie i wygrał sprawę. W wyroku stwierdzono, że decyzja Węgierskiego Związku Piłkarskiego była sprzeczna z prawem. Ostatecznie udało się osiągnąć kompromis pomiędzy klubem i Związkiem. W sezonie 2006/07 FTC miał szansę powrócić do ekstraklasy, ale przegrał w decydujących meczach z klubem z Nyíregyháza. Pomimo inwestycji w klasowych zawodników, w tym byłych gwiazd klubu, w sezonie 2007/08 w dalszym ciągu nie udało się osiągnąć awansu. Tym razem lepsze okazały się zespoły z Kecskemét i Szolnok. Dopiero w sezonie 2008/09 FTC zapewnił sobie awans do NB I.
W 2008 roku właściciel angielskiego klubu piłkarskiego Sheffield United, Kevin McCabe wygrał przetarg na zakup klubu. Jego węgierska firma zapłaciła za należące do klubu nieruchomości w centrum Budapesztu około 16,5 miliona dolarów.
Dzięki umowie z McCabem, klub stopniowo zaczął wychodzić z zadłużenia. Brytyjczyk zobowiązał się również zmodernizować stadion i dostosować go do wymogów UEFA.
Pierwszy po powrocie do węgierskiej ekstraklasy sezon zakończył się 7. miejscem. W sezonie 2010/2011 FTC zajął trzecie miejsce w lidze i po kilkuletniej przerwie zapewnił sobie awans do rozgrywek Ligi Europy. Natomiast kolejny sezon był jednym z najbardziej nieudanych w historii klubu, gdyż FTC zajęło dopiero 11. miejsce. W sezonie 2012/2013 klub spisywał się lepiej zajmując na koniec sezonu 5. miejsce.
Użytkowane obiekty.
Soroksári út.
Stadion przy Soroksári út, zwany także Medicor-pálya znajduje się w IX dzielnicy Budapesztu. Obiekt został otwarty w 1899 roku, a Ferencvárosi TC występował na nim w latach 1900–1911.
FTC Stadion.
W 1911 roku FTC przeniosło się na nowy stadion przy Üllői út 129. Pojemność nowego stadionu była ogromna, gdyż wynosiła aż 37 070 miejsc (w latach 1927–1947 było to nawet 40 tysięcy miejsc). Piłkarze grali na boisku o wymiarach 116 metrów na 65 metrów, jeszcze bez oświetlenia. To właśnie na FTC Stadion „Fradi” przetrwali przemiany zachodzące w klubie w latach 50. Warte podkreślenia jest też to, iż na FTC Stadion swoje mecze ligowe rozgrywały czasem inne budapeszteńskie zespoły.
Üllői út – Albert Flórián Stadion.
Nowy stadion przy ulicy Üllői został oddany do użytku w 1974 roku. Pierwsze spotkanie na tym stadionie „Fradi” rozegrali 19 maja 1974 roku z Vasasem Budapeszt (mecz zakończył się remisem 4:4). Ligowa pojemność tego stadionu wynosiła 18 100 widzów, jednak na mecze europejskich pucharów liczba widzów była ograniczana do 16 855. Rekordową widownię zanotowano 12 września 1981 roku. Tego dnia, podczas meczu FTC-Bp. Honvéd na trybunach zasiadły 32 tysiące widzów.
Charakterystycznymi elementami stadionu były cztery betonowe pylony z oświetleniem oraz frontowy budynek klubowy. Stadion dysponował także dużą tablicą świetlną oraz oświetleniem dostosowanym do relacji telewizyjnych. Stadion nie posiadał bieżni lekkoatletycznej.
Na trybunach, okalających boisko, znajdowały się krzesełka w barwach klubowych. Z czterech trybun tylko trybuna główna (od ulicy Üllői) posiadała pełne zadaszenie. Częściowe zadaszenie znajdowało się nad trybuną wschodnią. Przed trybuną główną znajdował się pomnik F. Springera – współzałożyciela klubu. Obok stadionu głównego znajdowało się kilka pełnowymiarowych boisk treningowych.
Płyta boiska miała wymiary 105 × 68 m.
Stadion im. Ferenca Puskása.
FTC w swojej historii wielokrotnie mecze w roli gospodarza rozgrywał na stadionie będącym stadionem narodowym – Népstadion, który obecnie nosi imię Ferenca Puskása.
Po raz pierwszy „Fradi” na Népstadion zagrali w 1964 roku, gdy rozpoczął się remont obiektu przy Üllői út i grali na nim aż do lata 1975 roku. W późniejszych latach drużyna występowała na Népstadion okazjonalnie w ramach rozgrywek europejskich oraz Pucharu Węgier. Po raz kolejny zespół powrócił na ten stadion w 2013 roku, gdy rozpoczęła się kolejna gruntowna przebudowa Albert Flórián Stadion.
Groupama Aréna.
Od kwietnia 2014 roku FTC mecze domowe rozgrywa na najnowocześniejszym stadionie na Węgrzech - Groupama Aréna, który postawiono w miejscu Albert Flórián Stadion.
Sponsorzy.
Główni sponsorzy.
Lista głównych sponsorów zespołu w poszczególnych sezonach.

</doc>
<doc id="515393" url="https://pl.wikipedia.org/wiki?curid=515393" title="Ferencvaros Budapeszt">
Ferencvaros Budapeszt



</doc>
<doc id="515396" url="https://pl.wikipedia.org/wiki?curid=515396" title="Granat DT 11">
Granat DT 11

DT 11 – niemiecki granat zaczepny, wersja izraelskiego granatu No 14.
Granat ma postać walca wykonanego z impregnowanej tektury wypełnionego trotylem. Dno i pokrywa walca z cienkiej blachy stalowej. Początkowo produkowana wersja DT 11 miała tuleję w którą wkręcano zapalnik wykonaną ze stali. Ponieważ okazało się, że odłamki rozerwanej tulei zagrażają rzucającemu w zmodernizowanej wersji DT 11 B1 tuleję stalową zastąpiono wykonaną z tworzywa sztucznego.

</doc>
<doc id="515397" url="https://pl.wikipedia.org/wiki?curid=515397" title="Iława Główna">
Iława Główna

Iława Główna – stacja kolejowa w Iławie, w województwie warmińsko-mazurskim w Polsce. Według klasyfikacji PKP ma kategorię dworca regionalnego. Stacja obsługuje pociągi pasażerskie wszystkich rodzajów oraz pociągi towarowe.
Pasażerowie.
W roku 2017 wymiana pasażerska wyniosła 1,06 mln osób (2,9 tys. dziennie), co dało jej 83. miejsce w Polsce.
W roku 2018 stacja obsługiwała 3,6 tys. pasażerów na dobę (łącznie 1,31 mln osób).
W roku 2019 wymiana pasażerska wyniosła 1,35 mln osób (3,7 tys. dziennie), co dało jej 80. miejsce w Polsce.
W roku 2020 wymiana pasażerska wyniosła 842 tys. osób (2,3 tys. dziennie), co dało jej 70. miejsce w Polsce.
W roku 2021 wymiana pasażerska wyniosła 1,02 mln osób (2,8 tys. dziennie), co dało jej 71. miejsce w Polsce.
Historia.
Do 1903 stacja nosiła nazwę "Deutsch Eylau Ostbahnhof", czyli "Iława Wschodnia". Do końca II wojny światowej znajdowała się na terytorium Niemiec; w okresie międzywojennym była stacją graniczną po niemieckiej stronie, na linii tranzytowej do Torunia. Przez krótki czas po zakończeniu wojny funkcjonował tu ważny punkt przeładunkowy repatriantów z kresów wschodnich.
Budynek i infrastruktura.
Dworzec mieści się w zabytkowym neogotyckim budynku z 1900 roku przy ulicy Dworcowej. Wewnątrz znajdują się dwie kasy biletowe, poczekalnia oraz kioski handlowe. Dworzec połączony jest z peronami przejściem podziemnym. Wszystkie perony zadaszone są wiatą.
Budynek dworca jest zbudowany na planie przypominającym nieco prostokąt. Mury dworca wzmacniane są przyporami. Gmach jest z budowany z czerwonej cegły, nietynkowany, fragmentami malowany na biało. Dach jest złożony: głównie naczółkowy. Znajduje się na nim kilka lukaren. Główne wejście, wyraźnie wysunięte, ozdobione jest trzema sterczynami, zespołem okien w kształcie gotyckiego ostrołuku, wypełnionych witrażami, na których widnieje herb Iławy oraz dwoma parami drzwi dwuskrzydłowych z półokrągłymi nadświetlami. Po stronie północno-wschodniej do budynku dobudowane jest pomieszczenie, nad którym znajduje się taras.
W hallu głównym pod sufitem znajdują freski przedstawiające herby miast oraz motywy roślinne. Strop jest kolebkowy, drewniany.
Z dniem 16 sierpnia 2006 r. budynek dworca został wpisany w rejestr zabytków (nr rej.: A-2282).
W latach 2010-2012 trwała modernizacja dworca, kosztowała 16,75 mln zł, środki na jego rewitalizację pochodziły z PKP S.A. oraz budżetu państwa, 18 stycznia 2012 otwarto go dla podróżnych.

</doc>
<doc id="515400" url="https://pl.wikipedia.org/wiki?curid=515400" title="Wim Rijsbergen">
Wim Rijsbergen

Wilhelmus Gerardus „Wim” Rijsbergen (ur. 18 stycznia 1952 w Lejdzie) – holenderski piłkarz, grający na pozycji obrońcy, oraz trener piłkarski.
Życiorys.
Z reprezentacją Holandii, w której barwach rozegrał 28 meczów, zdobył wicemistrzostwo świata w 1974 i III miejsce w 1978 oraz brązowy medal mistrzostw Europy w 1976. Przez siedem lat był zawodnikiem Feyenoordu. Triumfował z nim w rozgrywkach o mistrzostwo kraju i raz w Pucharze UEFA. Później jako szkoleniowiec pracował m.in. w Chile, Arabii Saudyjskiej i Meksyku. Od lipca 2006 do 8 stycznia 2008 był selekcjonerem reprezentacji Trynidadu i Tobago.
Sukcesy piłkarskie.
W reprezentacji Holandii od 1974 do 1978 rozegrał 28 meczów i strzelił 1 gola – wicemistrzostwo świata 1974 i 1978 (jako rezerwowy) oraz brązowy medal mistrzostw Europy 1976.

</doc>
<doc id="515406" url="https://pl.wikipedia.org/wiki?curid=515406" title="Miłość ma dwie twarze">
Miłość ma dwie twarze

Miłość ma dwie twarze "(The Mirror Has Two Faces)" - amerykańska komedia romantyczna z 1996 roku, wyreżyserowana przez Barbarę Streisand, w której główne role zagrali Jeff Bridges i Barbara Streisand. Remake francuskiego filmu "Lustro o dwóch twarzach" z 1958 roku.
Fabuła.
Gregory Larkin jest wykładowcą matematyki na Uniwersytecie Columbii, jest bardzo nieśmiały w relacjach z kobietami przez co nie może ułożyć sobie życia osobistego. Mężczyzna po nieudanych związkach opartych na seksualnym pożądaniu postanawia poszukać miłości platonicznej. Postanawia dać ogłoszenie matrymonialne, a na nie odpowiada zakompleksiona Rose Morgan - wykładowca literatury romantycznej. Gregory i Rose decydują się na małżeństwo. Związek ich, początkowo opiera się na przyjaźni, jednak dość nieoczekiwanie między nimi zaczyna się wkradać namiętność i pożądanie. Gregory nie jest z tego powodu zadowolony, Rose przeciwnie.
Nagrody i nominacje.
Oscary za rok 1996
Złote Globy 1996
Nagrody BAFTA 1996
Nagroda Satelita 1996

</doc>
<doc id="515409" url="https://pl.wikipedia.org/wiki?curid=515409" title="Andrzej Górka">
Andrzej Górka



</doc>
<doc id="515411" url="https://pl.wikipedia.org/wiki?curid=515411" title="Kościół św. Bartłomieja w Krakowie">
Kościół św. Bartłomieja w Krakowie



</doc>
<doc id="515412" url="https://pl.wikipedia.org/wiki?curid=515412" title="Theo de Jong">
Theo de Jong

Theodorus „Theo” Jacob de Jong (ur. 11 sierpnia 1947 w Leeuwarden) – holenderski piłkarz, grający na pozycji pomocnika lub napastnika, oraz trener piłkarski. Z reprezentacją Holandii, w której barwach rozegrał 15 meczów, zdobył wicemistrzostwo świata w 1974. Przez trzy lata był zawodnikiem Feyenoordu. Triumfował z nim w rozgrywkach o mistrzostwo kraju i raz w Pucharze UEFA.
Kariera piłkarska.
Oprócz Feyenoordu grał w: Blauw-Wit Amsterdam, NEC Nijmegen, Rodzie Kerkrade, Hongkongu i FC Den Bosch.
Sukcesy piłkarskie.
W reprezentacji Holandii od 1972 do 1974 roku rozegrał 15 meczów i strzelił 3 gole – wicemistrzostwo świata 1974.
Kariera szkoleniowa.
W latach 1986-1989 był trenerem FC Den Bosch, później pracował m.in. w Willem II Tilburg.

</doc>
<doc id="515418" url="https://pl.wikipedia.org/wiki?curid=515418" title="Zamłynie (Radom)">
Zamłynie (Radom)

Zamłynie – dzielnica w zachodniej części Radomia, dawniej wieś. Przyłączona do miasta w 1916 r.
Nazwa "Zamłynie" pochodzi od młyna, funkcjonującego w średniowieczu. Wieś królewska, położona była w drugiej połowie XVI wieku w powiecie radomskim województwa sandomierskiego. 
Do centrum osiedla jeździ krańcująca tam linia 2 oraz przelotowo linie 5, 6, 8, 10, 12, 15 oraz prywatne C, D, W, Z. Granice Zamłynia wyznaczają ulice Kielecka, Wspólna, Maratońska. Jedna z najstarszych dzielnic Radomia. Od południowego wschodu graniczy z Piotrówką (miejscem pierwszej wioski, do której według legendy zawitał wędrowiec i oczarowany jej pięknem nieopodal założył nową osadę – Radom).

</doc>
<doc id="515421" url="https://pl.wikipedia.org/wiki?curid=515421" title="Dzielnica V Łobzów">
Dzielnica V Łobzów



</doc>
<doc id="515422" url="https://pl.wikipedia.org/wiki?curid=515422" title="Leszczyński">
Leszczyński



</doc>
<doc id="515424" url="https://pl.wikipedia.org/wiki?curid=515424" title="Dzielnica IX Łagiewniki">
Dzielnica IX Łagiewniki



</doc>
<doc id="515425" url="https://pl.wikipedia.org/wiki?curid=515425" title="Dzielnica XI Wola Duchacka">
Dzielnica XI Wola Duchacka



</doc>
<doc id="515426" url="https://pl.wikipedia.org/wiki?curid=515426" title="Dzielnica XII Prokocim-Bieżanów">
Dzielnica XII Prokocim-Bieżanów



</doc>
<doc id="515427" url="https://pl.wikipedia.org/wiki?curid=515427" title="Dzielnica XVII Grębałów">
Dzielnica XVII Grębałów



</doc>
<doc id="515428" url="https://pl.wikipedia.org/wiki?curid=515428" title="Rinus Israël">
Rinus Israël

Marinus David „Rinus” Israël (ur. 19 marca 1942 w Amsterdamie) – holenderski piłkarz, grający na pozycji obrońcy, oraz trener piłkarski. Z reprezentacją Holandii, w której barwach rozegrał 47 meczów, zdobył wicemistrzostwo świata w 1974. Przez osiem lat był zawodnikiem (i kapitanem) Feyenoordu. Trzykrotnie triumfował z nim w rozgrywkach o mistrzostwo kraju i raz w Pucharze Mistrzów i w Pucharze UEFA. Później był szkoleniowcem m.in. Feyenoordu i reprezentacji Ghany. W latach 2006–2010 pracował w Feyenoordzie jako członek sztabu szkoleniowego, odpowiedzialny za wyszukiwanie młodych talentów.
Sukcesy piłkarskie.
W reprezentacji Holandii od 1964 do 1974 roku rozegrał 47 meczów i strzelił 3 gole – wicemistrzostwo świata 1974.

</doc>
<doc id="515429" url="https://pl.wikipedia.org/wiki?curid=515429" title="Rinus Israel">
Rinus Israel



</doc>
<doc id="515432" url="https://pl.wikipedia.org/wiki?curid=515432" title="Cena równowagi rynkowej">
Cena równowagi rynkowej

Cena równowagi rynkowej – cena, przy której występuje zrównoważenie popytu (D) i podaży (S).
Krzywa popytu przecina się z krzywą podaży, tworząc w ten sposób punkt równowagi cenowej. Obie krzywe stanowią instrument opisujący dynamikę produktu przy zmianie jego ceny. Gdy cena jest mniejsza od ceny równowagi rynkowej, następuje nadwyżka popytu nad podażą. Natomiast kiedy cena jest większa od ceny równowagi rynkowej występuje nadwyżka podaży nad popytem. Nadwyżki może zlikwidować tzw. skup interwencyjny.
W ekstremalnych przypadkach cena może przyjąć nawet wartość ujemną. Tak stało się 3 października 2006 z cenami hurtowymi gazu ziemnego w Wielkiej Brytanii. Zalanie europejskiego rynku nadwyżkami gazu wpompowanymi w ramach testów do nowo uruchomionego gazociągu zmusiło producentów do dopłacania odbiorcom w zamian za pozbycie się nadwyżek. Ujemne wartości przyjmują także ceny np. toksycznych odpadów.

</doc>
<doc id="515436" url="https://pl.wikipedia.org/wiki?curid=515436" title="Coffeeshop">
Coffeeshop



</doc>
<doc id="515444" url="https://pl.wikipedia.org/wiki?curid=515444" title="Million Marijuana March">
Million Marijuana March

Million Marijuana March (w skrócie "MMM") – szereg demonstracji, organizowanych co roku w większości krajów świata, których celem jest legalizacja lub depenalizacja posiadania i uprawy marihuany oraz haszyszu. Pierwszy MMM odbył się w 1999 roku. W 2009 r. marsz odbył się w 263 miastach.
W Polsce organizatorem MMM jest Stowarzyszenie Wolne Konopie. Polski Marsz nosi nazwę Marsz Wyzwolenia Konopi i odbywa się co roku w Warszawie.

</doc>
<doc id="515445" url="https://pl.wikipedia.org/wiki?curid=515445" title="Proch Pionki">
Proch Pionki

Proch Pionki ("Klub Sportowy „Proch” Pionki") – polski klub sportowy założony w 1926 roku w Pionkach.
Historia klubu.
Klub powstał przy wsparciu Państwowej Wytwórni Prochu w Pionkach, której dyrektorem był Jan Prot. Liczne zajęcia sportowe organizowane przez kadrę techniczną doprowadziły do powstania w 1925 roku Klubu Sportowego „Sokół”, który w następnym roku zmienił nazwę na „Proch”. Założycielem i pierwszym prezesem klubu był Wincenty Dróżdż. W początkowych latach istnienia w klubie istniało wiele sekcji, m.in. hokeja na trawie, hokeja na lodzie, pływacka, lekkoatletyczna, siatkarska, koszykarska oraz istniejąca do dziś sekcja piłki nożnej. W 1949 roku piłkarze zdobyli mistrzostwo Federacji „Unia”, a w rok później walczyli o wejście do II ligi. Na przeszkodzie stanęła drużyna „Skry” Częstochowa. Największym sukcesem piłkarzy była gra w III lidze w latach 1962-65, 1978-79, 1993-94.
W 2006 został rozegrany mecz towarzyski z klubem Korona Kielce z okazji 80-lecia istnienia klubu. 18 czerwca 2016 roku, z okazji 90-lecia swojego istnienia, Klub Sportowy Proch otrzymał sztandar klubu, ufundowany przez lokalnych przedsiębiorców, sympatyków i kibiców, a z kolei Zarząd Województwa Mazowieckiego odznaczył klub medalem pamiątkowym „Pro Masovia”.
Drużyny młodzieżowe.
Proch oprócz drużyny seniorów prowadzi także 4 drużyny młodzieżowe na różnych szczeblach, w województwie mazowieckim. Są to:

</doc>
<doc id="515447" url="https://pl.wikipedia.org/wiki?curid=515447" title="Nadodrze (Wrocław)">
Nadodrze (Wrocław)

Nadodrze – osiedle we Wrocławiu, wydzielone w 1991 z większego wrocławskiego osiedla – Ołbina – leżącego teraz od niego na wschód; graniczy też (na północy) z Kleczkowem, na zachodzie z lokowanym w średniowieczu Starym Miastem. Nadodrze, leżące na terenach nazywanych „Przedmieściem Odrzańskim” (niem. "Oder Vorstadt") zostało włączone w granice miasta w 1808, po zburzeniu fortyfikacji miejskich.
W granicach osiedla Nadodrze znajduje się odrzańska wyspa – Kępa Mieszczańska – a z ważniejszych obiektów infrastruktury miejskiej: dworzec kolejowy Wrocław Nadodrze, zajezdnia tramwajowa nr 2 przy ul. Słowiańskiej oraz Elektrociepłownia Wrocław. Siedziba Rady Osiedla Nadodrze mieści się przy ul. Rydygiera 43. W 2017 w granicach Nadodrza mieszkało około 25 tysięcy osób.
Ośrodkiem wsparcia działań na rzecz rozwoju Nadodrza jest „Łokietka 5 – Infopunkt Nadodrze”. Zajmuje się on animacją kultury, koordynuje kontakt mieszkańców z urzędami, skupia różnorodne środowiska funkcjonujące na Nadodrzu.
Jedną z nowych atrakcji turystycznych Nadodrza stały się "kolorowe podwórka" przy ulicy Roosevelta 14-16. Dzieło ("niemural") będące połączeniem ceramiki, malarstwa oraz rzeźby to wspólny wysiłek miejscowych mieszkańców w kooperacji z wrocławskimi artystami oraz studentami ASP. Mierzy 250 metrów długości i zajmuje powierzchnię 1200 metrów kwadratowych.

</doc>
<doc id="515453" url="https://pl.wikipedia.org/wiki?curid=515453" title="Ruud Geels">
Ruud Geels

Geertruida Maria „Ruud” Geels (wym. ; ur. 28 lipca 1948 w Haarlemie) – holenderski piłkarz, grający na pozycji środkowego napastnika. Z reprezentacją Holandii, w której barwach rozegrał 20 meczów, zdobył wicemistrzostwo świata w 1974 (jako rezerwowy) oraz brązowy medal mistrzostw Europy w 1976 roku. Przez cztery lata był zawodnikiem Feyenoordu. Triumfował z nim w rozgrywkach o mistrzostwo kraju i raz w Pucharze Mistrzów. Później grał w Ajaksie; jako piłkarz tego klubu cztery razy wywalczył koronę króla strzelców Eredivisie. Najlepszym strzelcem ligi był ponownie w 1981, w barwach Sparty Rotterdam.
Sukcesy piłkarskie.
W reprezentacji Holandii od 1974 do 1981 roku rozegrał 20 meczów i strzelił 11 goli – wicemistrzostwo świata 1974 (jako rezerwowy) oraz brązowy medal mistrzostw Europy 1976.

</doc>
<doc id="515456" url="https://pl.wikipedia.org/wiki?curid=515456" title="Parafia bł. Karoliny Kózkówny w Tychach">
Parafia bł. Karoliny Kózkówny w Tychach

Parafia bł. Karoliny Kózkówny – rzymskokatolicka parafia znajdująca się w Tychach. Parafia należy do dekanatu Tychy Nowe w archidiecezji katowickiej.
Początki.
Znaczna rozbudowa miasta Tychy po II wojnie światowej spowodowała konieczność budowy kolejnych kościołów i punktów katechetycznych, które pozwoliłyby objąć opieką duszpasterską napływającą ludność z całej Polski. Miasto jednak w zamyśle było budowane jako miasto socjalistyczne, w którym nie przewidywano miejsc kultu. W połowie lat 80. XX wieku można było zauważyć nieznaczną poprawę relacji: Kościół – państwo, co umożliwiło budowę obiektów sakralnych, także w Tychach.
30 października 1987 r. zostało wskazane miejsce przez wojewodę katowickiego na budowę punktu katechetycznego w Tychach na osiedlu „T”. Budowniczym punktu katechetycznego został mianowany 16 czerwca 1987 r. ks. Jerzy Pająk, który w 1988 r. rozpoczął prace związane z realizacją tegoż projektu. Miejsce budowy zostało poświęcone przez biskupa Damiana Zimonia 6 sierpnia 1989 r. W okresie od 26 sierpnia 1989 r. istniała tymczasowa parafia bł. Karoliny Kózkówny, a 21 października 1990 r. ostatecznie ustanowiono parafię, ustalając jednocześnie jej granice. 22 sierpnia 1992 r. nowym proboszczem został mianowany ks. Józef Szklorz, który 17 grudnia 1992 r. za symboliczną sumę 100 złotych, kupił od miasta działkę pod budowę kościoła.
Budowa kościoła.
13 sierpnia 1993 r., po zatwierdzeniu przez władze miejskie projektu kościoła i zaplecza duszpasterskiego, zostało wydane pozwolenie na rozpoczęcie budowy. Od razu też podjęto roboty ziemne, a pierwszą cegłę położył 3 maja 1994 r. ks. abp Damian Zimoń,
kiedy to rozpoczęto uroczyście wznoszenie murów kościoła.
25 grudnia 1994 r. parafia wzbogaciła się o nowe dzwony: pierwszy nazwany imieniem Maria o wadze 700 kg, drugi – Józef o wadze 350 kg i trzeci – Barbara ważący 220 kg. Zostały one umieszczone na konstrukcji, która miała zostać wbudowana w planowaną dzwonnicę. Wszystkie dzwony zostały wykonane przez firmę Felczyńskich z Przemyśla. Budowę dzwonnicy, o wysokości 30 m, rozpoczęto 10 października 1998 r., a ukończono ją 25 października 2000 r. Obecnie w dzwonnicy zamontowane są cztery dzwony. Prócz trzech, już wymienionych, jest także dzwon Jubileuszowy o wadze 1500 kg. 15 czerwca 1999 r. papież Jan Paweł II poświęcił w Gliwicach kamień węgielny, wmurowany w ścianę kościoła 3 czerwca 2000 r. Budowę zakończono 18 listopada 2000 r. uroczystą mszą świętą, podczas której ks. abp Damian Zimoń dokonał konsekracji kościoła. W mszy uczestniczył także ks. bp Wiktor Skworc ordynariusz diecezji tarnowskiej, z której pochodziła patronka bł. Karolina Kózkówna.
Wystrój kościoła.
Projektantem kościoła jest Grzegorz Ratajski, konstruktorem obiektu Marian Krenzel, a kierownikiem budowy był Józef Kozłowski. Projekt wnętrza, polichromię, stacje Drogi Krzyżowej są autorstwa Romana Kalarusa i Joanny Piech–Kalarus. Wokół kościoła w 2002 r. zostały ustawione stacje Drogi Krzyżowej wykonane w drewnie przez Antoniego Toborowicza, a w wolno stojącej dzwonnicy znajduje się kapliczka z płaskorzeźbą Najświętszego Serca Pana Jezusa. Przy kościele w 2009 r. został poświęcony przez ks. abp Damiana Zimonia Ogród Różańcowy, który został zaprojektowany przez Grzegorza Ratajskiego, a 20 tajemnic różańca wykonał Antoni Toborowicz. W centrum ogrodu znajduje się figura Matki Bożej z Lourdes. Artystycznie nawiązują one do wystroju wnętrza kościoła i kaplicy św. Rodziny znajdującej się pod kościołem. W kaplicy tej ustawiona jest figura Matki Bożej Fatimskiej, poświęcona 11 września 1996 r. przez abpa Damiana Zimonia. 21 czerwca 2001 r. parafia otrzymała Nagrodę Specjalną oraz Nagrodę II Stopnia w Grupie X w konkursie „Budowa Roku 2000”. Konkurs był organizowany przez Ministerstwo Rozwoju Regionalnego i Budownictwa, Polski Związek Inżynierów i Techników, Urząd Mieszkalnictwa i Rozwoju Miast i Główny Urząd Nadzoru Budowlanego.
Duszpasterstwo.
Wśród parafian szczególnie rozpowszechniony jest kult Matki Bożej Nieustającej Pomocy. W każdą środę o godz. 17.30 jest odprawiane nabożeństwo do MBNP, podczas którego są odczytywane prośby i podziękowania za otrzymane łaski za pośrednictwem Matki Bożej. W kościele znajduje się ikona z wizerunkiem Matki Boskiej Nieustającej Pomocy po prawej stronie prezbiterium. W parafii ma miejsce cotygodniowa, całodniowa adoracja Najświętszego Sakramentu. W każdy czwartek od godz. 8.00 do godz. 17.30 w kaplicy pod kościołem gromadzą się wierni, aby modlić się przed Najświętszym Sakramentem. Przy parafii działa Ośrodek Caritas Chritoforos, którego celem jest niesienie pomocy osobom potrzebującym. Powstał on z inicjatywy ks. Józefa Szklorza jesienią 1990 r., a jego działalność prowadzona była początkowo na osiedlu „F” w Tychach. Jednak po oddaniu do użytku nowego budynku, w którym znajdowały się: probostwo, kancelaria i salki katechetyczne, Christoforos został przeniesiony 6 grudnia 1997 r. do specjalnie w celu zaadaptowanych pomieszczeń po byłym probostwie. Ośrodek niesie pomoc dla ok. 60 dzieci. Obejmuje ona codzienne wydawanie obiadów, podwieczorków, pomoc w nauce, organizację letnich i zimowych kolonii charytatywnych w Domu Kolonijnym w Wiśle. Od 1 stycznia 2001 r. z ośrodka korzysta także licząca ok. 30 osób grupa emerytów, rencistów o niskich dochodach, która może liczyć na wsparcie ze strony parafii. Organizowane są także liczne spotkania dla poszczególnych grup wiekowych, począwszy od dzieci, poprzez młodzież i dorosłych a skończywszy na emerytach i rencistach, co pozwala zintegrować parafian. W ośrodku prócz pracowników etatowych, działa także liczna grupa wolontariuszy, która zaangażowana jest przede wszystkim w pracę z potrzebującymi dziećmi. W odpowiedzi na ciągle rosnące potrzeby związane z działalnością Ośrodka Caritas Christoforos, podjęta została w marcu 2004 r. budowa Domu Parafialnego „Wyobraźnia Miłosierdzia”. Projektowany budynek wraz z istniejącą już Aulą Jana Pawła II, która powstała w listopadzie 2001 r. po przebudowie byłej kaplicy i byłego probostwa oraz przyległymi boiskami, będzie mógł rozszerzyć swoją działalność i w ten sposób odpowiedzieć na rosnące potrzeby parafii.
Obecni duszpasterze:
Poprzedni duszpasterze: 

</doc>
<doc id="515458" url="https://pl.wikipedia.org/wiki?curid=515458" title="Pomorze Słupskie">
Pomorze Słupskie



</doc>
<doc id="515459" url="https://pl.wikipedia.org/wiki?curid=515459" title="Kordian Jajszczok">
Kordian Jajszczok

Kordian Jajszczok (ur. 4 września 1950 w Świętochłowicach) – polski hokeista, olimpijczyk.
Zawodnik grający na pozycji obrońcy. Reprezentował barwy GKS Katowice, Zagłębia Sosnowiec, SV Kützbuhael (Austria) i EHC Eslingen (Niemcy). Cztery razy zdobywał tytuł mistrza Polski (1970, 1980, 1981, 1983) oraz trzy razy wicemistrza (1969, 1979, 1984). W polskiej lidze rozegrał ok. 500 meczów.
W reprezentacji Polski wystąpił 15 razy. Wziął udział w Igrzyskach Olimpijskich w Innsbrucku w 1976 oraz w mistrzostwach świata w 1976 w Katowicach (7. miejsce).
Jest synem łyżwiarki figurowej, Janiny Leszczyńskiej-Jajszczok-Nagórskiej. Zamieszkał w Katowicach. 

</doc>
<doc id="515461" url="https://pl.wikipedia.org/wiki?curid=515461" title="Głos Wielkopolski">
Głos Wielkopolski

Głos Wielkopolski – dziennik społeczno-polityczny wydawany od 16 lutego 1945 w Poznaniu, najstarszy dziennik ukazujący się w województwie wielkopolskim.
Historia.
Jest pierwszym tytułem polskiej gazety, który ukazał się pod koniec II wojny światowej w Poznaniu, faktycznie w czasie trwania bitwy o miasto (pierwszy numer miał nakład 3000 lub 6200 egzemplarzy). Tytuł gazety wymyślił Józef Szulczyński, przedwojenny dziennikarz prasy kupieckiej. Druk był możliwy dzięki Mieczysławowi Francuszkiewiczowi, który przechował przez lata okupacji nieosiągalne w 1945 roku polskie czcionki. Początkowo drukowany był w ocalałej od zniszczeń wojennych Drukarni Św. Wojciecha przy ul. Wawrzyniaka na Jeżycach, gdzie z braku prądu maszyny płaskie były ręcznie napędzane przez zapędzonych do tego zadania volksdeutschów. Tempo druku oscylowało wokół 600 egzemplarzy na godzinę. Cena pierwszego numeru wynosiła 20 groszy. Już 4 czerwca 1945 w redakcji odwiedziny złożył minister informacji i propagandy Stefan Matuszewski.
Pierwsze kolegia redakcyjne odbywały się przy ul. Chełmońskiego 22 (Wojewódzki Urząd Informacji i Propagandy). Pierwszym redaktorem naczelnym był por. Józef Pawłowski, a współpracowali z nim Jan Brzeski, Czesław Brzóska, Eugeniusz Cofta, Jan Gajewski, Jarogniew Kaniasty, Józef Szulczyński i Wiktor Wojciechowski. W 1947 postanowiono odbudować kamienicę przy ul. Grunwaldzkiej róg Marcelińskiej, wykupioną za 8,5 miliona zł. Powstał tu dom prasowy otwarty 1 maja 1950, również dla "Gazety Poznańskiej". Do końca lat 40. XX wieku "Głos" był liderem na wielkopolskim rynku prasy informacyjnej (średni nakład – 102 tys. egzemplarzy).
W 1999 r. redakcja została wyróżniona statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919. 
Od 2003 r. tytuł należał do Oficyny Wydawniczej Wielkopolski. Średnia sprzedaż w tygodniu (ponad 200 tys. egzemplarzy w samym tylko Poznaniu) postawiła "Głos" w czołówce polskich dzienników regionalnych. Gazeta miała opinię konserwatywnej. 4 grudnia 2006 Głos Wielkopolski połączył się z "Gazetą Poznańską".
Obecnie „Głos Wielkopolski” wydawany jest przez poznański oddział grupy Polska Press.
Dodatki i inicjatywy.
Wśród stałych dodatków znajdują się „Pasaż Poznański”, Telemagazyn, „Moto Gratka”, „Gratka Nieruchomości” oraz poniedziałkowy dodatek sportowy.
Głos Wielkopolski był inicjatorem następujących unikalnych inicjatyw:
Goście.
Głos Wielkopolski zapraszał na rozmowy do redakcji (m.in. podczas tzw. "Obiadów") lub dla uświetnienia uroczystości m.in. następujące osoby: Yehudi Menuhin, Günter Grass, Bułat Okudżawa, Mikis Theodorakis, Krzysztof Penderecki, Andrzej Wajda, Gilbert Bécaud, Chick Corea, czy Nigel Kennedy.
Redaktorzy naczelni.
Kolejni redaktorzy naczelni gazety:

</doc>
<doc id="515467" url="https://pl.wikipedia.org/wiki?curid=515467" title="Dziennik okrętowy">
Dziennik okrętowy

Dziennik okrętowy – dokument w formie księgi znajdujący się na mostku kapitańskim. Prowadzony jest przez oficerów wachtowych, wpisów dokonują też kapitan oraz starszy oficer. Wpisywane są do niego m.in.: dane o pogodzie, pozycja, prędkość statku, zmiany kursu, postoje w portach, inne zdarzenia oraz przebieg służby. Dziennik okrętowy jest podzielony na rubryki umożliwiające zachowanie odpowiedniego układu chronologicznego oraz wymuszający zawarcie w nim określonych danych. Pozwala to potem odtworzyć wszystkie okoliczności danej fazy rejsu, wypadku, awarii czy innego wydarzenia.
Dziennik okrętowy może też spełnić nieco podobną rolę jak księga stanu cywilnego w przypadku odnotowania w nim zgonu lub narodzin na statku.
Ze względu na wagę informacji w nim zawartych, na kapitanie w razie katastrofy ciąży obowiązek ratowania dziennika okrętowego zaraz po ratowaniu życia pasażerów i załogi.

</doc>
<doc id="515470" url="https://pl.wikipedia.org/wiki?curid=515470" title="Rob Rensenbrink">
Rob Rensenbrink

Rob Rensenbrink, właśc. Pieter Robert Rensenbrink (ur. 3 lipca 1947 w Amsterdamie, zm. 24 stycznia 2020 w Oostzaan) – holenderski piłkarz, grający na pozycji lewoskrzydłowego lub środkowego napastnika. Z reprezentacją Holandii, w której barwach rozegrał 46 meczów, zdobył wicemistrzostwo świata w 1974 i 1978 roku oraz brązowy medal mistrzostw Europy w 1976 roku. Przez dziewięć lat był zawodnikiem RSC Anderlecht. Dwukrotnie triumfował z nim w rozgrywkach o mistrzostwo kraju i tyle razy w Pucharze Zdobywców Pucharów. W 1978 roku został królem strzelców ligi belgijskiej.
Podczas mundialu 1978 w meczu ze Szkocją strzelił tysięcznego gola w historii finałów mistrzostw świata.
Zmarł 24 stycznia 2020 roku w wieku 72 lat. Powodem śmierci był rak prostaty.
Sukcesy piłkarskie.
W reprezentacji Holandii od 1968 do 1979 roku rozegrał 46 meczów i strzelił 14 goli – wicemistrzostwo świata 1974 i 1978 oraz brązowy medal mistrzostw Europy 1976.

</doc>
<doc id="515473" url="https://pl.wikipedia.org/wiki?curid=515473" title="Leki anksjolityczne">
Leki anksjolityczne



</doc>
<doc id="515477" url="https://pl.wikipedia.org/wiki?curid=515477" title="Gazeta Poznańska">
Gazeta Poznańska

„Gazeta Poznańska” – dziennik wydawany w latach 1948–2006 w Poznaniu, do 1990 organ prasowy Komitetu Wojewódzkiego Polskiej Zjednoczonej Partii Robotniczej w Poznaniu; pierwszym redaktorem naczelnym dziennika był Arnold Mostowicz.
Historia.
Początkowo gazeta ukazywała się pod nazwą "Wola Ludu" (1945–1947) i "Gazeta Zachodnia" (1947–1948). Nazwę "Gazeta Zachodnia" przywrócono w latach (1975–1981).
Przez ponad 40 lat była organem Komitetu Wojewódzkiego Polskiej Zjednoczonej Partii Robotniczej w Poznaniu. Tytuł został sprywatyzowany na początku lat 90. XX wieku i został przejęty przez Fibak Press – wydawnictwo Wojciecha Fibaka. Ostatnim właścicielem była Oficyna Wydawnicza Wielkopolski. 
Do 4 grudnia 2006 był to tabloid w 6 mutacjach poza poznańską:
Średnia wysokość sprzedaży tytułu wynosiła w 2006 ponad 178 tysięcy egzemplarzy.
4 grudnia 2006 "Gazeta Poznańska" została wchłonięta przez "Głos Wielkopolski". Ostatnim redaktorem naczelnym gazety był Adam Pawłowski.

</doc>
<doc id="515478" url="https://pl.wikipedia.org/wiki?curid=515478" title="Zofia Licharewa">
Zofia Licharewa

Zofia Licharewa (ur. 14 sierpnia 1883 w Tośnie, zm. 11 października 1980 w Kętrzynie) – polska geolog, pedagog i organizatorka Muzeum im. Wojciecha Kętrzyńskiego w Kętrzynie.
Dzieciństwo i młodość.
Zofia Licharewa urodziła się w Tośnie (Rosja, petersburska gubernia) w rodzinie carskiego oficera. Jej ojciec, Aleksy Licharew, był generał majorem. Matka, Maria Gruszecka, córką pułkownika inżynierii, absolwentka Instytutu Pawłowskiego w Petersburgu (1867), pochodziła z polskiej rodziny. Zofia otrzymała staranne wykształcenie domowe. Jako córka generała majora uczestniczyła w uroczystościach koronacyjnych cara Mikołaja II. W 1904 zmarł ojciec Licharewej, który pochowany został w prawosławnym klasztorze Troicko Siergiejewskim w Petersburgu. Zofia Licharewa w 1905 zmieniła wyznanie z prawosławia na katolicyzm, od 18 czerwca 1905 należy do parafii rzymskokatolickiej pw. św. Katarzyny w Petersburgu. Zofia wstąpiła do żeńskiego klasztoru. Za zgodą Watykanu w latach 1906–1907 podjęła studia na Uniwersytecie Jagiellońskim w Krakowie, gdzie ukończyła IV i V kurs filozofii. Następnie w Petersburgu kontynuowała studia na Wyższych Kursach Żeńskich na wydziale matematyczno–fizycznym. Tam ukończyła I i II kurs fizyki z mineralogią. Licharewa znała następujące języki: angielski, francuski, łacinę, niemiecki, polski i rosyjski. Pracowała naukowo w Komitecie Geologicznym w Petersburgu i jednocześnie uczyła przyrody w petersburskim Gimnazjum Bernaskonii. W 1913 wysłana została przez Kościół katolicki do Chin. Tam pracowała jako nauczycielka w Międzynarodowym Liceum w Szanghaju. W roku 1915 wróciła do Piotrogrodu, gdzie po skończeniu kursu sióstr miłosierdzia (świadectwo nr 651 rok 1915) przy Zgromadzeniu Świętej Trójcy, podjęła pracę w Polskim Lazarecie.
Po rewolucji.
W latach 1916–1918 pracowała naukowo, angażując się jednocześnie w prace związane z ochroną zabytków. 10 lutego 1919 uczestniczyła w konferencji zorganizowanej w Pałacu Zimowym na temat potrzeby zorganizowania Muzeum Państwowego i Ochrony Zabytków Sztuki. W 1920 uczestniczyła w wyprawie zorganizowanej przez Aleksandra Ewgienjewicza Fersmana za koło podbiegunowe. Wówczas w chibińskich tundrach na półwyspie Kola odkryto złoża apatytu. Niezależnie od pracy naukowej w latach 1923 i 1924 wykładała fizykę w Polskim Technikum Pedagogicznym. W latach 1925–1929 pracowała naukowo w Komitecie Geologicznym w Leningradzie, miała też wykłady w Politechnice Rolniczej. Rosyjska Akademia umiejętności wydała jej prace: "Strontcjanit i Celestyn" oraz "Gliny rejonów północnych". W 1929 w zastępstwie Fersmana wyjechała na konferencję naukową do Polski, w której już została.
W Polsce do 1944.
W latach 1929–1932 pracowała w Państwowym Instytucie Geologicznym w Warszawie. W 1930 prowadziła badania geologiczne na terenie województw: kieleckiego i krakowskiego. Zofia Licharewa w 1931 złożyła oświadczenie, że chce zostać obywatelką polską i zrzeka się obywatelstwa ZSRR. Przedstawiła też dowody, że jest pochodzenia polskiego. Nadanie obywatelstwa polskiego potwierdził odpowiednim dokumentem Starosta Grodzki Południowo Warszawski M. B. Podhorodeński. Od 1933 mieszkała w Krakowie, gdzie współpracowała ze Studium Słowiańskim Uniwersytetu Jagiellońskiego. Była autorką następujących opracowań: "Myśl cerkiewna starożytnej Rusi", "O ikonografii i ikonostasie", "Malarstwo ruskie w kościołach polskich", "Freski w Sandomierzu", "Stare Grodno", "Hagia Sophia w Konstantynopolu", "Dzieje starowierstwa rosyjskiego", "Starowierzy w Polsce", "Ikonografia w Nowogrodzie" i "Średniowieczne bractwo św. Zofii w Krakowie". W 1939 zajmowała się stosunkami polsko-francuskimi w Instytucie Badań Historycznych Uniwersytetu Jagiellońskiego. Od 1940 mieszkała w powiecie suwalskim w majątku Garbaś, położonym na północ od Jeziora Garbaś. Majątek Garbaś należał do rodziny Gałdziewiczów. W październiku 1944 została ewakuowana na teren Prus ze względu na nacierającą Armię Czerwoną.
W Kętrzynie.
Dnia 27 stycznia 1945 była w Krużanach (obecnie część Kętrzyna tuż przy Kruszewcu), kiedy dotarła tam Armia Czerwona. Od 14 lutego 1945 mieszkała w miejscowości Wopławki. Od 15 maja 1945 jest zatrudniona jako pracownik Referatu Kultury Starostwa Powiatowego w Rastemborku. W tym czasie stara się zabezpieczyć jak najwięcej dóbr kultury w mieście i w opuszczonych majątkach ziemskich – tych, w których nie gospodarowali administratorzy Armii Czerwonej. W gromadzeniu dzieł sztuki ma groźnego konkurenta, ekipę NKWD, która swoje zbiory gromadzi w budynku obecnej poczty w Kętrzynie.
Jako pierwsza dotarła w październiku 1945 do opuszczonego przez Armię Czerwoną Karolewa. Tam w kościele zamienionym na magazyn odnalazła część zbiorów z "Prussia Museum" w Królewcu. W 1946 organizowała Muzeum w Kętrzynie zlokalizowane wówczas w budynku dawnego więzienia (między ratuszem a kościołem św. Katarzyny). Dzięki Licharewej ocalały mury obronne starego miasta – miały być rozebrane na cegłę. Zofia Licharewa skończyła swoją pracę zawodową w lutym 1964 jako kustosz założonego przez siebie Muzeum. Miała wówczas 81 lat.
Zofia Licharewa jest autorką monografii „Kętrzyn. Z dziejów miasta i powiatu” wyd. "Pojezierze", Olsztyn 1962.
Działające w Kętrzynie Towarzystwo Miłośników Ziemi Kętrzyńskiej nosi jej imię.

</doc>
<doc id="515480" url="https://pl.wikipedia.org/wiki?curid=515480" title="Ľuboš Micheľ">
Ľuboš Micheľ

Ľuboš Micheľ (ur. 16 maja 1968 w Stropkovie) – słowacki sędzia piłkarski, pracuje jako menedżer, dawniej jako nauczyciel, mieszka w Preszowie wraz z żoną i rodziną.
Micheľ został sędzią FIFA w wieku 25 lat. Często sędziuje mecze Orange Ekstraklasy, na zaproszenie Polskiego Związku Piłki Nożnej. Kamieniem milowym w jego karierze było sędziowanie meczu finałowego Pucharu UEFA w 2003 roku między FC Porto a Celtikiem Glasgow. Uczestniczył również w Mistrzostwach Świata 2002 oraz Mistrzostwach Europy 2004, gdzie sędziował m.in. ćwierćfinał między Szwecją a Holandią. W plebiscycie na najlepszego sędziego 2005 roku zajął 3. miejsce. W 2006 został wyznaczony do sędziowania meczów na Mistrzostwach Świata w Niemczech. Sędziował tam 4 mecze.
Sędziował w 2008 finałowy mecz Ligi Mistrzów pomiędzy Manchesterem United a Chelsea F.C. Sędziował także cztery mecze podczas Euro 2008.

</doc>
<doc id="515483" url="https://pl.wikipedia.org/wiki?curid=515483" title="Piet Schrijvers">
Piet Schrijvers

Pieter „Piet” Schrijvers (ur. 15 grudnia 1946 w Jutphaas, zm. 7 września 2022) – holenderski piłkarz, który występował na pozycji bramkarza, trener piłkarski. Z reprezentacją Holandii, w której barwach rozegrał 46 meczów, zdobył wicemistrzostwo świata w 1974 (jako rezerwowy) i 1978 oraz brązowy medal mistrzostw Europy 1976. Przez dziewięć lat był zawodnikiem Ajaksu Amsterdam. Pięciokrotnie triumfował z nim w rozgrywkach o mistrzostwo kraju i dwukrotnie w Pucharze Holandii. Od czasu zakończenia kariery sportowej pracował jako szkoleniowiec klubów holenderskich (m. in. AZ Alkmaar) oraz trener bramkarzy.
Sukcesy piłkarskie.
W reprezentacji Holandii od 1971 do 1984 rozegrał 46 meczów – wicemistrzostwo świata 1974 (jako rezerwowy) i 1978 oraz brązowy medal Euro 1976 i start w Euro 1980 (runda grupowa).
Kariera szkoleniowa.
Jako trener bramkarzy pracował m.in. w Abcoude, TOP Oss, AZ Alkmaar, PSV Eindhoven i FC Zwolle.

</doc>
<doc id="515485" url="https://pl.wikipedia.org/wiki?curid=515485" title="Granat Eurometal EMZ">
Granat Eurometal EMZ

EMZ – współczesny, holenderski granat uniwersalny. Granat posiada korpus z tworzywa sztucznego z zatopionymi odłamkami prefabrykowanymi mającymi postać kulek wykonanych ze stali.

</doc>
<doc id="515490" url="https://pl.wikipedia.org/wiki?curid=515490" title="Microsoft Dynamics AX">
Microsoft Dynamics AX

Microsoft Dynamics AX (aktualnie "Microsoft Dynamics 365 for Finance &amp; Operations)" jest zintegrowanym systemem informatycznym wspomagającym zarządzanie, zapewniającym obsługę procesów gospodarczych w przedsiębiorstwie. Według raportu „Magic Quadrant for Midmarket and Tier 2-Oriented ERP for Product-Centric Companies” firmy badawczej Gartner, Dynamics AX jest jednym z liderów wśród systemów ERP z segmentu średnich przedsiębiorstw. Microsoft Dynamics AX zapewnia integrację ze wszystkimi aplikacjami z rodziny Microsoft. Umożliwia to przenoszenie danych pomiędzy nimi oraz umożliwia wizualizowanie danych zawartych w systemie.
Istotne cechy tego systemu to otwartość i elastyczność, które są wynikiem wykorzystania do jego budowy powszechnie zaakceptowanych standardów i interfejsów (Programowanie – MorphX i X++).
System został stworzony przez duńską firmę "Damgaard", która połączyła się z firmą "Navision" wykupionymi następnie przez Microsoft.
Microsoft Dynamics AX umożliwia pracę wszystkich obszarów firmy w jednym narzędziu:
Historia.
Microsoft Dynamics AX został opracowany dzięki współpracy pomiędzy IBM i duńskim Damgaard Data jako IBM Axapta i została wydana w marcu 1998 r. na rynku duńskim i amerykańskim. IBM zwrócił wszystkie prawa do produktu do Damgaard Data krótko po wydaniu wersji 1.5. Damgaard Data połączyła się z Navision Software A/S w 2000 roku, tworząc NavisionDamgaard, później nazwaną Navision A/S. Firma Microsoft przejęła połączone przedsiębiorstwo w lipcu 2002 r.
We wrześniu 2011 r. Microsoft wydał wersję AX 2012, która została udostępniona i wspierana w ponad 30 krajach i 25 językach.
Najnowsza wersja, została wydana w lutym 2016 r., zniosła nomenklaturę roku i wersji. Została nazwana AX, jednakże powszechnie znana była jako AX7. Aktualizacja przyniosła istotnie zmiany, najważniejszą z nich był zupełnie nowy interfejs użytkownika obsługiwany przez klienta HTML5 opartego na przeglądarce. Początkowo dostępna była jako aplikacja hostowana w chmurze. Wersja ta dostępna była tylko kilka miesięcy, ponieważ Dynamics AX został przemianowany na Microsoft Dynamics 365 for Operations w październiku 2016 r., a następnie na Dynamics 365 for Finance and Operations w lipcu 2017 r. Dostępna jest także dodatkowa wersja koncentrująca się na handlu detalicznym znana pod nazwą Dynamics 365 for Retail, której cena licencji różni się od tej dla Dynamics 365 for Finance and Operations.
Centra rozwoju.
MDCC lub Microsoft Development Center Copenhagen było niegdyś głównym centrum rozwoju Dynamics AX. MDCC ma swoją siedzibę w Kongens Lyngby, gdzie zlokalizowane są również siedziby Microsoft Dynamics NAV i kilku innych produktów z rodziny Microsoft Dynamics. Microsoft Denmark również znajduje się w tym samym budynku. Microsoft zatrudnia około 900 osób z około 40 różnych narodowości w Danii. Oprócz MDCC, Microsoft realizuje rozwój AX w Bellevue w Waszyngtonie, Fargo w Północnej Dakocie w USA; Moskwa w Rosji; Szanghaj w Chinach i w Pakistanie.
MorphX i X ++.
MorphX jest zintegrowanym środowiskiem programistycznym dostępnym w Microsoft Dynamics AX, którego programista używa do graficznego projektowania typów danych, wyliczeń bazowych, tabel, zapytań, formularzy, menu i raportów.
Niestandardowe tworzenie i modyfikowanie AX odbywa się za pomocą własnego IDE (integrated development environment), MorphX, które znajduje się w tej samej aplikacji klienckiej, do której zwykły użytkownik ma dostęp, umożliwiając rozwój na dowolnym kliencie klienta. Od wersji Dynamics AX 2012, rozwój można również przeprowadzić w Microsoft Visual Studio 2010 za pomocą wtyczki Visual Studio.
MorphX używa odwołań do obiektów łączących, więc zmiany na przykład w typach nazw pól automatycznie aktualizują każdy obiekt, który używa tych nazw pól (takich jak formularze lub raporty). Co więcej, zmiany wprowadzone przez MorphX pokazują się w aplikacji natychmiast po kompilacji.
Microsoft Dynamics AX oferuje również wsparcie dla systemów kontroli wersji (VCS) zintegrowanych z IDE, co ułatwia współpracę programistyczną. Inne narzędzie przekształca struktury tabel i struktury klas w diagramy w programie Microsoft Visio. Rzeczywista implementacja ogranicza praktyczne wykorzystanie obu tych funkcji.
Sam X ++ jest językiem programowania MorphX i używa się w nim nawiasów klamrowych i klas operatorów tak jak w innych językach programowania takich jak C # lub Java. Jest to język oparty na obiektach i klasach. X ++ wywodzi się z języka C ++ (oba nie mają na przykład słowa kluczowego finally).

</doc>
<doc id="515496" url="https://pl.wikipedia.org/wiki?curid=515496" title="Granat FFV 540">
Granat FFV 540

FFV 540 – szwedzki granat obronny. Posiada stalowy korpus z wewnętrznymi nacięciami ułatwiającymi fragmentację.

</doc>
<doc id="515498" url="https://pl.wikipedia.org/wiki?curid=515498" title="Cena netto">
Cena netto

Cena netto – cena bez podatku od towarów i usług (VAT).
Cenę netto można stosować w mowach między przedsiębiorcami, jednakże musi to być jednoznacznie zaznaczone w umowie, gdyż zgodnie z ustawą o cenach, co do zasady cena jest podawana wraz z podatkiem VAT.
Ceny netto nie wolno stosować w stosunku do konsumentów, gdyż jest to uznawane za nieuczciwą praktykę rynkową oraz czyn nieuczciwej konkurencji.

</doc>
<doc id="515499" url="https://pl.wikipedia.org/wiki?curid=515499" title="Wielka Świstówka">
Wielka Świstówka

Wielka Świstówka – wielki kocioł polodowcowy w Tatrach Zachodnich. Znajduje się na wysokości ok. 1350–1400 m n.p.m., w środkowej części Doliny Miętusiej, ponad Wantulami, a poniżej progów dwóch siostrzanych dolinek wiszących: Doliny Litworowej i Doliny Mułowej. Jest z trzech stron otoczony bardzo stromymi ścianami Kobylarzowej Kazalnicy, Ratusza Litworowego, wspólną ścianą Litworowego Progu, Ratusza Mułowego i Mułowego Progu oraz Twardej Galerii. Tylko od północno-zachodniej strony dna Wielkiej Świstówki w dolnej części Twardej Galerii występuje bardziej łagodne zbocze Dziurawego. Na dnie kotła, na wysokości 1348 m n.p.m. znajduje się wielki wapienny głaz (muton), a na nim krasowe wyżłobienia, najbardziej typowe w Tatrach.
Ściany Wielkiej Świstówki to częsty obiekt badań paleontologów. Występują w nich duże ilości najlepiej w całych Karpatach zachowanych muszli amonitów z okresu jury. Jest to również obszar intensywnie penetrowany przez grotołazów – występują tutaj liczne jaskinie, np. Jaskinia nad Piargiem czy Korytarz nad Piargiem.
Wielka Świstówka nie jest dostępna dla turystów, można jednak oglądać ją z niebieskiego szlaku turystycznego, prowadzącego z Przysłopu Miętusiego przez Kobylarzowy Żleb na Małołączniak. Szczególnie dobrym punktem obserwacyjnym jest Kobylarz. Widać ją także z czerwonego szlaku turystycznego z Kir na Ciemniak przez polanę Upłaz i Chudą Przełączkę.
Ciekawa flora roślin wapieniolubnych. Z rzadkich gatunków występują tutaj: gnidosz Hacqueta, ostrołódka polna, rogownica szerokolistna, rutewnik jaskrowaty, szarota Hoppego oraz traganek wytrzymały. Dawniej rosła też tutaj także nerecznica Villara i było to jedyne stanowisko tego gatunku w całych Karpatach i w całej Polsce.

</doc>
<doc id="515501" url="https://pl.wikipedia.org/wiki?curid=515501" title="Cena rynkowa">
Cena rynkowa



</doc>
<doc id="515503" url="https://pl.wikipedia.org/wiki?curid=515503" title="Jan van Beveren">
Jan van Beveren

Jan van Beveren (ur. 5 marca 1948 w Amsterdamie, zm. 26 czerwca 2011 w Beaumont) – holenderski piłkarz grający na pozycji bramkarza. W reprezentacji Holandii rozegrał 32 mecze. Przez dziesięć lat był zawodnikiem PSV Eindhoven. Trzykrotnie triumfował z nim w rozgrywkach o mistrzostwo kraju i raz w Pucharze UEFA.
Sukcesy piłkarskie.
W reprezentacji Holandii od 1967 do 1977 roku rozegrał 32 mecze.

</doc>
<doc id="515504" url="https://pl.wikipedia.org/wiki?curid=515504" title="Łysiec (województwo śląskie)">
Łysiec (województwo śląskie)

Łysiec – wieś w Polsce położona w województwie śląskim, w powiecie częstochowskim, w gminie Starcza.
Historia.
Wieś pojawia się w księgach parafii św. Jana Chrzciciela w Poczesnej w 1631 roku. W Królestwie Polskim wieś i folwark Łysice wchodziły w skład dóbr rządowych ekonomii Poczesna, jednej z pięciu w regionie częstochowskim. W 1854 roku miały powierzchnie po 350 mórg.
W latach 1975–1998 miejscowość administracyjnie należała do województwa częstochowskiego.

</doc>
<doc id="515505" url="https://pl.wikipedia.org/wiki?curid=515505" title="Szymon Janiczko">
Szymon Janiczko

Szymon Janiczko (ur. 9 stycznia 1930 w Krynicy) – polski hokeista, olimpijczyk.
Napastnik reprezentacji Polski oraz klubów: KTH Krynica (i Unii Krynica) oraz Legii Warszawa. W barwach Legii dziesięć razy zdobył tytuł mistrza Polski, jedenasty tytuł zdobył z KTH - był to Jego pierwszy tytuł mistrzowski w 1950 roku. W lidze w ciągu 18 sezonów rozegrał 278 spotkań, w których zdobył 64 bramki.
Wystąpił w Igrzyskach Olimpijskich w Cortina d’Ampezzo w 1956 oraz trzech turniejach rangi mistrzostw świata - 1955, 1957, 1959. W 1953 zdobył brązowy medal X Akademickich Mistrzostw Świata. Wystąpił w 45 oficjalnych spotkaniach międzynarodowych reprezentacji Polski zdobywając 13 goli.
W 1973 wyemigrował z Polski do Szwecji.

</doc>
<doc id="515506" url="https://pl.wikipedia.org/wiki?curid=515506" title="Nadodrze">
Nadodrze



</doc>
<doc id="515507" url="https://pl.wikipedia.org/wiki?curid=515507" title="Cło zaporowe">
Cło zaporowe

Cło zaporowe – inaczej prohibicyjne albo protekcyjne, wysokie cło wprowadzane z myślą o niedopuszczeniu (import) pewnych towarów na dany rynek krajowy, względnie uniemożliwieniu wywozu (eksport) danych towarów z rynku krajowego.
Cło zaporowe jest nakładane na towary importowane w celu obniżenia ich podaży, tak aby osłabić ich konkurencyjność wobec produktów krajowych. Obok kontyngentów cła zaporowe są głównym przejawem protekcjonizmu państwa. Może wynosić nawet 100% wartości towaru, a nawet 760% tak jak w latach 80. w Chile (przed reformą generała Augusto Pinocheta).

</doc>
<doc id="515508" url="https://pl.wikipedia.org/wiki?curid=515508" title="Katapulta startowa">
Katapulta startowa

Katapulta startowa samolotu – urządzenie stałe lub przewoźne, umożliwiające start samolotu z pasa o ograniczonej długości. W przypadku samolotów pilotowych, przede wszystkim stosowane na okrętach – obecnie jedynie na lotniskowcach. Ze względu na dużą masę i małą wydajność nie zyskały popularności w lotnictwie lądowym. Opracowywane rozwiązania katapult wystrzeliwujących samoloty pilotowe z dowolnego miejsca na lądzie nie wyszły poza stadium eksperymentów i zaniechano dalszego rozwoju tego typu konstrukcji. Stosowane są natomiast w dalszym ciągu do wystrzeliwania bezzałogowych statków powietrznych.
Zadaniem współcześnie stosowanych katapult startowych jest wspomaganie startu samolotów przez nadanie im większego przyspieszenia umożliwiającego osiągnięcie prędkości startowej na krótkim odcinku pokładu startowego. Urządzenia tego typu mają postać wbudowanego w pokład startowy toru ze znajdującym się poniżej tłokiem wyposażonym w specjalny uchwyt do zaczepiania przedniego koła samolotu. Pod wpływem wysokiego ciśnienia pary poruszający się tłok ciągnie za sobą samolot i w czasie około 4 sekund nadaje mu prędkość, która wraz z prędkością lotniskowca i czołowego wiatru (start odbywa się przy kursie okrętu pod wiatr), zapewnia osiągnięcie odpowiedniej siły nośnej i start maszyny. Niektóre samoloty marynarki, np. North American FJ-2 Fury, posiadały wyższą goleń przedniego koła, dzięki temu zwiększał się kąt natarcia skrzydeł, co ułatwiało start.
W okresie międzywojennym i podczas II wojny światowej w katapulty dla wodnosamolotów były wyposażane różne klasy większych okrętów, w tym krążowniki i pancerniki. Rzadziej stosowano wystrzeliwanie samolotów z podwoziem kołowym, np. ze statków typu CAM. Po wojnie ich użycie zostało ograniczone do wystrzeliwania samolotów z podwoziem kołowym z lotniskowców. Aż do zakończenia II wojny światowej większość katapult startowych była napędzana hydraulicznie, istniały też katapulty prochowe. Pierwsze, bardziej efektywne katapulty parowe zastosowano na brytyjskim lotniskowcu HMS „Perseus” w połowie lat 50. Zapewniały one większą moc niż hydrauliczne i umożliwiały start dużo cięższym myśliwcom odrzutowym. 
Na początku XXI wieku rozpoczęto prace nad zbudowaniem elektromagnetycznej katapulty startowej ("Electromagnetic Aircraft Launch System", EMALS) opartej na silniku liniowym. Wprowadzenie katapult elektromagnetycznych ma na celu podniesienie niezawodności okrętu i kontynuowanie startów samolotów także w przypadku awarii systemów parowych. Pierwszym lotniskowcem, w którym zastosowano katapulty elektromagnetyczne, jest amerykański USS „Gerald R. Ford” (CVN-78), który wszedł do służby w 2017 r.. Zaletą jest też około dwukrotnie mniejsza masa (ok. 225 t) i ilość zajmowanego miejsca w stosunku do katapult parowych, zmniejszenie obciążeń działających na strukturę płatowca, zmniejszenie liczby obsługi oraz usunięcie gorącej pary jako nośnika.
Od lat 70. XX wieku zaznaczyła się tendencja do stosowania samolotów pionowego/krótkiego startu i lądowania, głównie rodziny Harrier, które mogą startować ze znacznie mniejszych i tańszych jednostek pływających bez użycia katapult, jednakże mają one pewne ograniczenia. Także rosyjski samolot Su-33 jest w stanie wystartować z pokładu lotniskowca bez użycia urządzeń wspomagających, ale tylko przy zredukowanej masie paliwa i uzbrojenia. Dlatego katapulty pozostały w użyciu na części nowo budowanych okrętów, w szczególności na amerykańskich lotniskowcach uderzeniowych oraz w marynarce Francji. Marynarka Wojenna Stanów Zjednoczonych używa katapult do rozpędzania samolotów załadowanych uzbrojeniem o dużej masie, oraz większych maszyn, których ciąg silników nie zapewnia dostatecznej mocy do rozpędzenia ich do prędkości startowej na ograniczonej długości pasa startowego lotniskowca.
Układ, w którym samoloty startują z lotniskowców przy pomocy katapult startowych określa się angielskim skrótem CATOBAR. W celu zapewnienia bezpiecznego lądowania tego typu maszyn na pokładach lotniskowców konieczne jest stosowanie lin hamujących skracających dobieg samolotu.

</doc>
<doc id="515511" url="https://pl.wikipedia.org/wiki?curid=515511" title="Iwona Szymańska-Pavlovic">
Iwona Szymańska-Pavlovic



</doc>
<doc id="515512" url="https://pl.wikipedia.org/wiki?curid=515512" title="Granat L2">
Granat L2

L2 – brytyjski granat uniwersalny, odmiana amerykańskiego M26 od którego różni się zastosowaniem oddzielnego zespołu zapalnika. Wewnątrz wykonanego ze stalowej blachy korpusu granatu L2 znajduje się wkładka odłamkowa wykonana z naciętego stalowego drutu. Granat produkowany w wersjach L2A1 i L2A2 różniących się kształtem uchwytu bezpiecznikowego.

</doc>
<doc id="515517" url="https://pl.wikipedia.org/wiki?curid=515517" title="Henryk Janiszewski">
Henryk Janiszewski

Henryk Janiszewski (ur. 20 lutego 1949 w Katowicach) – polski hokeista, olimpijczyk.
Wychowanek Naprzodu Janów, w którym spędził 16 lat (1969-1981 i 1984-1987. Grał na pozycji obrońcy. W 1972 i 1977 zdobył tytuł wicemistrza Polski. Występował także w klubach austriackich: EK Zell am See i EC Kitzbühel.
Reprezentował Polskę podczas Igrzysk Olimpijskich, w 1980 w Lake Placid oraz w sześciu turniejach o mistrzostwo świata. W sumie w kadrze narodowej rozegrał 100 meczów strzelając 8 goli.
Po zakończeniu kariery zawodniczej został szkoleniowcem.

</doc>
<doc id="515519" url="https://pl.wikipedia.org/wiki?curid=515519" title="Quinn Allman">
Quinn Allman

Quinn Allman (ur. 18 stycznia 1982 w Orem) – amerykański gitarzysta, członek rockowej grupy The Used.
Quinn urodził się i wychowywał się w Orem w Utah. Jako nastolatek odkrył swój talent muzyczny i zaczął grać w różnych zespołach, m.in. w Hey Santos!. W wieku 15 lat został członkiem The Used. Allman oficjalnie przyznał się do swojej biseksualności.
Allman pomógł wyprodukować album zespołu Evaline.

</doc>
<doc id="515520" url="https://pl.wikipedia.org/wiki?curid=515520" title="Jan Jongbloed">
Jan Jongbloed

Jan Jongbloed (ur. 25 listopada 1940 w Amsterdamie) – holenderski piłkarz, grający na pozycji bramkarza. Z reprezentacją Holandii, w której barwach rozegrał 24 mecze, zdobył wicemistrzostwo świata w 1974 i 1978 roku. Obok Pieta Schrijversa, Hansa van Breukelena i Edwina van der Sara zaliczany jest do grona najlepszych golkiperów Holandii.
Był zawodnikiem AFC DWS, FC Amsterdam, Rody Kerkrade i Go Ahead Eagles.
W reprezentacji Holandii od 1962 do 1978 roku rozegrał 24 mecze – wicemistrzostwo świata 1974 i 1978.

</doc>
<doc id="515523" url="https://pl.wikipedia.org/wiki?curid=515523" title="Granat M26">
Granat M26

M26 – amerykański granat uniwersalny. Znajduje się na uzbrojeniu Sił Zbrojnych USA, a także Japońskich Sił Samoobrony i Sił Obronnych Izraela. Jego odmianą jest brytyjski granat L2.
Granat M26 składa się z owalnego korpusu wykonanego z dwóch blaszanych połówek wyłożonego od wnętrza naciętym drutem stalowym. Granat jest uzbrojony w zapalnik M204A1. Zapalnik jest mocowany na stałe w korpusie.

</doc>
<doc id="515526" url="https://pl.wikipedia.org/wiki?curid=515526" title="Jacek Dembiński">
Jacek Dembiński

Jacek Dembiński (ur. 20 grudnia 1969 w Poznaniu) – polski piłkarz, reprezentant Polski.
Grał na pozycji napastnika; wychowanek Polonii Poznań, związany z historią wielkopolskich klubów. Swoją pierwszoligową karierę rozpoczął w Lechu Poznań (1991/1992 - 1994/1995 i 1995/1996), rozgrywając 106 meczów i strzelając 34 bramki, a także zdobywając 2-krotnie mistrzostwo Polski w 1992 i 1993. Podczas gry w Lechu zaliczył swoje pierwsze występy w reprezentacji (10 spotkań 1994/1995 i (1997/1998). Następnie występował w drużynie Lausanne Sports w Super League (liga szwajcarska – 1995/1996). W sezonach (1996/1997) i (1997/1998) oraz 2000/2001 w Widzewie Łódź (50 meczów i 23 bramki, Mistrz Polski 1997). Następnie odnotował występy w Bundeslidze w barwach Hamburger SV (1997/1998 – 2000/2001), grając w 69 meczach i strzelając 11 bramek. Potem powrócił do polskiej ekstraklasy, występując w Amice Wronki do końca sezonu 2005/2006 (137 meczów i 37 bramek). Od sezonu 2006/2007 występował w nowej drużynie - . Po jego zakończeniu klub postanowił nie przedłużać z nim kontraktu, a on sam podjął decyzję o zakończeniu kariery.
20 listopada 1996 w meczu z Borussia Dortmund w 5 kolejce fazy grupowej Ligi Mistrzów strzelił dwie bramki dla Widzewa Łódź. Mecz zakończył się wynikiem 2:2. Jest drugim, po Leszku Piszu z Legii Warszawa, piłkarzem w historii, który strzelił dwie bramki dla polskiego zespołu w jednym meczu na tym etapie rozgrywek.
Reprezentacja Polski.
W reprezentacji Polski rozegrał 10 spotkań. 

</doc>
<doc id="515528" url="https://pl.wikipedia.org/wiki?curid=515528" title="Ramón Berenguer IV">
Ramón Berenguer IV



</doc>
<doc id="515529" url="https://pl.wikipedia.org/wiki?curid=515529" title="Choroba Lyme">
Choroba Lyme



</doc>
<doc id="515533" url="https://pl.wikipedia.org/wiki?curid=515533" title="Granat M33">
Granat M33

M33 – amerykański granat obronny.
M33 ma kulistą skorupę, na której wewnętrznej części znajdują się nacięcia w kształcie sześciokątów, ułatwiające fragmentację. Zapalnik M213 jest montowany do granatu na stałe.

</doc>
<doc id="515535" url="https://pl.wikipedia.org/wiki?curid=515535" title="Krzywizna krzywej">
Krzywizna krzywej

Wzory i definicje.
Krzywiznę krzywej płaskiej definiuje się jako:
Natomiast krzywiznę ze znakiem:
gdzie formula_3 jest kątem pomiędzy stycznymi do krzywej na końcach łuku, a formula_4 długością tego łuku.
Krzywizna okręgu jest w każdym punkcie jednakowa i równa odwrotności jego promienia.
Wzory na krzywiznę formula_5 w punkcie formula_6 są następujące:
Promieniem krzywizny krzywej w danym punkcie formula_13 nazywamy odwrotność jej krzywizny w tym punkcie, obliczonym jednym ze wzorów podanych powyżej:
Środkiem krzywizny krzywej w danym punkcie formula_6 nazywamy punkt formula_16 leżący na normalnej do krzywej w punkcie formula_13 po stronie jej wklęsłości w odległości od formula_13 równej promieniowi krzywizny.
Wzory na współrzędne środka krzywizny w punkcie formula_13 krzywej są następujące:
Dla funkcji uwikłanej formula_25 wystarczy zamienić formula_26 na formula_27 przez co wzór przyjmuje następującą postać:
Jest wtedy jednak zależny zarówno od formula_29 jak i formula_30
Podobny tok rozumowania występuje dla krzywych parametrycznych.
Inny dowód.
Krzywa dana w sposób jawny.
Dana jest krzywa płaska o równaniu formula_31 i ciągłych pochodnych formula_32 Na krzywej wyróżnimy dwa jej punkty formula_33 i formula_34 Styczne do krzywej poprowadzone w tych punktach opisane są równaniami
Proste prostopadłe do tych stycznych w punktach formula_35 zwane "normalnymi", otrzymamy, zmieniając wartości współczynników kierunkowych w równaniach 
Punkt formula_36 w którym przecinają się te normalne, otrzymamy, rozwiązując układ równań 
gdzie:
Dzielimy teraz licznik i mianownik przez formula_40 i po przejściu do granicy formula_41 (punkt formula_42 zmierza do punktu formula_43) otrzymujemy proste wzory dla współrzędnych środka krzywizny krzywej w punkcie formula_13
gdzie:
Promień krzywizny krzywej formula_47 otrzymamy z równania
Krzywa opisana parametrycznie.
Przez dwa punkty formula_50 krzywej opisanej równaniami formula_51 przechodzi sieczna dana równaniem
Dzieląc licznik i mianownik przez formula_54 i przechodząc do granicy formula_55 otrzymujemy
gdzie formula_57 są pochodnymi względem parametru formula_58 liczonymi w punkcie formula_59
Przez punkty formula_60 poprowadzimy dwie normalne o równaniach
Rozwiązaniem tych równań są współrzędne formula_62 punktu formula_63 w którym przecinają się proste normalne
gdzie:
Licznik i mianownik ułamka dzielimy przez formula_66 i po przejściu do granicy formula_67 otrzymujemy współrzędne środka formula_68 krzywizny krzywej w jej punkcie formula_13
Promień krzywizny formula_47 równy jest odległości punktów formula_13 i formula_68
Krzywa jako funkcja uwikłana.
Dana jest krzywa o równaniu formula_76 gdzie formula_77 jest funkcją ciągłą wraz z pochodnymi cząstkowymi dwu pierwszych rzędów w otoczeniu punktu formula_78
Jeżeli formula_79 to w otoczeniu punktu formula_13 można funkcji formula_81 nadać postać formula_82 gdzie formula_83 i mamy
Równanie stycznej do krzywej formula_85 przybiera teraz postać
a równania normalnych w punktach formula_87
Po wprowadzeniu oznaczeń formula_90
rozwiązanie tych równań ma postać
Po przejściu do granicy formula_93 otrzymujemy
gdzie:
Promień krzywizny wyraża się wzorem
Przykłady.
Obliczanie krzywizny krzywej Lissajous opisanej równaniami:
Wartości poszczególnych pochodnych:
Krzywizna jako funkcja parametru formula_103
W szczególności dla okręgu formula_105krzywizna nie zależy od parametru formula_103
Natomiast dla elipsy formula_108krzywizna zależy od parametru formula_103
W ogólnym przypadku formula_111 krzywe Lissajous mają przecięcia (istnieją takie formula_112 dla których formula_113).

</doc>
<doc id="515537" url="https://pl.wikipedia.org/wiki?curid=515537" title="Jeph Howard">
Jeph Howard

Jephrey Howard (ur. 4 stycznia 1979) – amerykański basista, członek grupy The Used. Używa formy imienia Jeph lub Jepha.
Howard rzucił szkołę średnia dla muzyki. W The Used pełnił także rolę wokalisty do przyjścia Berta McCrackena. Zaczął grać na basie w dzieciństwie twierdząc, że jeżeli jego najlepszy kolega gra na gitarze elektrycznej, to on musi grać na basie.

</doc>
<doc id="515538" url="https://pl.wikipedia.org/wiki?curid=515538" title="Granat M67">
Granat M67

M67 – amerykański granat obronny używany przez United States Armed Forces (pol. "Siły Zbrojne Stanów Zjednoczonych"). M67 to zmodernizowana wersja granatu M33, wyposażona w dodatkowy spinacz zabezpieczający. Granat zastępuje konstrukcje M26 używane podczas Wojny koreańskiej i Wojny wietnamskiej oraz starsze granaty MK 2 używane od I Wojny Światowej.
Opis konstrukcji.
M67 posiada kulistą, stalową skorupę zawierającą 180 gramów materiału wybuchowego Composition B. Wykorzystuje pirotechniczny zapalnik opóźniający M213 montowany do granatu na stałe. Granat M67 waży 400 gramów i jest wyposażony w spinacz zabezpieczający przed przypadkowym wyciągnięciem zawleczki przez użytkownika. Stanowi ona zabezpieczenie przed odskoczeniem dźwigni bezpieczeństwa, tzw. łyżki, na granacie i zwolnieniu przy tym montowanego na sprężynie zbijaka, który inicjuje zapłon zapalnika.
M67 jest zwykle nazywany "granatem baseballowym" ze względu na swój kształt przypominający piłkę baseballową, którą łatwo i wygodnie rzucić. Według oszacowań US Army średnia cena pojedynczego granatu M67 to około 45 dolarów amerykańskich.
Granat może zostać rzucony na 30-35 metrów przez przeciętnego żołnierza. Po zwolnieniu "łyżki" i odpaleniu zapalnika detonacja głównego ładunku wybuchowego następuje w okresie od 4 do 5 sekund. Odłamki powstające z rozerwania stalowej skorupy rażą cele w odległości 15 metrów i wywołują śmiertelne obrażenia dla osób znajdujących się do 5 metrów od miejsca eksplozji. Dane te są jednak czysto teoretyczne, gdyż część odłamków z granatu może zostać wyrzucona dalej i stanowić zagrożenie nawet na dystansie 250 metrów.
Inne warianty.
Granat odłamkowy M33.
M33 to oficjalny następca granatu M26. Był identyczny z M67, lecz brakowało mu spinacza zabezpieczającego, który znalazł miejsce na dźwigni bezpieczeństwa przy M67. 
Granat odłamkowy M68.
Zmodyfikowany wariant granatu M67, wyposażony w zapalnik uderzeniowy M217 i spinacz zabezpieczający na dźwigni bezpieczeństwa. Zapalnik uzbraja się w czasie do 2 sekund od momentu odskoczenia "łyżki" po czym detonuje materiał wybuchowy przy uderzeniu granatu w przeszkodę. Zapalnik ma dodatkową funkcję automatycznego zdetonowania ładunku po upływie 3-7 sekund od uzbrojenia na wypadek, gdyby uderzenie granatu nie wywołało eksplozji. Specyfikacja i oznaczenia na skorupie są bliźniacze do M67 z tą różnicą, że jego zapalnik i dźwignia bezpieczeństwa są pomalowane na czerwono, co wskazuje na umieszczenie w nim zapalnika uderzeniowego i łatwiejsze odróżnienie od standardowych wersji granatu.
Granaty odłamkowe M33A1 i M59.
Poprzednicy M68, bazują na skorupie z granatów M33, są wyposażone w zapalnik uderzeniowy M217 bez dodatkowej klamry bezpieczeństwa na łyżce. Czerwone oznaczenie jest identyczne z wariantem M68.
Granat ćwiczebny M69.
M69 jest ćwiczebnym granatem pozbawionym głównego ładunku wybuchowego. Służy do bezpiecznego ćwiczenia obsługi i rzucania granatów M67 przez żołnierzy. Zapalnik w przeciwieństwie do bojowych wariantów jest wkręcany w korpus, umożliwiając przy tym jego wymianę po każdym użyciu. Po odpaleniu zapalnika i upływie 4-5 sekund granat generuje huk i niedużą ilość białego dymu, porównywalną do wybuchu małej petardy. Daje to możliwość łatwej lokalizacji miejsca, w które trafił dorzucony granat i symbolizuje jego prawidłowe uzbrojenie przez szkolonego żołnierza.
Dźwignia bezpieczeństwa i skorupa granatu M69 są pomalowane na niebiesko, co wskazuje na jego ćwiczebne przeznaczenie.

</doc>
<doc id="515540" url="https://pl.wikipedia.org/wiki?curid=515540" title="Medical radio">
Medical radio

Medical Radio lub TMAS (Telemedical Assistance Service) – ogólnoświatowy system radiostacji umożliwiający świadczenie nieodpłatnych usług telemedycznych dla załóg statków znajdujących się na morzu. Udziela konsultacji lekarskich na odległość, pomaga postawić diagnozę, stosować odpowiednie leki lub nawet doradza jak przeprowadzać proste zabiegi medyczne. Na statku towarowym odpowiedzialnym za leczenie załogi jest zazwyczaj oficer wachtowy (kiedyś II oficer pokładowy).

</doc>
<doc id="515541" url="https://pl.wikipedia.org/wiki?curid=515541" title="Stolin">
Stolin

Stolin (biał. "Сто́лін") – miasto na Polesiu na Białorusi, nad Horyniem, w obwodzie brzeskim, siedziba władz rejonu stolińskiego, około 15 km od granicy z Ukrainą; do 1945 siedziba powiatu stolińskiego w województwie poleskim, 12 400 mieszk. (2010).
Historia.
Stolin powstał w sercu Polesia, nad Horyniem. Pierwsza wzmianka o mieście pochodzi z 1555. Stolin zapisał się w dziejach klęską wojsk litewskich w r. 1655 w potyczce z armią moskiewską pod wodzą kniazia Wołkońskiego. Pobliski majątek w Mańkiewiczach (teraz w granicach miasta) należał do Radziwiłłów od XVI w. do 1939.
Miasto położone było w końcu XVIII wieku w powiecie pińskim województwa brzeskolitewskiego.
Do przełomu XIX i XX w. był tu folwark ordynacji dawidgródeckiej. Żona Antoniego Radziwiłła Maria Dorota w 1885 założyła 50–hektarowy park krajobrazowy w lesie na skarpie doliny rzeki Horyń, a w 1905 wybudowano wspaniale wyposażony neobarokowy pałac z wieżą. Spalony w czasie II wojny światowej, rozebrany, nie pozostał po nim ślad. Syn Antoniego Stanisław Radziwiłł był adiutantem J. Piłsudskiego – zginął w 1920.

</doc>
<doc id="515544" url="https://pl.wikipedia.org/wiki?curid=515544" title="Kocioł polodowcowy">
Kocioł polodowcowy



</doc>
<doc id="515547" url="https://pl.wikipedia.org/wiki?curid=515547" title="Granat M59">
Granat M59

M59 – amerykański granat obronny.
M59 posiada kulistą skorupę, na której wewnętrznej części znajdują się nacięcia w kształcie sześciokątów, które ułatwiają fragmentację. Skorupa jest identyczna jak w granatach M33 i M67. Granat jest uzbrojony w zapalnik elektryczny podwójnego działania M217.

</doc>
<doc id="515548" url="https://pl.wikipedia.org/wiki?curid=515548" title="M26">
M26



</doc>
<doc id="515559" url="https://pl.wikipedia.org/wiki?curid=515559" title="Krzysztof Wakuliński">
Krzysztof Wakuliński

Krzysztof Wakuliński (ur. 27 marca 1949 w Warszawie) – polski aktor teatralny i filmowy.
Kariera.
W 1971 ukończył studia na warszawskiej PWST.
W latach 1971–1974 występował w Teatrze Ludowym, w latach 1974–1983 w Teatrze Narodowym, w latach 1983–1995 w Teatrze Współczesnym, w sezonie 1995/1996 w Teatrze Powszechnym, w roku 1997 w Teatrze Dramatycznym. Od roku 1997, ponownie aktor Teatru Narodowego.
Nagrody.
W 1982 otrzymał Nagrodę Przewodniczącego Komitetu ds. Radia i Telewizji II stopnia, za kreację aktorską w spektaklu Teatru Telewizji „Pierścień wielkiej damy” Norwida.
W 1988 otrzymał Nagrodę Przewodniczącego Komitetu ds. Radia i Telewizji za wybitne kreacje aktorskie w Teatrze Polskiego Radia, w szczególności za rolę Jana w „Fantazym”, oraz za interpretację współczesnej prozy i poezji.
9 grudnia 2002 otrzymał Nagrodę Teatru Polskiego Radia „Wielki Splendor” za kreacje radiowe.
W 2009 wystąpił w roli Samsona Miodka w radiowej adaptacji powieści „Narrenturm” autorstwa Andrzeja Sapkowskiego.

</doc>
<doc id="515568" url="https://pl.wikipedia.org/wiki?curid=515568" title="M59">
M59



</doc>
<doc id="515569" url="https://pl.wikipedia.org/wiki?curid=515569" title="Powieść młodzieżowa">
Powieść młodzieżowa

Powieść młodzieżowa – powieść, w której na plan pierwszy wysunięto problemy nastolatków. Fabuła rozgrywa się w świecie młodzieżowym: w szkole, na podwórku, w domu. Stylistyka tej powieści także często nawiązuje do gwary młodzieżowej. Zazwyczaj porusza problemy moralne, wybory, których dokonuje młody, wkraczający w dorosłość człowiek. Z reguły nacechowana jest dydaktyzmem i podsuwa gotowe rozwiązania. Z racji odmienności specyfiki płci, zwykło się odróżniać literaturę dla chłopców i dziewcząt.

</doc>
<doc id="515570" url="https://pl.wikipedia.org/wiki?curid=515570" title="M67">
M67



</doc>
<doc id="515578" url="https://pl.wikipedia.org/wiki?curid=515578" title="Societatea de Transport București">
Societatea de Transport București

Societatea de Transport București (STB) – operator komunikacji miejskiej w Bukareszcie. Obsługuje sieć komunikacji autobusowej, trolejbusowej i tramwajowej. Metro jest natomiast obsługiwane przez Metrorex. Firma jest samorządna i niemal całkowicie sprywatyzowana.
STB nie honoruje biletów metra, tak jak metro nie honoruje biletów STB. Ta sytuacja często sprawia, że podróż przez Bukareszt jest kosztowna i skomplikowana. W lipcu 2006 Metrorex i STB miały wprowadzić wspólne bilety, ale na razie do tego nie doszło.

</doc>
<doc id="515580" url="https://pl.wikipedia.org/wiki?curid=515580" title="Herb Boliwii">
Herb Boliwii

Herb Boliwii – jeden z symboli Boliwii.
Opis.
Herb przedstawia kondora. Jest to symbol siły, godności i wzniosłych celów dla wielu kultur Ameryki Południowej. Na tarczy herbowej przedstawiono górę Potosí (symbol bogactw mineralnych), alpakę (królestwo zwierząt) i drzewo chlebowe (królestwo roślin). Słońce odzwierciedla wolność, a snop zboża - rolnictwo. Dziesięć gwiazdek, to dziesięć departamentów Boliwii i jeden nadmorski utracony na rzecz Chile. Skrzyżowana broń i flagi symbolizują gotowość do obrony ojczyzny.

</doc>
<doc id="515581" url="https://pl.wikipedia.org/wiki?curid=515581" title="Regia Autonoma de Transport Bucuresti">
Regia Autonoma de Transport Bucuresti



</doc>
<doc id="515582" url="https://pl.wikipedia.org/wiki?curid=515582" title="RATB">
RATB



</doc>
<doc id="515586" url="https://pl.wikipedia.org/wiki?curid=515586" title="Sieja">
Sieja

Sieja – nazwa zwyczajowa kilku gatunków i podgatunków ryb z rodziny łososiowatych, zwykle odnoszona do siei pospolitej:

</doc>
<doc id="515588" url="https://pl.wikipedia.org/wiki?curid=515588" title="Płeć psychiczna">
Płeć psychiczna



</doc>
<doc id="515592" url="https://pl.wikipedia.org/wiki?curid=515592" title="Mu online">
Mu online



</doc>
<doc id="515593" url="https://pl.wikipedia.org/wiki?curid=515593" title="Steffon Bradford">
Steffon Bradford

Steffon Bradford (ur. 7 grudnia 1977 w Clewiston) – amerykański koszykarz, występujący na pozycjach silnego skrzydłowego lub środkowego.
Ukończył college Nebraska University. W sezonie 2005/2006 reprezentował AZS Koszalin. Był obok Chudneya Graya liderem drużyny. Notował wtedy średnio 18,3 punktu oraz 7,7 zbiórki na mecz. W sezonie 2008/2009 powrócił do koszalińskiej drużyny. Jednak niezadowolony po 4 meczach odszedł (średnio 17,5 punktu oraz 5,7 zbiórki na mecz). Od marca 2010 roku reprezentuje barwy izraelskiego Hapoel Afula.
31 października 2017 został zawodnikiem Vendee Challans Basket.

</doc>
<doc id="515599" url="https://pl.wikipedia.org/wiki?curid=515599" title="NNKT">
NNKT



</doc>
<doc id="515608" url="https://pl.wikipedia.org/wiki?curid=515608" title="Camera Obscura (zespół muzyczny)">
Camera Obscura (zespół muzyczny)

Camera Obscura – szkocki zespół alternatywnej sceny muzycznej z Glasgow założony w 1996 roku przez Tracyanne Campbell, Johna Hendersona i Gavina Dunbara.

</doc>
<doc id="515613" url="https://pl.wikipedia.org/wiki?curid=515613" title="Lina hamująca">
Lina hamująca



</doc>
<doc id="515616" url="https://pl.wikipedia.org/wiki?curid=515616" title="Falklandy (osiedle)">
Falklandy (osiedle)

Osiedle Witolda Budryka, Falklandy – osiedle mieszkaniowe położone na granicy dwóch miast w województwie śląskim: Chorzowa i Siemianowic Śląskich. Na terenie Chorzowa znajdują się trzy bloki (ul. W Budryka 1, 3 i 9), a na terenie Siemianowic Śląskich jest ich pięć (ul. W Budryka 6, 8, 10, 12 i 14). Znajdująca się na osiedlu granica pomiędzy Chorzowem a Siemianowicami przebiega wzdłuż ulicy.
Po chorzowskiej stronie osiedla znajduje się sklep wielobranżowy, a budynki mieszkaniowe po tej stronie zarządzane są przez Spółdzielnię Mieszkaniową "FABUD". Po siemianowickiej stronie osiedla, według stanu z połowy grudnia 2020 roku, znajduje się m.in. sklep spożywczy, dostawca urządzeń do piekarń i producent miodu. Znajduje się tu też jedyna na osiedlu placówka oświatowa – Zespół Szkół Ogólnokształcących i Zawodowych w Siemianowicach Śląskich. Szkoła ta ma swój początek w 1945 roku jako szkoła górnicza, a 1 września 2002 roku powołano ZSOiZ. Obszar osiedla w siemianowickiej części jest miejscem rozwoju nowego budownictwa mieszkaniowego.
Przy osiedlu, po siemianowickiej stronie znajduje się przystanek transportu publicznego Michałkowice Budryka, obsługiwanego przez autobusy na zlecenie Zarządu Transportu Metropolitalnego (ZTM). W połowie grudnia 2020 roku z przystanku odjeżdżały dwie linie autobusowe: 74 i 222, które łączyły osiedle z resztą Siemianowic Śląskich, a także z sąsiednimi miastami: Chorzowem, Katowicami (do Zawodzia) i Świętochłowicami.

</doc>
<doc id="515622" url="https://pl.wikipedia.org/wiki?curid=515622" title="Chudney Gray">
Chudney Gray

Chudney Gray (ur. 4 lutego 1978 na Bronksie w Nowym Jorku) – amerykański koszykarz, występujący na pozycjach rzucającego obrońcy lub niskiego skrzydłowego.
Ukończył Rice (N.Y.) High School. Potem występował w college’u St. John’s.
W 2000 reprezentował Chicago Bulls podczas letniej ligi NBA – Rocky Mountain Revue, rok później Memphis Grizzlies w trakcie Los Angeles Pro-Am Summer League. W 2005 zaliczył obóz Torono Raptors.
W sezonach 2004/2005 i 2005/2006 był zawodnikiem AZS-u Koszalin. W swoim pierwszym sezonie w Polsce w 12 meczach zdobył średnio 17 punktów, 6 asyst i 3 zbiórki na mecz, a w sezonie 2005/2006 w 23 meczach średnio 23,3 punktu, 5,8 asysty i 4,6 zbiórki na mecz.

</doc>
<doc id="515623" url="https://pl.wikipedia.org/wiki?curid=515623" title="CATOBAR">
CATOBAR

CATOBAR – akronim od angielskiego "Catapult Assisted Take Off But Arrested Recovery" używany w lotnictwie do określania sposobu startu i lądowania samolotu na pokładach lotniskowców. "CATOBAR" oznacza start ze wspomaganiem katapultą i skrócenie lądowania przy pomocy aerofiniszera. Samoloty określane jako "CATOBAR" są zazwyczaj maszynami, które startują i lądują w konwencjonalny sposób (CTOL), dlatego konieczne jest skrócenie ich rozbiegu i dobiegu w warunkach krótkich pokładów startowych lotniskowców, przy pomocy zewnętrznych urządzeń wspomagających.
Wszystkie duże lotniskowce amerykańskie typu "Nimitz" posiadają pełną infrastrukturę do używania samolotów "CATOBAR".

</doc>
<doc id="515625" url="https://pl.wikipedia.org/wiki?curid=515625" title="Flaga Urugwaju">
Flaga Urugwaju

Flagę Urugwaju wzorowano na fladze amerykańskiej i argentyńskiej. Pierwszy projekt z 16 grudnia 1828 roku miał dziesięć pasów białych i dziewięć niebieskich. Później zmniejszono liczbę wszystkich pasów do dziewięciu. Symbolizują dziewięć pierwszych departamentów. Słońce Majowe oznacza myśli przewodnie i wolność.
Ostatnia wersja flagi została uchwalona 12 sierpnia 1830 roku. Proporcje 2:3.
Inne oficjalne flagi.
Urugwaj posiada także 2 inne oficjalne flagi narodowe.

</doc>
<doc id="515629" url="https://pl.wikipedia.org/wiki?curid=515629" title="Rafał Panas">
Rafał Panas

Rafał Panas (ur. 1975 r.) – dziennikarz, pisarz i podróżnik.
Pracował w "Dzienniku Wschodnim" i "Gazecie Wyborczej" Lublin. Zajmował się polityką, aferami, samorządem. W latach 2013-2014 był red. naczelnym tygodnika „Słowo Podlasia”.
Wyróżniony Nagrodą Młodych Lubelskiego Oddziału Stowarzyszenia Dziennikarzy RP (2003). Za jego tekst „Dobił targu zza krat” (o podejrzanych interesach lobbysty Marka Dochnala (Afera Orlenu), redakcja "Dziennika Wschodniego" dostała pierwszą nagrodę w kategorii informacja roku 2005 w konkursie prasowym dzienników regionalnych koncernu Orkla. Uczestniczył w tworzeniu okładki „Dziennika Wschodniego”, która dostała nagrodę GrandFront 2009.
W lipcu 2001 roku odkrył, że rodzina matki Jana Pawła II pochodzi z Lubelszczyzny. W marcu 2009 r. opisał razem z Tomaszem Nieśpiałem ("Rzeczpospolita") kulisy finansowania kampanii wyborczej lubelskiej Platformy Obywatelskiej i Janusza Palikota. Seria artykułów wywołała zamieszanie na politycznej scenie i wznowienie prokuratorskiego śledztwa dotyczącego finansowania kampanii.
Rafał Panas we wrześniu 2006 roku wędrował przez dziewiczą dżunglę w centrum Borneo, gdzie wcześniej nie dotarli Polacy. W poprzednich latach podróżował autostopem po Europie, szedł przez rumuńskie Karpaty, odwiedził m.in. Maroko, turecki Kurdystan, Wietnam.
W marcu 2009 roku zdobył trzecią nagrodę w konkursie literackim magazynu "Science Fiction, Fantasy i Horror" oraz serwisu "Horror Online" za opowiadanie "Spalenizna". Za opowiadanie "Krew Casanovy" zdobył w 2013 roku wyróżnienie w konkursie "Nowej Fantastyki". Opowiadanie ukazało się w kwartalniku "Fantastyka – wydanie specjalne" 3/2013.
Jest autorem książki „Rana. Dajcie mi nieśmiertelność”

</doc>
<doc id="515631" url="https://pl.wikipedia.org/wiki?curid=515631" title="Anais Lameche">
Anais Lameche



</doc>
<doc id="515633" url="https://pl.wikipedia.org/wiki?curid=515633" title="Parafia Ducha Świętego w Chorzowie">
Parafia Ducha Świętego w Chorzowie

Parafia i kościół Ducha Świętego w Chorzowie − rzymskokatolicka parafia znajdująca się w mieście Chorzów, przy ul. gen. H. Dąbrowskiego 104.
Historia.
Parafia Ducha Świętego w Chorzowie rodziła się w bardzo trudnych w sensie historycznym czasach. Powodem utworzenia nowej parafii była zbyt duża liczba ludności, należącej dotąd do parafii św. Jadwigi. W 1956 roku ks. dr Karol Nawa otrzymał polecenie budowy kościoła i tworzenia parafii. Zezwolenie na utworzenie nowej parafii i jednocześnie budowę świątyni na osiedlu „Ruch”, ks. dr Nawa otrzymał w ramach tzw. „odwilży październikowej” w roku 1956. Jednak po otrzymanie zezwolenia musiał siedemdziesiąt dwa razy odwiedzić kompetentne do wydania zezwolenia urzędy. Parafia Ducha Świętego została erygowana 8 września 1958 roku. Jej teren został wydzielony z parafii św. Jadwigi w Chorzowie. Fundusze na budowę parafii uzyskiwano na wiele sposobów. Kościół św. Jadwigi był zwolniony z daniny diecezjalnej i kolekt na cele diecezji, na budowę przeznaczono 80% dochodów z cmentarzy.
Kościół parafialny.
25 sierpnia 1957 roku odbyła się uroczystość postawienia na miejscu budowy nowego kościoła krzyża przeniesionego z kościoła św. Jadwigi. W ciągu roku została wybudowana kaplica pełniąca funkcję tymczasowego kościoła, natomiast 25 maja 1958 roku została ona poświęcona i oddana do użytku wiernych. W nowo powstałej kaplicy mogło się pomieścić około 200 wiernych.
Budowę kościoła rozpoczęto we wrześniu 1958 roku. Kamień węgielny położył biskup Juliusz Bieniek 7 grudnia 1958 roku. Jednak nie obyło się bez przeszkód, bo gdy kościół został wzniesiony aż po dach, budowa kościoła została natychmiast przerwana a główny budowniczy – ks. dr Karol Nawa – aresztowany. W więzieniu kapłan przebywał do kwietnia 1962 roku. 13 stycznia 1960 roku. Projektantami kościoła byli architekci: Mieczysław Król, Jerzy Winnicki i Zygmunt Winnicki, natomiast konstruktorem kościoła był inż. Franciszek Klimek.
Prokuratura Wojewódzka w Katowicach wydała zakaz dalszej budowy kościoła, motywując podjętą decyzję nielegalnym posiadaniem materiałów budowlanych. Na czas nieobecności ks. dr Nawy, następcą na krótki czas został mianowany wikariusz – substytut, ks. Rudolf Kiera. W 1961 roku jego obowiązki przejął ks. Teodor Poloczek. Budowę kościoła wznowiono 15 kwietnia 1963 roku po uzyskaniu zgody na dalszą budowę kościoła. W szybkim czasie umieszczono stalową konstrukcję dachową. 
Kościół został poświęcony 15 czerwca 1963 roku przez biskupa koadiutora Herberta Bednorza. W sierpniu 1963 roku nowym administratorem parafii został ks. Czesław Mąka. Rok później otynkowano zewnętrzną elewację budynku. Montaż witraży w oknach zakończono w 1975 roku. Witraże zostały zaprojektowane przez panią Marię Skąpską i pozostały w stanie nienaruszonym do dnia dzisiejszego. 
27 sierpnia 1995 roku proboszczem parafii został ks. Grzegorz Kotyczka, który w 1997 roku przejął od Skarbu Państwa cmentarz, znajdujący się tuż obok kościoła. 
W roku 1998 po raz pierwszy zadzwoniły trzy dzwony: „św. Florian”, który został ufundowany przez władze miasta Chorzów, „Matka Boska Częstochowska” i „św. Grzegorz I Wielki”. Dzwony zostały poświęcone przez ks. bp Piotra Liberę 4 marca 1998 roku. Natomiast rok później rozpoczęła się przebudowa całego prezbiterium, którego projektantem był architekt Mieczysław Król. Prace te zostały zlecone firmie kamieniarskiej pana Grzechaca z Ciasnej koło Częstochowy.
Budynek kościoła wpisano do rejestru zabytków 22 marca 2022 (nr rej. A/949/2022).
Architektura.
Kościół Ducha Świętego swoim kształtem symbolizuje dużą łódź na rozkołysanym morzu, natomiast przejście z kościoła do budynku parafialnego porównuje się do formy wiosła. W kościele znajdują się także trzy kaplice: Matki Boskiej Fatimskiej, Miłosierdzia Bożego oraz kaplica chrzcielna. We wnętrzu są one oddzielone od siebie białymi ścianami nawiązującymi kształtem do otwartych ksiąg. Dużą część powierzchni ścian kościoła zajmują witraże. Prezbiterium wykończone jest czerwonym szwedzkim granitem, natomiast ostatni stopień zbudowany jest w kształcie serca, to na nim usytuowany jest ołtarz. Stacje Drogi Krzyżowej są dziełem artysty Zygmunta Brachmańskiego.
Duszpasterstwo.
Duże znaczenie dla wiernych z kościoła Ducha Świętego w Chorzowie mają przydrożne krzyże, które przede wszystkim są pamiątką ważnych wydarzeń związanych z parafią. Prawdopodobnie najstarszym krzyżem, jest krzyż znajdujący się na cmentarzu parafialnym. W 1911 roku Paul i Katharine Kiollbassa przekazali cztery hektary ziemi na rzecz kościoła św. Jadwigi, celem założenia cmentarza. Następnie w centralnym miejscu ustawiono krzyż, który ufundowano w 1878 roku. Krzyż ten jest zrobiony z piaskowca. Drugi krzyż znajduje się przy ulicy Bałtyckiej i jest jednym z najcenniejszych krzyży w Chorzowie. Zrobiono został z białego marmuru i ogrodzony metalowym płotkiem. Legenda powiada, że ręką barbarzyńcy został wykuty napis wotywny, nazwiska fundatorów oraz rok fundacji – 1895. Trzeci krzyż znajduje się na terenie kościelnym i jest związany z powstaniem kościoła. To właśnie ten krzyż dnia 25 sierpnia 1957 roku przy kościele św. Jadwigi poświęcono i w procesji przeniesiono na miejsce budowy nowego kościoła. I ostatni czwarty krzyż jest pamiątką i czytelnym znakiem pierwszego powołania kapłańskiego z parafii Ducha Świętego, ks. Henryka Skorupy. Krzyż ten został wykonany z drewna i ustawiony w marcu 1959 roku blisko domu, w którym kapłan się wychował.
Niewątpliwie największym i ważnym wydarzeniem dla parafian była I peregrynacja obrazu Matki Boskiej Częstochowskiej, przy „pustych ramach” 9 marca 1967 roku. 
Od roku 1998 w parafii zostaje wydawana tzw. „Gazetka Parafialna”. Głównym redaktorem jest ks. proboszcz Grzegorz Kotyczka. 
Od 2001 roku organizowane są piesze pielgrzymki młodzieży do Częstochowy oraz do Piekar Śląskich. Innym wydarzeniem było utworzenie z kościoła zastępczego tzw. „Domu Dziennego Pobytu”, co miało miejsce na przełomie 2003 i 2004 roku. Przeznaczony jest głównie dla osób starszych, samotnych jak i niepełnosprawnych. W ciągu ostatnich kilkudziesięciu lat do ważniejszych wydarzeń w życiu parafii należy zaliczyć trzy peregrynacje obrazów Matki Boskiej oraz pobyt specjalnego wysłannika papieskiego Agostino Casardi`ego.

</doc>
<doc id="515635" url="https://pl.wikipedia.org/wiki?curid=515635" title="Mojżesz z Chorenu">
Mojżesz z Chorenu

Mojżesz z Chorenu (orm. Մովսէս Խորենացի, "Mowses Chorenaci"; ur. ok. 410, zm. ok. 490), mnich i uczony ormiański, autor monumentalnej "Historii Armenii" - pierwszej obszernej kroniki Armenii opisującej pochodzenie Ormian i powstanie państwa. 
Jest czasem nazywany "ormiańskim Herodotem". Zdania badaczy co do czasu życia Mojżesza z Chorenu są podzielone. Niektórzy uważają, że żył w VII wieku albo pod koniec VIII lub na początku IX wieku. Wobec tego jego kronika nie stanowiłaby podstawowego źródła do wczesnych dziejów Armenii. 
Ramy czasowe tego dzieła obejmują okres od powstania narodu ormiańskiego aż do V wieku.

</doc>
<doc id="515636" url="https://pl.wikipedia.org/wiki?curid=515636" title="CATO">
CATO

CATO - akronim od angielskiego "Catapult Assisted Take Off" używany w lotnictwie do określania sposobu startu samolotu ze wspomaganiem katapultą. Start przy pomocy katapulty ma na celu skrócenie rozbiegu zwłaszcza przeciążonych maszyn, startujących z pokładów lotniskowców. W celu skrócenia rozbiegu maszyn startujących z lotnisk polowych stosuje się zazwyczaj systemy JATO lub RATO. 
Do wyciągania w powietrze szybowców poza holowaniem przez inne samoloty, stosuje się podobne systemy, ale oparte na gumowych linach podobnych do bungee lub specjalnych wyciągarkach wykorzystujących linę nawijaną na bęben wyciągarki o napędzie spalinowym.

</doc>
<doc id="515642" url="https://pl.wikipedia.org/wiki?curid=515642" title="Ara Piękny">
Ara Piękny

Ara Piękny - (orm.: Արա Գեղեցիկ - "Ara Geghecik", ur. w 844 r. p.n.e., zm. w 828 r. p.n.e.) – pierwszy, historycznie potwierdzony król Armenii, kojarzony najczęściej z legendarnym praojcem Ormian - Aramem.
Według legendy zapisanej przez Mojżesza z Chorenu, zakochała się w nim współczesna mu królowa Semiramida. Jednak on odrzucił jej zaloty, za co wojska asyryjskie najechały Armenię, zaś sam król zginął w trakcie walk. Bohater wielu legend, podań i dzieł artystycznych.

</doc>
<doc id="515644" url="https://pl.wikipedia.org/wiki?curid=515644" title="Kation amonowy">
Kation amonowy



</doc>
<doc id="515645" url="https://pl.wikipedia.org/wiki?curid=515645" title="Popowice (Wrocław)">
Popowice (Wrocław)

Popowice (niem. "Pöpelwitz") – osiedle we Wrocławiu, w zachodniej części miasta, w dawnej dzielnicy Fabryczna. W granicach miasta od 1897 roku.
Nazwa.
Pierwsza wzmianka o miejscowości w formie "Popowici" pochodzi z 1260 roku. Nazwa była później notowana także w formach "Popowici" (1263), "Popopwicz" (1331), "Popilwicz" (1353), "Popilwicz" u. "Popopwicz" (1360), "Popilwitz" (1373), "Popellwitz" (1402), "Popilwicz" (1425), "Pöpellwitz" (1548), "Pöppelwitz" (1652), "Pöpelwitz" (1743), "Pöpelwitz" (1845), "Popowice" niem. "Poepelwitz" (1887), "Pöpelwitz – Popowice, -ic, popowicki" (1948).
Nazwa pochodzi od wyrazu pospolitego "pop", który w średniowieczu oznaczał księdza katolickiego. Pierwotna nazwa została zniemczona jako "Popilwicz", "Pöpelwitz".
Historia.
Wieś (do 1897).
Początkowo wieś należała do opactwa św. Wincentego na Ołbinie. W 1260 książęta Henryk III i jego brat Władysław dostali majątek wsi Popowici w drodze wymiany za Pawłowice i natychmiast sprzedali wrocławskiemu mieszczaninowi Konradowi Bawarczykowi.
W XVIII w. wrocławski biskup Franz Ludwig von Pfalz-Neuburg wybudował tu pałacyk. Wkrótce, podczas wojny siedmioletniej został zniszczony. Jego ruiny stały się siedzibą bandy niejakiego Manduby, który wymuszając haracze od bogatych – a płaciła mu nawet rada miasta – zyskał sławę miejscowego Robin Hooda. Zginął w wyniku zdrady, zabity przez własnego człowieka.
Od końca XVIII wieku popularne miejsce podmiejskich wycieczek. We wsi znajdującej się na linii dzisiejszej ulicy Popowickiej znajdował się wówczas dwór, folwark, karczma i szkoła. Od 1840 kursował pierwszy konny omnibus.
W 1853 otwarto prywatny zakład leczenia chorób psychicznych. Działał pod kierownictwem doktora Neumanna, profesora Uniwersytetu Wrocławskiego. W 1867 Tygodnik Ilustrowany opisywał zwiększoną liczbę przypadków urazów psychicznych spowodowanych niedawno zakończoną wojną austriacko-pruską, wychwalając przy tym jakość opieki medycznej w tym zakładzie.
27 października 1856 Popowice uzyskały połączenie kolejowe na nowo powstałej trasie poznańskiej.
Pomiędzy torami trasy poznańskiej a "Malopanestrasse" (obecnie ulica Małopanewska) w latach 1893–1896 według projektu architekta Georga Osthoffa powstała rzeźnia miejska ("Städtischer Schlachthof") funkcjonująca również w okresie powojennym. Zajmowała powierzchnię 20 ha i miała własną rampę kolejową. Aż do czasów I wojny światowej była to jedna z najnowocześniejszych rzeźni w Europie. Przetrwała obie wojny i funkcjonowała aż do 1999.
Osiedle (1897–1945).
Ważnym elementem infrastruktury był powstały na przełomie wieków odrzański port rzeczny – Port Popowice, leżący częściowo na sąsiednim Kleczkowie. Budowę rozpoczęto 29 listopada 1897, ukończono w 1901. Znajdował się tam obszerny basen portowy, magazyny, hala stoczniowa, dźwigi portalowe, suwnica do przeładunku węgla, budynek dyrekcji i lokomotywownia. Port miał bezpośrednie połączenie kolejowe z Dworcem Nadodrze i kolejką wąskotorową Wrocław – Trzebnica.
Pierwotnie zabudowa koncentrowała się przy wschodniej części dzisiejszej ulicy Popowickiej, ale od XIX w. na znaczeniu zyskuje "Frankfurter Str." (obecnie ulica Legnicka) będąca drogą wylotową z miasta w kierunku zachodnim. Droga ta stała się osią komunikacyjną miasta, była to część tzw. "Berliner Chaussee" (szosy berlińskiej). W latach 1900–1902 w zachodniej części osiedla, przy "Frankfurter Str.", "Breslauer-Strassen-Eisenbahn-Gesellschaft" (BSEG) zbudowało Zajezdnię nr V ("Strassenbahndepot V"), która istnieje do dziś. 6 sierpnia 1901 BSEG uruchomiło na tej trasie dwie linie tramwaju elektrycznego, jedna łączyła Popelwitz z Dworcem Głównym, druga z Bramą Oławską.
W ten sposób już kilka lat po włączeniu do granic miasta Popelwitz, mając port rzeczny, zajezdnię tramwajową i dwie stacje kolejowe ("Br.-Popelwitz" przy "Popelwitz Str." i "Br.-Nikolaitor" przy "Frankfurter Str.") i od 1910 w sąsiednim "Kl.-Gandau" port lotniczy, stały się ważnym ośrodkiem komunikacyjnym.
W pierwszym dziesięcioleciu XX wieku, pomiędzy dzisiejszą Niedźwiedzią a Starograniczną, przy zlikwidowanej w 1972 roku ulicy Zajęczej (do 1945 "Wildestraße"), wybudowano okazałą siedzibę Królewskiego Katolickiego Seminarium Nauczycielskiego. Przetrwała ona wojnę, ale później budynek Seminarium rozebrano. W 1905 wybudowano pierwszą na Popowicach kaplicę rzymskokatolicką pod wezwaniem św. Jerzego.
Przy "Krischke Str." (obecnie wschodnia część ulicy Żubrzej) jeszcze przed pierwszą wojną światową wybudowano Szkołę Podstawową ("Volksschule"). Później, w okresie międzywojennym, była to koedukacyjna Szkoła nr 26.
W północno-zachodniej części osiedla w latach 1906–1910 zbudowano Śląski Instytut Edukacji Niewidomych ("Schlesiche Blinden-Unterrichts-Anstalt"), obecnie działa tam Ewangelickie Centrum Diakonii i Edukacji im. ks. Marcina Lutra (dawniej Centrum Kształcenia i Rehabilitacji Osób Niepełnosprawnych).
Obszar leżący na południe od "Frankfurter Str." bardzo długo był niezamieszkany, jeszcze w XIX wieku były tam pola należące do mieszkańców Popelwitz. W latach 1919–1927 powstało tam duże osiedle domów wielorodzinnych – "Siedlung Popelwitz" zaprojektowane przez Theo Effenbergera i wzniesione na obszarze 47 ha przez Towarzystwo Osiedlowe Wrocław ("Siedlungsgesellschaft Breslau") dla 8 tysięcy mieszkańców. Było to nowoczesne założenie urbanistyczne o modernistycznej architekturze. W centrum tego osiedla, przy dzisiejszej ul. Kłodnickiej, znajdował się duży prostokątny skwer, na którego obu końcach były szkoła podstawowa projektu Fritza Behrendta oraz katolicki kościół św. Jadwigi ("St. Hedwigkirche") z wieżą wzorowaną na XIII-wiecznym kościele w Grodkowie. Kościół był ceglany w stylu neogotyckim projektu wrocławskich architektów Johannesa Gebla i Theodora Pluschki. Ołtarz główny wykonał monachijski rzeźbiarz Schreiner. Przy placu były budynki pięciokondygnacyjne, niższe na jego peryferiach. Osiedle to zostało całkowicie zniszczone w czasie oblężenia "Festung Breslau".
Podczas oblężenia w rejonie Popowic i sąsiedniego Szczepina trwały zażarte walki. Rozdzielający oba osiedla nasyp kolejowy, w którym znajdowało się tylko kilka przejazdów i przejść pod torami, stanowił dogodną linię obrony. Na terenie Parku Popowickiego i sąsiadujących z nim dzisiejszych ogródków działkowych dochodziło podczas oblężenia do walk wręcz, a całe Popowice były widownią bitew pancernych.
Po 1945.
Obok funkcjonującego od początków XX wieku portu zlokalizowano w latach 70. przedsiębiorstwo budowlane produkujące elementy wielkopłytowe, m.in. na potrzeby Popowic i Kozanowa; lokalizację wybrano m.in. ze względu na możliwości transportu kruszywa i piasku barkami.
Popowice przed wojną i przez wiele lat po wojnie – jako teren zalewowy w razie powodzi – nie były zasiedlane w swej nadodrzańskiej części. Domy budowano jedynie wzdłuż dzisiejszej ulicy Legnickiej i na południe od niej. Lekceważąc zagrożenie powodzią, w latach 1972–1975 pomiędzy ulicami Legnicką a Popowicką wybudowano Osiedle Popowice. Na 70 ha postawiono 2–11-kondygnacyjne budynki z wielkiej płyty dla 17,5 tys. mieszkańców. Ważnym ośrodkiem życia kulturalnego było znajdujące się tam studyjne kino „Studio” prowadzone przez Ryszarda Mergiesa, zlikwidowane w 2000 roku.
W 1969 powstała parafia pw. Matki Bożej Królowej Pokoju, której kościół został wybudowany przy ul. Ojców Oblatów 1.
W 1997, ćwierć wieku po zbudowaniu Osiedla Popowice, okazało się jak błędna była decyzja o jego lokalizacji. W czasie powodzi tysiąclecia niektóre bloki przy ul. Popowickiej zostały zalane do wysokości pierwszej kondygnacji.
Od północnego zachodu Popowice przylegają do Parku Zachodniego. W granicach osiedla znajduje się także istniejące od okresu międzywojennego kąpielisko ("Koseler Waldbad"), obok którego wybudowano pod koniec XX wieku halę sportową „Orbita”. Obiekty te mieszczą się obok fragmentu obwodnicy śródmiejskiej Wrocławia i wchodzącego w jej skład mostu Milenijnego, oddanego do użytku w roku 2004. W północno-wschodniej części Popowic znajdują się tereny rekreacyjne: Park Popowicki i Polanka Popowicka (w okresie międzywojennym "Eichenpark" i "Jahnwiese").
Znajdująca się przy ulicy Legnickiej Zajezdnia nr 5, w wyniku przeprowadzonej w 1999 restrukturyzacji MPK Wrocław, została przekształcona w firmę Protram zajmującą się naprawą i produkcją tramwajów.
Teren, znajdującego się na południe od ulicy Legnickiej, zniszczonego w czasie wojny osiedla Theo Effenbergera zabudowano ponownie. Obecnie są to tzw. Popowice Południowe. Dominuje tu budownictwo jednorodzinne we wschodniej części i bloki mieszkalne z wielkiej płyty – w zachodniej. Znajduje się tu I Zbór Kościoła Chrześcijan Baptystów we Wrocławiu przy ul. Kłodnickiej 2.
W 2003 został oddany do użytku nowoczesny biurowiec Quatro Forum o powierzchni 17 tys. m² przy ul. Legnickiej 51/53.
W październiku 2007 na terenie zlikwidowanej w 1999 rzeźni miejskiej pomiędzy ulicą Legnicką a Bystrzycką, uruchomiono centrum handlowe Magnolia Park.
Na osiedlu znajdują się następujące placówki oświatowe:
Według podziału stworzonego przez Radę Miasta Wrocławia w 2004 roku na potrzeby ewidencyjno-wyborcze Popowice zaliczane są do dwóch jednostek ewidencyjnych: północna część osiedla wraz z Pilczycami i Kozanowem do jednej, a część południowa wraz z Gądowem Małym do drugiej.
Do dziś z okresu przedwojennego pozostały tylko:
Komunikacja miejska.
Do Popowic można dojechać tramwajami linii:
oraz autobusami linii:

</doc>
<doc id="515653" url="https://pl.wikipedia.org/wiki?curid=515653" title="Towel Day">
Towel Day



</doc>
<doc id="515654" url="https://pl.wikipedia.org/wiki?curid=515654" title="Ursula Andress">
Ursula Andress

Ursula Andress (ur. 19 marca 1936 w Ostermundigen w kantonie Berno) – szwajcarska aktorka, była modelka i symbol seksu, która pojawiła się w filmach amerykańskich, brytyjskich i włoskich. 
Jej przełomową rolą była dziewczyna Bonda Honey Ryder w pierwszym filmie o Jamesie Bondzie "Doktor No" (1962), za którą otrzymała Złoty Glob dla nowej gwiazdy roku. Później wystąpiła jako Vesper Lynd w parodii Bonda "Casino Royale" (1967). Inne filmy z jej udziałem to: "Zabawa w Acapulco" (1963), "Czworo z Teksasu" (1963), "Ona" (1965), "Błękitny Max" (1966), "Gwiazda Południa" (1969), "Góra boga kanibali" (1979) i "Zmierzch tytanów" (1981). 
Życiorys.
Wczesne lata.
Urodziła się w Ostermundigen w kantonie Berno w Szwajcarii jako trzecie z sześciorga dzieci Szwajcarki Anny i Rolfa Andressa, niemieckiego dyplomaty. Jej ojciec został wydalony ze Szwajcarii z powodów politycznych, a jej dziadek, projektant ogrodów, przejął rolę jej opiekuna. Ojciec zaginął podczas II wojny światowej. Ma brata Heinza i cztery siostry: Erikę, Charlotte, Giselę i Kàtey. 
Do 16 roku życia chodziła do szkoły w Bernie i opanowała kilka języków, w tym francuski, niemiecki, język angielski i włoski. Studiowała sztukę w Paryżu przez rok, a następnie wyjechała do Rzymu, gdzie zajmowała się takimi pracami, jak nianie dzieci.
Kariera.
Zaczynała jako modelka w Rzymie i tam dostała pierwsze role we włoskich filmach. Zadebiutowała jako Astrid Sjöström w komedii "Amerykanin w Rzymie" ("Un americano a Roma", 1954) u boku Alberta Sordiego. W komedii kostiumowej "Przygody Casanovy" ("Le Avventure di Giacomo Casanova") z Gabriele Ferzettim w roli Casanovy pojawiła się jako pasażerka karety.
Stała się sławna po występie w pierwszym filmie o Jamesie Bondzie "Doktor No" (1962), gdzie zagrała dziewczynę Bonda Honey Ryder. Scena, kiedy jako Honey Ryder przy dźwiękach calypso wychodzi z morza w białym bikini, muszlami w rękach i zarzuca blond włosy na plecy, należy do najbardziej znanych w historii kina. Jej głos z powodu twardego akcentu dubbingowała w "Doktorze No" Monica Van Der Syl. Ten i następne filmy wykreowały ją na jeden z symboli seksu lat 60. W 1964 otrzymała Złoty Glob dla nowej gwiazdy roku - najbardziej obiecującej debiutantki. Do dzisiaj niektórzy uważają ją za pierwszą i najlepszą dziewczynę Bonda. W 1995 została umieszczona przez pismo „Empire” na liście „100 najseksowniejszych gwiazd filmu w historii”. W lutym 2008 została uznana za „Najlepszą dziewczynę Bonda wszech czasów” przez czytelników brytyjskiej gazety „Daily Mail”.
W komedii muzycznej Richarda Thorpe’a "Zabawa w Acapulco" ("Fun in Acapulco", 1963) z Elvisem Presleyem wystąpiła jako dyrektorka hotelu Margarita Dauphin. John Huston zaangażował ją do roli Vesper Lynd w parodii Bonda "Casino Royale" (1967). W Stanach Zjednoczonych nazywano ją nową Marleną Dietrich, chociaż inni twierdzili, że jedyne, co łączy ją z Dietrich, to niemieccy przodkowie i nogi.
Wcieliła się w postać Józefiny de Beauharnais w komediodramacie "Miłosne przygody Scaramouche" ("Le Avventure e gli amori di Scaramouch", 1975) z Michaelem Sarrazinem. W filmie przygodowym Kena Annakina "Piąty muszkieter" ("The Fifth Musketeer", 1979) na motywach powieści Wicehrabia de Bragelonne Aleksandra Dumasa zagrała Luizę de La Valliere. Była Afrodytą w przygodowym filmie fantasy "Zmierzch tytanów" ("Clash of the Titans", 1981). W westernie Siergieja Bondarczuka "Czerwone dzwony - Meksyk w ogniu" ("Krasnye kolokola, film pervyj – Meksika v ogne", 1982) z Franco Nero w roli dziennikarza Johna Reeda zagrała rolę Mabel Dodge, zamożnej amerykańskiej mecenas sztuki, szczególnie związanej z kolonią sztuki w Taos. Wystąpiła potem jako Maria Antonina Austriaczka w komedii Jeana Yanne "Wolność, równość, kapusta kiszona" ("Liberté, égalité, choucroute", 1985) z Michelem Serrault w roli Ludwika XVI. Powróciła na mały ekran jako Athalie w miniserialu NBC "Piotr Wielki" (1986), Madame Malec w operze mydlanej CBS "Falcon Crest" (1988) oraz jako czarownica Xellesia w telewizyjnym filmie przygodowym fantasy "Fantaghiro 3" (1993) i "Fantaghiro 4" (1994). W dramacie Matthew Barneya "Cremaster 5" (1997) pojawiła się jako Królowa łańcuchów. W niemieckiej komedii "Kazanie ptaka lub krzyk mnichów" ("Die Vogelpredigt oder Das Schreien der Mönche", 2005) zagrała postać Madonny.
Była na okładkach magazynów takich jak „Esquire” (w styczniu 1966, w lipcu 1967), „Paris Match” (we wrześniu 1964), „Playboy” (w listopadzie 1975, we wrześniu i grudniu 1981) i „Maxim” (we wrześniu 1995).
Życie prywatne.
Andress stwierdziła, że ​​straciła dziewictwo z aktorem Danielem Gélinem w 1953, kiedy miała 17 lat, a on 32. Spotykała się z Dennisem Hopperem i Jamesem Deanem po przeprowadzce do USA w 1955 i tego samego roku rozpoczęła romans z aktorem i reżyserem Johnym Derekiem, żonatym ojcem dwójki dzieci, który opuścił swoją żonę Pati Behrs i ich rodzinę, aby być z 19-letnią Andress. Derek i Andress pobrali się 2 lutego 1957 w Las Vegas, ale rozstali się w 1964 z powodu jej romansu z Ronem Elym, oficjalnie doszło do rozwodu 25 kwietnia 1966. W międzyczasie, w separacji, ale wciąż poślubiona Andress publicznie spotykała się z Johnem Richardsonem, jej partnerem z filmu "Ona" (1965), i Marcello Mastroiannim, jej partnerem z filmu "Dziesiąta ofiara" ("La decima vittima", 1965).
W latach 1965-1972 Andress mieszkała z Jean-Paulem Belmondo, partnerem komedii przygodowej "Człowiek z Hongkongu" (" Les tribulations d'un chinois en chine", 1965). W latach 1973–1977 jej partnerem był Fabio Testi. W latach 1979-1983 była związana z aktorem Harrym Hamlinem, odtwórcą roli Perseusza w filmie "Zmierzch tytanów" (1981). Mają syna Dmitrija Alexandre’a (ur. 19 maja 1980 w Los Angeles).

</doc>
<doc id="515655" url="https://pl.wikipedia.org/wiki?curid=515655" title="Witold Budryk">
Witold Budryk

Witold Budryk (ur. 24 lutego 1891 w Białymstoku, zm. 18 listopada 1958 w Krakowie) – polski inżynier górnictwa, profesor zwyczajny Akademii Górniczej, późniejszej Akademii Górniczo-Hutniczej w Krakowie, później jej rektor. Współtwórca teorii opisującej wpływ eksploatacji na zachowanie powierzchni terenu.
Życiorys.
Studia górnicze w Instytucie Górniczym w Petersburgu, inżynierskie w Szkole Politechnicznej we Lwowie i w Politechnice Warszawskiej. Pierwszy w historii polski doktor górnictwa (w 1928 roku), członek Akademii Nauk Technicznych (od 1936 roku). 6 listopada 1939 roku wraz z gronem profesorskim Uniwersytetu Jagiellońskiego aresztowany i do lutego 1940 roku więziony w obozie koncentracyjnym Sachsenhausen. Dziekan Wydziału Inżynierii Materiałowej i Ceramiki w latach 1949-1950. rektor AGH (w latach 1956-1958), od 1952 roku członek rzeczywisty Polskiej Akademii Nauk.
Odznaczony Krzyżem Komandorskim Orderu Odrodzenia Polski (1954), Złotym Krzyżem Zasługi (1946).
Pochowany został na Cmentarzu Rakowickim w Krakowie, w alei zasłużonych.

</doc>
<doc id="515656" url="https://pl.wikipedia.org/wiki?curid=515656" title="Kościół Niepokalanego Poczęcia Najświętszej Maryi Panny w Szczecinie Dąbiu">
Kościół Niepokalanego Poczęcia Najświętszej Maryi Panny w Szczecinie Dąbiu

Kościół Niepokalanego Poczęcia NMP w Szczecinie Dąbiu to najstarszy kościół dawnego miasta Dąbia, włączonego dziś w obręb metropolii szczecińskiej. Ośrodek parafii Wniebowzięcia Najświętszej Maryi Panny. Według niektórych źródeł takie wezwanie posiada również kościół. Początkowo nosił on, podobnie jak obecna archikatedra szczecińska, wezwanie św. Jakuba.
Opis.
Współcześnie kościół NMP w Dąbiu jest trójnawową, sześcioprzęsłową halą z trójbocznym prezbiterium i kwadratową wieżą na osi elewacji zachodniej. Wieża kościoła częściowo zawiera w sobie ocalałe mury średniowiecznej wieży sprzed pożaru, obecnie ma 75,6 metra wysokości. Od czasów powojennych do 12 stycznia 2008, kiedy posadowiono zrekonstruowany hełm wieży katedry św. Jakuba była najwyższą wieżą kościelną w Szczecinie.
Historia.
W roku 1182 posiadłość ówcześnie nazywana "Damba" przekazana została przez Bogusława I klasztorowi Cystersów w Kołbaczu. W roku 1260 Barnim I ufundował beneficjum dla mającej powstać parafii w Dąbiu. W roku 1268 rozpoczęto budowę kościoła Najświętszej Maryi Panny z granitowych kamieni. Pracami zajmował się proboszcz ks. Herman. Kolejne wzmianki o kościele w mieście Dąbiu pochodzą z początków XIV wieku. Pierwotnie był to drewniany kościółek wiejski, później w związku z rozwojem miasta wybudowano z ceglano-kamienną trzynawową gotycką świątynię halową z wieżą i prezbiterium. W 1534 roku kościół przejęli ewangelicy. Liczne pożary (1540, 1592, 1652) oraz najazdy szwedzkie, wojny pruskie wywarły duży wpływ na strukturę kościoła. W XVII wieku wieże wyposażono w bardzo wysoki hełm. W roku 1863 w hełm ten uderzył piorun wywołując pożar, który strawił dużą część konstrukcji budynku. W latach 1864-1866 świątynię odbudowano i wyposażono według neogotyckiego projektu architekta Karla Brechta. Część średniowiecznych murów kościoła zachowano, ale górne partie budowli, a także prezbiterium, kaplice, oraz filary i sklepienie zbudowano od nowa.
W roku 1945 kościół został uszkodzony - ucierpiało m.in. zwieńczenie wieży i witraże. Po II wojnie światowej kościół poświęcony został 12 grudnia 1945 roku. Po wojnie przeprowadzono prace porządkowe, odtworzono zniszczone polichromie i motywy rzeźbiarskie na arkadach. Większość wyposażenia kościoła pochodzi z XIX i XX wieku, zachował się też stary drewniany krucyfiks z XVIII wieku. Po wojnie — w latach 1973-1976 — przeprowadzono remont wieży, a w latach 1977-1981 murów kościoła i jego wnętrza przywracając piękno neogotyckiego wyposażenia (ołtarz, ambona, empory chórowe, organy).
Prace remontowe i budowlane prowadziła firma Józefa Hermanowicza z Gorzowa, regotyzację wnętrza i malowanie kościoła zaś zakład Antoniego Juszczaka z Poznania. Nad całością prac czuwał ks. dziekan Czesław Wich. Kościół został konsekrowany 19 grudnia 1982 roku.

</doc>
<doc id="515657" url="https://pl.wikipedia.org/wiki?curid=515657" title="Zielony anarchizm">
Zielony anarchizm

Zielony anarchizm – forma anarchizmu zwracająca szczególną uwagę na problemy ekologii, rozwijająca się od lat 60. XX w.
Charakterystyka.
Chociaż niemal wszystkie formy nowoczesnego anarchizmu przypisują sobie wymiar ekologiczny, to istnieje specyficzny eko-anarchistyczny nurt w obrębie anarchizmu, który dzieli się na dwa rodzaje: ekologię społeczną oraz „prymitywistyczny” anarchizm.
Zarówno ekologia społeczna, jak i anarchoprymitywizm uważają, że organizacja społeczeństwa ma działać w zgodzie z naturą, nie zaś przeciw niej. Punktem spornym jest natomiast kwestia cywilizacji i technologii. Według anarchoprymitywistów nie ma technologii obojętnych dla człowieka i środowiska. Ponieważ ich zdaniem wyzyskuje ona zarówno siłę roboczą, jak i naturę, odrzucają pomysł tzw. „zielonych technologii” jako powierzchowną reformę, nie naruszającą przyczyn opresyjności krytykowanego systemu. Wielu zielonych anarchistów uznaje za preferowany model życia takie pierwotne wspólnoty, jak wioska lub plemię, żyjące w zgodzie z prawami naturalnymi.
Natomiast ekologia społeczna twierdzi, że problemem nie jest cywilizacja i technologia jako taka, ale tylko niektóre jej wytwory, szkodliwe zarówno dla ludzi, jak i dla środowiska, przy czym wytwory te mają swoje podłoże w specyficznych formach społecznych, takich jak kapitalizm i państwo. Rozwiązaniem nie jest więc dla jej zwolenników odejście od cywilizacji, ale jej przestawienie na inną ścieżkę rozwoju, która nie będzie przynosić szkód ani człowiekowi ani naturze.
Colin Ward upatruje źródeł zielonego anarchizmu (a zwłaszcza ekologii społecznej) w myśli Piotra Kropotkina, skąd jego zdaniem zaczerpnięty został pomysł niedużych, zdecentralizowanych społeczności, zaspokajających potrzeby ludzkie nie wchodząc jednocześnie w konflikt z przyrodą.

</doc>
<doc id="515660" url="https://pl.wikipedia.org/wiki?curid=515660" title="Alojzy Fryderyk Brühl">
Alojzy Fryderyk Brühl

Alojzy Fryderyk Józef von Brühl herbu własnego krypt.: "A. F. G. V. B. G. F. Z. M. D. K. P., A. F. Gr. v. B." (ur. 21 czerwca 1739 w Dreźnie, zm. 27 stycznia 1793 w drodze do Berlina) – cześnik koronny od 1761, generał artylerii koronnej, dyplomata, dramatopisarz, poeta, wolnomularz, starosta warszawski w latach 1750–1785, starosta lipnicki, bolimowski i błoński od 1759.
Życiorys.
Syn hrabiego Henryka Brühla, ministra króla Augusta III Sasa i Marii Anny z hr. Kolowrath. Wykształcenie domowe uzupełnił studiami matematyki w Lipsku i Lejdzie. Jako dziecko (w roku 1750) został mianowany starostą warszawskim po Auguście Aleksandrze Czartoryskim, co wywołało zgorszenie szlachty. W roku 1757, po przeniesieniu się do Polski został dowódcą chorągwi pancernej. W 1758 posłował na Sejm z ziemi zakroczymskiej. Wziął udział w wojnie siedmioletniej po stronie Saksonii. W roku 1760 poślubił Marię Klementynę Potocką, wojewodziankę kijowską i wkrótce potem osiadł w Młocinach.
Poseł polski na sejm 1760 roku z województwa inflanckiego. W 1760 wziął udział w poselstwie do Wiednia. Poseł na sejm nadzwyczajny 1761 roku z ziemi czerskiej. Wiosną 1762 wysłany do Sankt Petersburga z powinszowaniami objęcia tronu przez cesarza Piotra III. W 1761 odznaczony Orderem Orła Białego, wybrany posłem z ziemi czerskiej. Poseł na sejm 1762 roku z ziemi warszawskiej. Podczas sesji 1762 został zaatakowany przez przedstawiciela obozu Familii stolnika litewskiego Stanisława Augusta Poniatowskiego, który mu zarzucił, że nie będąc szlachcicem polskim nie ma prawa zasiadać w izbie poselskiej.
30 marca 1763 roku mianowany został generałem artylerii koronnej, po zrzeczeniu się tego urzędu przez jego ojca. Podpisał elekcję Stanisława Augusta Poniatowskiego w 1764, co król mu wynagrodził nadając polski indygenat i potwierdzając sprawowane przez niego urzędy. W 1765 przedłożył Sejmowi projekt swojego autorstwa "Dezyderata od korpusu artylerii", którego sugestie przyjęte przez Sejm doprowadziły do podniesienia budżetu artylerii do 360 tys. złp. Przejął przewodniczenie (był mistrzem) Loży pod Cnotliwym Sarmatą, utworzonej 18 stycznia 1767 z inicjatywy Augusta Fryderyka Moszyńskiego. W czasie Konfederacji barskiej (1768-1772) przebywał zazwyczaj w Dreźnie. W roku 1773 został generalnym wizytatorem wolnomularstwa diecezji polskiej Ścisłej Obserwy niemieckiej. W roku 1768 jako starosta warszawski doprowadził między innymi do budowy kanalizacji i powstania straży pożarnej. Hrabia ufundował również na Młocinach wytwórnię prochu i kul armatnich (Prochownia) na potrzeby polskiej armii. Sejm Rozbiorowy 1773-1775 rozszerzył jego kompetencje, powierzając mu pieczę nad twierdzami Rzeczypospolitej. Członek Komisji Wojskowej Koronnej w 1776 roku.
W 1777 odznaczony Orderem Świętego Stanisława.
Położył niemałe zasługi dla Rzeczypospolitej, zakładając w roku 1766 szkołę artyleryjską. Zreformował m.in. organizację artylerii oraz dzięki dużej wiedzy fachowej przeprowadził zmiany w systemie szkolenia artylerzystów i oficerów broni technicznych. Kilka miesięcy później otrzymał dowództwo partii (dywizji) małopolskiej i stopień generała lejtnanta. Prowadził także praktyczne szkolenia połączonych różnych oddziałów (kawalerii, infanterii i artylerii), których pierwsze manewry odbyły się w 1776 r. pod Kamieńcem Podolskim. Dbał również o rozbudowę i utrzymanie twierdz Rzeczypospolitej, czego wyrazem może być utworzenie z jego inicjatywy w 1775 r. korpusu inżynierów. Oficerowie tej formacji sprawowali między innymi nadzór nad twierdzą w Kamieńcu Podolskim i unowocześnili oraz częściowo przebudowali w 1783 r. twierdzę jasnogórską.
W roku 1780 został wybrany przez Sejm członkiem Rady Nieustającej i wszedł w skład jej Departamentu Wojskowego.
W roku 1775 założył Szkołę Artylerii przy Korpusie Artylerii Koronnej, która wykształciła ok. 400 oficerów. W 1788 sprzedał swój patent generała artylerii koronnej Stanisławowi Szczęsnemu Potockiemu za sumę 20 tysięcy dukatów.
Rozwijał też działalność dobroczynną. W 1785 założył w Warszawie "Dom dla ubogich albo nową fabrykę krajową", gdzie wyrabiano pończochy dla wojska. Przyczynił się też do otwarcia pierwszego w kraju ambulatorium dla bezpiecznego szczepienia ospy wietrznej.
Po śmierci syna i swej drugiej żony (Marianny z Potockich, primo voto Sołłohubowej), odsprzedał swe urzędy i posiadłości polskie. Wkrótce potem poślubił Józefę z hr. Schaffgotsch, w roku 1790 wyjechał do Saksonii, osiedlając się w Brodach. Zmarł nagle w wieku 53 lat, w drodze do Berlina.
Twórczość.
Był autorem cieszących się swego czasu popularnością komedii: "Przyjazd pana" (1775), "Podrzutek, czyli dziecię znalezione" (1781) i "Figiel za figiel" (1793). Tworzył w języku francuskim, niemieckim i polskim.
Ważniejsze dzieła.
Egzemplarz "Theatralische Belustigungen..." jest rzadkością biblioteczną. W zbiorach polskich znajduje się tylko t. 3.
Upamiętnienie.
Józef Ignacy Kraszewski uczynił go tytułowym bohaterem powieści "Starosta warszawski".

</doc>
<doc id="515664" url="https://pl.wikipedia.org/wiki?curid=515664" title="Anna Nakwaska">
Anna Nakwaska

Anna Nakwaska z Krajewskich pseud. i krypt.: "A...; Anna Nak...; Autorka „Odwiedzin babuni”; Pani T...ska (Trzaska); Polka; Une Polonaise", (ur. 28 marca 1781 w Warszawie, zm. 21 października 1851 w Małej Wsi) – polska powieściopisarka, pamiętnikarka, autorka książek dla dzieci i pedagog.
Życiorys.
Urodziła się w Warszawie, jako córka Stanisława Kostki Krajewskiego, instygatora królewskiego, i Franciszki z Kluszewskich. Pierwsze nauki pobierała w domu rodzinnym (Warszawa) i w Gołębiu (tam uczyła się wszystkich przedmiotów w języku francuskim). Żona senatora (od roku 1799), prefekta departamentu warszawskiego w Księstwie Warszawskim, następnie wojewody Królestwa Polskiego Franciszka Salezego Nakwaskiego. Zamieszkała wówczas w Lipinach (ziemia płocka), dość często jednak odwiedzała Warszawę, gdzie zaliczana była do towarzystwa Pałacu Pod Blachą. Przez wiele lat brała czynny udział w życiu kulturalnym Warszawy. W domu Stanisławostwa Sołtyków poznała m.in.: F.K. Dmochowskiego, L. Osińskiego i O. Kopczyńskiego. W okresie Księstwa Warszawskiego była wizytatorką szkół żeńskich i członkiem rady nadzorczej nad wychowaniem kobiet. Jednocześnie własnym sumptem dokształcała się w zakresie języka polskiego. Po upadku powstania listopadowego latem mieszkała w majątku Mała Wieś (ziemia płocka), a na zimę powracała do Warszawy. W 1831 po konfiskacie Kępy Polskiej majątku syna Henryka Mirosława za udział w powstaniu listopadowym natychmiast z powrotem wykupiła majątek od rządu. W roku 1837 wyruszyła do Szwajcarii, 7 lat później (1844) przemierzała Dolny Śląsk, odwiedzając Wrocław i lecząc się w Szczawnie.
Twórczość.
Od roku 1816 prowadziła w Warszawie (ul. Świętojerska nr 1790) popularny przez wiele lat salon literacki, pisała powieści ("Czarna mara", "Obraz warszawskiego społeczeństwa w dwóch powieściach spisany"), opowiadania dla dzieci, jak i utwory o tematyce powstańczej ("Aniela, czyli Ślubna obrączka", "Powstaniec litewski"). W „Gazecie Warszawskiej” w roku 1852 wydano fragment jej pamiętnika, kilkadziesiąt lat później, w 1891 kolejny fragment opublikowano w „Kronice Rodzinnej”. Całości pamiętnika do tej pory nie wydano.
Ważniejsze dzieła.
Ponadto swe artykuły i utwory umieszczała w czasopismach: „Jutrzenka” (1834), „Pamiętnik Warszawski” (tu: Odpowiedź na artykuł A.G. "O przyczynach oziębłości mężczyzn dla kobiet", 1819; Krótki rzut oka na teraźniejsze wychowanie Polek, przez Polkę, 1820 – przedr. J. Sowiński: "O uczonych Polkach", Warszawa 1821, s. 122), „Pielgrzym” (1844–1845), „Pierwiosnek” (1840–1843), „Przyjaciel Ludu” (1838), „Revue du Nord” (1835).
Listy.
O listach do M. z Radziwiłłów Krasińskiej wspomina także S. Pruszakowa, „Tygodnik Ilustrowany” 1862, t. 2, nr 166–167.

</doc>
<doc id="515670" url="https://pl.wikipedia.org/wiki?curid=515670" title="Deloria">
Deloria

Osoby noszące nazwisko Deloria:

</doc>
<doc id="515674" url="https://pl.wikipedia.org/wiki?curid=515674" title="Grzegorz Małecki (aktor)">
Grzegorz Małecki (aktor)

Grzegorz Małecki (ur. 19 czerwca 1975 w Warszawie) – polski aktor teatralny, filmowy, telewizyjny i dubbingowy.
Życiorys.
W 2000 został absolwentem warszawskiej PWST. W tym samym roku, jako pierwszy w historii aktor, na XVIII Festiwalu Szkół Teatralnych w Łodzi otrzymał 5 nagród, m.in. nagrodę publiczności, nagrodę dziennikarzy, nagrodę w postaci stypendium w Teatrze Narodowym w Warszawie, w którym nadal gra. W teatrze zadebiutował oficjalnie 25 czerwca 2000. Od początku kariery związany jest z Teatrem Telewizji i Teatrem Polskiego Radia.
W 2010 roku został laureatem prestiżowej nagrody aktorskiej Feliks Warszawski przyznawanej przez środowisko w kategorii: najlepsza drugoplanowa rola męska za rolę Edka w "Tangu" Sławomira Mrożka w reżyserii Jerzego Jarockiego w Teatrze Narodowym w Warszawie. Spektakl miał również swoją premierę w Teatrze Telewizji w grudniu 2012 roku.
Zagrał w kilkudziesięciu sztukach teatralnych, głównie na deskach Teatru Narodowego, za które był nominowany do wielu znaczących nagród aktorskich, m.in. 6 razy do Feliksów Warszawskich, ponadto do Nagrody im. Cypriana Kamila Norwida oraz nagrody im. Aleksandra Zelwerowicza przyznawanej przez miesięcznik Teatr.
W 2011 roku wystąpił w widowisku telewizyjnym "Smuteczek, czyli ostatni naiwni" (reż. Maciej Stuhr), w którym wcielił się w postać Jerzego Wasowskiego (Pan X).
Za rolę Terry’ego w spektaklu "W mrocznym mrocznym domu" w reż. Grażyny Kani znalazł się w gronie osób zgłoszonych do nominacji do Paszportów Polityki 2012 i zdobył także nagrodę dla najlepszego aktora na XV Ogólnopolskim Festiwalu Sztuki Reżyserskiej Interpretacje w Katowicach.
Wspólnie z aktorką Ewą Konstancją Bułhak napisał scenariusz musicalu dla dzieci pt. "Miasteczko Harmider", w którym wystąpił jako agent.
W 2015 roku wystąpił podczas 52. Krajowego Festiwalu Piosenki Polskiej w Opolu, w „Scenkach i obscenkach” w reż. Magdy Umer.
Aktor współpracuje z Teatrem Polskiego Radia. Wystąpił w ponad stu słuchowiskach radiowych, m.in. w dwuczęściowym spektaklu radiowym "Han z Islandii" (reż. Jan Warenycia), w "Szczęśliwym domu" (reż. Andrzej Piszczatowski), "Muszę opowiedzieć" (reż. A. Piszczatowski), "Przygodach kota Miśka" (reż. Waldemar Modestowicz), "Kartotece" (reż. Tomasz Man), "Marlon Story" (reż. Dariusz Dunowski). Regularnie jest głosem w powieściach emitowanych na antenie Polskiego Radia.
W ramach audycji Programu I Polskiego Radia „Lato z Sienkiewiczem”, podjął się przeczytania pierwszej części z Trylogii Henryka Sienkiewicza – Ogniem i Mieczem.
Życie prywatne.
Syn aktorki Anny Seniuk i kompozytora Macieja Małeckiego.
Jego żoną była aktorka Kinga Ilgner, rozwiedli się. Mają dwoje dzieci – Antoninę (2006) i Franciszka (2007).
Spektakle teatralne.
Akademia Teatralna, Warszawa
Teatr Narodowy, Warszawa
Teatr Polonia, Warszawa
Och-Teatr, Warszawa
Teatr WARSawy, Warszawa
Teatr Telewizji
Spektakle pozostałe
Dubbing.
Gry komputerowe.
W pracy nad dubbingiem na uwagę zasługują m.in. role w filmie animowanym "Samuraj Jack", narrator w serialu "Binka" oraz rola Ethana Marsa w grze komputerowej "Heavy Rain".

</doc>
<doc id="515675" url="https://pl.wikipedia.org/wiki?curid=515675" title="Przełęcz Toruńska">
Przełęcz Toruńska

Przełęcz Toruńska (, "Torunśkyj perewał") – przełęcz na terenie Ukrainy, w łańcuchu Zewnętrznych Karpat Wschodnich, oddzielająca Bieszczady Wschodnie od Gorganów. 
Wysokość przełęczy wynosi 941 m n.p.m., znajduje się ona pomiędzy szczytami Czarna Repa (1288 m n.p.m.) i Magura (1107 m n.p.m.).
Przez Przełęcz Wyszkowską przebiega droga regionalna R21, łącząca Chust w obwodzie zakarpackim z Doliną w obwodzie iwanofrankiwskim. Po stronie zakarpackiej znajdują się źródła Riki (dopływu Cisy), po stronie północnej źródła Myzunki (dopływu Dniestru). 
Na przełęczy znajduje się cmentarz z I wojny światowej.
Sąsiednimi przełęczami w głównym grzbiecie Karpat są: na zachodzie Przełęcz Beskid, na wschodzie Przełęcz Rogodze Wielkie.

</doc>
<doc id="515677" url="https://pl.wikipedia.org/wiki?curid=515677" title="Jezus Jazon">
Jezus Jazon

Jezus Jazon (hebr. יאסון, zm. 170 p.n.e.) – arcykapłan żydowski, w latach 175 p.n.e.-172 p.n.e., eparcha Judei.
Życiorys.
Był zhellenizowanym Żydem, a funkcję swoją kupił od Antiocha IV Epifanesa, obiecując mu część wpływów z ofiar w Świątyni Jerozolimskiej. Jako arcykapłan pozwolił na zbudowanie gimnazjum w Jerozolimie, gdzie młodzieńcy żydowscy występowali tak jak Grecy nago, ukrywając jedynie swoje obrzezanie. Jazon prowadził też intensywną hellenizację w kręgach kapłańskich. Gdy jego rywal Menelaos złożył lepsze obietnice władcy, Jazon został zmuszony do wyemigrowania do Zajordania. Polityka prowadzona przez Jazona w konsekwencji doprowadziła do powstania Machabeuszów. W 168 p.n.e. Jazon próbował odzyskać kontrolę nad Jerozolimą. Musiał jednak uciekać przez Zajordanie i Egipt do Sparty, gdzie zmarł.
Konotacje w kulturze.
Dante Alighieri umieścił arcykapłana Jazona w piekle w "Boskiej komedii", razem z uprawiającymi symonię.

</doc>
<doc id="515684" url="https://pl.wikipedia.org/wiki?curid=515684" title="Łysiec (Góry Bialskie)">
Łysiec (Góry Bialskie)

Łysiec (964 m n.p.m., dawniej niem. "Kahlerberg") – szczyt w Górach Bialskich w Sudetach Wschodnich. Stanowi (razem z Gołogórą i Gołogrzbietem) wysunięty masyw Gór Bialskich w kierunku Obniżenia Lądka i Stronia i doliny rzeki Białej Lądeckiej. Pokryty jest na wierzchołku charakterystyczną niezarastającą halizną, stąd jego nazwa.
Według (Regionalizacji fizycznogeograficznej Polski) J. Kondrackiego znajduje się w Górach Złotych (332.61).
Geografia i przyroda.
Łysiec stanowi wyraźnie odseparowany masyw, wyraźnie górujący nad położonym w dolinie miastem Stronie Śląskie i wsiami Młynowiec, Goszów i Stary Gierałtów. Z tego powodu stanowi bardzo dobry punkt widokowy na wschodnią część ziemi kłodzkiej. Z pozostałą częścią Gór Bialskich łączy się przez Przełęcz Dział. Okolicę podszczytową pokrywa skalne złomowisko, a w kilku miejscach umiejscowione są wychodnie skał. Stoki poza wierzchołkiem porośnięte dolnoreglowym borem świerkowym z domieszką brzozy, buka i modrzewia. Cała góra aż do dolnej granicy lasu wchodzi w skład Śnieżnickiego Parku Krajobrazowego.
Legenda o smoku.
Ludowe podania zostawione przez Niemców – mieszkańców ziemi kłodzkiej sprzed 1945 r. – mówią o legendzie podobnej do krakowskiej legendy o Smoku Wawelskim, wyjaśniając skąd pochodzi łysy szczyt góry. Miejscowy smok mieszkał dawno, dawno temu na górującym nad okolicą wzniesieniu i w sposób typowy dla smoków, nękał okoliczne wsie, porywając bydło i dziewice. Młody sołtys pobliskiego Goszowa na smoka narychtował krowę nadziewaną siarką, smołą i podobnymi dodatkami. Ranny potwór zjadłszy podstawione bydlę, trawiony ogniem od środka spadł na szczyt góry, a miejscowa ludność podpaliła wokół niego las. Smoka pochłonęły płomienie, ale w miejscu jego kaźni do dzisiaj nie chcą rosnąć drzewa.
Turystyka.
Jak wyżej wspomniano, szczyt stanowi dobry punkt widokowy na okolicę – panorama obejmuje całe Góry Bialskie, Masyw Śnieżnika, południową część Krowiarek i Gór Złotych oraz dolinę, w której znajduje się Stronie Śląskie. Na sam szczyt nie prowadzą jednak żadne szlaki turystyczne. Przez stoki Łyśca przechodzą dwa znakowane szlaki:
Wspinaczka i paralotniarstwo.
Na północno-zachodnim stoku Łyśca umiejscowione są skały o nazwie Trzy Siostry, które są miejscem częstych treningów wspinaczkowych. Drogi są ohakowane i dobrze opisane w dostępnych źródłach. Ściany mają wysokość do 20 m, miejscami przewieszki, a na ich szczycie, ponad wierzchołkami drzew, wygodne wypłaszczenia. Łysiec jest też miejscem rozpoczynania lotów paralotniarskich – na szczycie jest wygodne, niezakrzaczone wypłaszczenie, a nawet maszt do zakładania rękawu wiatrowskazu.

</doc>
<doc id="515686" url="https://pl.wikipedia.org/wiki?curid=515686" title="SEI">
SEI



</doc>
<doc id="515690" url="https://pl.wikipedia.org/wiki?curid=515690" title="Działko WJa">
Działko WJa



</doc>
<doc id="515692" url="https://pl.wikipedia.org/wiki?curid=515692" title="Zwarcie (leśnictwo)">
Zwarcie (leśnictwo)

Zwarcie drzewostanu oznacza rodzaj i stopień wypełnienia przestrzeni przez korony drzew w drzewostanie, pełni istotną rolę w powstawaniu i życiu lasu, wywiera wpływ na kształtowanie się drzew, i ich środowiska. 
Zależnie od zwarcia pod koronami wytwarzają się różne stosunki świetlne, cieplne i wilgotnościowe, odpowiadające warunkom życia różnych roślin runa i mikroorganizmów. Czynnik zadrzewienia ma decydujące znaczenie w kształtowaniu się charakterystycznego pokroju drzew. Odpowiednie warunki świetlne warunkują procesy odnowienia lasu.
Rozróżnia się 4 rodzaje zwarcie drzewostanu:
Najprostsza struktura piętrowa występuje w drzewostanach jednopiętrowych, najczęściej pochodzenia sztucznego przy poziomym zwarciu drzewostanu. Zwarcie poziome jest charakterystyką najczęściej używaną w opisach taksacyjnych drzewostanu. 
Określenie zwarcia drzewostanu można wykonać kilkoma metodami:
Zwarcie drzewostanu ulega ciągłym zmianom wynikającym z rozrastania lub wydzielania się drzew, niejednakowej ich żywotności oraz odmiennych właściwości biologicznych różnych gatunków. Zwarcie 
zmniejsza się w miarę dojrzewania i starzenia się drzewostanu. Drzewostany złożone z gatunków 
cienioznośnych lub wolniej rosnących przerzedzają się słabiej niż drzewostany złożone z gatunków 
światłożądnych lub szybko rosnących. Oddziaływanie na procesy rozwojowe drzewostanu przez zabiegi pielęgnacyjne polega w znacznej mierze na regulowaniu zwarcia. Przez utrzymanie w różnych fazach rozwoju odpowiedniego rodzaju i stopnia zwarcia wpływa się na ukształtowanie drzew i wartość powstającej masy drzewnej.

</doc>
<doc id="515693" url="https://pl.wikipedia.org/wiki?curid=515693" title="Sieja pospolita">
Sieja pospolita

Sieja pospolita, sieja, głąbiel, brzona ("Coregonus lavaretus") – ryba z rodziny łososiowatych (Salmonidae), klasyfikowana jako grupa szeroko rozprzestrzenionych gatunków lub jako pojedynczy gatunek występujący w kilku jeziorach Europy Zachodniej.
Budowa ciała.
Ciało śledziowate, zależnie od lokalnej rasy mniej lub bardziej wysmukłe. Głowa mała, o spiczastym, często nawet wyciągniętym w kształcie nosa pysku. Łuski większe niż u łososiowatych, linia boczna pełna. Wąsko wycięty otwór gębowy sięga do przedniej krawędzi oka; w zależności od rasy ma on położenie końcowe bądź dolne. Na pierwszym łuku skrzelowym 25-39 (najczęściej 30-34)długich, gęsto osadzonych wyrostków filtracyjnych. Grzbiet niebieskawozielony do ciemnozielonego. Boki i brzuch białe lub srebrzyście lśniące. W jeziorach ubogich w pokarm występują karłowate formy osiągające długość 10-20 cm, średnia długość wynosi 30-50 cm, maksymalnie około 60 cm. Ryba ta może ważyć maksymalnie 6 kg., jednak najczęściej łowione są osobniki ważące 1-2 kg. Nieoficjalnym rekordem Polski w połowie na wędkę jest sieja o wadze 5,0 kg złowiona w kwietniu 2022 r. na Jeziorze Miłoszewskim na Pojezierzu Kaszubskim.
Systematyka.
Do niedawna pod nazwą "Coregonus lavaretus" opisywana była większość euroazjatyckich oraz część północnoamerykańskich siejowatych. Obecnie przyjmuje się, że populacje wyjściowe pochodzą z jezior Bourget i Aiguebelette (Francja) oraz Jeziora Genewskiego. Dalsza część artykułu dotyczy ujęcia tradycyjnego.
Tryb życia.
Cykl życiowy i biologia wędrówek.
Forma wędrowna (np. w Bałtyku), wchodzi na tarło do zalewów i dolnego biegu rzek. Pora tarła, zależnie od typu wód, bardzo różna, najczęściej jednak od września do grudnia. Również populacje zamieszkujące jeziora podejmować mogą wędrówki tarłowe do wpadających do nich rzek. Z drugiej strony sieja z Jeziora Bodeńskiego trze się około połowy grudnia w strefie wolnej wody na dużych głębokościach. Z syberyjskich rzek znane są osiadłe, karłowate formy tego gatunku.
Rozmieszczenie geograficzne.
Europejskie populacje siei występują między innymi w wodach Wielkiej Brytanii, rejonie zlewiska Morza Bałtyckiego (głównie zatoka Gdańska i zalewy) i w głębokich jeziorach mazurskich i warmińskich ( jezioro Wigry i inne). Silne populacje obserwuje się w jeziorze Wdzydze. Zasiedla jezioro Łebsko (sieja łebska - gatunek endemiczny). W Azji zasiedla zlewiska Oceanu Arktycznego, w tym Morza Barentsa oraz Morza Białego. Występuje także w Ameryce Północnej zasiedlając przede wszystkim tereny Alaski i Kanady.
Ekologia.
W jeziorach odżywiają się głównie skorupiakami, przemieszczającymi się ku powierzchni wody larwami owadów i ich poczwarkami, oraz także wylęgiem ryb i ich ikrą. W płytkich jeziorach i rzekach zjadają również organizmy denne.
Siedlisko.
Występuje zazwyczaj w chłodnych, głębokich, rozległych jeziorach. Zamieszkuje wody słodkie, a także wysłodzone części mórz. Sieja jest wrażliwa na zmiany parametrów wody, takie jak zawartość rozpuszczonego w wodzie tlenu czy wahania temperatury. Wykazuje niską tolerancję na zanieczyszczenia.

</doc>
<doc id="515696" url="https://pl.wikipedia.org/wiki?curid=515696" title="Układ rozruchowy gaźnika">
Układ rozruchowy gaźnika

Zadaniem układu rozruchowego gaźnika jest wytworzenie bogatej mieszanki paliwowej, umożliwiającej rozruch zimnego silnika. W gaźnikach samochodowych mogą być stosowane dwa rodzaje układów rozruchowych:

</doc>
<doc id="515698" url="https://pl.wikipedia.org/wiki?curid=515698" title="PFC">
PFC



</doc>
<doc id="515699" url="https://pl.wikipedia.org/wiki?curid=515699" title="Zwarcie (elektrotechnika)">
Zwarcie (elektrotechnika)

Zwarcie (potocznie: spięcie) – nagłe zmniejszenie rezystancji obwodu elektrycznego do bardzo małej wartości, powstające najczęściej wskutek połączenia się przewodów obwodu lub uszkodzenia izolacji elektrycznej w wyniku jej przebicia. Prąd zwarciowy jest wielokrotnie większy od prądu roboczego i może spowodować zniszczenie przewodów elektrycznych, urządzeń i odbiorników elektrycznych lub pożar. Do ochrony przed skutkami zwarcia służą zabezpieczenia elektryczne.
Układ zwarty.
Ma miejsce gdy zaciski źródła są zwarte, czyli rezystancja obciążeniowa jest równa formula_1 W tym stanie przez źródło płynie tak zwany prąd zwarcia:
gdzie:
Jest to zazwyczaj największy prąd dla danego źródła napięcia. Napięcie na zaciskach jest równe 0, ponieważ zaciski A i B są ze sobą połączone i nie ma różnicy potencjałów między nimi.
Klasyfikacja zwarć.
Zwarcia można klasyfikować według różnych kryteriów, np. liczby zwartych punktów, liczby zwartych faz systemu 3-fazowego, położenia zwarcia względem konkretnego elementu systemu, istnienia w zwarciu (lub nie) małej impedancji, istnienia w trakcie zwarcia połączenia z ziemią (lub nie) itd. Najczęściej wyróżnia się następujące rodzaje zwarć:
Przyczyny zwarć.
Przyczyny powstawania zwarć mogą być różne. Można je podzielić na elektryczne i nieelektryczne. Do przyczyn elektrycznych można zaliczyć:
Do przyczyn nieelektrycznych można zaliczyć:

</doc>
<doc id="515700" url="https://pl.wikipedia.org/wiki?curid=515700" title="Pokémon Red">
Pokémon Red



</doc>
<doc id="515701" url="https://pl.wikipedia.org/wiki?curid=515701" title="Kolendra">
Kolendra

Kolendra ("Coriandrum" L. 1753) – rodzaj roślin z rodziny selerowatych. Obejmuje w zależności od ujęcia dwa lub trzy gatunki. Występują one w obszarze śródziemnomorskim, gdzie rosną w suchych, trawiastych murawach. Kolendra siewna będąca rośliną przyprawową, znana jest od starożytności. Została szeroko rozpowszechniona na świecie w uprawie. Największymi producentami są Maroko i Indie.
Systematyka.
"Coriandropsis " H. Wolff, "Keramocarpus" Fenzl
Rodzaj z rodziny selerowatych ("Apiaceae" Lindl.), w obrębie której należy do podrodziny "Apioideae" Seemann i plemienia "Coriandreae".
Zastosowanie.
Kolendra siewna jest gatunkiem mającym zastosowanie kulinarne. Świeże liście kolendry są nieodzownym składnikiem kuchni południowoazjatyckiej, wykorzystywanym np. w przygotowaniu wielu chutney i potraw curry, a także kuchni chińskiej, czy meksykańskiej. Ze względu na działanie wysokiej temperatury, która obniża walory smakowe kolendry, świeże liście dodaje się pod koniec gotowania. Kolendrę stosuje się również często jako przybranie do potraw. Suszone owoce kolendry (często nazywane "nasionami") zazwyczaj stosowane są w postaci zmielonej jako przyprawa. W całości bywają prażone na sucho tuż przed zmieleniem w celu podniesienia walorów smakowych. Jest ona również częstym składnikiem w piwie typu Witbier.

</doc>
<doc id="515702" url="https://pl.wikipedia.org/wiki?curid=515702" title="Pokémon Yellow">
Pokémon Yellow

Pokémon Yellow – gra komputerowa z gatunku cRPG stworzona na konsolę Game Boy przez Game Freak i wydana przez Nintendo w 1998 roku. Wersja Yellow wyróżnia się od pozostałych gier z serii szczególnie tym, że przez całą podróż bohaterowi towarzyszy Pikachu zdobyty na początku gry.
Opis gry.
Zastosowany jest tryb trzecioosobowy. Gracz zwiedza świat gry, spotykając różne postaci NPC w tym trenerów pokémon z którymi może staczać pojedynki oraz dzikie Pokémony z którymi może walczyć i je łapać za pomocą specjalnych przedmiotów – Pokéballi. Podczas walki pokémon zdobywa doświadczenie, które jest potrzebne do zwiększenia poziomu, a tym samym podniesienia statystyk i poznania nowych ataków. Trener może podnieść statystyki swojego Pokémona, lub nauczyć go nowych ataków używając odpowiednich przedmiotów, jednak nie zawsze jest to możliwe. Po osiągnięciu pewnego poziomu, lub użyciu odpowiedniego przedmiotu pokémon może ewoluować w silniejszą formę. Walki pokémonów są rozgrywane turowo, w sposób jeden na jednego. O zwycięstwie decydują statystyki, typ, ataki, a także szczęście. Po znokautowaniu, lub wycofaniu jednego z Pokémonów trenera wystawia on do walki następnego (Można mieć maksymalnie 6 pokémonów przy sobie – resztę przechowuje się w komputerach znajdujących się w budynkach "Pokémon Center"). Na każdą turę przypada jeden atak, lub wycofanie pokémona albo użycie jednego przedmiotu przez trenera. Walka kończy się złapaniem dzikiego stworka, znokautowaniem jednej ze stron, lub ucieczką (w przypadku walki dwóch trenerów dopuszczalna jest tylko druga opcja). Pokonane/zmęczone pokémony można po walce przywrócić do zdrowia w budynkach "Pokémon Center" lub za pomocą przedmiotów. Do pokonania niektórych przeszkód na mapie potrzebne są pokémony z odpowiednimi atakami, np. aby przeciąć drzewo blokujące drogę należy użyć ataku cut (cięcie). W grze można znaleźć wiele ukrytych przedmiotów, można je także kupować w sklepach za pieniądze zdobywane w walkach. Gra jest w większości jednoosobowa, jednak można staczać walki oraz handlować pokémonami z innymi graczami poprzez połączenie z drugim Game Boyem (z kompatybilną wersją gry Pokémon).
Fabuła.
Gracz wciela się w postać młodego trenera pokémonów z miasteczka Pallet Town i dostaje pierwszego Pokémona – Pikachu od profesora Oak. W czasie wędrówki po krainie Kanto łapie nowe Pokémony, stacza walki z głównym rywalem – wnukiem prof. Oak oraz innymi trenerami. Walczy także ze złym zespołem Rocket. Może spotkać także cztery potężne legendarne pokémony: Articuno, Zapdos, Moltres i Mewtwo. Podróżując zdobywa odznaki od pokonanych liderów sal na których stacza się walki, aby uzyskać wstęp na równinę "Indygo", gdzie rozgrywane są mistrzostwa walk pokémon. Musi zmierzyć się tam z "Elitarną Czwórką" i wnukiem profesora Oak, któremu na początku gry nadajemy imię – on pokonał elitarną czwórkę zaraz przed naszym bohaterem.
Celem gry oprócz zdobycia tytułu Mistrza Pokémon jest skompletowanie Pokédéxu, czyli schwytanie wszystkich 150 gatunków pokémonów (nie jest to możliwe bez wymiany pokémonów z innymi graczami, posiadającymi inne wersje gier Pokémon).

</doc>
<doc id="515708" url="https://pl.wikipedia.org/wiki?curid=515708" title="Corallorrhiza trifida">
Corallorrhiza trifida



</doc>
<doc id="515709" url="https://pl.wikipedia.org/wiki?curid=515709" title="Twierdza Pietropawłowska">
Twierdza Pietropawłowska

Twierdza Pietropawłowska (również "Twierdza Petropawłowska", , "Pietropawłowskaja kriepost´") – twierdza w Petersburgu, najstarsza budowla w mieście, założona przez Piotra I Wielkiego w 1703 roku na Wyspie Zajęczej. Miała służyć do obrony przed Szwedami.
Opis.
Twierdza składała się z 6 bastionów, dwóch rawelinów oraz baszty. W murach znajdują się dwie bramy: Piotrowska oraz Newska. Wewnątrz twierdzy umieszczono sobór Świętych Piotra i Pawła (wybudowany w latach 1712–1733), który wieńczy 122-metrowa iglica. W soborze znajdują się krypty rosyjskich monarchów, m.in. Aleksandra II oraz św. Mikołaja II (pochowany w 1998 roku).
Historia.
Car Piotr I Wielki założył Twierdzę Pietropawłowską oraz miasto Sankt Petersburg na miejscu szwedzkiego miasta Nyen.
Twierdza Pietropawłowska odgrywała rolę więzienia politycznego do 1917 roku. Więziono tu Tadeusza Kościuszkę (w Domu Komendanta), Seweryna Krzyżanowskiego, Juliana Ursyna Niemcewicza, Fiodora Dostojewskiego, Michaiła Bakunina, Maksyma Gorkiego, Piotra Kropotkina, Lwa Trockiego, Jana Kilińskiego, Mateusza Manterysa oraz Aleksandra Uljanowa, brata Włodzimierza Lenina.
W październiku 1917 roku garnizon twierdzy przyłączył się do rewolucjonistów (zob. rewolucja październikowa) i umożliwił wydanie 100 tys. karabinów robotnikom.

</doc>
<doc id="515714" url="https://pl.wikipedia.org/wiki?curid=515714" title="Coregonus lavaretus">
Coregonus lavaretus



</doc>
<doc id="515717" url="https://pl.wikipedia.org/wiki?curid=515717" title="Równina Araratu">
Równina Araratu

Równina Araratu – równina położona w środkowym biegu Araksu, pomiędzy Araratem na południu i Aragacem na północy. Długość – ok. 90 km, średnia wysokość – 850–1000 m n.p.m.
Większa jej część, na lewym brzegu Araksu, należy do Armenii, mniejsza; część na prawym brzegu – do Turcji. W centrum leży stolica Armenii – Erywań.

</doc>
<doc id="515727" url="https://pl.wikipedia.org/wiki?curid=515727" title="Anne-Sophie Mutter">
Anne-Sophie Mutter

Anne-Sophie Mutter (ur. 29 czerwca 1963 w Rheinfelden) – niemiecka skrzypaczka.
Życiorys.
Mając 5 lat Mutter zaczęła grać na fortepianie, wkrótce jednak zmieniła instrument i rozpoczęła naukę gry na skrzypcach pod kierunkiem Erny Honigberger i Aidy Stucki.
Po zdobyciu nagród w kilku konkursach dla młodych skrzypków, na 13 letnią Mutter zwrócił uwagę Herbert von Karajan i zaprosił ją do gry z prowadzoną przez siebie orkiestrą Filharmoników Berlińskich. W 1977 zadebiutowała na festiwalu w Salzburgu z English Chamber Orchestra pod batutą Daniela Barenboima.
W wieku 15 lat Mutter nagrała z orkiestrą Berliner Philharmoniker pod kierownictwem Karajana dwa koncerty skrzypcowe Mozarta (trzeci i piąty). W tym samym roku (1978) wybrana została „Artystką roku”.
Dwa lata później zadebiutowała w Stanach Zjednoczonych grając z orkiestrą filharmoników nowojorskich pod batutą Zubina Mehty. W 1985 została wybrana członkiem honorowym Królewskiej Akademii Muzycznej w Londynie i kierownikiem wydziału skrzypiec. W 1998 nagrała wszystkie sonaty skrzypcowe Beethovena. Koncerty te były transmitowane przez telewizje wielu krajów.
Mutter ma w swoim repertuarze przede wszystkim wiele dzieł muzyki poważnej, jednak szczególnie znane są jej wykonania muzyki współczesnej. Kilku znanych kompozytorów pisało utwory specjalnie dla niej. Pierwszym był Witold Lutosławski, który na zamówienie Paula Sachera skomponował dla niej "Łańcuch II" (później powstała również "Partita"; z myślą o niej pisał przerwany przez śmierć koncert skrzypcowy). Komponowali dla niej także Krzysztof Penderecki ("II Koncert skrzypcowy"), Wolfgang Rihm ("Gesungene Zeit") i Sofija Gubajdulina. Ponadto Lutosławski ofiarował skrzypaczce w 1989 w prezencie ślubnym kołysankę "Lullaby for Ann-Sophie". 
Otrzymała wiele nagród międzynarodowych. Jest laureatką kilku nagród Grammy w kategorii muzyki poważnej. W 2001 została laureatką prestiżowej duńskiej Nagrody Fundacji Muzycznej Léonie Sonning. W 2019 otrzymała Polar Music Prize. 
30 marca 2022 roku została uhonorowana tytułem doktora honoris causa Akademii Muzycznej im. Krzysztofa Pendereckiego w Krakowie.
Posiada dwoje skrzypiec Stradivariego: "Emiliani" z 1703 i "Lord Dunn-Raven" z 1710.

</doc>
<doc id="515729" url="https://pl.wikipedia.org/wiki?curid=515729" title="Rejencja Münster">
Rejencja Münster

Rejencja Münster () - jedna z pięciu rejencji niemieckiego kraju związkowego Nadrenia Północna-Westfalia. Siedziba rejencji oraz zarząd znajdują się w mieście Münster.
Geografia.
Rejencja Münster leży w północnej części kraju związkowego. Od południa graniczy z rejencją Arnsberg i rejencją Düsseldorf, od zachodu z Holandią, od północy z Dolną Saksonią i od wschodu z rejencją Detmold. Południowo-zachodnia część rejencji jest znacznie gęściej zaludniona niż pozostałe tereny, zasadniczo wiejskie z wyłączeniem rejonu miasta Münster.
Historia.
Rejencja powstała 22 kwietnia 1816 na mocy pruskiej ustawy z 30 kwietnia 1815. 1 stycznia 1975 dokonano reformy administracyjnej, w wyniku której zredukowano liczbę powiatów w rejencji.
Podział administracyjny.
W skład rejencji Münster wchodzą trzy miasta na prawach powiatu oraz pięć powiatów.
Miasta na prawach powiatu:
Powiaty ziemskie:

</doc>
<doc id="515734" url="https://pl.wikipedia.org/wiki?curid=515734" title="Jean-Eyeghe Ndong">
Jean-Eyeghe Ndong

Jean Eyeghe Ndong (ur. 12 lutego 1946) – gaboński polityk, premier od 20 stycznia 2006 do 17 lipca 2009. Członek Gabońskiej Partii Demokratycznej (PDG).
Jako szef rządu zastąpił na stanowisku Jeana-François Ntoutoume Emane po tym, jak w styczniu 2006 prezydent Omar Bongo został zaprzysiężony na kolejną kadencję.
17 lipca 2009 premier Ndong ustąpił ze stanowiska po tym, jak kilka dni wcześniej przegrał nominację prezydencką PDG przed wyborami prezydenckimi. Tego samego dnia p.o. prezydenta Rose Francine Rogombé mianowała Paula Biyoghé Mbę nowym szefem rządu.

</doc>
<doc id="515735" url="https://pl.wikipedia.org/wiki?curid=515735" title="Madredeus">
Madredeus

Madredeus – portugalski zespół wykonujący tradycyjną muzykę portugalską bezpośrednio inspirowaną fado, założony w 1985 roku. Międzynarodową popularność przyniósł mu w 1994 występ w filmie Lisbon Story. 
W listopadzie 2007 r. Teresa Salgueiro ogłosiła, że opuszcza Madredeus i zespół tymczasowo zawiesza działalność. Rok później powrócił jako Madredeus &amp; A Banda Cosmica 
W kwietniu 2012 roku Madredeus ogłosił swój nowy album Essencia. Ten album jest podróżą po muzyce Madredeus przez 25 lat od jej powstania. Madredeus przedstawił także nowy skład: Beatriz Nunes (śpiew), Pedro Ayres de Magalhães (gitara), Carlos Maria Trinidade (syntezator), Jorge Varrecoso (skrzypce), Antonio Figueirido (skrzypce) i Luis Clode (wiolonczela). 

</doc>
<doc id="515742" url="https://pl.wikipedia.org/wiki?curid=515742" title="Romuald Tadeusz Giedroyć">
Romuald Tadeusz Giedroyć

Romuald Tadeusz Giedroyć książę herbu Hippocentaurus (ur. 7 lutego 1750 w Bobcinie, zm. 15 października 1824 w Warszawie) – polski generał major (1792), uczestnik konfederacji barskiej i insurekcji kościuszkowskiej, członek Rady Najwyższej Rządowej Litewskiej (1794), generał dywizji Królestwa Polskiego; wolnomularz.
Życiorys.
Pochodził ze starej arystokratycznej rodziny litewskiej, której przysługiwał tytuł kniaziowski.
Od 1765 roku uczęszczał jako kadet do Szkoły Rycerskiej. Podczas konfederacji barskiej przystąpił do powstańców i służył pod komendą Kazimierza Pułaskiego, a później Michała Ogińskiego. Brał udział w bitwach z armią rosyjską pod Grodnem, Mołczadzią, Bezdzieżem. Do zakończenia konfederacji barskiej dosłużył się stopnia majora. W latach 1772–1778 pozostawał poza służbą wojskową. W 1778 roku został mianowany wicebrygadierem litewskich huzarów. W czasie wojny polsko-rosyjskiej w 1792 roku dosłużył się stopnia generała majora.
Brał udział w insurekcji kościuszkowskiej. 24 kwietnia 1794 roku został wybrany do Rady Najwyższej Rządowej Litewskiej w Wilnie. Stał się jednym z najbardziej zaufanych zastępców naczelnika Jakuba Jasińskiego. W 1794 roku był członkiem Deputacji Tajnej. W czasie działań wojennych na terenie Kurlandii służył pod komendą generała Tomasza Wawrzeckiego. W dowód uznania za sukcesy w Inflantach Giedroyć został awansowany na generała lejtnanta i otrzymał od Tadeusza Kościuszki pierścień Ojczyzna Obrońcy Swemu. Po klęsce insurekcji na Litwie generał Giedroyć przedostał się na zachód i uczestniczył w obronie Warszawy. Po upadku powstania dostał się do niewoli rosyjskiej, z której jednak został szybko zwolniony. Wyjechał do Paryża, gdzie w ramach Deputacji Polskiej organizował wybuch powstania na Litwie.
W 1796 przybył potajemnie na Żmudź i próbował wywołać rebelię przeciw władzy rosyjskiej. Po niepowodzeniach i dekonspiracji spisku opuścił Litwę i zbiegł ponownie do Francji. Na początku XIX wieku wrócił na ziemie polskie. Nie udzielał się politycznie. Dopiero w 1812 roku podczas marszu armii napoleońskiej na Moskwę powierzono mu funkcję organizatora pospolitego ruszenia na Litwie. Po klęsce tej wyprawy był dowódcą pułku litewskich ułanów osłaniających odwrót Napoleona I. Podczas bitwy pod Sierakowem 13 lutego 1813 roku dostał się do niewoli rosyjskiej. Do 1815 roku przebywał na zesłaniu w Archangielsku. Po utworzeniu Królestwa Polskiego powrócił do Warszawy. Został lojalnym poddanym cara Aleksandra I. Wszedł w skład Komitetu Wojennego i został awansowany na generała dywizji.
Był odznaczony Orderem św. Stanisława.
Zmarł w Warszawie w 1824 roku. Został pochowany na Powązkach (kwatera 25-3-3).

</doc>
<doc id="515744" url="https://pl.wikipedia.org/wiki?curid=515744" title="Bobby Julich">
Bobby Julich

Robert William „Bobby” Julich (ur. 18 listopada 1971 w Corpus Christi, Teksas) – amerykański kolarz szosowy, wicemistrz olimpijski.
Kariera.
Julich dorastał jako syn triathlonisty w Kolorado. Ponieważ jednak ani pływanie ani bieganie nie były jego mocnymi stronami, a podziwiał za to Grega LeMonda na Tour de France, postanowił zostać kolarzem. Już jako junior odnosił wiele sukcesów i jako pierwszy Amerykanin wygrał wyścig Trofeo Karlsberg. Julich jest zawodowcem od roku 1992, a swoją karierę rozpoczął w drużynie "Spago". Rozwijał się jako bardzo dobry czasowiec i „góral”. W roku 1996 zwrócił na siebie uwagę wysokim, 9. miejscem na Vuelta a España. Dwa lata później był trzeci w klasyfikacji generalnej Tour de France. W kolejnych czterech latach, będąc w drużynach Crédit Agricole i Team Telekom nie potrafił nawiązać do dawnych sukcesów – nie wygrał w tym czasie żadnego wyścigu. Kiedy w 2004 roku przeszedł do Team CSC Bjarne Riisa, nastąpiła jego przemiana. W tym samym roku wystąpił na igrzyskach olimpijskich w Atenach, zajmując trzecie miejsce w jeździe na czas, za swym rodakiem Tylerem Hamiltonem i Rosjaninem Wiaczesławem Jekimowem. W 2012 roku potwierdzono, że Hamilton stosował doping i odebrano mu medal. Dzięki temu Julich awansował o jedno miejsce. Rok później wygrał wyścig Paryż-Nicea.

</doc>
<doc id="515745" url="https://pl.wikipedia.org/wiki?curid=515745" title="Flaga Gujany Francuskiej">
Flaga Gujany Francuskiej

Gujana Francuska, położona w Ameryce Południowej wspólnota terytorialna Francji (departament i region zamorski) nie posiada własnej flagi. W jej miejsce używa się flagi Francji lub szeregu flag nieoficjalnych czy historycznych.
Historia.
Choć region od początków europejskiego osadnictwa nie posiadał własnej flagi odrębnej od francuskiej flagi narodowej, to z uwagi na potrzebę identyfikacji korzystano z jej swoistych zamienników. Za taki mogła być uważana nieoficjalna flaga heraldyczna zbudowana na bazie herbu Kajenny, stolicy Gujany Francuskiej (trzy poziome pasy: niebieski, czerwony i zielony z liliami, barką i nenufarami). Ponadto własne symbole przyjęły poszczególne lokalne organy administracji, z których wszystkie umieszczone na białym płacie, pozostawały w półurzędowym użytkowaniu – wywieszane przez właściwe organy, pośrednio reprezentowały także samą Gujanę Francuską. Logo własne gujańskiej Rady Generalnej przedstawiało biało-zielony pas z żółtym okręgiem, na których umieszczono białe litery CG oraz zielony kształt regionu, a pod spodem napis „ / — Guyane —”. Odrębny wzór dla regionu przyjęła Rada Regionalna. Logo składało się z dwóch poziomych pasów: niebieskiego i zielonego ponad pomarańczowymi falami. Na niebieskim pasie umieszczono żółtą gwiazdę, zaś na zielonym żółtą pirogę i siedzącą w niej pomarańczową sylwetkę ludzką. Całość opatrzono napisami „” (powyżej) i „” (poniżej). Wcześniejsze logo regionu składało się ze stylizowanych liter „” – akronimu nazwy „Region Zamorski Gujana”.
Na wzór innych jednostek administracyjnych Francji, w styczniu 2010 roku Rada Generalna Gujany jednogłośnie przyjęła oficjalną flagę departamentu. Jej wzór zaczerpnięto z popularnej wśród ludności flagi lewicowego Związku Pracujących Gujany (UTG), który posługiwał się takim symbolem od września 1967 roku. Flaga była dwudzielna w skos, żółta przy drzewcu, a zielona w części wolnej, z czerwoną pięcioramienną gwiazdą pośrodku. Zgodnie z oficjalnym opisem zielony trójkąt miał symbolizować lasy, a żółty złoto i inne zasoby naturalne kraju, podczas gdy czerwona gwiazda – pierwotnie nawiązująca do socjalizmu – miała odnosić się do krwi Gujańczyków. Ówczesny przewodniczący Rady Generalnej, Alain Tien-Liong zapowiedział, że nowa flaga będzie wywieszana przed urzędami samorządowymi obok flagi Francji i Unii Europejskiej. Niemniej symbol nie zyskał akceptacji Paryża i nie został uznany przez administrację państwową – flaga była wywieszana przed siedzibą władz departamentu, jednak już nie regionu. Część komentatorów zarzucała władzom Rady Generalnej niepodległościowy, antyfrancuski charakter nowego symbolu, a także polityczne tło decyzji podjętej – bez publicznej debaty – tuż po przegranym referendum w sprawie zwiększenia autonomii Gujany.
Obecnie.
Z początkiem 2016 roku zmianie uległ status prawny Gujany Francuskiej – nowo utworzona jednolita Wspólnota Terytorialna Gujany (CTG) połączyła kompetencje regionu i departamentu. Tym samym rozwiązano Radę Generalna i Radę Regionalną, powołując w ich miejsce Zgromadzenie Gujany Francuskiej ("Assemblée de Guyane"). Władze Zgromadzenia przyjęły wyłonione w otwartym konkursie logo CTG, zaprzestając używania żółto-zielonej flagi. Nowy znak graficzny: stylizowany kontur kraju z łukiem i czterema różnobarwnymi strzałami umieszczony na białym płacie utworzył półurzędową flagę Wspólnoty, którą zaczęły posługiwać się władze terytorium.
Mimo nieoficjalnego charakteru, żółto-zielona flaga pozostaje popularna wśród ludności, co było szczególnie widoczne podczas protestów społecznych z pierwszej połowy 2017 roku.

</doc>
<doc id="515746" url="https://pl.wikipedia.org/wiki?curid=515746" title="Górka Klasztorna">
Górka Klasztorna

Górka Klasztorna – część wsi Rataje w Polsce, położona w województwie wielkopolskim, w powiecie pilskim, w gminie Łobżenica.
W latach 1975–1998 Górka Klasztorna administracyjnie należała do województwa pilskiego.
Nazwa Górka Klasztorna powstała w roku 1923, od czasu objęcia tej miejscowości przez księży Misjonarzy Świętej Rodziny. Poprzednio nazywano ją Górką pod Łobżenicą lub Górką na Krajnie.
W czasach przedchrześcijańskich ważne miejsce kultu, które ówcześnie znajdowało się w środku prastarej puszczy porastającej okolice. Obecnie zrekonstruowany kamienny krąg w przyklasztornym parku z tablicą informacyjną. Istnieje hipoteza podważająca autentyczność tego kręgu.
W Górce Klasztornej znajduje się Sanktuarium Maryjne z bazyliką NMP Niepokalanie Poczętej, w której znajduje się Cudowny Obraz Matki Bożej Góreckiej z XVII wieku, koronowany 6 czerwca 1965 przez kardynała Stefana Wyszyńskiego. Górka Klasztorna jest najstarszym w Polsce miejscem kultu maryjnego. Matka Boża objawiła się w tym miejscu pasterzowi w roku 1079. Dzisiaj miejsce to jest znane z cudownego obrazu Matki Bożej Góreckiej oraz studzienki, w której woda z chwilą ukazania się Maryi nabrała cudownych właściwości. Jest to najstarsze sanktuarium maryjne w Polsce. 14 czerwca 2015 odbyło się uroczyste nadanie tytułu bazyliki mniejszej sanktuarium w Górce Klasztornej z okazji 50-lecia koronacji obrazu MB Góreckiej.
W 1971 w Górce Klasztornej ustanowiono rzymskokatolicką parafię NMP Niepokalanie Poczętej.
Górka Klasztorna jest znana również z wystawianych co roku pasyjnych misteriów, zaś latem odbywa się festiwal „Maria Carmen”.

</doc>
<doc id="515748" url="https://pl.wikipedia.org/wiki?curid=515748" title="Tożsamość narodowa">
Tożsamość narodowa

Tożsamość narodowa – poczucie odrębności wobec innych narodów kształtowane przez czynniki narodowotwórcze takie jak: symbole narodowe, język, barwy narodowe, religię, świadomość pochodzenia, historia narodu, świadomość narodowa, więzy krwi, stosunek do dziedzictwa kulturowego, kultura, terytorium, charakter narodowy.
Największy wpływ na charakter narodu wywierają elity, czyli: pisarze, historycy, etnografowie, artyści i uczeni oraz ośrodki ich działania: uniwersytety, placówki badawcze, stowarzyszenia kulturalne, towarzystwa naukowe
Poczucie tożsamości narodowej szczególnie ujawnia się w sytuacjach kryzysowych, gdy potrzebne jest wspólne działanie na rzecz ogólnie pojętego dobra narodu, na przykład planowanie powstań narodowych.

</doc>
<doc id="515750" url="https://pl.wikipedia.org/wiki?curid=515750" title="Ewangelicki Zbór Trójcy Świętej w Toruniu">
Ewangelicki Zbór Trójcy Świętej w Toruniu



</doc>
<doc id="515756" url="https://pl.wikipedia.org/wiki?curid=515756" title="Troy Leon Gregg">
Troy Leon Gregg

Troy Leon Gregg (ur. 22 kwietnia 1948, zm. 28 lipca lub 29 lipca 1980) – amerykański przestępca, który do historii przeszedł przez wzgląd na wniesioną przez siebie i swoich prawników sprawę "Gregg v. Georgia" przed Sąd Najwyższy. Gregg został skazany na śmierć w stanie Georgia za popełnione w listopadzie 1973 roku morderstwo na osobach Freda Simmonsa i Boba Moore'a.
W roku 1967 faktycznie zaprzestano wykonywania kary śmierci w USA, zaś w 1972 Sąd Najwyższy w sprawie "Furman v. Georgia" uznał wszystkie stanowe prawa dotyczące KŚ za niezgodne z konstytucją, co równało się faktycznej abolicji i zmianie wyroków wszystkich ówcześnie skazanych.
Jednakże już w roku 1973 niektóre stany, m.in. Georgia, formalnie przywróciły KŚ, choć wyroki nie były wykonywane przez wzgląd na stanowisko Sądu Najwyższego i traktowane, jako "martwe prawo". W związku z tym skazany na śmierć Gregg wniósł apelacją do Sądu Najwyższego w sprawie otrzymanego wyroku śmierci. Tym razem jednak Sąd zajął inne stanowisko niż w poprzedniej sprawie i, podtrzymując wyrok, uznał, że stracenie Gregga nie będzie naruszeniem konstytucji. Otworzyło to drogę do wykonywania zawieszonych dotąd wyroków. Pierwszą osobą, straconą w nowej sytuacji prawnej (sprawę rozstrzygnięto oficjalnie 2 lipca 1976), był Gary Gilmore, na którym wyrok kary śmierci wykonano 17 stycznia 1977 w Utah.
Natomiast Gregg pod koniec lipca 1980 roku uciekł z więzienia i następnej nocy zginął w czasie walki w barze w Karolinie Północnej.

</doc>
<doc id="515759" url="https://pl.wikipedia.org/wiki?curid=515759" title="Flaga Georgii Południowej i Sandwichu Południowego">
Flaga Georgii Południowej i Sandwichu Południowego

Flaga Georgii Południowej i Sandwichu Południowego przedstawia herb nadany 14 lutego 1992 roku. Lew symbolizuje nadrzędność i opiekę Wielkiej Brytanii. Trzyma pochodnię, symbol oświecenia, mająca w tym wypadku znaczyć prace badawcze. Dwie gwiazdy pochodzą z herbu Jamesa Cooka, który dotarł tu w roku 1775. Zieleń oznacza roślinność; biel – lód; błękit – śnieg. Wszystko podtrzymują typowe zwierzęta wysp. Na wstędze łacinska dewiza "Leo terram propriam protegat" ("Lew chroni własną ziemię"). W kantonie umieszczona jest flaga brytyjska.

</doc>
<doc id="515762" url="https://pl.wikipedia.org/wiki?curid=515762" title="Harold Guy Hunt">
Harold Guy Hunt



</doc>
<doc id="515764" url="https://pl.wikipedia.org/wiki?curid=515764" title="Szukri Ghanim">
Szukri Ghanim

Szukri Muhammad Ghanim (arab. شكرى محمد غانم) (ur. 9 października 1942 w Trypolisie, zm. 29 kwietnia 2012 w Wiedniu) – libijski polityk, od 14 czerwca 2003 do 1 marca 2006 Sekretarz Generalnego Komitetu Ludowego Libii.

</doc>
<doc id="515765" url="https://pl.wikipedia.org/wiki?curid=515765" title="Imbarak Abd Allah asz-Szamich">
Imbarak Abd Allah asz-Szamich

Imbarak Abd Allah asz-Szamich (ur. 15 maja 1952 w Bengazi), polityk libijski, od 1 marca 2000 do 14 czerwca 2003 sekretarz Generalnego Komitetu Ludowego – premier Libii. Od marca 2009 do stycznia 2010 sekretarz generalny Powszechnego Kongresu Ludowego – nominalna głowa państwa.

</doc>
<doc id="515766" url="https://pl.wikipedia.org/wiki?curid=515766" title="Muhammad Ahmad al-Mankusz">
Muhammad Ahmad al-Mankusz

Muhammad Ahmad al-Mankusz (ur. 29 grudnia 1967) - polityk libijski, od 29 grudnia 1997 do 1 marca 2000 sekretarz Generalnego Komitetu Ludowego – premier Libii.

</doc>
<doc id="515767" url="https://pl.wikipedia.org/wiki?curid=515767" title="Herb Georgii Południowej i Sandwichu Południowego">
Herb Georgii Południowej i Sandwichu Południowego

Herb Georgii Południowej i Sandwichu Południowego nadano 14 lutego 1992 roku. Lew symbolizuje nadrzędność i opiekę Wielkiej Brytanii. Trzyma on pochodnię, symbol oświecenia, mająca w tym wypadku znaczyć prace badawcze. Dwie gwiazdy pochodzą z herbu Jamesa Cooka, który dotarł tu w roku 1775. Zieleń oznacza roślinność; biel - lód; błękit - śnieg. Wszystko podtrzymują typowe zwierzęta wysp siedząca na skale foka i stojący na krze lodowej pingwin. Na wstędze, dewiza "Leo terram propriam protegat" (pol. "Lew chroni własną ziemię"). Klejnot herbu tworzy renifer, który stoi na czterech wierzchołkach górskich. Są one czerwone, by podkreślić, że chodzi o wulkany.

</doc>
<doc id="515768" url="https://pl.wikipedia.org/wiki?curid=515768" title="Abd al-Madżid al-Ka’ud">
Abd al-Madżid al-Ka’ud

Abd al-Madżid al-Ka’ud (ur. 1943), polityk libijski, od 29 stycznia 1994 do 29 grudnia 1997 sekretarz Generalnego Komitetu Ludowego – premier Libii.

</doc>
<doc id="515769" url="https://pl.wikipedia.org/wiki?curid=515769" title="Abu Zajd Umar Durda">
Abu Zajd Umar Durda

Abu Zajd Umar Durda (arab. أبو زيد عمر دوردة, "Abū Zayd ʿUmar Dūrdah"; ur. 4 kwietnia 1944 w Ar-Ruhajbat, zm. 28 lutego 2022 w Kairze) – libijski polityk, od 7 października 1990 do 29 stycznia 1994 sekretarz Generalnego Komitetu Ludowego – premier Libii.

</doc>
<doc id="515770" url="https://pl.wikipedia.org/wiki?curid=515770" title="Umar Mustafa al-Muntasir">
Umar Mustafa al-Muntasir

Umar Mustafa al-Muntasir (ur. 1939, zm. 23 stycznia 2001), polityk libijski, od 2 marca 1987 do 7 października 1990 sekretarz Generalnego Komitetu Ludowego – premier Libii.
W latach 1992-2000 minister spraw zagranicznych Libii.

</doc>
<doc id="515771" url="https://pl.wikipedia.org/wiki?curid=515771" title="Dżad Allah Azzuz at-Talhi">
Dżad Allah Azzuz at-Talhi

Dżad Allah Azzuz at-Talhi – polityk libijski, od 1 marca 1979 do 16 lutego 1984 oraz od 3 marca 1986 do 2 marca 1987 sekretarz Generalnego Komitetu Ludowego – premier Libii.
W latach 1997-1990 minister spraw zagranicznych Libii.

</doc>
<doc id="515772" url="https://pl.wikipedia.org/wiki?curid=515772" title="Muhammad az-Zarruk Radżab">
Muhammad az-Zarruk Radżab

Muhammad az-Zarruk Radżab (ur. 1940), polityk libijski.
W latach 1976-1981 minister finansów.
Od 7 stycznia 1981 do 15 lutego 1984 sekretarz generalny Powszechnego Kongresu Ludowego – nominalna głowa państwa Libii.
Od 16 lutego 1984 do 3 marca 1986 sekretarz Generalnego Komitetu Ludowego – premier Libii.

</doc>
<doc id="515773" url="https://pl.wikipedia.org/wiki?curid=515773" title="Abd al-Ati al-Ubajdi">
Abd al-Ati al-Ubajdi

Abd al-Ati al-Ubajdi (ur. 1939) – polityk libijski, premier Libii.
Od 2 marca 1979 do 7 stycznia 1981 sekretarz generalny Powszechnego Kongresu Ludowego – prezydent Libii.
Od 2 marca 1977 do 1 marca 1979 sekretarz Generalnego Komitetu Ludowego – premier Libii.
W latach 1982–1984 minister spraw zagranicznych. 5 kwietnia 2011 ponownie objął stanowisko szefa dyplomacji.

</doc>
<doc id="515774" url="https://pl.wikipedia.org/wiki?curid=515774" title="Abd as-Salam Dżallud">
Abd as-Salam Dżallud

Abd as-Salam Dżallud (ur. 15 grudnia 1944 w Mizda) – libijski polityk, w latach 1972–1977 premier Libii.
W 1970 roku minister spraw wewnętrznych, a w latach 1970–1972 minister finansów Libii. 19 sierpnia 2011 przeszedł na stronę powstania, po trzymiesięcznej operacji mającej na celu ewakuację jego rodziny na tereny kontrolowane przez powstańców.

</doc>
<doc id="515775" url="https://pl.wikipedia.org/wiki?curid=515775" title="Mahmud Sulajman al-Maghribi">
Mahmud Sulajman al-Maghribi

Mahmud Sulajman al-Maghribi (ur. 29 listopada 1935, zm. 17 lipca 2009) – polityk libijski, od 8 września 1969 do 16 stycznia 1970 premier Libii.

</doc>
<doc id="515776" url="https://pl.wikipedia.org/wiki?curid=515776" title="Wanis al-Kazzafi">
Wanis al-Kazzafi

Wanis al-Kazzafi (ur. 1924, zm. 1986) − libijski polityk, minister spraw zagranicznych i premier Libii.
W latach 1962-1963 minister spraw zagranicznych Libii.

</doc>
<doc id="515777" url="https://pl.wikipedia.org/wiki?curid=515777" title="Abd al-Hamid al-Bakkusz">
Abd al-Hamid al-Bakkusz

Abd al-Hamid al-Bakkusz (ur. 1933, zm. 2007) – polityk libijski, od 25 października 1967 do 4 września 1968 premier Libii.

</doc>
<doc id="515778" url="https://pl.wikipedia.org/wiki?curid=515778" title="Abd al-Kadir al-Badri">
Abd al-Kadir al-Badri

Abd al-Kadir al-Badri (ur. 1921, zm. 2003) – polityk libijski, od 2 lipca 1967 do 25 października 1967 premier Libii.

</doc>
<doc id="515779" url="https://pl.wikipedia.org/wiki?curid=515779" title="Husajn Mazik">
Husajn Mazik

Husajn Mazik (ur. 1918, zm. 12 maja 2006) – polityk libijski, od 20 marca 1965 do 2 lipca 1967 premier Libii.
W latach 1964–1965 minister spraw zagranicznych Libii.

</doc>
<doc id="515780" url="https://pl.wikipedia.org/wiki?curid=515780" title="Mahmud al-Muntasir">
Mahmud al-Muntasir

Umar Mahmud al-Muntasir (ur. 8 sierpnia 1903, zm. 28 września 1970) polityk libijski, od 25 grudnia 1951 do 19 lutego 1954 oraz od 20 stycznia 1964 do 20 marca 1965 premier Libii.
W latach 1951-1954 równolegle z funkcją premiera piastował urząd ministra spraw zagranicznych Libii.

</doc>
<doc id="515781" url="https://pl.wikipedia.org/wiki?curid=515781" title="Muhi ad-Din Fikini">
Muhi ad-Din Fikini

Muhi ad-Din Fikini (ur. 10 marca 1925, zm. 1994), polityk libijski, od 19 marca 1963 do 20 stycznia 1964 premier i minister spraw zagranicznych Libii. 

</doc>
<doc id="515782" url="https://pl.wikipedia.org/wiki?curid=515782" title="Muhammad Usman as-Sajd">
Muhammad Usman as-Sajd

Muhammad Usman as-Sajd (ur. 1922, zm. 2007) – polityk libijski, od 17 października 1960 r. do 19 marca 1963 r. premier Libii.

</doc>
<doc id="515783" url="https://pl.wikipedia.org/wiki?curid=515783" title="Abd al-Madżid Kubar">
Abd al-Madżid Kubar

Abd al-Madżid Kubar (ur. 1909, zm. 1986) – polityk libijski, od 26 maja 1957 do 17 października 1960 premier i minister spraw zagranicznych Libii.

</doc>
<doc id="515784" url="https://pl.wikipedia.org/wiki?curid=515784" title="Mustafa ibn Halim">
Mustafa ibn Halim

Mustafa Ahmad ibn Halim (arab. مصطفى احمد بن حليم; ur. 29 stycznia 1921 w Aleksandrii, zm. 7 grudnia 2021) – libijski polityk i przedsiębiorca, w okresie od 12 kwietnia 1954 do 26 maja 1957 był premierem Libii.
Życiorys.
Od 12 kwietnia 1954 do 26 maja 1957 był premierem Libii a w latach 1958-1960 pierwszym ambasadorem Libii we Francji. Po 1960 porzucił politykę i zajął się biznesem. Podczas zamachu stanu w 1969 był za granicą, następnie nie mógł już wrócić do Libii. Przebywał na emigracji aż do obalenia reżimu Mu’ammara al-Kaddafiego w 2011.
Był ostatnim żyjącym premierem Królestwa Libii.

</doc>
<doc id="515785" url="https://pl.wikipedia.org/wiki?curid=515785" title="Muhammad as-Sakizli">
Muhammad as-Sakizli

Muhammad as-Sakizli (ur. 1892, zm. 14 stycznia 1976) – polityk libijski, od 19 lutego 1954 do 12 kwietnia 1954 premier Libii.
Od 18 marca 1950 do chwili uzyskania przez Libię niepodległości 24 grudnia 1951 był premierem autonomicznego emiratu Cyrenajka.
W 1954 był przez pewien czas ministrem spraw zagranicznych.

</doc>
<doc id="515786" url="https://pl.wikipedia.org/wiki?curid=515786" title="Salmo">
Salmo

Salmo – rodzaj ryb z rodziny łososiowatych (Salmonidae).
Klasyfikacja.
Gatunki zaliczane do tego rodzaju:
Gatunkiem typowym jest "Salmo salar".

</doc>
<doc id="515788" url="https://pl.wikipedia.org/wiki?curid=515788" title="Jpop">
Jpop



</doc>
<doc id="515790" url="https://pl.wikipedia.org/wiki?curid=515790" title="Finneganów tren">
Finneganów tren

Finneganów tren (ang. "Finnegans Wake") – ostatnie dzieło Jamesa Joyce’a. Joyce rozpoczął pracę nad nim w 1923 niedługo po wydaniu "Ulissesa". Po ukończeniu pracy nad "Ulissesem" Joyce był tak wyczerpany, że przez rok nie napisał ani jednej linijki prozy. Roboczy tytuł "Finnegans Wake" brzmiał "Work in Progress". Ostateczny tytuł jest imitacją tytułu irlandzkiej ballady ulicznej "Finnegan’s Wake". Pierwsze fragmenty "Work in Progress" zaczęły ukazywać się w 1924. Całość "Finnegans Wake" opublikowano po raz pierwszy w 1939.
Polski przekład literacki.
Początkowo utwór przetłumaczyć miał Maciej Słomczyński. Podjęte przez niego próby przyniosły przekład epizodu "Anna Livia Plurabelle", a także wprowadzenie do dzieła, nie podołał jednak całościowemu tłumaczeniu. Utwór starał się również przełożyć Tomasz Mirkowicz (1953–2003).
W 2004 w numerze 7–8 miesięcznika „Literatura na Świecie” przedstawiono fragmenty tłumaczenia pod tytułem "Finneganów tren" zaproponowane przez Krzysztofa Bartnickiego. W 2012 pełne tłumaczenie Bartnickiego opublikowano nakładem wydawnictwa Korporacja Ha!art. "Finneganów tren" to siódme pełne tłumaczenie "Finnegans Wake" w świecie. Przed nim ukazały się tłumaczenia: francuskie, holenderskie, japońskie, koreańskie, niemieckie i portugalskie.
Polski przekład uzupełniono publikacjami "Fu wojny" i "Finneganów bdyn". Pierwsza pozycja odnajduje tekst Joyce’a w starochińskiej myśli wojennej, druga to zbiór wariantów polskiego tłumaczenia.
Przekłady intersemiotyczne.
Poza przekładem literackim przedstawiono w Polsce tłumaczenia intersemiotyczne "Finnegans Wake": przekład na suitę Eis-dur, przekład audiowizualny, przekład werbowizualny oraz przekład na kryptogram muzyczny. Polskie intersemiotyczne przekłady "Finnegans Wake" omawiano m.in. w Irlandii, Polsce, USA, Wielkiej Brytanii czy Włoszech.
Muzyka.
Od 2012 Krzysztof Bartnicki przedstawia odkodowane z "Finnegans Wake" utwory muzyczne. Najczęściej Bartnicki odnajduje w "Finnegans Wake" partytury imitacji tematów John Williamsa z filmów cyklu "Gwiezdne wojny". Pierwszą publicznie wykonaną kompozycję pt. "A Redivivus of Paganinism" przedstawiono w ramach obchodów Roku Lutosławskiego 2013 w Częstochowie.
Film.
W 2014 przedstawiono "Finnegans Wake//Finneganów tren", polską adaptację filmową fragmentu dzieła.

</doc>
<doc id="515791" url="https://pl.wikipedia.org/wiki?curid=515791" title="Etiolacja">
Etiolacja

Etiolacja, wypłonienie – zjawisko polegające na niewytworzeniu zielonego barwnika chlorofilu w tkankach oraz szybkim wzroście wydłużeniowym łodygi roślin rozwijających się w ciemności. Podczas wzrostu w ciemności roślina wykorzystuje materiały zapasowe. Gdy znajdzie się na świetle, zachodzi proces deetiolacji, polegający na zahamowaniu wzrostu wydłużeniowego łodygi, rozwinięciu liści, wytworzeniu chlorofilu i rozpoczęciu procesu fotosyntezy. Receptorem światła w procesie deetiolacji jest fitochrom, który w etiolowanych siewkach występuje w dużych ilościach. Naświetlenie takich siewek światłem czerwonym lub białym. Powstający w wyniku oświetlenia fitochrom PFR występuje jako Phy A i Phy B. Forma A jest nietrwała i ulega szybkiemu rozpadowi. Rozpad fitochromu na świetle jest zjawiskiem nieodwracanym, a wyjątkowo wysokie stężenie występuje tylko u siewek.

</doc>
<doc id="515792" url="https://pl.wikipedia.org/wiki?curid=515792" title="Ekoetyka">
Ekoetyka

Ekoetyka, również etyka środowiskowa, etyka ekologiczna – dział bioetyki obejmujący zagadnienia związane ze stosunkiem człowieka do przyrody ożywionej i nieożywionej oraz całego ekosystemu Ziemi. Jej przedmiotem są wartości, zasady, imperatywy i normy, które regulują lub mogłyby regulować ten stosunek.
Etyka ekologiczna to jeszcze młoda dyscyplina etyki stosowanej. Wyłoniła się w latach 70. XX w. po tym, jak wzrosło znaczenie problemów ekologicznych, których etyka do tej pory nie uwzględniała, koncentrując się na stosunkach międzyludzkich.
W Narodowym Ośrodku Neuroetyki Uniwersytetu w Kolumbii Brytyjskiej w Kanadzie podjęto badanie wpływu zmian w środowisku na funkcjonowanie mózgu, kondycję zdrowia psychicznego i towarzyszące zagadnienia etyczne, proponując dla nowej dyscypliny nazwę neuroetyka środowiskowa. Badania te obejmują pięć dziedzin: nauka o mózgu a środowisko, "relational self" a środowisko, czynniki międzykulturowe a środowisko, polityka społeczna a środowisko, dyskusja społeczna, a środowisko.
Na założeniach etyki ekologicznej Masanobu Fukuoka, japoński fitopatolog, stworzył koncepcję rolnictwa naturalnego, w którym uprawa roślin odbywa się bez klasycznych metod uprawy, czyli bez orki, bez nawożenia, bez pielenia, bez pestycydów.

</doc>
<doc id="515793" url="https://pl.wikipedia.org/wiki?curid=515793" title="Rezerwat przyrody Kopanicha">
Rezerwat przyrody Kopanicha

Rezerwat przyrody Kopanicha – leśny rezerwat przyrody znajdujący się na terenie gminy Skierniewice w województwie łódzkim. Leży w obrębie Bolimowskiego Parku Krajobrazowego, w pobliżu drogi wojewódzkiej nr 705 i miejscowości Budy Grabskie.
Rezerwat obejmuje fragment doliny rzeki Rawki (ze stromą skarpą), która tworzy półkoliste obniżenie pośród położonych powyżej doliny terenów. Rezerwatem objęty jest też niewielki obszar powyżej skarpy.
Teren w obniżeniu jest silnie podmokły, miejscami zabagniony.
Występuje tu wiele rzadkich i chronionych gatunków roślin, m.in. widłak jałowcowaty, widłak goździsty, żurawina błotna, bagno zwyczajne, lilia złotogłów, kruszczyk szerokolistny, listera jajowata.
Rezerwat jest ostoją zwierzyny. Z płazów występuje tu żaba trawna i moczarowa, ropucha szara, rzekotka i traszka zwyczajna, z gadów – jaszczurka żyworodna i zaskroniec. Ptaki reprezentuje 35 gatunków, w tym dzięcioł czarny, dzięcioł średni i bocian czarny. Ze ssaków można tu spotkać takie gatunki jak: nornica ruda, kret, ryjówka aksamitna, rzęsorek rzeczek, sarna, dzik, lis, zając, daniel, rzadko łoś czy jeleń.
Według obowiązującego planu ochrony ustanowionego w 2018 roku, obszar rezerwatu objęty jest ochroną ścisłą.

</doc>
<doc id="515794" url="https://pl.wikipedia.org/wiki?curid=515794" title="Dekanat Brańsk">
Dekanat Brańsk

Dekanat Brańsk – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 9 parafii:
Według danych zgromadzonych przez Kurię Diecezji Drohiczyńskiej dekanat liczy wiernych.
Sąsiednie dekanaty.
Białystok – Nowe Miasto (archidiecezja białostocka), Bielsk Podlaski, Ciechanowiec, Drohiczyn, Łapy (diec. łomżyńska), Siemiatycze, Szepietowo (diec. łomżyńska)

</doc>
<doc id="515797" url="https://pl.wikipedia.org/wiki?curid=515797" title="Przełęcz Jabłonicka">
Przełęcz Jabłonicka

Przełęcz Jabłonicka, Przełęcz Tatarska (ukr. Яблуницький (Татарський) перевал, "Jabłunyćkyj (Tatarśkyj) perewał") – przełęcz na terenie Ukrainy, w łańcuchu Zewnętrznych Karpat Wschodnich, oddzielająca Gorgany od Czarnohory. Jej wysokość to 931 m n.p.m. 
Przez Przełęcz Jabłonicką przebiega droga regionalna R03, łącząca Rachów w obwodzie zakarpackim z miejscowością Jaremcze w obwodzie iwanofrankiwskim. Przełęcz Jabłonicka rozdziela dolinę Czarnej Cisy po stronie zakarpackiej od doliny Prutu po stronie galicyjskiej. 
Od najdawniejszych czasów wykorzystywana była jako szlak handlowy znad Morza Czarnego na Węgry. Przed II wojną światową na przełęczy znajdowało się schronisko turystyczne Polskiego Towarzystwa Tatrzańskiego.
19 września 1939, po agresji ZSRR na Polskę, dowodzone przez płk. dypl. Stanisława Maczka resztki 10 Brygady Kawalerii – w sile ok. 1,5 tys. żołnierzy, z kilkoma tankietkami – otrzymały rozkaz wycofania się na Węgry. Przekroczyły one granicę polsko-węgierską na Przełęczy Tatarskiej, po czym zostały internowane.
18 października 1944 przekroczyła ją Armia Czerwona.

</doc>
<doc id="515798" url="https://pl.wikipedia.org/wiki?curid=515798" title="Eskimoska">
Eskimoska

Eskimoska ("przewrotna eskimoska") – technika powrotu do pozycji pionowej w kajaku bez wysiadania z niego. Nazwa wywodzi się od Eskimosów, którzy jako pierwsi ją stosowali. Nauka eskimosek zazwyczaj odbywa się i daje najlepsze efekty na basenie.
Po wywrotce kajakarz znajduje się zwykle pod odwróconym do góry dnem kajakiem, a jego korpus jest całkowicie zanurzony w wodzie. Jeśli ma on założony fartuch, to woda nie naleje się do wnętrza kajaka i po wykonaniu eskimoski może kontynuować płynięcie. 
Podział eskimosek.
Istnieje wiele różnych technik wykonania eskimoski. Można je podzielić na 2 podstawowe grupy, które można podzielić na następujące podgrupy:
&lt;br&gt;&lt;br&gt;

</doc>
<doc id="515799" url="https://pl.wikipedia.org/wiki?curid=515799" title="Újpest FC">
Újpest FC

Újpest Football Club – węgierski klub piłkarski z siedzibą w Budapeszcie. Nazwa klubu pochodzi od IV dzielnicy Budapesztu – Újpestu. W swej historii zdobył 20 razy mistrzostwo i 10 razy Puchar Węgier.
Historia.
Początki.
Klub został założony 16 czerwca 1885. Założycielem jego był János Goll – szkolny nauczyciel. Újpest był wtedy miastem, graniczącym od północnej strony z Budapesztem. Klub nazwano Újpesti Torna Egylet (Nowopeszteńskie Towarzystwo Gimnastyczne). Jest najstarszym węgierskim klubem sportowym istniejącym do dziś. Na klubowe barwy wybrano fiolet i biel. Przez pierwsze lata w klubie uprawiano ogólnie pojętą gimnastykę i szermierkę. W 1899r. w mieście powstała drużyna piłkarska Újpesti FC, z fioletowo-białymi barwami. W 1901 r. klub stał się sekcją piłkarską UTE.
Liga.
W tym to 1901 r. UTE przystąpiło do dopiero utworzonej ligi piłkarskiej, w której gra przez wszystkie sezony jej istnienia. Liga dzieliła się z początku na I i II ligę. Újpest zadebiutował w II lidze i grał w niej przez 4 pierwsze sezony. W 1905 r. zadebiutował w I lidze. Grał w niej do sezonu 1910/1911, w którym spadł do II ligi. Sezon 1911/1912 zakończył jako mistrz II ligi i od połowy 1912 r. nieprzerwanie do dziś gra w NB I.
17 września 1922 r. został otwarty stadion UTE nazwany od ulicy, przy której się znajdował Megyeri uti. Debiut wypadł okazale, gospodarze pokonali „Fradich” 2:1.
UTE grało raczej w środku tabeli do czasów amatorstwa ligi. Sytuacja się zmieniła, gdy liga przeszła na zawodowstwo w 1926 r.
Złota era.
Po przejściu na zawodowstwo klub powraca do nazwy Újpesti FC. Zbiegło to się w czasie z wielkimi sukcesami zespołu. Od połowy lat 20. do końca 30. Újpest nie opuszczał czołówki ligi. Z takimi zawodnikami jak György Szűcs, Antal Szalay, István Balogh I, Jenő Vincze, czy Gyula Zsengellér UTE wywalczyło 5 tytułów mistrza Węgier w tym okresie i 2-krotnie było najlepszym zespołem środkowej Europy, wygrywając Puchar Mitropa w latach 1929 i 1939. UTE stało się obok FTC najlepszym zespołem Węgier, których reprezentacja wicemistrzów świata z 1938 r. opierała się głównie na zawodnikach tych 2 klubów. W omawianym okresie klub zyskał dużą popularność w regionie.
Lata 1939–45.
W latach Wojny zespół był sponsorowany przez zakłady przemysłu wojennego „Gamma”. UTE było lubiane przez Strzałokrzyżowców, większość jego fanów miała prawicowe poglądy. Zespół miał zapewnione dobre warunki podczas Wojny, jednak mistrzostwa w tym czasie nie zdobył.
Lata komunizmu 1945-68.
W okresie powojennym Újpest był niewątpliwie najlepszym klubem. Powrócono do poprzedniej nazwy – UTE, gdyż liga znów stała się (oficjalnie) amatorska. Pierwsze 3 powojenne sezony ligowe wygrał. Do tego stopnia zdominował rozgrywki piłkarskie, że raz 9 zawodników reprezentacji było zawodnikami UTE. Jednak lata 1949/1950 przyniosły osłabienie pozycji klubu. Zdecydowało się odgórnie, że najlepszymi mają być Honved i MTK. Újpesti TE dostało się pod patronat milicji i całkowicie zmieniło nazwę stając się teraz Dozsa Budapeszt, gdyż w 1950 r. Újpest został włączony do Budapesztu. Do 1956 r. pozostawał nr 3 dla ówczesnych władz państwowych, tzn, że jako trzeci w kolejności miał wszelakie przywileje w piłce nożnej. Manifestowało się to np.: w odgórnym sprowadzaniu zawodników z innych klubów. Po 1956 r. sytuacja się odmieniła na korzyść. Do nazwy dodano tradycyjny człon Újpest zostawiając Dozsa. W piłkarskiej hierarchii lat 60. „Fioletowi” byli numerem 2 (po Vasasu), stając się z czasem nr 1. Odzwierciedliło się to w wynikach, drużyny z północnego Budapesztu. W sezonie 1959/1960 Újpest Dozsa zdobył mistrzostwo. 2 lata później dotarł do półfinału Pucharu Zdobywców Pucharów. Gwiazdą zespołu był Mihály Tóth, zawodnik szerokiego składu Złotej Jedenastki z 1954 r., a także występujący do 1960 Ferenc Szusza, najlepszy strzelec w historii zespołu, jego legendarny i wieloletni zawodnik.
Magiczni.
Numer 1 dla władz, oznaczało odnosić sukcesy. Lata 1968–1975 to ich nieprzerwane pasmo i trudno ocenić, czy ten okres, czy lata 30. były najlepsze w historii klubu. W 1967 r. trenerem zespołu został Lajos Baróti. Już w następnym (1968) jego drużyna powinna być mistrzem, gdyby nie nieczysta postawa FTC i Vasasu byłaby nim. Chodziło o jakieś stare porachunki piłkarzy Vasasu i Újpestu. Vasas mecz przeciw „Fradim” przechodził, a z Újpestem zagrał walcząc jak „lwy” uzyskując remis. Ten 1 punkt przesądził o mistrzostwie FTC (bilans bramek 65-26), gdyż przy równej ilości punktów mistrzem zostałby Újpest (bramki 102:27). Jednak następne 7 sezonów wygrali „Fioletowi”. Dopiero w sezonie 1975/1976 udało się wyrwać im mistrzostwo (dokonało tego FTC). Baróti wpoił swoim zawodnikom ofensywny styl gry. W przeciągu 7 mistrzowskich sezonów, Újpest zdobył równo 500 goli, a jego przednie formacje z tych lat przeszły do historii klubu, stały się legendą. Tworzyli je Fazekas – Göröcs – Bene – Dunai II – Zámbó. Również na arenie międzynarodowej „Fioletowi” odnosili sukcesy. W sezonie 1968/1969 dotarli do finałowego dwumeczu Pucharu Miast Targowych z Newcastle United, który niestety przegrali. W Pucharze Mistrzów Újpest często dochodził do ćwierćfinału, ale w sezonie 1973/1974 grał w półfinale, w którym przegrał z późniejszym tryumfatorem Bayernem Monachium. W latach 70. klubowi przybyło tysiące fanów w kraju, jak i za granicą zauroczonych grą jego gwiazd. UTE przez krótki okres cieszyło się popularnością niemal taką jak „Fradi”. Do dziś są drugą popularnością drużyną na Węgrzech.
Początek kryzysu.
Do końca lat 70. Újpest był w czołówce ligi. Klub opuścili Ferenc Bene, János Göröcs, Antal Dunai II ich miejsce zajęli bardzo dobrzy Törőcsik i Fekete. „Fioletowi” zdobyli jeszcze mistrzostwa w sezonach 1977/1978, 1978/1979 i ustąpili pola Honvédowi, który w latach 80. stał się najlepszym zespołem na Węgrzech. Przy Megyeri úti nastał powolny kryzys. Zmiany trenerów nie prowadziły do odzyskania mistrzowskich tytułów. Jedynym osiągnięciem w tym czasie było dojście do ćwierćfinału Pucharu Zdobywców Pucharów w sezonie 1983/1984.
Kapitalizm.
Lata przełomu ustrojowego okazały się dla Újpestu dobre. Zdobył on kolejne mistrzostwo w sezonie 1989/90. W 1990 r. znika drugi człon nazwy klubu – Dózsa. Jednak ogólny upadek węgierskiej piłki przyczynił się do braku sukcesów na europejskiej arenie. Milicja nie dawała już wsparcia, klub musiał zapewnić sobie utrzymanie sam. UTE nadal gra w czołówce ligi, ale zdarzają się też sezony, w których trzeba walczyć o utrzymanie w lidze. Ostatnie jak do tej pory, 20. mistrzostwo przypadło na sezon 1997/1998. Lata 90. obnażyły słabość węgierskiej ligi, której mistrzowie regularnie nie dostawali się do rozgrywek Ligi Mistrzów.
XXI wiek.
W 2001 r. zakończyła się przebudowa przestarzałego stadionu Megyeri uti. Stare betonowe trybuny zastąpiono nowymi, zadaszonymi, całkowicie pokrytymi miejscami siedzącymi. Przynajmniej stadion UTE spełniał zachodnie standardy. Obecnie jest najładniejszym obiektem w lidze. Pojemność spadła z 30 000 do 13 501 miejsc, ale przy ogólnym wielkim spadku frekwencji jest to wystarczająca ilość. W październiku 2003 r. stadion UTE otrzymał imię swego wielkiego zawodnika Ferenca Szuszy. Od 1998 r. drużyna zawodzi swych sympatyków. Po 2000 r. tylko dwukrotnie kończył Újpest rozgrywki na podium. W sezonie 2003/2004 utracił tytuł w ostatniej kolejce, tak samo jak w sezonie 2005/2006, w którym cały czas prowadził, by przez końcowe potknięcia skończyć jako wicemistrz. Dzisiejsze warunki finansowe klubu pozwalają mu utrzymywać się w czołówce ligi, jednak są zdecydowanie za małe, aby osiągnąć coś w Europie, choćby wyjście z fazy grupowej Pucharu UEFA.
W ostatnim sezonie, zespół wywalczył wicemistrzostwo kraju.
Kibice.
Újpest ma dużą rzeszę kibiców. Ich największym rywalem są fani Ferencvárosu. W latach 70., wraz z rozkwitem ruchu kibicowskiego, zaczęły się starcia fanów obu klubów. Przez lata derby "FTC – UTE" stały się jedną z najbardziej znanych w Europie wojen kibicowskich. Fani „Fioletowych” udają się w największej liczbie na Węgrzech na mecze wyjazdowe za swymi piłkarzami. Mają też najstarszą w kraju, legendarną już grupę ultras „Ultra Viola Bulldogs”. Generalnie fani „Fioletowych” mają prawicowe przekonania, choć prawdopodobnie w mniejszym stopniu niż „Fradich”. Świadczy o tym ich flaga z konturami wielkich Węgier, znienawidzona przez kibiców z sąsiednich krajów. Frekwencja podczas meczów Újpest FC kształtuje się niewiele lepiej od generalnie niskiej średniej frekwencji ligi węgierskiej na poziomie 3-4 tys. widzów. 
Najwyższą średnią widzów klub zanotował w sezonie 1964, gdy na mecze fioletowych przychodziło średnio 27 923 widzów*. 

</doc>
<doc id="515800" url="https://pl.wikipedia.org/wiki?curid=515800" title="Wincenty Lutosławski">
Wincenty Lutosławski

Wincenty Lutosławski (ur. 6 czerwca 1863 w Warszawie, zm. 28 grudnia 1954 w Krakowie) – polski filozof, profesor, poliglota i publicysta, działacz społeczny i narodowy; najstarszy syn Franciszka Dionizego Lutosławskiego i Marii ze Szczygielskich.
Życiorys.
Dzieciństwo spędził w rodzinnym Drozdowie. W 1881 rozpoczął studia chemiczne na Politechnice Ryskiej, następnie przeniósł się na Uniwersytet w Dorpacie, gdzie studiował chemię i filozofię. W 1883 został przyjęty do korporacji akademickiej Konwent Polonia. W 1885 uzyskał stopień kandydata w zakresie chemii, a w 1886 w zakresie filozofii. Dyplom magistra filozofii otrzymał w 1887. Pracował w Moskwie, Londynie i Kazaniu, gdzie otrzymał docenturę na Uniwersytecie, oraz w Hiszpanii. W 1898 obronił doktorat na Uniwersytecie Helsińskim. W 1899 osiedlił się z rodziną na kilka lat w Krakowie, gdzie wykładał na Uniwersytecie Jagiellońskim. W latach następnych wykładał na uniwersytetach w Lozannie i Genewie. Po zakończeniu I wojny światowej został profesorem na Uniwersytecie Stefana Batorego w Wilnie, gdzie wykładał w latach 1919–1929. 27 listopada 1929 został odznaczony Krzyżem Komandorskim Orderu Odrodzenia Polski. Po przejściu na emeryturę, po krótkich pobytach w różnych miejscach i krajach, osiadł w Krakowie, gdzie jeszcze w latach 1946–1948 wykładał na Uniwersytecie Jagiellońskim.
Został pochowany na Cmentarzu Salwatorskim w Krakowie (sektor SC-11-1-2).
Działalność społeczno-polityczna.
Dom Wincentego Lutosławskiego był miejscem ożywionego życia artystycznego i spotkań patriotycznych. Jego społeczno-polityczna działalność stanowiła konsekwencję poglądów filozoficznych. Filozof pragnął w ten sposób wnieść wkład w narodową przemianę. Jako członek należał do Ligi Narodowej. Był ponadto założycielem organizacji o charakterze edukacyjnym takich jak Koło Filaretów i Kuźnica, którą założył w roku 1913 we Château Barby we Francji. W czasie Kongresu Wersalskiego opracowywał ekspertyzy dla delegacji polskiej.
Wincenty Lutosławski na gruncie swojej filozofii wypracował mistyczno-edukacyjną utopię. W jej ramach postulował m.in. budowę w stolicy państwa instytucji dbających o rozwój narodowej kultury umysłowej. Jednym z celów jakie przed nimi stawiał było opracowanie dziejów ojczystych i powszechnych z perspektyw narodowej. Gospodarką, zdaniem filozofia, powinny zaś zarządzać  wykwalifikowane, pochodzące z wybory komitety. Miały one ponadto dbać o organizację powiązanego z gospodarką uniwersyteckiego kształcenia zawodowego.
Idea abstynencji, Eleuteria i Eleusis.
Podczas studiów nad filozofią Platona w Anglii zetknął się z Zakonem Dobrych Templariuszy i Armią Zbawienia, propagującymi ideę abstynencji, i stał się jej krzewicielem.
Na początku 1902 założył Eleuterię – towarzystwo do walki z alkoholizmem. Kilka miesięcy później w Krakowie i Lwowie powstała z niego organizacja Eleusis – stawiająca sobie za cel odrodzenie narodowe, wypracowanie nowego typu Polaka, m.in. poprzez pogłębione praktyki religijne i poczwórną wstrzemięźliwość (od alkoholu, hazardu, tytoniu, rozpusty). W dniu 40. rocznicy wybuchu powstania styczniowego, 22 stycznia 1903 w Krakowie dwanaście osób złożyło na ręce Lutosławskiego uroczystą przysięgę dożywotniego zachowania poczwórnej wstrzemięźliwości. Za publiczne złożenie ślubów władze austriackie pociągnęły Lutosławskiego do odpowiedzialności, co poruszyło opinię społeczną i przyczyniło się do dalszego napływu nowych członków.
Organizacja jest uważana za jedną z tych, które wpłynęły na oblicze ideowe polskiego harcerstwa, kilku jego założycieli wywodziło się z Eleusis.
Zasady eleuzyńskie Lutosławski zebrał w tomiku "Eleusis", w którym wszystkie teksty napisał sam, lecz pod czterdziestoma różnymi pseudonimami. Mimo zapewnień o katolickości w tekstach znalazły się sformułowania niezgodne z nauką Kościoła, które stały się przyczyną nieporozumień, np. określenie "rozpusty".
Wincenty Lutosławski był swego rodzaju liderem środowiska skupionego wokół Eleusis, jednak z biegiem czasu tracił z nim kontakt. Części członków przeszkadzał zbyt religijny, katolicki charakter organizacji. W 1907 Lutosławski ogłosił, iż organizacja stanowi jego "rząd dusz", zaś on posiada władzę dyktatorską. Spotkało się to z dużym sprzeciwem w Eleusis. Ostatecznie w 1913 organizacja zerwała z nim kontakt. Przyczynił się do tego również jego ślub z Wandą Peszyńską, który zawarł mimo ważnego ślubu kościelnego z Zofią Casanovą. Następnie Lutosławski założył Towarzystwo Kowali.
Wincenty Lutosławski zachęcał studentów oraz słuchaczy swoich wykładów i odczytów do zachowywania abstynencji.
Filozofia.
Do największych zasług Wincentego Lutosławskiego należy chronologiczne uporządkowanie "Dialogów" Platona. Dokonał tego dzięki wynalezieniu metody porównywania stylu różnych dzieł przypisywanych temu samemu autorowi lub różnym autorom, nazwanej stylometrią. Podjął on także próbę opracowania polskiego narodowego systemu filozoficznego łączącego platoński idealizm z mesjanizmem polskiego romantyzmu.
Znany był jako obrońca sprawy polskiej i polskości Gdańska.
Joga.
Wincenty Lutosławski był pionierem jogi w Polsce. W 1909 opublikował książkę pt. "Rozwój potęgi woli przez psychofizyczne ćwiczenia według dawnych aryjskich tradycji oraz własnych swoich doświadczeń podaje do użytki rodaków", gdzie m.in. opisał jak za pomocą ćwiczeń jogi oraz systematycznych i intensywnych ćwiczeń woli wyleczył się z ciężkiej nerwicy (cierpiał na okresowe stany depresji). Ta pozycja była inspiracją dla Tadeusza Paska.
Tłumaczył na język polski książki Yogi Ramaczaraki. Jego publikacje z zakresu jogi indyjskiej miały duży wpływ na Jerzego Grotowskiego.
Życie prywatne.
Wincenty był najstarszym synem Franciszka Dionizego Lutosławskiego i miał pięciu braci: Stanisława, Mariana, Jana, Kazimierza i Józefa (por. Lutosławscy).
Z małżeństwa z pierwszą żoną – hiszpańską poetką Sofią Casanovą, Wincenty Lutosławski miał cztery córki:
Z drugiego związku, z Wandą Peszyńską, urodził się syn Wincentego Tadeusz (1913–1998), publicysta, który w czasie wojny zmienił nazwisko na Aleksandra Jordana, oraz córka Janina Lutosławska (1922–2006), doktor filologii angielskiej.
Jest pradziadkiem polskiego fizyka Krzysztofa Meissnera.

</doc>
<doc id="515802" url="https://pl.wikipedia.org/wiki?curid=515802" title="Cihuacoatl">
Cihuacoatl

Cihuacoatl (nah. "kobieta wąż") lub Chihucoatl – w azteckiej mitologii jedna z wielu bogiń płodności i ziemi. Bogini-matka, często utożsamiana z Tlazolteotl lub Coatlicue. Niekiedy kojarzona także z bóstwem ziemi Quilaztli. Uważano ją za opiekunkę zmarłych niemowląt i porodów oraz patronkę azteckiego miasta Culhuacan. Wierzono także iż podarowała ludziom narzędzia – pas tragarski i motykę.
Ikonografia.
Cihuacoatl przedstawiana była zwykle jako młoda kobieta z dzieckiem na ręku, choć czasami wyobrażano ją jako kobietę-wojownika w zbroi i ze strzałami w ręku – narodziny dziecka u Indian środkowoamerykańskich czasami porównywano z walką, dlatego zdarzało się, iż kobiecie zmarłej w czasie porodu oddawano cześć jak poległemu w walce wojownikowi. 
Tytuł "Cihuacoatl" w państwie Azteków przysługiwał także najwyższemu kapłanowi, który był pod względem hierarchii drugą osobą po królu.
Mitologia.
Mitologiczny przekaz głosi iż Cihuacoatl pomogła Quetzalcoatlowi w stworzeniu pierwszych ludzi "macehuales", po powstaniu Słońca Ruchu ("Nahui Ollin"), czyli piątej epoki świata. Quetzalcoatl sprowadził z krainy podziemi Mictlanu kości ludzi i gdy Cihuacoatl zmełła je na proch, ofiarował własną krew aby powołać ich do życia. Opisuje to zdarzenie indiański dokument "Annales de Cuauhtitlan", spisywany w języku nahuatl w latach 1519-1570 n.e.:

</doc>
<doc id="515806" url="https://pl.wikipedia.org/wiki?curid=515806" title="Michel Faber">
Michel Faber

Michel Faber (ur. 13 kwietnia 1960 w Hadze) – australijski pisarz urodzony w Holandii. 
Życiorys.
Do 7 roku życia mieszkał w Holandii, skąd przeniósł się z rodziną do Australii. Od 1993 mieszka w Szkocji i pisze po angielsku.
Debiutował w 1999 zbiorem opowiadań "Some Rain Must Fall". Pierwsza powieść "Pod skórą" ("Under the Skin") ukazała się w 2000. Dwa lata później wydał postmodernistyczną Dickensowską powieść o prostytutce żyjącej w wiktoriańskim Londynie "Szkarłatny płatek i biały" ("The Crimson Petal and the White"), która okazała się światowym bestsellerem. Napisał ponadto nowele "The Hundred and Ninety-nine Steps" i "The Courage Consort". Kolejny zbiór opowiadań "The Fahrenheit Twins" wydano w 2005.

</doc>
<doc id="515809" url="https://pl.wikipedia.org/wiki?curid=515809" title="William Lindley">
William Lindley

William Lindley (ur. 7 września 1808 w Londynie, zm. 22 maja 1900 w Blackheath) – brytyjski inżynier. Projektował i budował razem ze swoimi synami linie kolejowe, sieci kanalizacyjne i wodociągowe dla około 30 miast europejskich, m.in. w Warszawie, Hamburgu, Bazylei i Sankt Petersburgu.
Życiorys.
Jako młody inżynier współpracował z Isambardem Kingdom Brunelem i Francisem Gilesem. W 1833 jako asystent Gilesa przybył do Hamburga, żeby zbudować linię kolejową Hamburg-Bergedorf, której uroczyste otwarcie zostało jednak z powodu wielkiego pożaru w Hamburgu w 1842 odłożone – zamiast ważnych gości pociągi transportowały uciekających przed ogniem mieszkańców. W tym czasie zapotrzebowanie wody głównie pokrywane było z kanałów i Łaby, gdzie jednocześnie były kierowane ścieki. W celu opanowania warunków sanitarnych, Lindley już w czasie pożaru otrzymał kontrakt na budowę wodociągów w Hamburgu; rozległe zniszczenia śródmieścia stwarzały możliwości niepojętej gruntownej odnowy wodociągów i kanalizacji.
Jego projekty, będące pod wpływem angielskiego reformatora socjalnego i działacza sanitarnego Edwina Chadwicka, zawierały pierwsze podziemne kanały ściekowe ery nowożytnej na kontynencie europejskim. W czasie trzech lat zostało zbudowane 11 km kanałów i centralna stacja wodociągów zasilana wodą z Łaby dla dzielnicy Hamburga – Rothenburgsort. Do jego planu należały także publiczne łaźnie dla biedoty, której "cielesna nieczystość stworzy wkrótce braki poczucia własnej godności, brutalności i przywar. [...] Można pojedyncze godziny czasu wolnego przeznaczyć do odświeżenia w kąpieli, wówczas w większości przypadków odstręczyć od gospody".
Obok wodociągów budował Lindley także gazownię dla oświetlenia ulicznego i miał duży wpływ na powstającą architekturę po pożarze miasta.
Po odbudowie Hamburga budował Lindley w kolejnych latach systemy zaopatrzenia w wodę w kolejnych miastach niemieckich jak w Kolonii, Stralsundzie, Szczecinie, Lipsku i Düsseldorfie. Sukces projektów Lindleya jest widoczny na przykładzie Frankfurtu nad Menem, w którym wskaźnik śmiertelności z powodu tyfusu spadł w latach od 1868 do 1883 z 80 do 10 na każde 100000 mieszkańców. W 1860 utracił nadzór nad Hamburger Stadtwasserkunst i przeniósł się ze swoją rodziną, w tym z żoną Julią Heerlein i trzema synami: Williamem Heerlein Lindleyem (1853–1917), Robertem Searles Lindleyem (ur. 1854), Josephem Lindleyem (ur. 1859) i córką do Londynu. Stamtąd kontynuował swoją pracę, na którą było zapotrzebowanie w całej Europie, między innymi w Sankt Petersburgu, Budapeszcie i Moskwie.
Kontrakt w Sydney, który mógłby otrzymać w 1876, musiał odrzucić, ponieważ miał już zapewniony kontrakt w Warszawie. Projekty dla Warszawy powstały do 1878, której budowę przekazał swojemu synowi Williamowi Heerleinowi. W latach 1876–1878 William H. Lindley opracował projekt miejskiej sieci kanalizacyjno-wodociągowej dla Warszawy. Projekt zakładał budowę Stacji Pomp Rzecznych przy brzegu Wisły oraz stacji z urządzeniami uzdatniającymi wodę. Projekt został zrealizowany przez dwóch z trzech jego synów. Jego syn, William Heerlein Lindley (ur. w 1853 roku) budował sieć kanalizacyjną Warszawy w latach 1883–1888, a Joseph Lindley (ur. w 1859 roku) od 1888 roku do roku 1904. Uruchomienie wodociągów nastąpiło 3 lipca 1886 roku.
W 1879 Lindley wycofał się z życia zawodowego, przekazał swoje biuro inżynierskie trzem synom i poświęcił się funkcjom społecznym i podróżom aż do swojej śmierci w 1900.
W latach 1930–2015 istniała w Łodzi ulica „Williama Lindleya”, jako twórcy łódzkiej sieci wodno-kanalizacyjnej, która jednak do I wojny światowej nie została zrealizowana. W rzeczywistości jej projekt był dziełem Williama Heerleina Lindleya (rozpoczęcie budowy w 1924 r.). W lipcu 2015 skorygowano tę nieścisłość, dodając do nazwy ulicy „Williama Lindleya” wyraz "Heerleina" – ulica „Williama Heerleina Lindleya”.

</doc>
<doc id="515811" url="https://pl.wikipedia.org/wiki?curid=515811" title="Mikołaj Sienicki">
Mikołaj Sienicki

Mikołaj Sienicki herbu Bończa (ur. ok. 1520, zm. 14 października 1581 roku) – polityk ruchu (obozu) egzekucyjnego, podkomorzy chełmski od roku 1567, wielokrotny marszałek sejmu (1550, 1553, 1555, 1556, 1556/1557, 1558/1559, 1563/1564, 1564, 1565, 1575) gdzie zasłynął jako znamienity mówca, polityk i działacz sejmowy, sędzia sejmowy w 1569 roku.
Stał się jednym z głównych postaci życia sejmowego tego okresu. Pod koniec swego życia związał się z obozem braci polskich, przyczynił się do zwołania i uchwalenia konfederacji warszawskiej. Twórca podstaw polskiej terminologii prawnej i politycznej. Zwolennik podporządkowania prawa kościelnego prawu polskiemu. Określający prawo kościelne, cyt. "cudzoziemskim prawem nie obowiązującym Polaków". Reformator sądownictwa. Na Sejmie w 1572 Mikołaj Sienicki powiedział:
"„W Polszcze wojewoda nie wojewodą, starosta nie starostą, z powinności swej nie czynią dość. Za czym nierząd, swawola i upadek nadchodzi”", a możni traktują urzędy państwowe jak synekury, a nie wymagającą pełnego poświęcenia służbę. Doprowadził do powstania w roku 1578 niezależnego sądu najwyższego w formie Trybunału Koronnego.
Początki kariery.
Z małżeństwa Stanisława Sienickiego z Barbarą Boryszewską urodził się syn Mikołaj (ok. 1520–1521). Studiował na Akademii Krakowskiej w latach 1535–1537. Po skończeniu nauki, zapewne wraz z ojcem, zaczął brać udział w życiu politycznym ziemi chełmskiej. Bywał legatem królewskim na sejmiki chełmskie. Dobra szkoła u ojca szybko dała efekty.
Poseł.
Po śmierci Stanisława Sienickiego był już aktywnym i wytrawnym politykiem, mającym duży talent oratorski. W 1550 roku sejmik chełmski wybrał go na posła na sejm i na tym też sejmie Mikołaj wygłosił słynną mowę w imieniu sejmu do senatorów zarzucając im, że król sam musi decydować o państwie nie mając od nich pomocy. Młody poseł (ok. 30 lat) robiący wyrzuty senatorom musiał być niezwykle śmiały, mieć autorytet u szlachty i talent oratorski. Był znakomitym oratorem, i słynne mowy sejmowe zyskały mu miano „Demostenesa polskiego”.
Mikołaj Sienicki szybko (ok. 1553) stał się jednym z przedstawicieli i czołowych przywódców antymagnackiego reformatorskiego ruchu średniej szlachty (tzw. ruch albo obóz egzekucyjny). Zwalczał rozdawnictwo dóbr królewskich i dzierżawienie tych dóbr. Bronił przepisów o niepołączalności urzędów oraz zaprowadzenia porządku w urzędzie starosty, który miał stać się prawdziwym obrońcą prawa w terenie.
W ciągu kolejnych 30 lat Mikołaj brał aktywny udział w życiu politycznym kraju, uczestniczył w 22 z 25 sejmów z lat 1550–1583. Wiele razy wybierano go do przedstawiania królowi i senatorom postulatów izby poselskiej, której był wielokrotnym marszałkiem (m.in. 1556, 1556/1557, 1558/1559, 1563). Mikołaj Sienicki aż 9 razy był marszałkiem izby poselskiej, nikt przed nim ani po nim w czasach I RP nie był obdarzony takim zaufaniem przez sejm. Cechowało go systematyczne myślenie i zmysł syntezy. Był też znawcą prawa parlamentarnego, a gdy trzeba było spierał się z królem i senatorami o prerogatywy sejmu.
Na sejmie lubelskim 1569 roku gorący zwolennik unii Polski z Litwą. Jako przedstawiciel Korony Królestwa Polskiego podpisał akt unii lubelskiej 1569 roku. Wziął udział synodzie w Bełżycach w marcu 1569 roku. Sienicki często i wcześniej krytykował kler, m.in. za zależność od Rzymu, był zwolennikiem utworzenia kościoła narodowego.
Patron Akademii Rakowskiej.
Mimo swej pozycji w państwie nigdy nie wykorzystał jej do pomnożenia majątku ani do zdobycia urzędów. W czasach, gdy majątek i tytuły były głównym celem szlachty, jedynym urzędem, jaki miał, było podkomorstwo chełmskie.
Konfederacja.
Sienicki był jednym z inicjatorów konfederacji i głównych zwolenników uchwalenia praw dotyczących tolerancji religijnej. Podczas obrad ostro zaatakował kler, zarzucając mu odwlekanie elekcji i zaprotestował przeciw przywłaszczaniu sobie przez arcybiskupa gnieźnieńskiego tytułu prymasa i interrexa. Protest miał też charakter antymagnacki, gdyż głosił, iż „przodkowania nie przyznajemy księdzu (!) arcybiskupowi ani panom rządów”. Podpisał konfederację warszawską 1573 roku.
Pierwsze elekcje.
Sienicki jako przedstawiciel ruchu egzekucyjnego był przeciwnikiem obozu magnackiego. Sprzeciwiał się planom wyboru Habsburga. Trudno powiedzieć kogo popierał podczas pierwszej wolnej elekcji. Źródła nie przekazują takich informacji. Po ucieczce Henryka Walezego, nakłaniał szlachtę do poparcia tzw. „Piasta”. Był inicjatorem elekcji Anny Jagiellonki i Stefana Batorego. Wobec rozdwojenia elekcji, zorganizował pieniądze na sprowadzenie Batorego do Polski i doprowadził do jego koronacji.
Po śmierci Zygmunta Augusta współtwórca artykułów henrykowskich i projektu utworzenia Trybunału Koronnego. Jako członek wspólnoty braci polskich domagał się zwołania soboru narodowego pod przewodnictwem monarchy i uczestniczył w przygotowaniu różnowierczej konfederacji warszawskiej. Współpracując z kanclerzem Janem Zamoyskim był rzecznikiem wzmocnienia państwa przez usprawnienie władzy wykonawczej i wymiaru sprawiedliwości.
Sędzia sądów generalnych województwa ruskiego w 1575 roku. Na zjeździe w Jędrzejowie w 1576 roku potwierdził wybór Stefana Batorego na króla Polski.

</doc>
<doc id="515821" url="https://pl.wikipedia.org/wiki?curid=515821" title="Podróż apostolska Jana Pawła II do Nigerii">
Podróż apostolska Jana Pawła II do Nigerii

82. podróż apostolska Jana Pawła II odbywała się do 21 marca do 23 marca 1998 roku. Papież odwiedził Nigerię.
Przebieg.
Podczas dwudniowego pobytu w Nigerii Jan Paweł II wzywał do poszanowania praw człowieka (m.in. przekazał rządowi listę więźniów politycznych z prośbą o ich uwolnienie), a także do pojednania narodowego.

</doc>
<doc id="515827" url="https://pl.wikipedia.org/wiki?curid=515827" title="Przełęcz Beskid">
Przełęcz Beskid

Nazwę Beskid nosi sześć przełęczy w Beskidzie Małym, w Beskidzie Niskim i w Bieszczadach:

</doc>
<doc id="515829" url="https://pl.wikipedia.org/wiki?curid=515829" title="Hunspell">
Hunspell

Hunspell – korektor pisowni i analizator morfologiczny, opracowany pod kątem języków o bogatej morfologii i skomplikowanych wyrazów złożonych (niemiecki, węgierski); jako jedyny korektor obsługuje też mechanizmy aglutynacyjne. Nie udało się go jednak jeszcze dostosować do potrzeb języka fińskiego.
Od marca 2006 jest to standardowy korektor pisowni w OpenOffice.org.
Hunspell jest oparty na programie MySpell.

</doc>
<doc id="515830" url="https://pl.wikipedia.org/wiki?curid=515830" title="Norman L. Bowen">
Norman L. Bowen

Norman Levi Bowen (ur. 21 czerwca 1887 w Kingston w Ontario, zm. 11 września 1956 w Waszyngtonie) – kanadyjski petrograf działający głównie w USA, badał procesy krystalizacji magmy za pomocą analizy przemian fazowych krzemianów. Do jego najważniejszych prac zalicza się "The Evolution of the Igneous Rocks" wydaną w 1928 r.

</doc>
<doc id="515834" url="https://pl.wikipedia.org/wiki?curid=515834" title="Arianin">
Arianin



</doc>
<doc id="515835" url="https://pl.wikipedia.org/wiki?curid=515835" title="Marszałek sejmu">
Marszałek sejmu



</doc>
<doc id="515838" url="https://pl.wikipedia.org/wiki?curid=515838" title="Grupa Żywiec S.A.">
Grupa Żywiec S.A.



</doc>
<doc id="515839" url="https://pl.wikipedia.org/wiki?curid=515839" title="Orienteering">
Orienteering



</doc>
<doc id="515840" url="https://pl.wikipedia.org/wiki?curid=515840" title="Pałac „Pod Krzysztofory”">
Pałac „Pod Krzysztofory”

Pałac „Pod Krzysztofory”, popularnie zwany „Krzysztofory” lub niepoprawnie "pod Krzysztoforami" – zabytkowa kamienica w Krakowie przy ul. Szczepańskiej 2 na rogu Rynku Głównego 35. Siedziba Muzeum Historycznego Miasta Krakowa.
Nazwa pałacu pochodzi od figury św. Krzysztofa, która od około 1380 roku była umieszczona na fasadzie narożnej kamienicy.
Historia.
Budynek znajdował się tutaj prawdopodobnie już w 2. połowie XIII w. Przyrynkową partię obecnego pałacu Pod Krzysztofory tworzy średniowieczny dom, zajmujący lokacyjną działkę narożną. Najstarszym murowanym obiektem działki była wieża na rzucie kwadratu o boku 10 m, wzniesiona w połowie długości działki, przy granicy z południowym sąsiadem. Oprócz kamiennych murów, z budynku zachowało się ceglane obramienie otworu od strony wschodniej. Przed połową XIV w. wieżę wcielono do wzmiankowanego obszernego domu, złożonego z części frontowej i skrzydła wzdłuż ulicy Szczepańskiej. Prawdopodobnie w tym samym czasie lub niewiele później zbudowano przedproże. Około roku 1380 powstała kamienna figura św. Krzysztofa, usytuowana zapewne na fasadzie i stylowo związana z praską plastyką parlerowską. Pierwszymi znanymi właścicielami budynku byli w XIV wieku Spycymirowie, oraz Czirlowie w pierwszej ćwierci XV w. W 1423 r. dom wzmiankowany był jako „wielki” i od tego czasu do połowy XVI w. pozostawał w rękach patrycjuszowskiego rodu Morsztynów (stąd nazwana była też kamienicą Morsztynowską). Na przełomie XVI i XVII w. funkcjonowała tutaj jedna z najstarszych krakowskich aptek. 
W 1644 r. kamienicę i sąsiednie domy nabył marszałek nadworny koronny Władysława IV, Adam Kazanowski, który uczynił je rezydencją i planował przerobić na rezydencję królewską. Przebudowy w stylu barokowym dokonano według projektu Wawrzyńca Senesa, który wzniósł budynek pałacu na planie litery L i ozdobił go zachowanym do dnia dzisiejszego krużgankiem oraz galerią arkadową. Z tego okresu zachowały się również relikty dawnych gotyckich kamienic. 
Podczas najazdu („potopu”) szwedzkiego pałac został poważnie zdewastowany. Po roku 1680 właścicielem rezydencji stał się Jan Wawrzyniec Wodzicki. Z jego polecenia w latach 1682–1684 przeprowadzono gruntowną jej przebudowę. Pod koniec XVII w. przebudowy dokonał włoski architekt Jakub Sollari, a stiuki i wykończenia wykonał włoski rzeźbiarz Baltazar Fontana. Stiuki (przedstawiające m.in. strącenie Faetona) powstały wtedy m.in. w gabinecie o sklepieniu zwierciadlanym. W XVIII w. pomieszczenie to pełniło funkcję pałacowej kaplicy. Reprezentacyjny charakter budynku podkreślała wspaniała sień, kolumnada na dziedzińcu oraz duże sale na pierwszym piętrze (piano nobile). Po 1726 r. były prowadzone dalsze prace architektoniczne związane z przebudową obiektu. W ich efekcie fasada pałacu uzyskała cechy stylu barokowego. Została ona ponadto wyłożona okładziną kamienną, a bramę ozdobił barokowy portal. Przemianom uległy także wnętrza rezydencji, które upiększono dekoracją polichromowaną, zachowaną do naszych czasów w niektórych pomieszczeniach pierwszego i trzeciego piętra. Podziw współczesnych budziły także sprzęty zdobiące komnaty pałacu. To właśnie z Krzysztoforów wypożyczono na Wawel meble w związku z uroczystościami koronacyjnymi Augusta II. 
Pałac dosyć często zmieniał swoich właścicieli i lokatorów. Obok już wymienionych byli nimi Radziejowscy; mieszkał tu po abdykacji Jan Kazimierz, a później Michał Korybut Wiśniowiecki. W latach 1775-1782 w pałacu rezydował po powrocie z Kaługi biskup Kajetan Ignacy Sołtyk. Gdy w 1809 r. Kraków został wyzwolony przez wojska polskie pod wodzą księcia Józefa Poniatowskiego, budynek stał się kwaterą sztabu głównego. Szczególnie często właściciele pałacu zmieniali się w XIX w. W okresie tym na parterze mieściła się dość długo drukarnia „Czasu”, a ponadto Antoni Hawełka prowadził tam sklep kolonialny i popularny w Krakowie „interes śniadaniowy”. 
W pewnym momencie nad budynkiem zawisło bardzo poważne niebezpieczeństwo. W 1912 r. pałac stał się własnością spółki budowlanej, która postanowiła stary dom rozebrać, aby na jego miejscu wznieść dochodową kamienicę czynszową. Przeciwko temu projektowi ostro zaprotestowała krakowska opinia publiczna z Towarzystwem Opieki nad Polskimi Zabytkami Sztuki i Kultury na czele. Protest okazał się skuteczny i do rozbiórki na szczęście nie doszło. W 1916 r. Krzysztofory zostały odrestaurowane według projektu Wacława Krzyżanowskiego. Po wybuchu I wojny światowej znajdowały się tu kwatery ochotniczych jednostek wojskowych – Legionów Polskich. W 1918 pałac przejął Skarb Państwa. W 1919 w gmachu siedzibę miała Polska Komisja Rządząca. Po odnowieniu mieściła się w nim Dyrekcja Robót Publicznych. 
Z Krzysztoforami związana jest również mieszcząca się w piwnicach Galeria Krzysztofory. Na początku lat 30. XX w. powstała tu Grupa Krakowska, stowarzyszenie artystów działające do 1937 r., reaktywowane w 1958 r. W 1961 Tadeusz Kantor przeniósł do piwnic pałacu swój teatr Cricot 2, założony w 1955 roku w Domu Plastyków, a w roku 1980 przeniósł go do siedziby przy ul Kanoniczej 5 w Krakowie.
Od połowy lat 60. XX w. w budynku znajduje się Muzeum Historyczne Miasta Krakowa. 
Corocznie w Krzysztoforach ma miejsce wystawa pokonkursowa szopek krakowskich.

</doc>
<doc id="515841" url="https://pl.wikipedia.org/wiki?curid=515841" title="Puginał">
Puginał

Puginał (także: łac. "pugio", staropol. "tulich", "tylec", "tylecz") – jedna z najstarszych odmian broni kolnej, miniatura miecza. Mały puginał, zazwyczaj w użyciu cywilnym, potocznie nazywany jest sztyletem.
Puginałów "pugio" używali Rzymianie od I wieku p.n e. do I wieku n.e. W Afryce lud Kasai wykonywał puginały z miedzi. Istniało wiele jego lokalnych odmian, np. w Indiach "katar", Japonii "tantō", we Włoszech "cinquedea", w Gruzji "kama", na Malajach "kris". W Europie Zachodniej, w późnym średniowieczu, jego rozpowszechnioną formą była mizerykordia, a od XVI do XVIII wieku – lewak.
Posiada głownię prostą jedno- lub dwusieczną (zazwyczaj o przekroju czworokątnym), o rekojeści z jelcem. Noszony w pochwie przy boku po stronie prawej (miecz – z lewej), w stroju cywilnym wieszany na pasie z przodu, a czasem troczony przy pasie w połączeniu z sakiewką. Na ziemiach polskich w XIII−XIV wieku był podstawową bronią zaczepną (obok miecza) każdego rycerza. Długość ostrza wynosiła przeciętnie około 30 cm. Puginał w zasadzie nie nadawał się do cięcia, służył do zadawania precyzyjnych ran kłutych na najbliższy dystans w miejsca odsłonięte lub słabo zasłonięte (np. cios przez szparę wzrokową w hełmie garnczkowym, w kark pochylonego jeźdźca). Służył nie tylko do samoobrony, ale i skrytobójstwa. Bywał zabezpieczany przed utratą w walce lub zgubieniem za pomocą łańcuszka lub rzemienia przywiązanego do napierśnika. Różnice między krótkim mieczem, kordem, nożem bojowym i puginałem są płynne i w związku z tym bronie te bywają mylone.

</doc>
<doc id="515842" url="https://pl.wikipedia.org/wiki?curid=515842" title="Przełęcz Trzech Dolin">
Przełęcz Trzech Dolin

Przełęcz Trzech Dolin (810 m n.p.m., niem. "Dreiwassertal") – przełęcz w Sudetach Środkowych, w Górach Kamiennych, w północno-zachodniej części pasma Gór Suchych.
Opis.
Przełęcz Trzech Dolin znajduje się u podnóża Waligóry w centralnym punkcie Gór Kamiennych, gdzie zbiegają się granice zlewni trzech potoków: Rybnej, Sokołowca i Złotej Wody oraz gdzie schodzą się trzy grzbiety głównego grzbietu Gór Suchych: grzbiet najwyższy z Waligórą, grzbiet z Klinem i grzbiet z Graniczną i Bukowcem.
Zasadniczy trzon Gór Suchych składa się z trzech grzbietów: północnego, środkowego i południowego. Główny grzbiet środkowy jest krótszy od pozostałych i ma charakter zwartej, o bogatej rzeźbie, skalnej wyspy, otoczonej ze wszystkich stron dolinami. Jedynym połączeniem z grzbietem północnym jest Przełęcz Trzech Dolin zaliczana do jednych z oryginalniej ukształtowanych terenów w Górach Kamiennych.
Budowa geologiczna.
Rejon przełęczy zbudowany jest z permskich skał wylewnych - porfirów (latytów) i melafirów (trachybazaltów) oraz tufów porfirowych (ryolitowych). 
Turystyka.
Na przełęczy znajduje się węzeł szlaków turystycznych. Przełęcz posiada malownicze trasy biegowe i zjazdowe z licznymi wyciągami narciarskimi na stokach o różnym stopniu trudności. Corocznie od lat 80. XX wieku w okolicach przełęczy rozgrywana jest w lutym popularna międzynarodowa impreza narciarska "Bieg Gwarków".
100 m niżej na północny zachód od przełęczy znajduje się schronisko „Andrzejówka”.
Szlaki turystyczne.
Piesze:
Rowerowe górskie (wyznakowane w 2004 roku przez gminę Głuszyca):
Narciarski:

</doc>
<doc id="515847" url="https://pl.wikipedia.org/wiki?curid=515847" title="Nexter">
Nexter

Nexter Systems SA – francuskie przedsiębiorstwo państwowe przemysłu zbrojeniowego, znane wcześniej pod nazwą GIAT Industries (fr. "Groupement des Industries de l'Armée de Terre" – "Grupa Przemysłowa Armii Lądowej").
Nexter jest producentem amunicji, transporterów opancerzonych, artylerii i elektronicznych systemów bojowych na potrzeby sił zbrojnych Francji, a także innych krajów, do których eksportuje swoje produkty.
Historia.
Grupa Nexter została założona w 1973 roku z inicjatywy zakładów przemysłowych kierowanych przez armię i Ministerstwa Obrony Francji. W 1991 koncern został znacjonalizowany.
Zaraz po powstaniu koncern przynosił straty. W 2001 określono jego sytuację finansową jako krytyczną. Dopiero w 2004, głównie dzięki kontraktom na modernizację czołgów Leclerc oraz innych pojazdów pancernych, oraz znacznemu wzrostowi eksportu, Nexter zaczął przynosić zyski. 22 września 2006 grupa GIAT została przemianowane na Nexter Systems SA.
29 lipca 2015 Nexter Systems oraz niemiecki Krauss-Maffei Wegmann podpisały umowę o utworzeniu joint venture z równym udziałem obu przedsiębiorstw. Przewidywana nazwa nowej spółki miała brzmieć Newco. W grudniu 2015 rząd federalny Niemiec wyraził zgodę na połączenie koncernów i utworzenie spółki o nazwie KMW and Nexter Together, w skrócie KANT. Siedzibą firmy będzie Amsterdam.

</doc>
<doc id="515848" url="https://pl.wikipedia.org/wiki?curid=515848" title="Henri Grob">
Henri Grob

Henri Grob (ur. 4 czerwca 1904 w Braunau, zm. 5 lipca 1974 w Zurychu) – szwajcarski szachista, dziennikarz, teoretyk i malarz, mistrz międzynarodowy od 1950 roku. 
Kariera szachowa.
W latach 30. kilkakrotnie uczestniczył w silnych turniejów międzynarodowych, niejednokrotnie dzieląc wysokie miejsca. Rozegrał także kilka meczów z silnymi arcymistrzami, choć na ogół bez powodzenia. W latach 1963-1966 rozegrał ponad 120 partii korespondencyjnych, rozpoczynając je ruchem 1.g4 (któremu już w roku 1942 poświęcił wydaną w Zurychu książkę "Angriff g2-g4"); na jego cześć nazwano to otwarcie szachowe atakiem Groba. Trzykrotnie (w latach [927–1952) wystąpił w reprezentacji swojego kraju na szachowych olimpiadach. Był również dwukrotnym (1939, 1951) indywidualnym mistrzem Szwajcarii.
Namalował także portrety wielu czołowych szachistów, jego twórczość malarska zdobyła w Szwajcarii pewną popularność.

</doc>
<doc id="515858" url="https://pl.wikipedia.org/wiki?curid=515858" title="Rezerwat przyrody Stawy Gnojna im. rodziny Bieleckich">
Rezerwat przyrody Stawy Gnojna im. rodziny Bieleckich

Rezerwat przyrody Stawy Gnojna im. rodziny Bieleckich – faunistyczny rezerwat przyrody znajdujący się na terenie gminy Mszczonów w województwie mazowieckim. Leży częściowo na terenie Bolimowsko-Radziejowickiego z doliną środkowej Rawki Obszaru Chronionego Krajobrazu.
Rezerwat obejmuje obszar dawnych stawów rybnych PGRyb w dolinie Pisi Gągoliny, które obecnie nie są eksploatowane i są częściowo zarośnięte, oraz przyległe do nich łąki. Otulinę stanowi pas gruntów o szerokości 700 m.
Jest to pierwszy na terenie Polski rezerwat powołany z inicjatywy prywatnych właścicieli, którzy przeznaczyli na ten cel część swoich gruntów.
Rezerwat nie jest udostępniony do zwiedzania.

</doc>
<doc id="515863" url="https://pl.wikipedia.org/wiki?curid=515863" title="Pasamonik">
Pasamonik



</doc>
<doc id="515866" url="https://pl.wikipedia.org/wiki?curid=515866" title="Theodor Effenberger">
Theodor Effenberger

Theodor Effenberger także Theo Effenberger (ur. 21 sierpnia 1882 we Wrocławiu, zm. 6 marca 1968 w Berlinie) – niemiecki architekt modernistyczny.
Życiorys.
Effenberger studiował w Szkole Rzemiosła Budowlanego we Wrocławiu, a później także w Wyższej Szkole Technicznej w Darmstadt. Po okresie współpracy z kilkoma biurami architektonicznymi w Magdeburgu, Augsburgu i Altonie (ob. okręg administracyjny Hamburga) powrócił w 1907 do Wrocławia i rozpoczął działalność jako niezależny architekt, projektując głównie domy jednorodzinne.
W 1910 był jednym ze współzałożycieli Śląskiego Związku Ochrony Ojczyzny (niem. "Heimatschutzbewegung"), a w 1911 wstąpił do Śląskiego Związku Artystów, gdzie poznał m.in. Maksa Berga, Hansa Poelziga, Hansa Scharouna i Adolfa Radinga. Od 1919 pracował głównie dla Wrocławskiej Spółki Osiedlowej (niem. "Siedlungsgesellschaft Breslau AG"), projektując kilka osiedli i zespołów zabudowy. W październiku 1933 starał się o posadę profesora we Wrocławiu, jednak nie otrzymał nominacji. Ostatecznie w 1934 został wykładowcą rysunku na Państwowej Akademii Sztuki w Berlinie, po II wojnie światowej wykładowcą architektury na tamtejszej Wyższej Szkole Sztuk Pięknych, zaś w 1950 profesorem. W latach 1947–1949 współpracował z Scharounem w instytucie architektury Akademii Nauk w Berlinie Wschodnim.
Effenberger był umiarkowanym członkiem werkbundowskiej awangardy, w jego budynkach pojawiały się bowiem często rozwiązania znane z tradycyjnej sztuki architektonicznej.
Kuzyn Effenbergera, Walter Kratz (1899–1957) był również znanym architektem.

</doc>
<doc id="515867" url="https://pl.wikipedia.org/wiki?curid=515867" title="Theo Effenberger">
Theo Effenberger



</doc>
<doc id="515868" url="https://pl.wikipedia.org/wiki?curid=515868" title="Willard van Orman Quine">
Willard van Orman Quine



</doc>
<doc id="515872" url="https://pl.wikipedia.org/wiki?curid=515872" title="Wacław I Święty">
Wacław I Święty

Wacław I Święty, również Święty Wacław (ur. ok. 907, zm. 28 września 929 lub 935) – czeski książę z dynastii Przemyślidów, uważany za patrona Czech; męczennik, święty Kościoła katolickiego i Cerkwi prawosławnej.
Życiorys.
Był synem księcia Wratysława I i pogańskiej księżniczki Drahomiry. Gdy Wacław miał trzynaście lat, Wratysław I zmarł, a jego wychowaniem w duchu chrześcijańskim zajęła się babka, późniejsza święta Ludmiła, a nie matka, która wychowywała jego młodszego brata Bolesława. Około roku 924 Wacław rozpoczął samodzielne rządy w kraju, wygnał z niego Drahomirę i Bolesława i rozpoczął proces ugruntowania chrystianizacji Czech – wtedy właśnie wzniesiono przedromańską rotundę, której pozostałości znajdują się obecnie pod katedrą św. Wita na Hradczanach w Pradze.
Wzrost znaczenia chrześcijaństwa i polityka Wacława skutkowała zależnością Czech wobec Cesarstwa Niemieckiego, a to było sprzeczne z interesami części czeskiej elity, która popierała młodszego brata Wacława, Bolesława.
Bolesław zaprosił Wacława na uroczystości świętych Kosmy i Damiana do Starego Bolesławca. Tam wywiązała się kłótnia pomiędzy braćmi, Bolesław uderzył brata mieczem, a Wacław uciekł do kościoła, ale zanim tam dobiegł zabiło go trzech rycerzy Bolesława Tira, Česta i Hněvsa. Wkrótce potem Wacław został uznany za świętego jako męczennik.
O Wacławie mówią utwory hagiograficzne m.in. "Druhá staroslověnská legenda o sv. Václavu (Kniha o rodu a utrpení svatého Václava)". Według autora tej legendy został Wacław "zmuszony obcować z kobietą i spłodził z nią syna o imieniu Zbrasłav". Żona Wacława była niewierna z jego własnym sługą. Wacław ponoć ich przyłapał na gorącym uczynku. Nie kazał ich jednak stracić, lecz wybaczył i szlachetnie sam udzielił im ślubu.
Ikonografia.
W ikonografii Wacław I Święty jest przedstawiany z następującymi atrybutami: sztylet – narzędzie jego śmierci, anioł podający mu włócznię, trumna niesiona przez anioły.
Patronat.
Święty Wacław został ustanowiony w 1436 jednym z czterech głównych patronów Królestwa Polskiego przez biskupa krakowskiego kard. Zbigniewa Oleśnickiego.
Współcześnie jest patronem Czech i Pragi. W Polsce wiele starych kościołów ma za patrona tego świętego, m.in. krakowska katedra wawelska (śś. Stanisława i Wacława), kościół św. Wacława w Radomiu.
Dzień obchodów.
Wspomnienie liturgiczne obchodzone jest w Kościele katolickim w "dies natalis".
W kulturze.
Książę Wacław jest bohaterem angielskiej kolędy "Good King Wenceslas", zaczynającej się od słów "Good King Wenceslas looked out, on the Feast of Stephen", według legend śpi on ze swoimi rycerzami na górze Blaník, żartobliwe przedstawienie świętego zaproponował David Černý w postaci rzeźby "Koń".

</doc>
<doc id="515873" url="https://pl.wikipedia.org/wiki?curid=515873" title="Św. Wacław">
Św. Wacław



</doc>
<doc id="515874" url="https://pl.wikipedia.org/wiki?curid=515874" title="Uniwersytet Arizony">
Uniwersytet Arizony

Uniwersytet Arizony, Uniwersytet Arizoński () – główny publiczny uniwersytet amerykańskiego stanu Arizona, znajdujący się w Tucson. Został założony w roku 1885, jako pierwszy uniwersytet na terenie stanu Arizona.
Największym jego kolegium jest Eller College of Management, oferujący w Stanach Zjednoczonych jeden z najlepszych kierunków z dziedziny przedsiębiorczości.
Pracownikiem naukowym w Lunar and Planetary Laboratory tej uczelni był polski astronom Wiesław Wiśniewski.
Sport.
W systemie NCAA uczelnia należy do Dywizji I, a dokładniej do Pacific-12 Conference. Łącznie wystawia osiemnaście zespołów w różnych sportach. Wszystkie występują jako Arizona Wildcats. Największe sukcesy uniwersytet odnosi w softballu, w którym jego reprezentacja ośmiokrotnie sięgała po tytuł akademickich mistrzów Stanów Zjednoczonych. Czterokrotnie taki sam tytuł zdobyli baseballiści. Uczelnia ma też na koncie dwa tytuły mistrzowskie w golfie kobiet oraz po jednym w golfie mężczyzn, koszykówce mężczyzn, pływaniu mężczyzn oraz pływaniu kobiet.
Uniwersytet dysponuje stadionem (Arizona Stadium) do futbolu amerykańskiego na ponad 57 tysięcy widzów, halą sportową (McKale Center, używaną głównie do meczów koszykarskich) mieszczącą 14,5 tysiąca widzów, stadionem baseballowym na 6,5 tysiąca osób oraz stadionem softballowym dla prawie trzech tysięcy widzów.

</doc>
<doc id="515878" url="https://pl.wikipedia.org/wiki?curid=515878" title="Przysłop Miętusi">
Przysłop Miętusi

Przysłop Miętusi (1190 m, według wcześniejszych pomiarów 1189 lub 1187 m) – niewielka, szeroka przełęcz pomiędzy Skoruśniakiem i Hrubym Reglem – wzniesieniami oddzielającymi Dolinę Małej Łąki od Doliny Miętusiej i Kościeliskiej w Tatrach Zachodnich. Przełęcz to szerokie i płaskie siodło. Na nim, i na jego zachodnich stokach, znajduje się Miętusia Polana, na której w latach 1933–1986 działało Schronisko Ptasia. Do Doliny Małej Łąki opada spod przełęczy zalesiony Gmiński Żleb.
Przełęcz jest węzłem szlaków turystycznych, dogodnym miejscem odpoczynku i dobrym punktem widokowym. Z przysłopu roztaczają się widoki na Giewont i Czerwone Wierchy z kotłami polodowcowymi Wielkiej i Małej Świstówki oraz wiszącą Doliną Litworową i Mułową, a w kierunku zachodnim – Kominiarski Wierch, Halę Stoły, Zadnią Kopkę. Patrząc w kierunku Doliny Kościeliskiej, można dostrzec wznoszącą się w lesie tuż nad polaną Zawiesistą Turnię. Po północnej stronie, na skraju lasu znajduje się Czerwona Skałka, w której niegdyś wydobywano dobrą rudę żelaza.
Pastwiska na tej polanie otrzymał w roku 1595 od króla Zygmunta III Wazy niejaki T. Miętus z Cichego. W języku Wołochów, którzy rozpowszechnili pasterstwo w Karpatach, słowo "prislop" oznacza przełęcz.

</doc>
<doc id="515883" url="https://pl.wikipedia.org/wiki?curid=515883" title="Święty Wacław">
Święty Wacław



</doc>
<doc id="515884" url="https://pl.wikipedia.org/wiki?curid=515884" title="Reguła baryczna">
Reguła baryczna

Reguła baryczna (prawo Buys Ballota) – doświadczalna reguła wyznaczania kierunku, w którym znajduje się niż i wyż baryczny. Zgodnie z tą regułą człowiek stojący plecami do wiatru na półkuli północnej ma po swojej lewej stronie obszar niskiego ciśnienia. Oznacza to, że wiatr na średnich szerokościach wieje wokół centrum niżu przeciwnie do wskazówek zegara („cyklonalnie”).
Reguła ta, wykorzystywana dawniej w żegludze, ma obecnie charakter historyczny. Efekt przez nią opisywany jest związany z występowaniem siły Coriolisa. Została ona opublikowana w 1857 przez C.H.D. Buys-Ballota, stąd bywa nazywana jego imieniem.

</doc>
<doc id="515885" url="https://pl.wikipedia.org/wiki?curid=515885" title="Prawo Buys Ballota">
Prawo Buys Ballota



</doc>
<doc id="515886" url="https://pl.wikipedia.org/wiki?curid=515886" title="Płaszczyzna beta">
Płaszczyzna beta

Płaszczyzna beta (ang. "formula_1-plane approximation") – w meteorologii i oceanografii opisuje przybliżenie, w którym parametr Coriolisa zmienia się liniowo z szerokością geograficzną.
Płaszczyznę beta można wyobrazić sobie jako płaszczyznę styczną, w określonej szerokości geograficznej, do kuli ziemskiej. Przybliżenie płaszczyzny formula_1 sprowadza problem opisu przepływu powietrza (czyli prognozę zjawisk atmosferycznych) do przepływu na płaszczyźnie zamiast przepływu na sferze. Np. w meteorologii tropikalnej możemy rozważać równikową płaszczyznę beta, która zawiera równik i zwrotniki.
Parametr Rossby’ego.
Parametr Coriolisa, określający siłę bezwładności działającą na ciało poruszające się w układzie odniesienia związanym z obracającym się układem odniesienia jest określony dla Ziemi wzorem
Linearyzacja tego wyrażenia daje
gdzie:
Parametr formula_1 (parametr Rossby’ego), jest stałą wartością w danej analizie ruchu ciała, zależy od zmiany siły Coriolisa powodowanej przez sferyczność Ziemi. Jest stosowany w opisie fal Rossby’ego i opisie równikowych fal Kelvina.

</doc>
<doc id="515887" url="https://pl.wikipedia.org/wiki?curid=515887" title="Turbulencja czystego nieba">
Turbulencja czystego nieba

Turbulencja czystego nieba (ang. Clear-Air Turbulence, w skrócie CAT), to nagłe zawirowania (ruchy wstępujące i zstępujące) powietrza w bezchmurnej atmosferze. Występuje blisko prądów strumieniowych i związana jest z różnicą prędkości wiatru na różnych wysokościach (tego typu zmianę prędkości wiatru w górnej atmosferze łatwo zaobserwować w chmurach cirrus uncinus). 
Dziury powietrzne są nieprzyjemne i niebezpieczne dla pasażerów i załóg samolotów. CAT można wykryć i zmierzyć ich intensywność za pomocą pomiarów optycznych.

</doc>
<doc id="515888" url="https://pl.wikipedia.org/wiki?curid=515888" title="Dziura w powietrzu">
Dziura w powietrzu



</doc>
<doc id="515891" url="https://pl.wikipedia.org/wiki?curid=515891" title="Odd Nerdrum">
Odd Nerdrum

Odd Nerdrum (ur. 8 kwietnia 1944 w Helsingborgu, w Szwecji) – norweski malarz, jeden z najsławniejszych współczesnych malarzy figuratywnych.
Życiorys.
W latach 60. XX w. studiował malarstwo w Statens kunstakademi w Oslo. Opuścił jednak uczelnię, chcąc malować w stylu dawnych mistrzów. Tworzy trudne do zinterpretowania obrazy w stylu klasycznym, nawiązujące do dzieł Rembrandta i Caravaggia.
W 2003 przeprowadził się na Islandię, później mieszkał m.in. we Francji i w Szwecji (Helsingborg).
Jest też autorem sztuki teatralnej "Ostatnie dni Immanuela Kanta" ("Immanuel Kants siste dager").

</doc>
<doc id="515894" url="https://pl.wikipedia.org/wiki?curid=515894" title="Wojtas (raper)">
Wojtas (raper)

Wojtas, właściwie Wojciech Schmidt (ur. 4 lipca 1974 w Kielcach) – polski raper i producent muzyczny. Wojciech Schmidt znany jest przede wszystkim z wieloletnich występów w zespole hip-hopowym Wzgórze Ya-Pa-3, którego był współzałożycielem. Muzyk wziął udział w nagraniach wszystkich albumów składu. Wraz z zespołem uzyskał także nominację do nagrody polskiego przemysłu fonograficznego Fryderyka za album pt. "Centrum" (1997).
Równolegle pod koniec lat 90. XX w. Wojtas współtworzył kolektyw 10 Osób, który zarejestrował utwór tytułowy na kompilację "Wspólna scena". Wydawnictwa w zamyśle wydawcy Krzysztofa Kozaka mającego na celu swoiste zjednoczenie krajowej sceny muzyki hip-hopowej. Po 2002 roku wraz z rozpadem Wzgórza Ya-Pa-3 Wojtas rozpoczął solową działalność artystyczną. Pierwszy album solowy rapera zatytułowany "Moja gra" ukazał się w 2005 roku. Na płycie gościnnie wystąpili tacy wykonawcy jak: Rada, Borixon, Dab, Gutek, Fu, Kali, PSF i Peja. Jednakże materiał spotkał się z komercyjnym niepowodzeniem. Wkrótce potem muzyk wyemigrował do Anglii. Po powrocie do kraju Wojtas związał się ze składem Hurragun wraz z którym zrealizował album pt. "Hurrap". Następnie muzyk rozpoczął prace nad drugim albumem solowym. Kolejna produkcja Wojtasa zatytułowana "23" ukazała się w 2013 roku. Wydawnictwo dotarło do 17. miejsca zestawienia OLiS.

</doc>
<doc id="515900" url="https://pl.wikipedia.org/wiki?curid=515900" title="King’s Cross Station">
King’s Cross Station

King’s Cross Station – dworzec kolejowy w centralnym Londynie, w dzielnicy King’s Cross. Budynek dworca pochodzi z 1852 roku i posiada 11 peronów. W 2005 roku stacja obsłużyła 49,137 mln pasażerów. W jego bezpośrednim sąsiedztwie znajduje się dworzec St Pancras International.
18 listopada 1987 doszło na tej stacji do tragicznego w skutkach pożaru, w wyniku którego zginęło 31 osób. 7 lipca 2005 roku na stacji metra pod dworcem stacji miał miejsce zamach bombowy – jeden z serii ataków na londyński system transportu.
Stacja jest obecnie eksploatowana przez czterech przewoźników, dla wszystkich pełni on rolę krańca ich tras. First Hull Trains jeździ stąd do Hull, zaś Grand Central Railway do Sunderlandu. East Coast oferuje szybkie połączenia do szeregu miast, m.in. Peterborough, Doncaster, Leeds, Yorku, Darlington, Durham, Newcastle, Edynburga, Glasgow, Dundee, Aberdeen i Inverness. Natomiast korzystając z usług First Capital Connect, można dostać się do północnego Londynu oraz hrabstw Cambridgeshire, Hertfordshire i Bedfordshire.
Stacja w kulturze.
Znana jest z serii powieści "Harry Potter", w których mieści się na niej peron 9¾, dostępny jedynie dla czarodziejów. W rzeczywistości perony 9 i 10 są inaczej usytuowane i ich rolę w filmie grały perony 4 i 5, natomiast w filmie "Harry Potter i Komnata Tajemnic" pokazano neogotycką fasadę dworca St. Pancras. Jedna ze ścian zawiera tabliczkę informacyjną, że jest przejściem do czarodziejskiego peronu, oraz wmurowany do połowy wózek bagażowy co ma sugerować, że komuś niezupełnie udał się czar.

</doc>
<doc id="515902" url="https://pl.wikipedia.org/wiki?curid=515902" title="Cieśnina Patinti">
Cieśnina Patinti

Cieśnina Patinti () – cieśnina w Indonezji na Morzu Moluckim; oddziela wyspy Halmahera i Bacan; długość ok. 70 km, szerokość 10–35 km. Cieśnina w części północnej ma głębokość od 10-500 m, a w części południowej od 20-1500 m.

</doc>
<doc id="515908" url="https://pl.wikipedia.org/wiki?curid=515908" title="Port lotniczy Kair">
Port lotniczy Kair

Międzynarodowy port lotniczy Kair – największy port lotniczy Egiptu i drugi pod względem wielkości w Afryce, po Johannesburgu znajdujący się 15 km na północny wschód od centrum Kairu, w jego dzielnicy Heliopolis (Ajn asz-Szams). Jest głównym portem przesiadkowym linii lotniczych EgyptAir. W 2017 roku obsłużył prawie 16 mln pasażerów.

</doc>
<doc id="515910" url="https://pl.wikipedia.org/wiki?curid=515910" title="Odpylacze">
Odpylacze



</doc>
<doc id="515911" url="https://pl.wikipedia.org/wiki?curid=515911" title="Więźba sadzenia">
Więźba sadzenia

Więźba układ i odległość między sadzonkami w uprawie leśnej lub na plantacjach (np.: drzew szybkorosnących i nasienna) .
Więźba może mieć charakter:
Dla gatunków podstawowych stosuje się więźby prostokątne od 2,5x2 do 4x5m. Dla olszy, świerka i jedlicy są gęstsze, natomiast luźniejszą więźbę stosje się dla modrzewia, brzozy i osiki. Więźba gatunków towarzyszących zależy od ich szybkości wzrostu.

</doc>
<doc id="515912" url="https://pl.wikipedia.org/wiki?curid=515912" title="Parafia św. Maksymiliana Marii Kolbe w Tychach">
Parafia św. Maksymiliana Marii Kolbe w Tychach

Parafia św. Maksymiliana Marii Kolbe – rzymskokatolicka parafia znajdująca się w Tychach. Parafia należy do dekanatu Tychy Nowe w archidiecezji katowickiej.
Historia parafii.
Proces tworzenia nowej parafii związany był z nowo powstającym osiedlem, które znajduje się na pograniczu dotychczasowych parafii Narodzenia św. Jana Chrzciciela w Cielmicach i Najświętszego Serca Pana Jezusa w Paprocanach. Inicjatorem pomysłu powstania nowej parafii był proboszcz parafii paprocańskiej ks. Leon Pawełczyk. 26 sierpnia 1982 r. zaczął ubiegać się o zezwolenie na budowę kościoła. 18 listopada 1984 r. została erygowana parafia, w skład której wchodzą: część Paprocan i Cielmic, oraz nowo powstające osiedle „Z”. 11 sierpnia 2016 roku proboszcz – budowniczy Benedykt Borkowy przeszedł na emeryturę. Jego miejsce zajął ks. Piotr Nowiński. 28 października 2019 roku funkcję proboszcza objął znany teolog dr ks. Grzegorz Strzelczyk.
Kościół parafialny.
W 1984 r. za zgodą ówczesnego biskupa Herberta Bednorza i władz miasta po długich negocjacjach ks. Pawełczyk otrzymał zezwolenie na włączenie do ogólnodiecezjalnego planu na budowę nowej świątyni w Paprocanach. Kościół miał zostać wybudowany pod lasem, który od osiedla oddzielony był polami i była trzecia propozycja lokalizacji kościoła, na którą zgodziły się władze miasta. Parafia otrzymała patrona w św. Maksymilianie Marii Kolbem, z racji jego kanonizacji w tym czasie przez papieża Jana Pawła II. W 1983 r. proboszczem i budowniczym kościoła został ks. Benedykt Borkowy. 5 maja 1983 r. został zakupiony teren pod nowy kościół, od cielmickich gospodarzy: Marty i Karola Bierońskich oraz Marty Kocurek. 9 stycznia 1984 r. na placu budowy stanął krzyż. W pierwszym roku budowy prace budowlane nabrały tempa. Stanęła kaplica, która służyła jako tymczasowy kościół. Wkrótce został wybudowany dom katechetyczny i probostwo o łącznej powierzchni 1100 m². Przy budowie tych obiektów pomagały kilkunastoosobowe grupy młodzieży studenckiej z Hiszpanii, Włoch i Francji. W 1990 roku zakończyły się wszystkie prace wykończeniowe przy budowie ośrodka administracyjno-mieszkaniowego. Od tego czasu księża zamieszkali na nowym probostwie i zaczęła funkcjonować kancelaria parafialna. Z domu katechetycznego korzystało około 1000 dzieci. Parafia liczyła wówczas około 3000 wiernych, w tym 1060 rodzin. W rok później liczby te zwiększyły się do 5300 i 1613 rodzin, by w 1986 r. osiągnąć poziom 5700 parafian i 1660 rodzin. W 2006 roku tę część Tychów zamieszkiwało 5900 osób, w tym 5700 katolików. Pod koniec września 1987 roku po pięciu latach od powstania parafia otrzymała zgodę na budowę kościoła. Od 1988 r. przystąpiono do budowy kościoła. Autorem koncepcji architektonicznej był Janusz Włodarczyk i Bożena Włodarczyk, konsultantem – Jerzy Manjura. Kamień węgielny poświęcony został przez papieża Jana Pawła II w Katowicach 20 czerwca 1983 r. Na przełomie października i listopada 1988 r. rozpoczęte zostały prace przy budowie kościoła. Powierzchnia użytkowa kościoła wynosi 597 m², a powierzchnia całego ośrodka parafialnego – 1217 m². Największy z dzwonów jest pod wezwaniem Matki Sprawiedliwości i Miłości Społecznej – ufundowany przez rodzinę Podmokły, średni pod wezwaniem św. Katarzyny ufundowany przez rodziny kolejarskie, a najmniejszy pod wezwaniem św. Maksymiliana ufundowała rodzina Gniza. 22 grudnia 1996 r. abp Damian Zimoń dokonał uroczystego poświęcenia nowego kościoła w naszej wspólnocie pod wezwaniem św. Maksymiliana Marii Kolbego. W czasie liturgii poświęcenia świątyni w ołtarzu zostały złożone relikwie św. Piusa Męczennika. Po poświęceniu świątyni nadal trwały prace wykończeniowe. Autorem Stacji Drogi Krzyżowej w kościele i wizerunku św. Maksymiliana jest artysta plastyk profesor Stanisław Kluska. W latach 2001–2004 postawiono ogrodzenie kościoła ze stacjami drogi krzyżowej w formie kapliczek wykonanych z brązu według projektu artysty plastyka Wiesława Domańskiego. Pamiątką wieńczącą obchody Roku Jubileuszowego 2000 w parafii jest rzeźba Chrystusa Zbawiciela, ustawiona w miejscu częściowo rozebranego tzw. pełnego muru, w samym jego środku, od strony placu Zbawiciela. Rzeźba ma 2,5 metra wysokości i jest odlana z brązu. W uroczystości jej poświęcenia uczestniczyły władze miasto, fundatorzy i parafianie. Po trzynastu latach istnienia parafii zaświtała nadzieja, że osiedle „zbliży” się przybliży się do kościoła. Na terenie osiedla „Z” zainaugurowano budowę ekologicznych budynków mieszkalnych.
Duszpasterstwo.
W salkach przy kościele powstała biblioteka parafialna, dostępna nie tylko dla mieszkańców parafii. W tym samym budynku Rada Osiedla „Z” wynajmuje pomieszczenia, które społecznie zostały wyremontowane przez członków Rady i które zostały zaadaptowane na siłownię (ogólnodostępną dla mieszkańców osiedla „Z”). Rada Osiedla „Z” zatrudnia opiekuna siłowni oraz sukcesywnie doposaża siłownię w nowy sprzęt. Przy parafii działa klub piłkarski. W niedzielę 13 września 1998 r. Rada Parafialna zorganizowała festyn parafialny, gościem specjalnym był prezydent Lech Wałęsa, który uczestniczył we mszy św. i spotkał się z mieszkańcami parafii. W 2001 r. rozpoczął swoją działalność Parafialny Fundusz Stypendialny, którego założycielem jest ks. proboszcz Benedykt Borkowy i Mieczysław Podmokły. Fundusz służy pomocą materialną uzdolnionej młodzieży akademickiej parafii, będącej w trudnej sytuacji finansowej. Ofiary na fundusz wpływają w większości od sponsorów w mniejszej części, od parafian. Komisja funduszu każdego roku przyznaje pieniądze, są to stypendia comiesięczne lub jednorazowe.

</doc>
<doc id="515921" url="https://pl.wikipedia.org/wiki?curid=515921" title="Banjar (Indonezja)">
Banjar (Indonezja)

Banjar – miasto w Indonezji na Jawie w prowincji Jawa Zachodnia.
Powierzchnia 113.59 km²; 161 tys. mieszkańców (2004).
Status miasta ("kota") uzyskało 1 grudnia 2002 r.

</doc>
<doc id="515928" url="https://pl.wikipedia.org/wiki?curid=515928" title="Waiting">
Waiting

Waiting – trzeci singel z płyty "Warning" amerykańskiego zespołu punk rockowego Green Day.
Piosenka opowiada o mężczyźnie, który czekał, aby wyrazić swoją miłość i w końcu dostał swoją szansę.
Tekst utworu został napisany do melodii Petuli Clark („Downtown”).

</doc>
<doc id="515930" url="https://pl.wikipedia.org/wiki?curid=515930" title="Uprawa leśna">
Uprawa leśna

Uprawa leśna ("hodowla leśna") – jedna z pierwszych faz rozwoju drzewostanu obejmująca młode pokolenie drzew gatunków lasotwórczych pochodzące z nasadzenia sztucznego (z sadzonek). Uprawa powstaje w toku odnowień sztucznych na zrębach, lub na gruncie nieleśnym przy zalesianiu. Faza obejmuje pierwsze lata życia drzewostanu od zasadzenia do 20 lat. Drzewka tworzące uprawę są jeszcze małe, rosną powoli i pomimo znacznej liczebności nie tworzą na ogół zwartego zgrupowania. Przestrzenne ich rozmieszczenie w uprawie jest z reguły bardziej regularne niż w nalocie. Wpływ młodych drzewek w uprawie wzajemnie na siebie i na lokalne warunki siedliskowe jest nikły. Uprawa w korzystnych warunkach rozwoju przechodzi w młodnik.

</doc>
<doc id="515931" url="https://pl.wikipedia.org/wiki?curid=515931" title="Lhokseumawe">
Lhokseumawe

Lhokseumawe – miasto w Indonezji, w okręgu specjalnym Aceh. Położone jest na północnym wybrzeżu Sumatry, nad Morzem Andamańskim. Według spisu ludności z 1 maja 2010 roku liczyło 129 251 mieszkańców.

</doc>
<doc id="515932" url="https://pl.wikipedia.org/wiki?curid=515932" title="Przepuklina udowa">
Przepuklina udowa

Przepuklina udowa (łac. "hernia femoralis") – występująca częściej u kobiet. Wrota stanowi pierścień udowy głęboki. Worek przepuklinowy może następnie kierować się przez kanał udowy do rozworu odpiszczelowego, po przejściu którego może być wyczuwalny pod skórą górnej i przyśrodkowej powierzchni uda.

</doc>
<doc id="515933" url="https://pl.wikipedia.org/wiki?curid=515933" title="Fiołek dacki">
Fiołek dacki

Fiołek dacki ("Viola dacica" Borbás) – gatunek rośliny wieloletniej należący do rodziny fiołkowatych. Występuje w środkowej, wschodniej i południowo-wschodniej Europie. Podawany jest z takich państw jak Polska, Czechy, Słowacja, Węgry, Ukraina, Rumunia, Bułgaria, Serbia, Chorwacja i Albania. W Polsce roślina rzadka. Występuje jedynie na połoninach Bieszczadów. W Bułgarii występuje w górach Riła, Piryn, Witosza, Sławjanka, zachodniej i środkowej części Starej Płaniny oraz w Rodopach. 
Biologia i ekologia.
Rośnie na łąkach i terenach skalistych. W Bułgarii występuje na wysokości od 1300 do 2800 m n.p.m. Kwitnie od czerwca do sierpnia. 

</doc>
<doc id="515942" url="https://pl.wikipedia.org/wiki?curid=515942" title="Obraz Matki Bożej Trybunalskiej">
Obraz Matki Bożej Trybunalskiej

Matka Boża Trybunalska (nazywana także Matką Pocieszenia) – wizerunek, obraz Matki Bożej z Dzieciątkiem znajdujący się w Piotrkowie Trybunalskim.
Obraz Matki Bożej Trybunalskiej, namalowany przez nieznanego włoskiego artystę w XVI wieku, został w 1580 roku ofiarowany Trybunałowi Koronnemu, powołanemu w Piotrkowie przez króla Polski Stefana Batorego. Obraz początkowo znajdował się w kościele farnym. W czasie dawnych posiedzeń Trybunału przenoszony był do kaplicy sądowej. Po 1792 roku obraz znajdował się w archiwum Trybunału w ratuszu. W 1829 roku, staraniem o.o. Pijarów obraz został przeniesiony do kościoła św. Franciszka Ksawerego, który stał się Sanktuarium Matki Bożej Trybunalskiej. Sanktuarium jest powszechnie uznanym miejscem modlitwy za tych, którzy sprawują władzę.
W Piotrkowie Trybunalskim prawie pięćset lat temu obraz ten odgrywał bardzo ważną rolę. Modlili się przed nim monarchowie (m.in. król Stefan Batory), posłowie i senatorowie. Piotrków to miejsce narodzenia polskiego i europejskiego parlamentaryzmu. Czynione są starania, aby Matka Boża Trybunalska stała się patronką polskich parlamentarzystów.
Obraz Matki Bożej Trybunalskiej 26 maja 2006 roku ukoronował papież Benedykt XVI podczas mszy na placu Piłsudskiego w Warszawie. Była to pierwsza koronacja obrazu dokonana przez papieża Benedykta XVI. Korony dla obrazu poświęcił w Rzymie 27 października 2004 roku Jan Paweł II.
2 marca 2007 dekretem Kongregacji ds. Kultu Bożego i Dyscypliny Sakramentów Matka Boża Trybunalska została ogłoszona patronką polskich parlamentarzystów.
Modlitwa do Matki Bożej Trybunalskiej.
Matko Boża, Niepokalana Maryjo! Zwracam się z ufnością do Ciebie
w obrazie Matki Bożej Trybunalskiej.
Jesteś tu wzywana jako Pani Pocieszenia,
którego Źródłem jest miłość Ojca,
objawiona przez Twego Syna
i Ducha Świętego Pocieszyciela.
Wejrzyj, o Pani i Matko na potrzeby
Twoich dzieci,
do których i ja pragnę należeć.
Tobie jako Matce oddaję
całe moje życie z wiarą i nadzieją,
że napełni mnie Boża miłość
i pozwoli przezwyciężać wszelkie trudności,
także w naszej Ojczyźnie,
którą - będąc patronką parlamentarzystów
i władzy sądowniczej - opiekujesz się na 
wieki wieków.Amen

</doc>
<doc id="515943" url="https://pl.wikipedia.org/wiki?curid=515943" title="Zdzisław Nowak">
Zdzisław Nowak

Nazwisko to nosili m.in.:

</doc>
<doc id="515945" url="https://pl.wikipedia.org/wiki?curid=515945" title="Sabang">
Sabang

Sabang – miasto w Indonezji, w okręgu specjalnym Aceh. Położone jest na wyspie Weh, nad Morzem Andamańskim. Według spisu ludności z 2010 roku liczyło 30 653 mieszkańców. 

</doc>
<doc id="515949" url="https://pl.wikipedia.org/wiki?curid=515949" title="Alt (klawisz)">
Alt (klawisz)

Alt – klawisz na klawiaturze komputerowej, zwykle znajdujący się po obu stronach spacji. Wykorzystywany jest jako klawisz modyfikatora, do zmiany (ang. alternate) funkcji innych klawiszy. W większości klawiatur w układzie non-US zamiast drugiego klawisza Alt występuje prawie identyczny klawisz AltGr (po prawej stronie spacji).
Klawisz Alt zastąpił klawisz Meta na starych klawiaturach MIT. Początkowo klawisz Meta i Alt ustawiały najwyższy bit sygnału generowanego przez klawisz na 1 (na przykład A generuje 01000001, podczas gdy Alt-A generuje 11000001). W nowszych systemach komputerowych klawisz Alt nie działa już w ten sam sposób.
Alt jest znany z kombinacji klawiszy Control-Alt-Delete, która w systemie Microsoft Windows odbierana jest jako tak zwana Secure Attention Sequence i w zależności od systemu może wywołać menadżera zadań czy wyświetlić opcje związane z bezpieczeństwem. W systemach DOS sekwencja ta restartowała komputer.
Inne często wykorzystywane kombinacje tego klawisza to Alt-F4 do zamykania aktywnego okna lub programu i Alt-Tab służący do przełączania się pomiędzy oknami.
Przytrzymanie klawisza Alt i wpisanie stosownych cyfr z klawiatury numerycznej pozwala uzyskać specjalne znaki (kody Alt, ang. "Alt codes") normalnie niedostępne na klawiaturze. Dla przykładu przytrzymanie Alt podczas wpisywania 0169 pozwala uzyskać znak ©. Kody te są używane do wpisywania symboli matematycznych, znaków z innych języków, symboli walut, itp.

</doc>
<doc id="515950" url="https://pl.wikipedia.org/wiki?curid=515950" title="Bitwa pod Podolem">
Bitwa pod Podolem

Bitwa pod Podolem – starcie zbrojne, które miało miejsce 26/27 czerwca 1866 pod wsią Podolí (dziś Svijany koło Turnova), na północ od Pragi między pruską Armią Łaby a austriacką Armią Izery podczas wojny prusko-austriackiej o hegemonię w Związku Niemieckim za czasów Ottona von Bismarcka. Wojskami pruskimi dowodził Julius von Bose, a austriackimi Eduard Clam-Gallas.
Bitwa zakończyła się porażką wojsk austriackich, jednak Prusacy nie wykorzystali sukcesów z powodu błędów w dowodzeniu.

</doc>
<doc id="515955" url="https://pl.wikipedia.org/wiki?curid=515955" title="Bitwa pod Náchodem">
Bitwa pod Náchodem

Bitwa pod Náchodem (zwana też "bitwą pod Vysokovem") – starcie zbrojne, które miało miejsce 27 czerwca 1866 pod wsią Vysokov, 3 km na zachód od Náchodu między pruskim V korpusem a austriackim VI korpusem podczas wojny prusko-austriackiej o hegemonię w Związku Niemieckim za czasów Ottona von Bismarcka.
Przebieg.
W historiografii niemieckiej zwana "Schlacht bei Nachod", przez Czechów "bitva u Náchoda" lub "bitva na Dobeníně".
Bitwa zakończyła się porażką wojsk austriackich, które próbowały zatrzymać przejście pruskiego V korpusu z ziemi kłodzkiej w głąb Królestwa Czech.
Polacy walczyli po obu stronach – w armii pruskiej stanowili większość V korpusu. 1 pułk ułanów przyczynił się do zwycięstwa Prusaków szarżując na dwa pułki austriackich kirasjerów.
Na cmentarzu w Náchodzie znajduje się pomnik upamiętniający żołnierzy austriackich z napisami w językach niemieckim, polskim, węgierskim i czeskim.

</doc>
<doc id="515956" url="https://pl.wikipedia.org/wiki?curid=515956" title="Schowek">
Schowek

Schowek – część pamięci komputera (specjalnie wydzielona), zarezerwowana w systemach operacyjnych na zapisywanie wskazanych przez użytkownika danych.
Do pamięci ze schowka może odwoływać się użytkownik. Typowym zastosowaniem schowka jest skopiowanie fragmentu tekstu lub grafiki z jednego programu do drugiego.
Zwykle kopiowanie danych do schowka polega na zaznaczeniu jakiegoś fragmentu tekstu, grafiki, pliku lub innego obiektu i naciśnięciu kombinacji klawiszy CTRL + C (lub CTRL + X, aby dane kopiowane do schowka usunąć z pierwotnej lokalizacji). Wywołanie informacji umieszczonych w schowku uzyskuje się poprzez wciśnięcie CTRL + V. W systemie macOS zamiast CTRL używa się klawisza Command.
Podgląd Schowka w Microsoft Windows można otworzyć za pomocą programu "clipbrd". W systemie tym Schowek będący w pamięci RAM nie jest przechowywany po wyłączeniu komputera. Inaczej jest w przypadku zapisanych plików Schowka, które nie giną po wyłączeniu komputera.
W systemie Windows umożliwia on przenoszenie różnego rodzaju danych (najczęściej tekst, grafika oraz pliki). Jeśli skopiuje się tekst formatowany do programu oferującego formatowanie, formatowanie zostanie zachowane, lecz jeśli kopiuje się tekst sformatowany do programu nieobsługującego formatowania, kopiowany zostaje tekst niesformatowany, nie powodując żadnych problemów.

</doc>
<doc id="515961" url="https://pl.wikipedia.org/wiki?curid=515961" title="Jerónimo Martins">
Jerónimo Martins

Jerónimo Martins SGPS, S.A. – portugalskie przedsiębiorstwo będące właścicielem między innymi sieci handlowej Biedronka.
W Portugalii Grupa JM zarządza trzema sieciami hipermarketów i supermarketów, a także hurtowniami i zakładami produkcyjnymi. Od lutego 1996 roku do listopada 2013 roku grupa była kierowana przez Alexandre’a Soaresa dos Santosa, który w 2012 roku otrzymał tytuł najbogatszego człowieka w Portugalii. Kolejnym prezesem grupy został jego syn, Pedro Soares dos Santos.
Historia.
Początki działalności sięgają roku 1792, gdy Galisyjczyk Jerónimo Martins otworzył w dzielnicy Lizbony Chiado swój pierwszy sklep. Po zakończeniu wojen napoleońskich król Portugalii Ferdynand II udzielił Jerónimo Martinsowi przywileju zaopatrywania królewskiego dworu. Po śmierci Martinsa prowadzenie firmy przejął jego syn Domingos, który wykorzystał kontakty z dworem królewskim jako główny element budowania marki sklepu, który oferował luksusowe towary. Po okresie rządów starszego syna, który nie był zainteresowany prowadzeniem firmy, a jedynie korzystaniem z majątku, władzę w firmie przejął drugi z synów Domingosa Martinsa, Joao António Martins, który odbudował przedsiębiorstwo. Kolejnym właścicielem, po bezdzietnej śmierci Joao, został jego przyjaciel, Júlio César Pereira de Melo, który w 1921 roku włączył do przedsiębiorstwa rodzinną firmę handlową z Porto. Kolejnymi właścicielami firmy, w tym samym roku, zostali Francisco Manuel Dos Santos i Elísio Pereire do Vale, a później zięć pierwszego z nich Elísio Alexandre Dos Santos, którzy rozwijali firmę jako sieć sklepów. W okresie II wojny światowej firma zajęła się także produkcją artykułów spożywczych, które częściowo sprzedawała Aliantom. W połowie XX wieku firma rozszerzyła profil działalności, m.in. na rynek nieruchomości. Następnie kierownictwo nad firmą przejął syn właściciela, Alexandre Soares Dos Santos, który po raz kolejny rozszerzył zakres działalności. W latach 80. przedsiębiorstwo otworzyło sieć sklepów pod marką Pingo Doce, zakupiło większościowy pakiet udziałów w hurtowniach Recheio i zakupiło brazylijską sieć marketów Pao de Açúcar. W 1990 roku Jerónimo Martins stała się spółką giełdową, notowaną na lizbońskiej giełdzie. W 1995 roku spółka zakupiła polską sieć sklepów Biedronka.
W 2017 przedsiębiorstwo zarobiło 385 mln euro, z czego zdecydowana większość pochodzi z Polski. Polska Biedronka ma 68-proc. udział w wartości sprzedaży grupy i 87-proc. w zysku przed opodatkowaniem z odsetkami i amortyzacją (EBITDA).
Współudziałowcem w spółce jest holenderski Ahold, który ma udziały w wysokości ok. 49%.
Przedsiębiorstwo prowadzi również wspólną działalność:
Działalność w Polsce.
Grupa kapitałowa Jerónimo Martins posiada 3000 sklepów i 15 centrów dystrybucyjnych na terenie Polski. Przedsiębiorstwo zatrudnia w Polsce ponad 70 tysięcy pracowników.
W Polsce swoją działalność przedsiębiorstwo rozpoczęło w 1995 pod nazwą Jeronimo Martins Dystrybucja S.A. W 2005 obchodziło dziesięciolecie działania na polskim rynku. Zainwestowano podczas tych 10 lat około 1,7 mld złotych w rozbudowę i modernizację sklepów sieci Biedronka. W grudniu 2007 przedsiębiorstwo stało się właścicielem wszystkich sklepów pod szyldem Plus na terenie Polski i Portugalii. Od 5 czerwca 2012 spółka nosi nazwę Jeronimo Martins Polska S.A. Ogólne przychody przedsiębiorstwa w roku 2012 wyniosły prawie 29 mld złotych, przychody ze sprzedaży wyniosły ponad 28,9 mld złotych.
Przedsiębiorstwo jest również właścicielem sieci drogerii Hebe.
Procesy sądowe.
W latach 2007–2009 JMD sp. z o.o. przegrało procesy sądowe o łamanie praw pracowniczych.

</doc>
<doc id="515963" url="https://pl.wikipedia.org/wiki?curid=515963" title="Bitwa pod Trutnovem">
Bitwa pod Trutnovem

Bitwa pod Trutnovem (Trautenau) – starcie zbrojne, które miało miejsce 27 czerwca 1866 pod miastem Trutnov (niem. Trautenau), na północny wschód od Hradca Králové między pruskim I korpusem a austriackim X korpusem podczas wojny prusko-austriackiej o hegemonię w Związku Niemieckim za czasów Ottona von Bismarcka.
Bitwa miała miejsce w pasie działania I korpusu pruskiego (1 i 2 dywizja), w końcowej fazie forsowania Sudetów i wkraczania do Czech. Przeciwnikiem był X korpus austriacki słynnego (z czasów wojny prusko-duńskiej) generała Gablenza (brygady: Mondela, Knebela, Wimpffena, Grivicica).
Początkowo Mondel zajmował Trautenau i strategiczne wzgórza na południe od miasta. Pod naciskiem Prusaków wyłaniających się z Bramy Lubawskiej (niem. "przełęczy Landeshut") (Landeshut – dziś Kamienna Góra) o 12:00 odstąpił od miasta, zgodnie z rozkazami. Niestety dla Austriaków brygada Mondela była jedyną na miejscu z X korpusu.
Gablenz, żeby osiągnąć sukces i zablokować ważne skrzyżowanie w Trutnovie, musiał odebrać Prusakom wzgórza (Hopfenberg, Johannesberg, Szubieniczne). Aby to osiągnąć skierował brygadę Wimpffena ku centrum szyku pruskiego, a Grivicica na prawo, z zadaniem obejścia flanki. Jego ostatnia brygada – Knebela – miała pojawić się na polu z opóźnieniem.
Do wsparcia wystawił 40 świetnych austriackich dział, które znacznie górowały nad pruskimi i rozpoczął ostrzał pruskiego centrum. Prusacy zdołali na strome stoki wzgórz wciągnąć ledwie 10 dział i nie mieli za bardzo jak odpowiadać.
Generał Bonin, który był żółtodziobem z nominacji królewskiej, nigdy w życiu nie słyszał takiej kanonady (jedna z baterii Gablenza wystrzeliła wtedy co najmniej 2360 pocisków). Rozumiejąc, że taki ostrzał oznacza przygotowanie do szturmu sił drugiego co do sławy austriackiego generała, generał Bonin zdecydował wycofać się z Trutnova i górujących nad miastem wzgórz z powrotem na północ.
W tym czasie brygady Wimpffena i Grivicica uderzyły na Prusaków na bagnety (walka wręcz). Uformowane były w półbatalionowe kolumny i łatwo przełamały cienką linię pruskich tyralierów. Ale potem atak załamał się, gdy kolumny utknęły w trudnym terenie. Zmasowane formacje Grivicica nie miały szans przeciwko karabinowi igłowemu – szybki ogień rozproszył je i odepchnął. Spłynęły z powrotem w dół, zostawiając za sobą dziesiątki zabitych i rannych. Grivicic meldował, że straty w tym jednym epizodzie przekroczyły łączną liczbę strat z trzech poprzednich wojen w jakich brał udział. Natarcie Wimpffena, prowadzone po nierównym, zalesionym zboczu utknęło tuż pod szczytem a jego brygada została przerzedzona spokojnym, celnym ogniem straży tylnej I korpusu – dwóch batalionów wschodniopruskiego 43 pułku.
W tym momencie generał Bonin znalazł się w kropce. Właśnie prowadził odwrót elitarnego korpusu wschodniopruskiego, podczas gdy 4 bataliony tylnej straży, obsadzające świetną pozycję obronną, zajęte były wymierzaniem cięgów całemu austriackiemu X korpusowi. Ponieważ jednak wszystkie drogi w okolicy Trutnova były już zapchane kolumnami transportowymi, nie było możliwości dosłania posiłków na wzgórza. W ten sposób 14 batalionów I korpusu i większość jego artylerii nie oddała w bitwie ani jednego strzału.
Głównodowodzący armii pruskiej Helmut Bernhard von Moltke (nie pierwszy raz i nie ostatni) był zdetonowany, bo zachowanie I korpusu mocno zagrażało planowi wojny z Austrią. Kanclerz Otto von Bismarck nazwał Trutnov „policzkiem, który wstrząsnął całą pruską armią”. Generał Bonin znalazł się w niełasce. „Nie możemy wszyscy być bohaterami” wykrztusił do członków swojego sztabu, gdy jego korpus odpływał na północ.
W międzyczasie dwa pruskie bataliony na wzgórzach skryły się w kłębach dymu prochowego, który ukrył przybycie na pole walki ostatniej brygady generała Gablenza. Jej dowódca, płk Knebel zdecydował się zlekceważyć rozkaz pozostania w rezerwie wydany przez Gablenza. Potem pisał: „Uznałem, że nieprzyjaciel musi być już osłabiony i powtarzane szturmy mojej brygady złamią go”. Uderzył na pruskie prawe skrzydło tracąc 43 oficerów i 859 szeregowych – jednak ostatecznie połączone wysiłki Knebela i Wimpffena zepchnęły pruską straż tylną ze wzgórz do Trutnova, skąd ostatnie oddziały pruskie ruszyły w ślad za I korpusem.
Koniec końców krwawo okupione zwycięstwo Austriaków okazało się zupełnie bez znaczenia. Generał Gablenz musiał się pilnie wycofać z Trutnova, bo od południowego wschodu, w kierunku jego osłoniętej dwoma batalionami flanki zbliżał się cały pruski korpus gwardii.
Pomimo zdecydowanej przewagi w artylerii brygady Gablenza straciły 5000 ludzi, podczas gdy Prusacy 1 300. W dodatku Prusacy tylko 56 oficerów – Austriacy 191. Większość rannych po prostu pozostawiono, aż umarli z ran czy upływu krwi.

</doc>
<doc id="515965" url="https://pl.wikipedia.org/wiki?curid=515965" title="Padang Sidempuan">
Padang Sidempuan

Padang Sidempuan – miasto w Indonezji na wyspie Sumatra w prowincji Sumatra Północna.
Współrzędne geograficzne ; powierzchnia 114.65 km²; 101 tys. mieszkańców (2006). 
Ośrodek regionu rolniczego; port lotniczy "Aek Godang".

</doc>
<doc id="515966" url="https://pl.wikipedia.org/wiki?curid=515966" title="Zdzisław Nowak (lekkoatleta)">
Zdzisław Nowak (lekkoatleta)

Zdzisław Antoni Nowak (ur. 10 stycznia 1906 w Tarnowie, zm. 26 czerwca 1996 tamże) – polski lekkoatleta, olimpijczyk.
Uprawiał wiele dyscyplin sportu (piłka nożna, narciarstwo, łyżwiarstwo), ale największe sukcesy odniósł w lekkiej atletyce, zwłaszcza w skoku w dal. Startował w tej konkurencji na olimpiadzie w Amsterdamie 1928, ale odpadł w eliminacjach. 
Był czterokrotnym mistrzem Polski w skoku w dal (1928, 1929, 1930 i 1932), a także wicemistrzem w skoku w dal (1927) i skoku wzwyż (także 1927). Pięciokrotnie ustanawiał rekord Polski w skoku w dal (wynik 7,34 m był rekordem od 1934 do 1949) oraz był rekordzistą w sztafecie 4 x 100 m.
Był zawodnikiem AZS Kraków. Po zakończeniu kariery został trenerem, a potem był przez wiele lat nauczycielem wychowania fizycznego z III Liceum Ogólnokształcącym w Tarnowie.

</doc>
<doc id="515969" url="https://pl.wikipedia.org/wiki?curid=515969" title="Droga nr 1 (Islandia)">
Droga nr 1 (Islandia)



</doc>
<doc id="515970" url="https://pl.wikipedia.org/wiki?curid=515970" title="Skrót klawiaturowy">
Skrót klawiaturowy

Skrót klawiaturowy, skrót klawiszowy – połączenia dwóch lub więcej klawiszy, najczęściej i klawisza numerycznego lub znaku literowego, umożliwiające wykonanie jakiejś opcji używanego programu. Użycie skrótów klawiaturowych znacznie przyspiesza lub ułatwia wykonywanie wielu czynności, co jest szczególnie przydatne w grach komputerowych.
Skróty klawiaturowe można podzielić na systemowe i programowe:

</doc>
<doc id="515971" url="https://pl.wikipedia.org/wiki?curid=515971" title="Bitwa pod Langensalza">
Bitwa pod Langensalza

Bitwa pod Langensalza – starcie zbrojne, które miało miejsce 27 czerwca 1866 pod miasteczkiem Langensalza w Turyngii między pruskim oddziałem wydzielonym a hanowerskim kontyngentem wojskowym podczas wojny prusko-austriackiej o hegemonię w Związku Niemieckim.
Armia króla Jerzego Hanowerskiego jako jedyny kontyngent Związku Niemieckiego została w całości zmobilizowana w czasie wojny prusko-austriackiej (ponieważ zupełnie przypadkowo w końcu czerwca 1866 przebywała na manewrach). Hanowerski generał Arenschild miał pod swoim dowództwem ok. 19 000 ludzi, których prowadził do obszaru koncentracji na południu Niemiec. Konieczność unikania przeważających sił pruskich spowodowała poważne trudności aprowizacyjne (zwłaszcza braki amunicji) i wymusiła jak najszybsze dotarcie do reszty mobilizujących się sił Związku Niemieckiego.
Wiedząc o tym, Helmuth von Moltke próbował im za wszelką cenę przeszkodzić. Jego rozkazy były jednak niedbale wykonywane przez dywizję działającego na tym froncie generała Goebena i zachodziła obawa, że Hanowerczycy ujdą pogoni pruskich oddziałów regularnych. Świadom tego faktu generał Fliess, dowódca fortecy w Getyndze, zgromadził pospiesznie siły (5 batalionów regularnych i 7 Landwehry) i w dniu 27 czerwca 1866 zaatakował oddziały hanowerskie. Znaczna przewaga liczebna hanowerczyków oraz niska jakość oddziałów Landwehry spowodowała, że pod naciskiem hanowerskich kolumn szturmowych Prusacy rozpoczęli odwrót, który zmienił się w ucieczkę pod ochronę fortecy.
29 czerwca 1866 roku król Jerzy Hanowerski skapitulował przed pruskimi oddziałami.

</doc>
<doc id="515973" url="https://pl.wikipedia.org/wiki?curid=515973" title="Bitwa pod Mnichovym Hradištěm">
Bitwa pod Mnichovym Hradištěm

Bitwa pod Münchengrätz – starcie zbrojne, które miało miejsce 28 czerwca 1866 pod wsią Münchengrätz (obecnie miasteczko Mnichovo Hradiště), na północny zachód od Pragi między pruską Armią Łaby a austriacką Armią Izery podczas wojny prusko-austriackiej o hegemonię w Związku Niemieckim.
Starcie było niemal bezpośrednim następstwem bitwy pod Podolem. Zakończyło się ono kolejną porażką wojsk austriackich, w wyniku której zostały one zmuszone do pospiesznego wycofania w kierunku Jiczyna. Armia Izery wkroczyła do Czech i ruszyła w pościg za uchodzącymi Austriakami.

</doc>
<doc id="515977" url="https://pl.wikipedia.org/wiki?curid=515977" title="Bitwa pod Burkatowem (1866)">
Bitwa pod Burkatowem (1866)

Bitwa pod Střítežą – starcie zbrojne, które miało miejsce 28 czerwca 1866 między wsiami Soor (Žďár, obecnie Hajnice koło Trutnova), a Střítežą (dawniej niem. Burkersdorf/Burkatów) (obecnie , dzielnica Trutnova w Czechach), między pruskim korpusem Gwardii a austriackim X korpusem podczas wojny prusko-austriackiej, o hegemonię w Związku Niemieckim.
Starcie było niemal bezpośrednim następstwem bitwy pod Trutnovem. Zakończyła się ciężką porażką austriackiego X korpusu. W jej wyniku pruskie korpusy I i Gwardii mogły bez przeszkód wejść na teren Czech.

</doc>
<doc id="515978" url="https://pl.wikipedia.org/wiki?curid=515978" title="Zadanie (gry komputerowe)">
Zadanie (gry komputerowe)

Zadanie (ang. quest) – w grach komputerowych pojedynczy fragment fabuły, stawiający gracza i kontrolowanego przez niego bohatera/siłę przed próbą.
W grach komputerowych termin zadanie może oznaczać misję do wykonania, ale nie jest równoznaczny z terminem "misja".
Przebieg.
W przebiegu zadania najpierw prezentowane są przyczyny i wynikający z nich problem lub okazja. Następnie proponowany (często jedyny możliwy) plan działań gracza, tj. konkretne czynności do wykonania lub cele do osiągnięcia w ramach mechaniki gry. Po wykonaniu zadania gracz otrzymuje nagrodę: pieniądze, doświadczenie, przedmioty i/lub postęp w fabule.
Zadania w ramach fabuły.
Podział fabuły gry na oddzielne zadania o typowym przebiegu ułatwia graczom podążanie za fabułą. Jest także stosunkowo wygodny dla scenarzystów oraz programistów. Z tego powodu jest zdecydowanie dominujący w grach RPG, MMORPG i mudach. Jednocześnie w wielu grach zadania wykonywane są w ramach jednej rozgrywki bez wyraźnych granic fabularnych. Gracz może w jednej chwili mieć do wykonania kilka różnych zadań, często jest to konieczne dla zakończenia gry. Najważniejsze z nich mogą pozostawać niewykonane nawet do samego końca gry. Zadania są często podzielone na logiczne etapy - np. 1) zdobądź składniki 2) upiecz chleb 3) przynieś go do sklepu
Interakcja pomiędzy zadaniami.
Zadania są wygodnym narzędziem budowania fabuły w grach komputerowych. Fabuła oparta na następujących po sobie zadaniach ma modularną strukturę, pozwalającą zarówno scenarzystom jak i programistom przewidzieć, uwzględnić i kontrolować wszystkie możliwe sytuacje. Jednym ze sposobów budowania nieliniowej fabuły jest uzależnienie kolejnych zadań od wyborów podjętych wcześniej przez gracza. Pośrednim rozwiązaniem jest wprowadzenie wariantów do zadań. (Np. gracz mógł wypuścić bandytę lub zaprowadzić do więzienia. Jeśli go wypuścił, bandyta podał mu hasło do tajnego przejścia, co ułatwi w następnym zadaniu ucieczkę z fortecy bandytów.)
Zadania poboczne.
Część zadań nie ma wyraźnego wpływu na fabułę, bądź należy do odrębnej, pobocznej linii fabularnej. Takie zadania nazywa się pobocznymi. Ich wykonanie może przynosić różnorodne korzyści, a nawet nieznacznie ułatwiać zadanie główne, jednak niezależnie od podjętych wyborów fabularnych gracz nigdy nie jest zmuszony by je wykonać aby ukończyć grę.
Prezentacja zadań.
Podział fabuły na zadania jest zazwyczaj wyraźnie sygnalizowany graczowi. Otrzymanie zadania może być sygnalizowane dosłownie. Powszechnie stosuje się dziennik przechowujący listę zadań wymagających ukończenia i ich etapów, na których gracz do tej pory poprzestał. Bez tego udogodnienia może się zdarzyć, że gracz zapomni o zadaniu, które miał wykonać, lub źle zapamięta istotny szczegół i w efekcie nie będzie w stanie posunąć naprzód fabuły bez korzystania z poradników do gry.
Niepowodzenie.
Zadania wymagają wykonania pewnego planu lub osiągnięcia celu, co może nie zostać doprowadzone do skutku. Oprócz warunków wykonania misji często istnieją też warunki niepowodzenia. Mogą one być wyjątkowe w danym zadaniu (np. wykonując zadanie, gracz nie może dopuścić wrogiego czarownika do magicznej księgi), często są typowe: limit czasowy lub ilości nieudanych prób przejścia określonego etapu. W wielu grach oprócz tego misja zostaje przerwana z negatywnym wynikiem w pewnych niezmiennych okolicznościach (np. postać gracza umiera w wyniku obrażeń).
\. O ile rzadko nieudana próba dowolnego zadania oznacza przegraną w grze, to częściej jest tak w przypadku misji końcowej. Można także uznać niepowodzenie za ostateczny rezultat misji, odpowiednik wyboru i na tej podstawie dobierać warianty kolejnych zadań lub całej fabuły.
Zadanie a misja.
Utarte w grach komputerowych jest tolerancyjne podejście do niepowodzenia. 
Przebieg zadania i misji jest w gruncie rzeczy podobny. W typowym rozumieniu tych terminów istnieje jednak ważna różnica. O misji mówi się gdy cała fabuła gry polega na bardzo wyraźnie oddzielonych fragmentach, zazwyczaj posiadających oddzielne plansze. Gracz nie podejmuje decyzji co do przyjęcia misji, rzadko zdarzają się także misje poboczne. 

</doc>
<doc id="515981" url="https://pl.wikipedia.org/wiki?curid=515981" title="Certa">
Certa

Certa ("Vimba vimba") – gatunek anadromicznej ryby z rodziny karpiowatych (Cyprinidae).
Występowanie.
Zlewiska Morza Północnego na wschód od Renu, Bałtyckiego, Azowskiego, Czarnego i Kaspijskiego oraz jeziora Ładoga i Pejpus. Na północy sięga do południowej Szwecji i Finlandii. Żyje w dolnych partiach wolno płynących rzek oraz w przybrzeżnych wodach morskich. Przebywa w głębokiej wodzie ponad twardym dnem. Na tarło podejmuje dalekie nieraz wędrówki w górę rzek docierając do krainy lipienia.
Opis.
Długość do 50 cm (zazwyczaj 30–40 cm). Ciało wydłużone, mocno bocznie spłaszczone, na brzuchu pozbawiony łusek kil, na grzbiecie przed płetwą grzbietową również pozbawiony łusek rowek. Liczba łusek w linii nabocznej 53-61. Otwór gębowy miękki, o grubych wargach, brzuszny położony w dolnej części wystającego pyska. Płetwa ogonowa głęboko wcięta, jej górny płat jest dłuższy niż dolny. Grzbiet szarawoniebieski, boki srebrzyste, brzuch biały, tęczówka szarobrązowa. płetwy parzyste i odbytowa żółtawe lub czerwonawe. W okresie tarła grzbiet i boki stają się prawie czarne, a spód ciała pomarańczowy lub żółty. U samców występuje wysypka tarłowa.
Odżywianie.
Żywi się zooplanktonem, larwami ochotkowatych, małżoraczkami, gąbkami, ślimakami, małżami, racicznicami, ikrą oraz glonami. W czasie wędrówek tarłowych żeruje bardzo słabo.
Rozród.
Forma wędrowna dojrzałość płciową uzyskuje od 3 roku życia w górskich dopływach Wisły, formy niewędrowne dojrzałość płciową osiągają w wieku 7–8 lat. Do odbycia tarła potrzebuje wody o głębokości około 50 cm, przepływie rzędu 1 m/s i twardym dnie. Tarło jest porcyjne, zaczyna się w maju przy temperaturze około 15 °C, a kończy w lipcu. Samica składa około 100 tys. ziaren ikry. Wylęg po 3–6 dniach, po tygodniu zaczyna swobodnie pływać, ułuszczenie przy długości 2 cm. W wieku 5 lat certa ma około 20 cm i około 300 g, w wieku 10 lat 30 cm i 0,5 kg.
Znaczenie gospodarcze.
W Polsce certa miała bardzo duże znaczenie gospodarcze, jednak zabudowa rzek i nadmierne połowy spowodowały drastyczny spadek jej pogłowia. Na wschodzie posiada jeszcze dość duże znaczenie. Wędkarze łowią ją na spławik oraz metodą gruntową.
Wędkarski rekord wagowy: 1,74 kg przy 51 cm długości(1979)
Podgatunkiem certy występującym na obszarze zlewiska Morza Czarnego i Morza Azowskiego jest rybiec ("Vimba vimba carinata")m, nazywany też certą czarnomorsko-azowską. 
Ochrona.
Na terenie Polski obowiązują:

</doc>
<doc id="515982" url="https://pl.wikipedia.org/wiki?curid=515982" title="Bitwa pod Czeską Skalicą">
Bitwa pod Czeską Skalicą

Bitwa pod Czeską Skalicą (niem. "Schlacht bei Skalitz") – starcie zbrojne, które miało miejsce 28 czerwca 1866 pod miastem Česká Skalice koło Náchodu, podczas wojny austriacko-pruskiej. Na północny wschód od Hradca Králové między pruskim V Korpusem a austriackim VIII Korpusem podczas wojny prusko-austriackiej o hegemonię w Związku Niemieckim.
Bitwa była niemal bezpośrednim następstwem starcia pod Náchodem. Pomimo defensywnego uszykowania VII korpusu austriackiego, bitwa zakończyła się jego ciężką porażką i częściową dezorganizacją. W jej wyniku pruski V korpus mógł bez przeszkód wejść w głąb Czech.

</doc>
<doc id="515983" url="https://pl.wikipedia.org/wiki?curid=515983" title="Katolicka Agencja Informacyjna">
Katolicka Agencja Informacyjna

Katolicka Agencja Informacyjna (KAI) – polska agencja powołana w 1993 przez Konferencję Episkopatu Polski celem informowania o wydarzeniach związanych z działalnością Kościoła katolickiego na całym świecie. Jest jedyną tego typu redakcją w tej części Europy. Głównym założeniem KAI jest ewangelizacja przez informację polegająca na przekazywaniu wiadomości religijnych oraz przedstawieniu stanowiska Kościoła w różnych kwestiach. Agencja stara się opisywać całość zjawisk związanych z Kościołem. Jest głównym źródłem informacji większości mediów katolickich – prasowych, radiowych i telewizyjnych – w Polsce. Niemniej na co dzień z agencji korzystają także media świeckie jak TVP, PR i ogólnopolskie gazety codzienne.

</doc>
<doc id="515984" url="https://pl.wikipedia.org/wiki?curid=515984" title="KAI">
KAI

Akronim KAI może oznaczać:

</doc>
<doc id="515988" url="https://pl.wikipedia.org/wiki?curid=515988" title="Bitwa pod Jiczynem">
Bitwa pod Jiczynem

Bitwa pod Jiczynem (niem. "Schlacht bei Gitschin") – starcie zbrojne, które miało miejsce 29 czerwca 1866 nieopodal miasta Jiczyn w Czechach, pomiędzy pruską Armią Łaby, a austriacką Armią Izery podczas wojny prusko-austriackiej o hegemonię w Związku Niemieckim.
Armia Izery mimo obietnic nie otrzymała żadnej pomocy od austriackiej Armii Północnej. Bitwa zakończyła się porażką wojsk austriackich, które w jej wyniku zostały odepchnięte na pozycje koncentracji pod Sadovą (Königgrätz).

</doc>
<doc id="515989" url="https://pl.wikipedia.org/wiki?curid=515989" title="Blönduós">
Blönduós

Blönduós – miejscowość w północno-zachodniej Islandii, 185 km od Reykjavíku, na wschodnim brzegu fiordu Húnafjörður (część zatoki Húnaflói), u ujścia rzeki Blanda. Przy ujściu znajduje się objęta ochroną wysepka Hrútey.. W 2018 zamieszkiwało ją 821 osób. Jest siedzibą gminy Blönduósbær, którą zamieszkiwało 895 osób. Blönduós położone jest drodze krajowej nr 1. Burmistrzem Blönduós jest Jóna Fanney Friðriksdóttir.
Blönduós jest znane z połowu krewetek i innych skorupiaków. W mieście znajduje się kościół z interesującą architekturą przypominającą wulkaniczny krater. Wszystkie ulice noszą nazwy z Sagi o Egilu.
W Blönduós znajduje się obiekt sportowy "Húnaflói", który znany jest z pól golfowych. Znajduje się tutaj również pole namiotowe, biuro informacji turystycznej oraz Muzeum Włókiennictwa ("Heimilisiðnaðarsafnið").

</doc>
<doc id="515990" url="https://pl.wikipedia.org/wiki?curid=515990" title="Little Fighter 2">
Little Fighter 2

Little Fighter 2 – bezpłatna gra komputerowa z gatunku bijatyk, wydana w 1999 roku na system operacyjny Windows. Jej autorami są Marti Wong i Starsky Wong. W "Little Fighter 2" gracz kieruje wybranym spośród 24 postaci wojownikiem o specjalnych mocach, którego zadaniem jest pokonanie przeciwników. Postacie, które może wybrać gracz, walczą wręcz, za pomocą miecza, przy użyciu łuku lub korzystając z magii; ten ostatni sposób walki zużywa manę. Możliwe jest podnoszenie znajdujących się po drodze różnych rodzajów broni oraz butelek z eliksirami.
Dostępne są zróżnicowane tryby gry: Versus, w którym gracze walczą ze sobą na arenie, Stage polegający na przemierzaniu różnych miejsc i zabijaniu napotkanych przeciwników, Championship osnuty wokół turnieju walk oraz Battle, w którym gracze biorą udział w wielkim starciu wojowników. Na jednym komputerze mogą grać naraz 4 osoby, a w internecie – 8 osób.

</doc>
<doc id="515994" url="https://pl.wikipedia.org/wiki?curid=515994" title="Znak zachęty">
Znak zachęty

Znak zachęty (ang. "command prompt") – wykorzystywany w wierszu poleceń znak lub sekwencja znaków wskazująca gotowość komputera do przyjmowania poleceń.
Najczęściej znak zachęty zakończony jest przez $, #, %, : albo &gt;. Może dla wygody użytkownika zawierać także inne informacje jak:
W systemach Unix zwyczajowo szeregowy użytkownik jako znak zachęty widzi $, a administrator (root) − #. Zróżnicowanie to ma na celu uświadomienie użytkownikowi zalogowanemu na konto o wyższych uprawnieniach, że jego działania mogą mieć dużo bardziej rozległy efekt.
Z reguły znak zachęty może być zmodyfikowany przez użytkownika, w taki sposób by odpowiadał jego osobistym preferencjom. Dla przykładu w systemach uniksowych i podobnych odbywa się to przez ustawienie odpowiedniej zmiennej środowiskowej, a w systemach DOS oraz Windows przez zmienną "PROMPT". 
W systemach Unix istnieje wiele poziomów znaku zachęty. Pierwszemu poziomowi w najpowszechniejszych powłokach zgodnych z powłoką Bourne’a odpowiada za to zmienna PS1 wyświetlana po zalogowaniu, oznaczająca stan oczekiwania na wprowadzenie polecenia. Zmienna drugiego poziomu to PS2. Wyświetlana jest, gdy interpreter oczekuje dodatkowych danych i domyślnie ma ona postać „&gt;”.

</doc>
<doc id="515997" url="https://pl.wikipedia.org/wiki?curid=515997" title="Diflunizal">
Diflunizal

Diflunizal () – organiczny związek chemiczny, pochodna kwasu salicylowego, lek o działaniu przeciwzapalnym, przeciwbólowym i przeciwgorączkowym. Profil działania, przeciwwskazania i działania niepożądane są takie same jak dla kwasu acetylosalicylowego.

</doc>
<doc id="515998" url="https://pl.wikipedia.org/wiki?curid=515998" title="Kompatybilność wsteczna">
Kompatybilność wsteczna

Kompatybilność wsteczna, kompatybilność wstecz () − cecha standardu, urządzenia lub oprogramowania, dzięki której − mimo zmiany funkcjonalności − nowa wersja umożliwia współpracę z całym otoczeniem wcześniejszej wersji i jej wszystkimi komponentami. Jest wtedy mowa o rozszerzeniu funkcjonalności.
Kompromis.
Zachowanie kompatybilności wstecznej często ogranicza maksymalne wykorzystanie nowych koncepcji, ale bywa konieczne z różnych względów, m.in. technicznych, ekonomicznych, społecznych i marketingowych. Jej negatywnym skutkiem jest spowalnianie rozwoju technologicznego. Jeśli ograniczenia stają się z czasem zbyt uciążliwe, jedynym wyjściem jest zerwanie z kompatybilnością wsteczną, co poprzedzone jest bilansem zysków i strat i zawsze jest kompromisem.
Przykładem takiego kompromisu jest zastąpienie systemu BIOS w komputerach PC przez system UEFI, ponieważ po około 25 latach od jego wprowadzenia (rok 1980 r.) ograniczenia stały się już tak duże, że tkwienie w tym stanie mijało się z celem. Największym kryzysem związanym z BIOS'em był tzw. problem roku 2000, który wiązał się z przechowywaniem przez niego jedynie 2 ostatnich cyfr aktualnej daty zamiast wszystkich czterech. Na drugim miejscu można umieścić pojawiające się co kilka lat problemy z obsługą wprowadzanych na rynek dysków twardych o coraz to większych pojemnościach, aż do granicy 2 TB, której to obejście jest rozwiązaniem praktycznie nieakceptowalnym na dłuższą metę. W obliczu takich problemów wprowadzenie UEFI stało się niemal bezdyskusyjne. 

</doc>
<doc id="516000" url="https://pl.wikipedia.org/wiki?curid=516000" title="Nośniki pamięci">
Nośniki pamięci



</doc>
<doc id="516004" url="https://pl.wikipedia.org/wiki?curid=516004" title="Leszek Lichota">
Leszek Lichota

Leszek Lichota (ur. 17 sierpnia 1977 w Wałbrzychu) – polski aktor filmowy i teatralny.
Życiorys.
Młodość.
W 2002 roku ukończył studia w Akademii Teatralnej w Warszawie i związał się zawodowo z Teatrem Polskim w Poznaniu.
Kariera.
Debiutował w roli Nany Sirbanghy w „Hamlecie Wtórym” Romana Jaworskiego w reżyserii Macieja Prusa. Znany jest przede wszystkim z roli w serialach TVN: Grzegorza Zięby w "Na Wspólnej" i Marka Dębskiego w "Prawo Agaty".
Życie prywatne.
Związany jest z polską aktorką, Iloną Wrońską. Ma dwoje dzieci: córkę Nataszę (ur. 2006) i syna Kajetana (ur. 2008). Mieszka w Józefowie.
Jest fanem i popularyzatorem gry w snookera. Podczas Drużynowych Mistrzostw Polski w Snookerze, rozgrywanych w 15–16 grudnia 2007 w kaliskim klubie Rudi, był zawodnikiem warszawskiej drużyny „Smakosze” (w składzie: Arkadiusz Domański, Maksymilian Janicki, Janusz Strauch, Leszek Lichota), reprezentującej służewiecki klub Akademia Snookera. Zajęli 4. miejsce. W I Mistrzostwach Polski Biznesu, Artystów i Sportu w Snookerze w maju 2016 zajął 3. miejsce (najwyższe wśród aktorów), w 2018 i 2022 zdobył w tych zawodach złoty medal.

</doc>
<doc id="516009" url="https://pl.wikipedia.org/wiki?curid=516009" title="Bitwa pod Burkersdorfem">
Bitwa pod Burkersdorfem



</doc>
<doc id="516011" url="https://pl.wikipedia.org/wiki?curid=516011" title="Koluszki">
Koluszki

Koluszki – miasto w woj. łódzkim, w powiecie łódzkim wschodnim, siedziba gminy miejsko-wiejskiej Koluszki. Miasto położone na Równinie Koluszkowskiej pomiędzy Wysoczyzną Rawską a wyniesieniami Garbu Łódzkiego – pozostałością plejstoceńskich lądolodów, na skraju źródłowego odcinka doliny rzeki Mrogi. Ośrodek przemysłowy (odlewnia). Lokalny ośrodek usługowy. Baza paliw płynnych, połączona rurociągiem z rafinerią w Płocku.
Według danych GUS 31 grudnia 2019 r. miasto miało 12 928 mieszkańców, zaś obszar wiejski gminy Koluszki – 10 440 mieszkańców, dając ogółem liczbę ludności gminy miejsko-wiejskiej Koluszki 23 368 osób.
Położenie.
Koluszki leżą w historycznej ziemi łęczyckiej, w pobliżu dawnej granicy z województwem rawskim, stanowiącym część Mazowsza. Miasto łączy łagodne równiny Niżu Środkowo-Polskiego z falistymi wyniesieniami Garbu Łódzkiego – pozostałości dawnych lodowców. Dolina rzeki Mrogi rozcina tereny na północny zachód od miasta.
Miasto (według Google Maps) położone jest w odległości:
1 stycznia 2011 r. powierzchnia miasta wynosiła 9,9 km².
W latach 1975–1998 miasto administracyjnie należało do woj. piotrkowskiego.
Koluszki dzielą się na część wschodnią i zachodnią. Oś podziału stanowią linie kolejowe.
Głównym sposobem przedostawania się przez nie jest znajdujące się pod peronami najdłuższe w Polsce przejście podziemne PKP. Oprócz przejścia podziemnego istnieją tylko dwa sposoby przedostania się na drugą część Koluszek: wiadukt kolejowy (ul. Przejazd) i przejazd kolejowo-drogowy kategorii „A” (ul. Wyspiańskiego).
Transport.
Transport drogowy.
Przez miasto przebiegają dwie drogi wojewódzkie
Transport kolejowy.
Miasto posiada stację węzłową:
Oświata.
W mieście działają żłobek, 4 przedszkola, 2 szkoły podstawowe, 2 gimnazja (zlikwidowane), oraz 3 szkoły ponadpodstawowe: 1 liceum ogólnokształcące i 2 zespoły szkół ponadpodstawowych, a także Specjalny Ośrodek Szkolno-Wychowawczy:
W ramach Reformy systemu oświaty z 2017 roku zostały zlikwidowane:
Inne instytucje w mieście.
W Koluszkach znajduje się, jedyny w Polsce, Wydział Niedoręczalnych Przesyłek Poczty Polskiej. Gromadzone są tu przesyłki, których z różnych powodów nie można doręczyć adresatowi ani też zwrócić nadawcy. Przesyłki przechowywane są przez okres ok. 13 miesięcy, a następnie wystawiane na ogólnodostępny przetarg publiczny (aukcję).
Sport.
W mieście działa klub sportowy KKS Koluszki (piłka nożna, liga okręgowa) oraz Klub Żeglarski Horyzont.
Znani mieszkańcy.
W Koluszkach w latach 1927–1931 mieszkał Władysław Strzemiński z Katarzyną Kobro. Strzemiński uczył rysunku w tutejszych szkołach, a pamiątką po jego pobycie jest pomnik ku czci odzyskania niepodległości przedstawiający orła projektu artysty z początku lat 30. XX w. Pomnik został zniszczony przez Niemców w 1939 r. i obecnie zrekonstruowany. Strzemiński ma także swoją ławeczkę koło Biblioteki Miejskiej.

</doc>
<doc id="516013" url="https://pl.wikipedia.org/wiki?curid=516013" title="Tętnice płucne">
Tętnice płucne

Tętnice płucne () – naczynia krwionośne o charakterze tętnic doprowadzające krew z serca do płuc. U kręgowców o wykształconych dwóch krwiobiegach wchodzą one w skład obiegu płucnego.
Ewolucyjnie jak i w embriogenezie tętnice płucne powstają z naczyń szóstego łuku skrzelowego. Pojawiają się już u płucodysznych ryb, np. wielopłetwca, trzcinnika i przedstawicieli dwudysznych. U prymitywniejszych płazów jak salamandra z rzędu ogoniastych zachowują one pełną łączność z aortą, natomiast u bardziej zaawansowanych czworonogów są od niej oddzielone. W nielicznych przypadkach gdy połączenie to zostaje zachowane u form dorosłych określa się je mianem przewodu Botalla. 
U dwudysznych tętnice płucne wychodzą z pętlowato wygiętego stożka tętniczego, natomiast u czworonogów zwykle wychodzą z komory serca wspólnym pniem płucnym. W przypadku zwierząt o podziale komory na prawą i lewą, pień płucny wychodzi z tej prawej. Wyróżnia się lewą () i prawą () tętnicę płucną, wiodące odpowiednio do lewego i prawego płuca.

</doc>
<doc id="516015" url="https://pl.wikipedia.org/wiki?curid=516015" title="1 Mazurska Brygada Artylerii">
1 Mazurska Brygada Artylerii

1 Mazurska Brygada Artylerii im. gen. Józefa Bema (1 BA) – związek taktyczny Wojsk Rakietowych i Artylerii Sił Zbrojnych RP.
Historia.
Brygada została sformowana w 1993 roku, w garnizonie Węgorzewo, na bazie 1 Ośrodka Szkolenia Specjalistów Wojsk Rakietowych i Artylerii.
W roku 1994 brygada otrzymała nowy sztandar, a także w tym samym roku jednostkę nagrodzono Znakiem Honorowym Sił Zbrojnych RP.
Jednostka na swoim wyposażeniu posiadała m.in. wyrzutnie rakietowe BM-21 Grad oraz armatohaubice Dana.
W 2002 roku rozformowano 2 Pomorski pułk rakiet taktycznych. Z dniem 1 stycznia 2002 roku, nie zmieniając miejsca dyslokacji w Choszcznie, jego dywizjon rakiet taktycznych „Toczka” wszedł w skład węgorzewskiej 1 Mazurskiej Brygady Artylerii jako dywizjon ogniowy.
W terminie do dnia 31 grudnia 2010 roku brygada została przeformowana w 11 Mazurski Pułk Artylerii. 12 grudnia 2022 pułk ponownie został przekształcony w 1 Mazurską Brygadę Artylerii.. 
Tradycje.
Zgodnie z decyzją MON nr 59/MON z 25 sierpnia 1993 r. brygadzie nadano nazwę wyróżniającą (Mazurska), patrona (gen. Józef Bem) oraz ustalono datę święta jednostki na 3 września. Ta sama decyzja określiła także jednostki, których tradycje dziedziczyła brygada. Były to:

</doc>
<doc id="516018" url="https://pl.wikipedia.org/wiki?curid=516018" title="Aneuryzm">
Aneuryzm



</doc>
<doc id="516019" url="https://pl.wikipedia.org/wiki?curid=516019" title="Multi Coating">
Multi Coating



</doc>
<doc id="516025" url="https://pl.wikipedia.org/wiki?curid=516025" title="Pierścień Waldeyera">
Pierścień Waldeyera



</doc>
<doc id="516028" url="https://pl.wikipedia.org/wiki?curid=516028" title="Roboty budowlane">
Roboty budowlane

Roboty budowlane – budowa, a także prace polegające na przebudowie, montażu, remoncie lub rozbiórce obiektu budowlanego.
Roboty budowlane są złożonym technicznie, organizacyjnie, a także finansowo zespołem działań grupy ludzi. Nadzór i odpowiedzialność za ten proces spoczywa głównie na kierowniku budowy. Podlega on kontroli ze strony instytucji takich jak nadzór budowlany, organa nadzoru administracyjno-budowlanego, inspekcja pracy, straż pożarna, straż miejska i inne, w zakresie ich kompetencji.
Roboty budowlane w Polsce.
Źródła prawne w Polsce.
Podstawowe zasady dotyczące wykonywania robót budowlanych w Polsce są unormowane w Ustawie z dnia 7 lipca 1994 r. Prawo budowlane (). Określa ona całe postępowania poprzedzające rozpoczęcie robót budowlanych, zasady ich wykonywania i postępowania po ich zakończeniu, oraz normuje działalność w tym zakresie.
Ponadto istnieje bardzo wiele przepisów prawnych, obowiązujących podczas wykonywania robót budowlanych uczestników procesu budowlanego. Do najważniejszych należą:
Proces budowlany według prawa budowlanego w Polsce.
Roboty budowlane jako wykonywanie określonego technologicznie zespołu działań są tylko jednym z kilku etapów inwestycji budowlanej (procesu budowlanego). Aby mogło nastąpić ich rozpoczęcie, muszą być spełnione wymogi określone w Prawie budowlanym, a w szczególności musi zostać opracowany projekt i inwestor musi uzyskać odpowiednią decyzję administracyjną z zastrzeżeniem art. 29 i 30 Ustawy PB (która przed rozpoczęciem robót budowlanych musi stać się decyzją ostateczną) lub dokonać stosowanego zgłoszenia.
Decyzja, o której mowa wyżej, to:
Prowadzenie robót budowlanych w Polsce.
Roboty budowlane realizowane są na zlecenie inwestora (lub przez samego inwestora), który zobowiązany jest na mocy art. 18 PB do zorganizowania całego procesu, w tym między innymi do zapewnienia wykonywania i nadzoru nad wykonywaniem robót budowlanych, przez osoby uprawnione do pełnienia samodzielnych funkcji technicznych w budownictwie w wymaganym zakresie i specjalności, czyli:
Oprócz ww. osób może okazać się niezbędnym włącznie innych specjalistów z odpowiednimi uprawnieniami, np. geodety, geologa, archeologa i innych.
Rozpoczęcie robót budowlanych następuje z chwilą podjęcia prac przygotowawczych (art. 41 PB), przy czym zwykle wcześniej następuje przejęcie placu budowy, lub obiektu, w którym będą prowadzone roboty budowlane, przez kierownika budowy.
W trakcie prowadzenia robót kierownik budowy jest zobowiązany do prowadzenia dziennika budowy (przed 27 stycznia 2023 r. ewentualnie dziennika rozbiórki albo dziennika montażu), w którym dokumentuje się zdarzenia i przebieg prowadzonych robót budowlanych.

</doc>
<doc id="516030" url="https://pl.wikipedia.org/wiki?curid=516030" title="Język dari">
Język dari

Język dari () – język z grupy irańskiej języków indoeuropejskich. Zazwyczaj nazwa ta uważana jest za termin polityczny, określający różne dialekty języka perskiego używanego w Afganistanie. Obok paszto jest jednym z dwóch języków urzędowych Afganistanu. Tę pozycję w państwie afgańskim zagwarantowała mu ustawa zasadnicza z roku 1964. Doprowadziło to do sporu o nazewnictwo między rodzimymi użytkownikami perskiego w Afganistanie, którzy uznają swój język po prostu jako perski (farsi فارسی).
Status obydwu języków urzędowych Afganistanu był i jest różny: w odróżnieniu od paszto, dari był językiem dworu, kultury, literatury, a także miasta i rzemiosła.
Dari jest najczęściej używanym językiem w Afganistanie i językiem ojczystym około 40–45% populacji. Do tego pełni rolę lingua franca Afganistanu i jest rozumiany nawet przez 78% populacji. Farsi i dari są wzajemnie zrozumiałe, przy czym wykazują drobne różnice na płaszczyźnie słownictwa, gramatyki i fonologii.
Podobnie jak farsi i język tadżycki, dari jest kontynuacją języka pahlawi, oficjalnego języka religijnego i literackiego Imperium Sasanidów (224–651 n.e.), który sam jest kontynuacją języka staroperskiego, języka Achemenidów (550– 330 p.n.e.). W użyciu historycznym "dari" odnosi się do środkowoperskiego języka dworskiego Sasanidów.
W Polsce wydano kilka podręczników języka dari.

</doc>
<doc id="516031" url="https://pl.wikipedia.org/wiki?curid=516031" title="Paszto">
Paszto



</doc>
<doc id="516032" url="https://pl.wikipedia.org/wiki?curid=516032" title="Dobra (waluta)">
Dobra (waluta)

Dobra – jednostka walutowa Wysp Świętego Tomasza i Książęcej od 1977 roku. 1 dobra = 100 centymów. Od 1 stycznia 2010
sztywny kurs do euro. Przed denominacją w obiegu znajdowały się:
W 2018 roku przeprowadzono denominację Odtąd w obiegu znajdują się:

</doc>
<doc id="516038" url="https://pl.wikipedia.org/wiki?curid=516038" title="TVP 3 Katowice">
TVP 3 Katowice



</doc>
<doc id="516042" url="https://pl.wikipedia.org/wiki?curid=516042" title="Atak Groba">
Atak Groba



</doc>
<doc id="516043" url="https://pl.wikipedia.org/wiki?curid=516043" title="Teispes">
Teispes

Teispes (staropers. 𐎨𐎡𐏁𐎱𐎡𐏁 "Cišpiš", gr. "Τεΐσπης") – król Persów, panujący od ok. 675 p.n.e. do ok. 640 p.n.e.
Po upadku państwa nowoelamickiego w wyniku jego podboju przez Aszurbanipala lokalny władca plemion perskich Teispes przyjął tytuł króla Anszanu, uznając się jednocześnie wasalem Asyrii. Przed śmiercią dokonał podziału kraju pomiędzy swoich synów; starszy Cyrus I otrzymał władzę nad Anszanem, zaś młodszy Ariaramnes nad Persydą.
Według inskrypcji Dariusza I z Behistun Teispes był synem Achemenesa. Obecnie coraz częściej pogląd ten jest kwestionowany, a potomkowie Teispesa są uznawani za osobną dynastię, nie związaną "po mieczu" z Achemenidami.

</doc>
<doc id="516047" url="https://pl.wikipedia.org/wiki?curid=516047" title="Hugo Sánchez">
Hugo Sánchez

Hugo Sánchez Márquez (ur. 11 lipca 1958 w Meksyku) – meksykański trener piłkarski i piłkarz grający na pozycji napastnika. Wielokrotny reprezentant kraju. Z wykształcenia dentysta.
Życiorys.
Karierę zaczynał w Pumas UNAM, którego jest wychowankiem. Z klubem w 1976 zdobył mistrzostwo Meksyku, a dwa lata później został najlepszym strzelcem z dorobkiem 26 goli. W 1979 jesienią, zimą i wiosną Sánchez grał w UNAM Pumas, natomiast w lecie był napastnikiem amerykańskiego klubu San Diego Sockers.
Po pięciu udanych sezonach w Meksyku i zapisaniu na swoje konto 99 strzelonych goli Sánchez zmienił barwy klubowe i przeniósł się w 1981 do Hiszpanii, gdzie kontynuował karierę w Atlético Madryt. W roku 1985 przeszedł do Realu Madryt. Z tą drużyną pięć razy z rzędu zdobywał mistrzostwo kraju (1985/86 – 1989/90, poza tym w 1989 Puchar Króla, a w 1986 Puchar UEFA. Grając w Madrycie, Sánchez wychodził 283 razy na murawę i strzelił 207 bramek. W sezonie 1989–90 zdobył 38 goli, za co został nagrodzony „Złotym Butem” – nagrodą dla najlepszego strzelca w Europie.
Po tym fantastycznym okresie Sánchez grał w różnych klubach Hiszpanii, Austrii i USA. W 1996 wrócił do rodzinnego Meksyku. Karierę zakończył w Atlético Celaya. W 2004 Pelé wybrał go do listy FIFA 100. Znany jest ze swoich popularnych salt, którymi celebrował strzelonego gola.
Jego synem był Hugo Sánchez Portugal.
Przebieg kariery trenerskiej.
W latach 2000-2005 trenował meksykański Pumas UNAM, następnie zaliczył epizod w Club Necaxa. W 2006 został szkoleniowcem reprezentacji Meksyku. Dwa lata później zastąpił go Sven-Göran Eriksson. 23 grudnia 2008 został trenerem hiszpańskiego UD Almería, odwołany 20 grudnia 2009. 15 maja 2012 objął funkcję szkoleniowca drużyny CF Pachuca, z której został zwolniony 15 listopada tego samego roku.

</doc>
<doc id="516050" url="https://pl.wikipedia.org/wiki?curid=516050" title="Dżongkha">
Dżongkha



</doc>
<doc id="516052" url="https://pl.wikipedia.org/wiki?curid=516052" title="Hugo Sanchez">
Hugo Sanchez



</doc>
<doc id="516053" url="https://pl.wikipedia.org/wiki?curid=516053" title="Szardża (miasto)">
Szardża (miasto)

Szardża, Ash-Shāriqa (arab. الشارقةّ) – miasto w Zjednoczonych Emiratach Arabskich, na Półwyspie Arabskim, stolica emiratu Szardża.
Szardża jest trzecim pod względem ludności miastem kraju. Z powodu dużej dysproporcji w cenach mieszkań miasto zamieszkałe jest przede wszystkim przez ludzi pracujących w Dubaju. W 2019 roku liczba ludności wynosiła 1 274 749 mieszkańców.
W lipcu 2008 roku w mieście tym zanotowano +48,5 stopnia Celsjusza, co jest historycznym rekordem dla tego miasta.

</doc>
<doc id="516054" url="https://pl.wikipedia.org/wiki?curid=516054" title="Lipień pospolity">
Lipień pospolity

Lipień pospolity, lipień europejski, lipień ("Thymallus thymallus") – gatunek słodkowodnej, zimnolubnej ryby łososiokształtnej, gatunek typowy lipieniowatych (Thymallinae).
Występowanie.
Występuje na obszarze od zachodniej Walii, Francji i północnych Włoch do Morza Białego. Brak go w południowej Europie i Irlandii. W Polsce występuje głównie w rzekach Pomorza, Karpat i Sudetów. Zasiedla głównie rzeki, rzadko spotykany w jeziorach. Latem przebywa na kamienistych płyciznach, zimą przenosi się do głębszych wód.
Morfologia.
Dorasta przeciętnie do 30–40, maksymalnie do 60 cm długości. Rekord świata to 2,18 kg; był to osobnik złowiony w listopadzie 2009 roku w rzece Steinfeld (dopływ Drawy) w Austrii. Jednak zwykle średnia masa tej ryby nie przekracza 1 kg. Ciało ma lekko spłaszczone i małą głowę. Otwór gębowy niewielki, przedni, z drobnymi zębami, szczęka górna nieco dłuższa od dolnej. Łuski są duże, mocno osadzone w skórze. Młode osobniki są srebrzysto-jasnozielone z niebieskawymi plamami na bokach. Osobniki starsze mają grzbiet szarozielony, zielonkawe boki i biały brzuch. Na bokach podłużne ciemne smugi odpowiadające poszczególnym rzędom łusek. Płetwy nieparzyste mają bladofioletowy odcień, płetwa grzbietowa jest długa, wysoka i ozdobiona kilkoma rzędami czerwonych i czarnych plamek. Całe ciało ma metaliczny połysk. Płetwy grzbietowa, odbytowa, i piersiowe większe u samców niż u samic. Dymorfizm płciowy zaznacza się większymi rozmiarami samców oraz – w okresie godowym – ich jaskrawym ubarwieniem i powiększoną płetwą grzbietową.
Etymologia.
Łacińska nazwa gatunkowa "thymallus", przejęta z greckiej "θύμαλλος" oznacza „pachnący tymiankiem”. Ryba ta, wyjęta z wody, ma mieć ponoć taki zapach.
Biologia.
Żywi się głównie larwami chruścików, jętek i innych owadów oraz owadami zbieranymi z powierzchni wody, a także mięczakami i innymi bezkręgowcami. Duże osobniki zjadają również ryby, a nawet ssaki.
Chętnie grupuje się w niewielkie stadka. Żyje przeciętnie 4–5 lat, maksymalnie 14. Jego liczebność i rozmieszczenie ze względu na krótkowieczność są zmienne. Jest bardzo wrażliwy na zanieczyszczenia wody.
Rozród.
Samce dojrzewają płciowo w 2 lub 3 roku życia, a samice w 4. Wiosną, w okresie tarła, lipień podejmuje krótkie wędrówki poszukując żwirowych lub kamienistych tarlisk z dobrze natlenioną wodą, które znajduje przeważnie w niedużych dopływach. Tarło obywa się w temperaturze 6–8 °C. Ikra ma barwę bursztynową, jest zasypywana w piasku przez samca, który broni jej przez 2–3 tygodnie inkubacji. Często w jednym gnieździe składa jaja kilka samic.
Znaczenie gospodarcze.
Nie występuje licznie, dlatego nie ma większego znaczenia w połowach. Jest natomiast hodowany w stawach hodowlanych. Spotykany w akwariach publicznych.
Filatelistyka.
Pierwszy raz Poczta Polska wypuściła znaczek pocztowy przedstawiający lipienia w 1958 jako cząstkę serii "Szlachetne gatunki ryb". Seria składała się z pięciu części. Kolorowy ząbkowany znaczek o nominale 6,40 zł wydrukowany był na papierze niepowlekanym w technice rotograwiury. Autorem projektu był grafik Stefan Małecki. Nakład wyniósł 1 995 000 sztuk. Znaczek pozostawał w obiegu do 31 grudnia 1994.
Kolejny znaczek Poczty Polskiej, przedstawiający lipienia, wydany został w 1979 roku. Stanowił cząstkę serii "100 lat wędkarstwa polskiego". Serię stanowiło osiem kolorowych i ząbkowanych znaczków. Znaczek z lipieniem, o nominale 1 zł, wydrukowany był na papierze kredowym techniką rotograwiury. Nakład wyniósł 12 105 000 sztuk. Autorem projektu znaczka był Jacek Brodowski. Pozostawał on w obiegu do 31 grudnia 1994.

</doc>
<doc id="516055" url="https://pl.wikipedia.org/wiki?curid=516055" title="Solaris (winorośl)">
Solaris (winorośl)

Solaris – stosunkowo nowy, wyhodowany w 1975 przez Norberta Beckera we Fryburgu Bryzgowijskim międzygatunkowy mieszaniec winnej latorośli o jasnej skórce. Wśród przodków odmiany znajduje się winorośl amurska. 
Pochodzenie.
Odmiana 'Solaris' jest odmianą hybrydową, wyhodowaną z merzlinga i siewki 'Geisenheim 6493' (zarya severa × muscat ottonel). Nazwa pochodzi od łacińskiego "słoneczny" i ma symbolizować siłę i wczesne dojrzewanie. W 2004 została dopuszczona w Niemczech do uprawy masowej.
Właściwości winorośli.
Z solaris, jako odmiany o jasnych skórkach produkuje się białe wina. Do istotnych właściwości solaris należy odporność na choroby grzybowe. Liście są duże, trzyczęściowe i ciemnozielone. Owoce są średniej wielkości. Grona średniej wielkości, cylindryczno-stożkowate. Odmiana wczesna, Roślina puszcza pędy, kwitnie i dojrzewa około tygodnia wcześniej niż przeciętnie inne odmiany. Istotną właściwością rośliny jest jej mrozoodporność. Solaris nie jest wymagająca, jeśli chodzi o stanowisko. Owoce w pełni dojrzałe mają bursztynowożółtą barwę. Przy suchej i ciepłej pogodzie w sierpniu i we wrześniu część jagód ulega botrytyzacji (powierzchniowemu gniciu), a zawartość ekstraktu przekracza wtedy 25%.
Cięcie.
Dobre plonowanie wymaga dużych form krzewów z łozami ciętymi na 4-6 pąków. Przy dłuższym cięciu osiąga się wysoki plon, któremu towarzyszy zwykle spadek jakości owoców i wina z takich owoców.
Właściwości wina.
Ze względu na dużą zawartość cukru z odmiany solaris nawet w chłodnych rejonach można wytwarzać deserowe naturalne słodkie wina.
Wino produkowane z odmiany solaris nadaje się do kupażowania z rieslingiem lub innymi podobnymi odmianami takimi jak hibernal, johanniter lub seyval. W winach badeńskich pojawiają się nuty ananasa, orzechów laskowych.
Rozpowszechnienie.
Solaris zyskał popularność w nowych nasadzeniach w chłodnych regionach Europy. Największy areał upraw (59 ha) znajduje się na terytorium Niemiec, przede wszystkim, wbrew odporności odmiany na chłód, w Badenii. Kilku winiarzy oferuje jednoodmianowe wina solaris (m.in. w chłodnej Saksonii). W 2004 roku powierzchnia upraw wynosiła 30 ha (wzrost z 19 ha w 2001).
Winnice w kilku szwajcarskich kantonach zajmują 11 ha. Solaris jest spotykany także w uprawie w Danii (4 ha, 2010) i Szwecji, a na eksperymentalną skalę w Norwegii i Belgii. W 2011 odmiana została urzędowo uznana we Włoszech.
Synonimy.
Odmiana solaris jest znana również pod nazwami FR 240-75 lub Freiburg 240-75.

</doc>
<doc id="516066" url="https://pl.wikipedia.org/wiki?curid=516066" title="Iglicznia (ryba)">
Iglicznia (ryba)

Iglicznia ("Syngnathus typhle") – gatunek morskiej ryby z rodziny igliczniowatych (Syngnathidae), opisywany czasem pod nazwą igliczni bałtyckiej. Spotykana w akwariach.
Występowanie.
Wschodni Ocean Atlantycki wzdłuż wybrzeży Europy, Morze Bałtyckie, Śródziemne, Czarne i Azowskie. Gatunek pospolity wśród przybrzeżnych wodorostów mórz ciepłych i umiarkowanych, w wodzie o temperaturze 8–24 °C. W Bałtyku występuje pospolicie w płytkich, zarośniętych wodach, zwłaszcza na łąkach podwodnych Zatoki Puckiej i w pobliżu urządzeń wodnych obrośniętych glonami.
Opis.
Ciało wydłużone, bardzo wąskie, o przekroju siedmiokątnym, pokryte pierścieniami pancerza z płytek kostnych, po trzy na bokach i jeden na brzuchu. Na końcu ciała widoczna jest wyraźna, wachlarzykowata płetwa ogonowa. Długość ciała do 35 cm. Pysk bocznie silnie spłaszczony, o długości większej niż połowa długości głowy, przekształcony w rurkę, otwór gębowy skierowany skośnie ku górze. Na bokach drobne płetewki piersiowe. Brak płetwy odbytowej.
Rozród.
W okresie tarła w końcowej części ciała samca wyrasta torba lęgowa. W czasie godów samica składa do niej kilkadziesiąt jaj. Tam następuje ich zapłodnienie. Po miesiącu młode ryby o długości 2–3 cm, poruszając się w torbie, rozrywają ją i wypływają do wody.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .

</doc>
<doc id="516068" url="https://pl.wikipedia.org/wiki?curid=516068" title="Patti LaBelle">
Patti LaBelle

Patti LaBelle, właściwie Patricia Louise Holte (ur. 24 maja 1944 w Filadelfii) – amerykańska piosenkarka, autorka tekstów, aktorka i przedsiębiorca.
Życiorys.
Swoją karierę rozpoczęła śpiewając jako nastolatka w chórze Beulah Baptist Church. Sama uformowała własną grupę The Ordettes, która wkrótce przekształciła się w Patti LaBelle &amp; The Blue Belles. W jej skład wchodziły Patti, Nona Hendryx, Sarah Dash i Cindy Birdsong.
Kiedy Cindy odeszła od grupy i dołączyła do The Supremes w 1967, pozostałe dziewczyny skróciły nazwę zespołu do LaBelle. Grupa odniosła sukces w 1975 piosenką „Lady Marmalade”, która stała się numerem jeden w rozgłośniach popowych i R’n’B (cover tego utworu stał się światowym przebojem dwie i pół dekady później).
W 1977 trio się rozstało, a Patti rozpoczęła solową karierę. Jej debiutancki album wyszedł jeszcze w tym samym roku. Patti nagrała kilka hitów, m.in. „I Don't Go Shopping” i „Little Girls”.
Po trzech kolejnych płytach Patti przeszła do wytwórni Philadelphia International w 1981, gdzie wydała kolejne albumy − "The Spirit's In It" (1981), "Im In Love Again" (1983) i "Patti" (1984). Patti ponownie podbiła listy przebojów piosenką „If Only You Knew”. W 1982 Patti zadebiutowała na Broadwayu z Allem Greenem w "Your Arms Too Short To Box With God". W 1989 wykonała piosenkę „If You Asked Me To” do filmu "Licencja na zabijanie", szesnastej przygody Jamesa Bonda. W 1984 Patti nagrała piosenkę do filmu "Beverly Hills Cop", "New Attitute" i "Stir It Up".
W ciągu następnych kilku lat Patti dorobiła się pierwszego platynowego krążka i zdobyła kilka statuetek Grammy. Przez krótki czas miała swój własny serial "Out All Night" (emisja 19 września 1992 do 9 lipca 1993).
Wystąpiła gościnnie w serialu „Pomoc domowa”, w finale pierwszego sezonu (emisja: 16 maja 1994 roku).
W 2005 wydała płytę "Classic Moments", na której można usłyszeć jej przeboje w nowych wersjach, śpiewane m.in. z Mary J. Blige.
Od 16 marca do 20 kwietnia 2015 roku brała udział w dwudziestej edycji programu "Dancing with the Stars" emitowanego na kanale ABC. Jej partnerem był Artiem Czygwinczew, z którym zajęła 8. miejsce.

</doc>
<doc id="516075" url="https://pl.wikipedia.org/wiki?curid=516075" title="Ciałko Malpighiego">
Ciałko Malpighiego



</doc>
<doc id="516078" url="https://pl.wikipedia.org/wiki?curid=516078" title="Pozwolenie na budowę">
Pozwolenie na budowę

Pozwolenie na budowę – decyzja administracyjna wydawana przez właściwe organy administracji architektoniczno-budowlanej, którymi są starostowie, wojewodowie oraz Główny Inspektor Nadzoru Budowlanego, zezwalająca na rozpoczęcie i prowadzenie budowy lub wykonywanie robót budowlanych innych niż budowa obiektu budowlanego (art. 3 pkt 12 Prawa budowlanego ()).
Wbrew literalnemu zapisowi w powyższej definicji ustawowej, otrzymanie pozwolenia na budowę nie wystarcza do rozpoczęcia robót budowlanych. Po pierwsze przedmiotowa decyzja administracyjna musi stać się zgodnie z Prawem budowlanym decyzją ostateczną w rozumieniu Kodeksu postępowania administracyjnego. Po drugie co najmniej na siedem dni przed rozpoczęciem robót należy zawiadomić organy nadzoru budowlanego o zamiarze rozpoczęcia tych robót w określonym terminie, a roboty można rozpocząć jeżeli organ ten nie wniesie sprzeciwu.
Pozwolenie na budowę powinno być wydawane w terminie ustalonym przez kodeks postępowania administracyjnego, czyli bez zbędnej zwłoki. W przypadku spraw wymagających postępowania wyjaśniającego nie później niż w ciągu miesiąca, a w sprawach szczególnie skomplikowanych – nie później niż w ciągu dwóch miesięcy. W praktyce terminy te są nagminnie naruszane.
Według Polskiego Związku Firm Deweloperskich 95% decyzji o warunkach zabudowy jest wydawanych z przekroczeniem ustawowego terminu, a 52% z przekroczeniem go o ponad rok. Uzyskanie pozwolenia na budowę trwa średnio 311 dni i składa się z 32 różnych procedur urzędowych. Niekiedy w trakcie oczekiwania na pozwolenie zmienia się prawo i procedura jest rozpoczynana od początku. Skutkiem pośrednim tej patologii są duże opóźnienia w budowie nowych mieszkań, stosunkowo niska na tle Europy ich podaż i wysokie ceny metra kwadratowego w stosunku do zarobków.

</doc>
<doc id="516081" url="https://pl.wikipedia.org/wiki?curid=516081" title="Theileria">
Theileria

Theileria – rodzaj chorobotwórczych pasożytów należących do protista. Należą tutaj:

</doc>
<doc id="516082" url="https://pl.wikipedia.org/wiki?curid=516082" title="Erewan">
Erewan



</doc>
<doc id="516092" url="https://pl.wikipedia.org/wiki?curid=516092" title="Mariusz Benoit">
Mariusz Benoit

Mariusz Benoit (ur. 23 listopada 1950 we Wrocławiu) – polski aktor teatralny, filmowy, telewizyjny, radiowy i dubbingowy; reżyser teatralny, pedagog.
Życiorys.
Jest synem pary aktorskiej Ludwika Benoit i Marii Zbyszewskiej. Już jako dziecko wystąpił w kilku filmach.
W 1974 ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi. Debiutował w teatrze 25 stycznia 1975, pracował w teatrach warszawskich: Powszechnym w Warszawie (1974-1990, 2005-2007), Narodowym (1997-2001), Rozmaitości (2001-2005), od 1 lutego 2009 roku, był aktorem Teatru Dramatycznego w Warszawie, a obecnie Powszechnym. Gra wiele ról z różnorodnego repertuaru, sprawdza się zarówno wcielając się w postacie dramatyczne, jak i komediowe. Jego praca jest wysoko oceniana przez krytyków.
W 1982 został wykładowcą w Państwowej Wyższej Szkole Teatralnej w Warszawie (w latach 1995-1997 profesor nadzwyczajny).

</doc>
<doc id="516103" url="https://pl.wikipedia.org/wiki?curid=516103" title="Jerewan">
Jerewan



</doc>
<doc id="516107" url="https://pl.wikipedia.org/wiki?curid=516107" title="Rezerwat przyrody Grądy Osuchowskie">
Rezerwat przyrody Grądy Osuchowskie

Rezerwat przyrody Grądy Osuchowskie – leśny rezerwat przyrody na terenie leśnictwa Osuchów w powiecie żyrardowskim (województwo mazowieckie), utworzony w 1982 roku. Zajmuje powierzchnię 99,75 ha (akt powołujący podawał 96,39 ha). Wchodzi w skład Bolimowsko-Radziejowickiego z doliną środkowej Rawki Obszaru Chronionego Krajobrazu.
Środowisko przyrodnicze.
Położenie na Wysoczyźnie Rawskiej w najwyższym punkcie Niziny Mazowieckiej sprawia, że panuje tu swoisty mikroklimat, zbliżony do warunków w niższych partiach Sudetów (co sprawia, że teren ten bywa nazywany "Małymi Sudetami" albo "Dachem Mazowsza").
Rezerwat powstał w celu ochrony zbiorowisk grądowych i boru bagiennego o charakterze reliktowym. Do typowych, występujących tu gatunków drzew zaliczają się: dęby, graby, jesiony, lipy, wiązy, klony. Istnieje tu też ponad stuletni starodrzew sosny pospolitej.
Około 10% powierzchni rezerwatu zajmują bagna.

</doc>
<doc id="516110" url="https://pl.wikipedia.org/wiki?curid=516110" title="Parafia św. Józefa Robotnika w Katowicach">
Parafia św. Józefa Robotnika w Katowicach

Parafia św. Józefa Robotnika w Katowicach-Józefowcu – rzymskokatolicka parafia z siedzibą w Katowicach, na terenie jednostki pomocniczej Wełnowiec-Józefowiec. Jest ona częścią dekanatu Katowice-Załęże w archidiecezji katowickiej. Siedziba parafii znajduje się przy ulicy prof. J. Mikusińskiego 8. Powstała ona 30 grudnia 1920 roku jako kuracja, a erygowana została 1 sierpnia 1925 roku. Obejmuje ona swoim zasięgiem wiernych z Józefowca oraz kolonii Agnieszka. W 2015 roku przynależało do niej około 12 tys. osób.
Kościół parafialny zlokalizowany jest przy ul. prof. J. Mikusińskiego 8. Został on poświęcony 12 listopada 1939 roku, a konsekrowany 30 sierpnia 1964 roku. Parafia zarządza cmentarzem na zbiegu ulic Józefowskiej i Słonecznej, a przy parafii funkcjonuje także dom zakonny Sióstr Córki Bożej Miłości.
Historia.
Początki.
W 1826 roku ksiądz Józef Beder założył osadę nazwaną od jego imienia Józefowcem. Licząca 145 osób (30 chałup i oberża) wieś należała wraz z sąsiednim Dębem do parafii św. Marii Magdaleny w Chorzowie (Starym). W dniu 28 lutego 1875 roku ksiądz Leopold Markiefka z Bogucic poświęcił nowy kościół w Dębie, a nabożeństwa odprawiali tam duchowni z Chorzowa.
Tymczasem ludność Dębu i Józefowca wraz z Bederowcem, kolonią Agnieszka i huty Baildon wzrosła do blisko 6500 osób. Łącznie parafia w Chorzowie liczyła blisko 10 tys. osób. 18 sierpnia 1894 roku biskup wrocławski Georg Kopp wydał dekret informujący o ustanowieniu parafii Świętych Męczenników Jana i Pawła w Dębie oraz przydzielił ją do dekanatu mysłowickiego. Miały do niej należeć również kolonie: Agnieszki, Huta Baildon, Bederowiec i Józefowiec. Pierwszym proboszczem nowej parafii (i duszpasterzem dla mieszkańców Józefowca) został mianowany ksiądz Maksymilian Krocker. Z jego inicjatywy powstał w Dębie nowy kościół i plebania.
Budowa kościoła i powołanie parafii.
Starania mieszkańców Józefowca o utworzenie w ich osadzie odrębnej parafii trwały od 1895 roku i ukoronowane zostały zgodą na budowę, uzyskaną od księdza Schuberta, który był wtedy proboszczem liczącej już 15 tys. mieszkańców parafii w Dębie. Tymczasowy, drewniany kościół został poświęcony 27 maja 1920 roku przez księdza Józefa Kubisa, proboszcza załęskiej parafii i dziekana mysłowickiego. Świątynia powstała z dawnych baraków według projektu architekta i budowniczego Gustawa Kuczki z Katowic. Nadzór nad budową sprawował architekt Karol Korthals z Dębu. Początkowo nabożeństwa odprawiali księża delegowani z parafii w Dębie: Oskar Schubert, Stanisław Hytrek, Michał Rossol i Wilhelm Schampera. 30 grudnia 1920 roku ksiądz Stanisław Hytrek został ustanowiony dekretem Kurii Biskupiej we Wrocławiu pierwszym kuratusem na Józefowcu. Nowa kuracja liczyła 7600 wiernych. W osadzie zamieszkał on dopiero 1 kwietnia 1922 roku. Po nim stanowisko kuratusa objęli kolejno księża: Ludwik Czardybon (od 2 lipca 1922 roku) i Paweł Michatz (od 25 października 1922 roku) – dotychczasowy starszy wikary przy parafii św. Szczepana w Bogucicach, który już 28 lipca 1923 roku poświęcił i oddał do użytku nowy cmentarz parafialny.
Kuracja w Józefowcu została podniesiona do rangi parafii 1 sierpnia 1925 roku, a jej duszpasterz – ksiądz Dr Paweł Michatz otrzymał 1 września 1925 roku dekret proboszczowski. Do parafii przydzielono także kolonię Agnieszka. Budowę świątyni rozpoczął na wiosnę 1935 roku; kamień węgielny poświęcił ksiądz biskup Teofil Bromboszcz dnia 6 października 1935 roku; benedykcji dokonał kanonik Józef Kubis 12 listopada 1939 roku. Kościół zaprojektowany został przez architekta Jana Kapołkę, budową kierował Karol Przybyła.
Dalsza działalność parafialna.
Ksiądz Michatz odegrał wielką rolę w życiu mieszkańców Józefowca. W czasie II wojny światowej pisał podania do władz okupacyjnych i przechowywał mienie. Z tego powodu był też często wzywany przez Gestapo. Umarł na probostwie 15 maja 1945 roku. Został pochowany w grobie obok kaplicy na cmentarzu parafialnym. Rządy w parafii objął po nim ksiądz Józef Miczka. Z jego inicjatywy artysta Marchwitz wymalował kościół. 19 listopada 1946 roku dekret na administratora Józefowca otrzymał ksiądz Maksymilian Kret (Krett). Po rocznych rządach w parafii 24 listopada 1947 roku ksiądz biskup Stanisław Adamski mianował administratorem parafii księdza Józefa Stokowego. Znany był jako doskonały kaznodzieja i cięty w słowie adwersarz w dyskusji. Zmarł 25 lutego 1969 roku.
Na następcę księdza Stokowego ksiądz biskup Herbert Bednorz wyznaczył księdza Bogusława Ochwała, który pracował w parafii blisko trzydzieści lat (1969–1994). Za czasów jego duszpasterstwa powstało przy kościele probostwo i dom katechetyczny, zmodernizowano oświetlenie i założono w kościele centralne ogrzewanie oraz zgodnie z ówczesnymi tendencjami, zmieniono styl wnętrza świątyni. Po złożeniu rezygnacji z urzędu proboszcza wyjechał do pracy do Niemiec – do kościoła filialnego Maria Einsiedel w Gernsheim, gdzie trzy lata później zmarł na zawał serca. Został on pochowany na józefowskim cmentarzu. Następcą księdza Ochwała został ksiądz Andrzej Maślanka. Rozpoczął on gruntowny remont kościoła. W 1997 roku wyjechał do pracy misyjnej na Alaskę – do parafii przy kościele pw. św. Józefa w Nome w diecezji Fairbanks. Obecnie proboszczem józefowskiej parafii jest ks. Zenon Drożdż.
Działalność duszpasterska.
Parafia św. Józefa Robotnika w 2015 roku liczyła około 12 tys. wiernych. Przy parafii funkcjonuje także dom zakonny Sióstr Córki Bożej Miłości, położony przy ulicy Bytomskiej 15, a także parafia zarządza cmentarzem przy ulicy Józefowskiej, założonym 28 lipca 1923 roku. Przy parafii funkcjonują następujące grupy parafialne: Oaza, Oaza Rodzin, ministranci, Dzieci Maryi, Krąg Biblijny, chór Święta Cecylia, Eucharystyczny Ruch Młodych, Franciszkański Zakon Świeckich, Apostolstwo Dobrej Śmierci i Grupa Modlitewna.
W kościele parafialnym w niedziele i święta odprawianych jest sześć mszy świętych, natomiast w tygodniu trzy. Ponadto odprawiane są różnego typu nabożeństwa. Odpust parafialny odbywa się w niedzielę po 1 maja każdego roku.
Zasięg parafii.
Pierwotnie do parafii św. Józefa Robotnika przynależeli wierni z Józefowca i kolonii Agnieszka. Pierwsza korekta granic parafii nastąpiła w 1946 roku z wełnowiecką parafią Najświętszej Maryi Panny Wspomożenia Wiernych. Mieszkańcom zamieszkującym przekazane wełnowieckiej parafii ulice dano wówczas trzy lata wolnego wyboru miejsca ślubu, pogrzebu i chrztu. Kolejne przekazanie części ulic do wełnowieckiej parafii nastąpiło w 1981 roku. Obecnie do parafii przynależą następujące ulice Katowic: Alfreda, Bytkowska, Bytomska, I. Daszyńskiego, Jodłowa, Józefowska, T. Kotlarza, Krzyżowa, prof. J. Mikusińskiego, F. Nowowiejskiego, Oświęcimska, T. Patalonga, J. Pietrusińskiego, E. Plater, Promienna, S. Rożanowicza, Słoneczna, Szczecińska, ks. P. Ściegiennego i Walecznych.

</doc>
<doc id="516111" url="https://pl.wikipedia.org/wiki?curid=516111" title="Grądy Osuchowskie">
Grądy Osuchowskie



</doc>
<doc id="516118" url="https://pl.wikipedia.org/wiki?curid=516118" title="Farsi">
Farsi



</doc>
<doc id="516122" url="https://pl.wikipedia.org/wiki?curid=516122" title="Dekontaminacja">
Dekontaminacja

Dekontaminacja (łac. "de-" 'od-, wy-'; "contaminatio" 'zetknięcie; splamienie') – proces polegający na usunięciu i dezaktywacji substancji szkodliwej (chemikaliów, materiałów radioaktywnych, czynników biologicznych), która zagraża życiu lub zdrowiu organizmu żywego poprzez kontakt bezpośredni lub używane sprzęty. Dekontaminacji poddawani są zarazem ludzie, zwierzęta, jak i środowisko nieożywione (infrastruktura itd.).
Rodzaje dekontaminacji.
Dekontaminacja materii nieożywionej.
To proces polegający na usuwaniu i zabijaniu drobnoustrojów doprowadzający do tego, że materiały (np. opatrunkowe lub narzędzia) stają się bezpieczne dla zdrowia.
Pojęcie to obejmuje:
Wybór metody dekontaminacji zależy od:
Dekontaminacja powierzchni ciała (skóry i oczu).
Polega na usunięciu trucizny pozostającej na powierzchni skóry. Realizuje się ją poprzez zdjęcie odzieży i umycie ciała wodą z mydłem lub innym łagodnym detergentem. Oczy dekontaminuje się poprzez kilkuminutowe płukanie oczu. Bardzo ważne jest jak najszybsze wykonanie dekontaminacji powierzchni ciała.
Dekontaminacja przewodu pokarmowego.
Wywoływanie wymiotów.
Nie wykazano, aby ten sposób leczenia poprawiał wyniki leczenia. Można go wywołać poprzez mechaniczne drażnienie tylnej ściany gardła lub przez podanie środków wymiotnych. Ma sens jedynie w przypadku, gdy nie upłynęło wiele czasu od spożycia substancji toksycznej. Wywołanie wymiotów jest bezwzględnie przeciwwskazane u:
Podanie węgla aktywowanego.
Wskazaniami do podania węgla aktywowanego ("Carbo medicinalis") są następujące przypadki:
Węgiel aktywowany podaje się zwykle w ilości 25 - 100 g, natomiast u dzieci w ilości 1 g na kilogram masy ciała. Dawki mogą zostać powtórzone po 2 - 4 godzinach. 
Przeciwwskazaniami do podania są: 
Podanie leków przeczyszczających.
Nie wykazano, aby ten sposób leczenia przynosił korzyści.
Płukanie całego przewodu pokarmowego.
Jest rozważane jako sposób postępowania w przypadku zatrucia żelazem lub tabletkami o przedłużonym działaniu. Podaje się dużą ilość płynów ze środkiem przeczyszczającym przez zgłębnik nosowo-żołądkowy. Przeciwwskazania są identyczne, jak w przypadku podania węgla aktywowanego.

</doc>
<doc id="516124" url="https://pl.wikipedia.org/wiki?curid=516124" title="Kabuli">
Kabuli



</doc>
<doc id="516125" url="https://pl.wikipedia.org/wiki?curid=516125" title="Język kabuli">
Język kabuli



</doc>
<doc id="516130" url="https://pl.wikipedia.org/wiki?curid=516130" title="Energia Wignera">
Energia Wignera

Energia Wignera (albo Efekt Wignera) – energia odkryta przez Eugene'a Wignera, zgromadzona w graficie moderatora reaktora jądrowego.
W czasie pracy reaktora, w wyniku interakcji pomiędzy szybkimi neutronami a grafitem moderatora, atomy węgla zostają odrywane z sieci krystalicznej i przesunięte do jej wnętrza. W wyniku tegoż struktura krystaliczna grafitu ulega lekkiemu uszkodzeniu i zwiększa on (nieznacznie) objętość, absorbując i gromadząc jednocześnie część energii neutronów. Zgromadzona w ten sposób energia może się spontanicznie (i nagle) wydzielić w postaci ciepła. Gdy przemiana ta, zwana również rekombinacją, odbywa się w sposób niekontrolowany, może ona stanowić zagrożenie dla pracy reaktora. Reakcja ta da się też przeprowadzić w sposób kontrolowany, ale również w tym przypadku jest ryzykowna. W 1957 przy próbie redukcji energii Wignera zgromadzonej w graficie w reaktorze Pile No. 1 w Sellafield doszło do pożaru i uwolnienia znacznej ilości radioaktywnych gazów. Była to największa katastrofa nuklearna reaktora przed katastrofą w Czarnobylu.

</doc>
<doc id="516132" url="https://pl.wikipedia.org/wiki?curid=516132" title="Granat MK 3">
Granat MK 3

MK3 – amerykański granat zaczepny.
MK3 posiada cylindryczny korpus wykonany z włókna nasyconego asfaltem. MK3 jest elaborowany trotylem i uzbrojony przy pomocy zapalnika M206.

</doc>
<doc id="516133" url="https://pl.wikipedia.org/wiki?curid=516133" title="Muzeum Karykatury im. Eryka Lipińskiego">
Muzeum Karykatury im. Eryka Lipińskiego

Muzeum Karykatury im. Eryka Lipińskiego (do 2002 Muzeum Karykatury) – muzeum zajmujące się dokumentowaniem, gromadzeniem i ekspozycją polskich i zagranicznych grafik artystycznych, malarstwa i fotografii o tematyce satyrycznej. Placówka mieści się w Warszawie, przy ul. Koziej 11.
Początki działalności.
Muzeum Karykatury powstało 15 września 1978 jako oddział Muzeum Literatury. Inicjatorem powołania muzeum był Eryk Lipiński, dziennikarz, grafik i scenograf. Od lat 60. podejmował on próby stworzenia tej instytucji najpierw w ramach Muzeum Narodowego, a potem Muzeum Historycznego m.st. Warszawy. Eryk Lipiński został pierwszym dyrektorem Muzeum Karykatury.
Początkiem zbiorów muzeum była prywatna kolekcja Lipińskiego, którą tworzył równocześnie z zabiegami o powołanie muzeum. Na pierwszą muzealną kolekcję złożyły się prace będące darowiznami od autorów i właścicieli oraz kupowane przez Lipińskiego własnym sumptem lub z improwizowanych wśród przyjaciół zbiórek funduszy. Umocowanie formalne muzeum nie zagwarantowało jednak stałego miejsca ekspozycji wystaw, ani biura i magazynu zbiorów. Poza macierzystym Muzeum Literatury, wystawy Muzeum Karykatury najczęściej odbywały się w galerii tygodnika Szpilki. Taki stan rzeczy trwał przez pierwsze pięć lat istnienia muzeum.
W 1983 instytucja przeniosła się do obecnej siedziby − dawnej oranżerii pałacu Prymasowskiego przy ul. Koziej 11. Uzyskanie praw do budynku i zdobycie funduszy na remont wymagało ogromnego zaangażowania ze strony Lipińskiego i jego współpracowników. Pierwszą wystawę przy ulicy Koziej pt. "Najlepsze prace w zbiorach Muzeum Karykatury" otwarto 27 października 1983.
Stan muzealiów na koniec pierwszego roku samodzielnego funkcjonowania wynosił blisko 2500 obiektów. W 2022 roku wynosił ponad 25 tysięcy prac. W zbiorach znajdują się karykatury od XVIII-wiecznych po współczesne. Rocznie organizowane jest od 5 (np. w 2005) do nawet 9 (2000) wystaw: monograficznych autorów, tematycznych i pokonkursowych. W kolekcji muzeum znajdują się prace klasyków, takich jak m.in.: Maja Berezowska, Julian Bohdanowicz, Antoni Chodorowski, Daniel Chodowiecki, Andrzej Czeczot, Honoré Daumier, Jerzy Flisak, Kazimierz Grus, Ha-Ga, William Hogarth, Zbigniew Jujka, Szymon Kobyliński, Franciszek Kostrzewski, Zbigniew Lengren, Eryk Lipiński, Edward Lutczyn, Andrzej Mleczko, Jan Piotr Norblin, Andrzej Podulka, Juliusz Puchalski, Szczepan Sadurski, Henryk Sawka, Jerzy Zaruba, Zbigniew Ziomecki i Zygmunt Zaradkiewicz.
W 2022 roku ulicy Brzozowej 6/8a otwarto Lengrenówkę − edukacyjno-artystyczną przestrzeń muzeum mieszczącą się w dawnej pracowni i mieszkaniu Zbigniewa Lengrena.

</doc>
<doc id="516137" url="https://pl.wikipedia.org/wiki?curid=516137" title="Koncert w Łodzi">
Koncert w Łodzi

Koncert w Łodzi – album koncertowy zespołu Voo Voo, wydany w 1994 roku. Materiał zarejestrowano podczas akustycznego koncertu w Studiu Radia Łódź. Na album składają się znane już z innych płyt utwory Voo Voo w nowych aranżacjach, a także piosenka „Konstytucje” Lecha Janerki.
Personel.
Muzycy.
Zespół:
oraz:

</doc>
<doc id="516139" url="https://pl.wikipedia.org/wiki?curid=516139" title="Godło Czarnogóry">
Godło Czarnogóry

Godłem Czarnogóry jest dwugłowy orzeł dynastii Petrović-Niegosz, symbol o bizantyjskim i rzymskim pochodzeniu. Motyw ten był używany już przez średniowiecznych władców księstwa Zety - dynastię Crnojević, a także przez różne inne europejskie rody panujące. Kształt godła Czarnogóry jest podobny do godła Cesarstwa Rosyjskiego, z którym czarnogórscy władcy mieli bliskie związki dynastyczne i polityczne w XIX wieku, gdy zostało ono przyjęte. Na piersi orła umieszczona jest tarcza z lwem, który reprezentuje władzę biskupią i jest biblijnym symbolem zmartwychwstania lub Chrystusa Zwycięzcy - po uzyskaniu niezależności od Serbii w średniowieczu, Czarnogóra była państwem teokratycznym rządzonym przez biskupa Cetynii.

</doc>
<doc id="516142" url="https://pl.wikipedia.org/wiki?curid=516142" title="Pirokatechol">
Pirokatechol



</doc>
<doc id="516145" url="https://pl.wikipedia.org/wiki?curid=516145" title="Granat RGD-2">
Granat RGD-2

RGD-2 (, ) – ręczny granat dymny konstrukcji radzieckiej. 
Granat ten ma zastosowanie w czasie działań pojedynczych żołnierzy i małych pododdziałów do stawiania krótkotrwałych zasłon dymnych celem zamaskowania ich działań, a także do oślepiania stanowisk ogniowych nieprzyjaciela. Występuje w dwóch rodzajach – biały dym i czarny dym, oznaczanych w Polsce odpowiednio RGD-2B i RGD-2CZ. Jest używany przez Wojsko Polskie i Policję między innymi jako środek pozoracji pola walki. W latach 50. XX w. produkowały je Zakłady Materiałów Wybuchowych w Krywałdzie.
Początkowo jako ręczny granaty dymne RGD; posiadał kształt cylindra, wykonany był z tektury i miał masę około 0,5 kg. Wytwarzał zasłonę dymną długości do 30 metrów I i szerokości 5 – 8 m. Czas intensywnego dymienia granatu wynosił 60 – 90 sek. Zapalenie granatu następowało w wyniku potarcia zapalnika granatu potarką. Wojska zaopatrywano w granaty wydzielające dym biały lub czarny.
Opracowano też „nasadkowe granaty dymne”. Specjalnie skonstruowana nasadka pozwalała wystrzeliwać granat dymnym RGD z 7,62 mm karabinka- granatnika na odległość do 150 metrów. Po odpaleniu naboju UNM ciśnienie gazów prochowych powodowało wyrzucenie granatu i jednoczesne zapalenie zapłonnika granatu, a następnie mieszanki dymotwórczej. Powstający dym, w przypadku walki na bliską odległość, oślepiał przeciwnika i stwarzał możliwości manewru dla atakującej cel drużyny.
W latach 80. XX w. granaty dymne RGD-2 zmodernizowano do standardu RGD-2M. Różnica między nimi polega na zastosowaniu innej mieszanki dymotwórczej opartej na heksachloroetanie. Dzięki jej zastosowaniu uzyskano większą ilość dymu o lepszych własnościach maskujących. Granat dymny RGD-2M waży około 600 g, dymi około 50–70 sekund i wytwarza zasłonę dymną o wymiarach 50x10m.

</doc>
<doc id="516146" url="https://pl.wikipedia.org/wiki?curid=516146" title="Śniedek baldaszkowaty">
Śniedek baldaszkowaty

Śniedek baldaszkowaty ("Ornithogalum umbellatum" L.) – gatunek bylin należący do rodziny szparagowatych. Występuje dziko na terenie Europy (z wyjątkiem jej części północnej), w północno-zachodniej Afryce, w Turcji i na Cyprze. Jako roślina introdukowana i zdziczała spotykany jest w Ameryce Północnej i w Australii. W Polsce występuje głównie na południu. Status we florze Polski: kenofit, gatunek uprawiany. Jest dość rzadki.
Biologia i ekologia.
Geofit cebulkowy. Rośnie na trawiastych zboczach, w sadach, ogrodach, na polach. Często zdziczały z upraw. Kwitnie od kwietnia do maja. Liczba chromosomów 2n = 18-108.
Na śniedku baldaszkowatym rozwija się patogen "Puccinia hordei" wywołujący u jęczmienia chorobę zwaną rdzą jęczmienia.
Ochrona.
Gatunek podlegał w Polsce ścisłej ochronie gatunkowej od 1983 do 2014 roku.
Zastosowanie.
Roślina stosowana na skalniaki oraz do tworzenia obwódek na rabatach.
Uprawa.
Roślina mało wymagająca, która zalecana jest dla początkujących. Najlepiej rośnie w glebie lekkiej, w miejscu nasłonecznionym, ale toleruje też cień. Sadzenie cebulek odbywa się we wrześniu na głębokości około 8-10 cm.

</doc>
<doc id="516147" url="https://pl.wikipedia.org/wiki?curid=516147" title="Trl.">
Trl.



</doc>
<doc id="516148" url="https://pl.wikipedia.org/wiki?curid=516148" title="Trb.">
Trb.



</doc>
<doc id="516150" url="https://pl.wikipedia.org/wiki?curid=516150" title="Tomislavgrad">
Tomislavgrad

Tomislavgrad – miasto w Bośni i Hercegowinie, w Federacji Bośni i Hercegowiny, w kantonie dziesiątym, siedziba gminy Tomislavgrad. W 2013 roku liczyło 5587 mieszkańców, z czego większość stanowili Chorwaci.
Historia.
Za czasów rzymskich miasto Tomislavgrad nosiło nazwę Daelminium. Następnie Chorwaci w VII wieku zmienili nazwę na Županjac. W 753 roku w mieście powstał pierwszy chorwacki parlament, Sabor. W 1925 roku miastu została nadana nazwa Tomislavgrad, co tłumaczy się jako "Miasto Tomisława". Od 1945 roku miasto nosiło nazwę Duvno. Po rozpadzie Jugosławii w latach 90. XX wieku przywrócono nazwę sprzed II wojny światowej.

</doc>
<doc id="516152" url="https://pl.wikipedia.org/wiki?curid=516152" title="Granat RKG-3">
Granat RKG-3

RKG-3 – radziecki granat przeciwpancerny.
Służy do zwalczania celów opancerzonych o grubości do 125 mm. Granat wyposażony jest w ładunek kumulacyjny. Posiada zapalnik, który powoduje wybuch granatu z chwilą uderzenia w przeszkodę. Na torze lotu stabilizują go 4 lotki umieszczone w rękojeści. Wersja zmodernizowana tego granatu ma oznaczenie RKG-3M, którym można zwalczać cele posiadające pancerz o grubości do 165 mm.

</doc>
<doc id="516153" url="https://pl.wikipedia.org/wiki?curid=516153" title="Carnegie Hall">
Carnegie Hall

Carnegie Hall – nowojorska sala koncertowa, jedna z najbardziej prestiżowych na świecie. Mieści się w przy 57 ulicy i 7 alei w dzielnicy Midtown w okręgu Manhattan. Dokładny adres to Carnegie Hall 881 Seventh Avenue, NY 10019-3210.
Historia.
Budowa gmachu rozpoczęła się 13 maja 1890 roku. Przedsięwzięcie zainicjował Andrew Carnegie. Oficjalnego otwarcia dokonano 5 maja 1891 roku. Orkiestra pod dyrekcją Piotra Czajkowskiego zagrała m.in. "Marsz słowiański".
Pierwotnie salę koncertową nazywano "Music Hall" i dopiero w 1893 roku po uzyskaniu zgody fundatora zmieniono nazwę na "Carnegie Hall".
Gmach należał do rodziny Carnegie do roku 1925, kiedy wdowa po Andrew Carnegie sprzedała go Robertowi Simonowi, właścicielowi firm budowlanych. W 1935 roku gmach Carnegie Hall przeszedł w ręce Roberta Simona jr. W połowie lat 50. właściciel sali koncertowej zaoferował jej sprzedaż Filharmonii Nowojorskiej, która od dziesięcioleci rezerwowała tam większość wieczorów koncertowych. Filharmonia jednak odrzuciła tę propozycję, mając w planach przeprowadzkę do Lincoln Center.
Problemy ze sprzedażą budynku spowodowały, że przeznaczono go do rozbiórki, aby uzyskać ziemię pod komercyjny drapacz chmur. Protesty artystów pod przewodnictwem Isaaca Sterna zmusiły miasto do wykupienia za 5 mln dolarów gmachu i utworzenia w maju 1960 roku organizacji non-profit: Carnegie Hall Corporation.
Od samego początku odbywały się tam koncerty dla młodzieży, które później prowadził Leonard Bernstein. Dziś na scenie Carnegie występują także największe gwiazdy światowej muzyki popularnej, m.in. Céline Dion, Barbra Streisand i inni.

</doc>
<doc id="516156" url="https://pl.wikipedia.org/wiki?curid=516156" title="Granat RPG-57">
Granat RPG-57

RPG-57 – radziecki granat przeciwpancerny wprowadzony do uzbrojenia w latach 50. XX wieku.
Znajduje się na uzbrojeniu Wojska Polskiego jako "granat przeciwpancerny wz. 57". Jest przeznaczony do zwalczania celów posiadających pancerz grubości do 140 mm. Posiada ładunek kumulacyjny umieszczony wewnątrz korpusu.

</doc>
<doc id="516160" url="https://pl.wikipedia.org/wiki?curid=516160" title="Wanilina">
Wanilina

Wanilina ("4-hydroksy-3-metoksybenzaldehyd") – organiczny związek chemiczny zbudowany z pierścienia benzenowego podstawionego trzema grupami funkcyjnymi: aldehydową , hydroksylową i metoksylową . Stanowi jeden ze składników zapachowych wanilii.
Otrzymywanie.
Przemysłowo wanilina otrzymywana jest syntetycznie z gwajakolu oraz wyodrębniana z ługów powstających podczas produkcji papieru.
W metodzie ligninowej wanilinę otrzymuje się w procesie eliminacji ligniny podczas produkcji papieru. Proces ten składa się z kilku etapów. Na samym początku przeprowadza się alkalizację i zagęszczenie ługów posulfitowych. Następnie hydrolizat neutralizuje się za pomocą kwasu siarkowego. Powstały produkt filtruje się, w wyniku czego uzyskuje się ligninę. Kolejnym etapem jest ekstrakcja filtratu za pomocą toluenu, w efekcie czego uzyskuje się surową wanilinę. Oczyszcza się ją przeprowadzając w addukt bisulfitowy, który izoluje się, a następnie odtwarza się z niego wolną wanilinę przez działanie kwasem siarkowym. Produkt oddziela się, osusza toluenem i krystalizuje.
Ze względu na problemy z utylizacją ścieków posulfitowych proces ten stanowi zagrożenie dla środowiska naturalnego i zastępowany jest syntezą z gwajakolu:
Zastosowanie.
Podstawowym zastosowaniem waniliny jest wykorzystanie jej jako środka zapachowego w przemyśle spożywczym. Ponadto jest stosowana jako składnik perfum i kosmetyków oraz półprodukt w przemyśle farmaceutycznym. Roczne zapotrzebowanie światowe na ten związek w roku 2004 wynosiło 10,5 tys. ton.
Jest także wykorzystywana jako odczynnik laboratoryjny, m.in. do sporządzania sulfowaniliny – odczynnika używanego przy mikroskopowym badaniu grzybów.
Zagrożenia.
U osób wrażliwych może wywołać podrażnienia skóry, egzemę, zmiany pigmentacji i kontaktowe zapalenie skóry.

</doc>
<doc id="516164" url="https://pl.wikipedia.org/wiki?curid=516164" title="Rezerwat przyrody Jeleniak Mikuliny">
Rezerwat przyrody Jeleniak Mikuliny

Rezerwat przyrody Jeleniak Mikuliny (szl. Jelyniok Mikuliny) – leśny rezerwat przyrody na terenie nadleśnictwa Koszęcin, w pobliżu miejscowości Piłka w województwie śląskim, w powiecie lublinieckim, w gminie Koszęcin. 
Charakterystyka.
Został utworzony zarządzeniem Ministra Leśnictwa i Przemysłu Drzewnego z dnia 18 grudnia 1957 r. Początkowo zajmował powierzchnię 37,54 ha, w 2012 roku powiększono go do 120,26 ha.
Granice obszaru chronionego obejmują dwa płytkie, zarastające stawy, położone w niecce międzywydmowej.
Przyroda.
Fauna.
Rezerwat chroni stanowisko lęgowe żurawia zwyczajnego ("Grus grus"), gniazdującego tu od co najmniej 1840 roku. Do roku 1978 gniazdowała tu jedna para żurawi, lecz na początku lat 80. XX w. zaobserwowano stopniowy wzrost liczebności tego gatunku. 
Flora.
Rezerwat chroni torfowisko z pierwotną roślinnością bagienną i przybrzeżną. Szata roślinna rezerwatu jest bogata – występuje tu 177 (niektóre źródła podają ponad 200) gatunków roślin naczyniowych, w tym kilka rzadkich, czy objętych ochroną gatunków:
Na uwagę zasługują występujące tu rośliny mięsożerne:
Występują tu też 32 gatunki mszaków i 21 gatunków porostów.

</doc>
<doc id="516168" url="https://pl.wikipedia.org/wiki?curid=516168" title="Helen Jacobs">
Helen Jacobs

Helen Hull Jacobs (ur. 6 sierpnia 1908 w Globe, zm. 2 czerwca 1997 w East Hampton) – amerykańska tenisistka, zwyciężczyni Wimbledonu i mistrzostw USA, liderka nieoficjalnego rankingu światowego.
Życiorys.
Większa część jej kariery stała pod znakiem rywalizacji ze starszą o trzy lata rodaczką Helen Wills. Obie Amerykanki trenowały w kalifornijskim Berkeley Tennis Club pod kierunkiem tego samego trenera Williama Fullera, obie były przez dwa lata z rzędu mistrzyniami USA juniorek, obie studiowały na University of California. Nie utrzymywały jednak kontaktów prywatnych, ograniczając się do spotkań na korcie. W tenisie górowała starsza z rywalek, wygrywając dziesięć z jedenastu pojedynków w dużych imprezach, zazwyczaj w fazie finałowej. Wills pokonała Jacobs cztery razy w finałach Wimbledonu, dwukrotnie w finałach mistrzostw USA, raz w finale mistrzostw Francji. Jedyne zwycięstwo Jacobs miało miejsce w finale mistrzostw USA w 1933, kiedy rywalka nie zdołała dokończyć meczu z powodu kontuzji i zeszła z kortu w trzecim secie. Dwa lata później Jacobs nie wykorzystała szansy na pokonanie Wills w finale Wimbledonu, kiedy prowadziła 5:3 w decydującym secie i zepsuła względnie prostego smecza przy piłce meczowej.
Helen Jacobs jest jedną z rekordzistek wielkoszlemowych mistrzostw USA. W latach 1932–1935 pozostawała w tym turnieju niepokonana, a w 1936 osiągnęła kolejny finał, ustanawiając serię 28 wygranych pojedynków z rzędu. Obok Chris Evert jest jedyną triumfatorką imprezy cztery razy z rzędu. Pierwszy finał osiągnęła w 1928, przegrywając z Wills. Trzy razy przegrywała decydujące mecze z Alice Marble, ostatni raz w 1940. W 1934 zdobyła na mistrzostwach USA „potrójną koronę” – w finale singla pokonała Sarah Palfrey, grę podwójną wygrała z Palfrey, grę mieszaną z George Lottem. Z pięciu przegranych wimbledońskich finałów pierwszy osiągnęła w 1929 (porażka z Wills). Oprócz utytułowanej rodaczki jej finałową pogromczynią okazała się w 1934 Brytyjka Dorothy Round, a jedyne zwycięstwo na londyńskich trawiastych kortach Jacobs odniosła w 1936, pokonując w trzech setach Niemkę Hilde Krahwinkel Sperling (pod nieobecność Helen Wills). Ostatni finał Wimbledonu w 1938 ponownie przegrała z Wills 4:6, 0:6, grając jednak z kontuzją.
Na mistrzostwach Francji musiała zadowolić się dwoma finałami singlowymi. Także debla nie udało się jej wygrać w Paryżu (była w finale w 1934), zdobyła natomiast cztery tytuły w deblu i mikście na mistrzostwach USA. W 1934 wygrała międzynarodowe mistrzostwa Włoch w Rzymie w grze pojedynczej i podwójnej (w parze z Elizabeth Ryan). Od 1927 figurowała w czołowej dziesiątce rankingu amerykańskiego, w tym na pierwszym miejscu w latach 1932–1935. W latach 1928–1940 była również w czołówce rankingu światowego prowadzonego przez „Daily Telegraph”, w tym jako liderka w 1936.
W latach 1927–1939 występowała w reprezentacji USA w Pucharze Wightman (z przerwą w 1938). Większość edycji Pucharu Wightman z jej udziałem zakończyła się triumfem Amerykanek (1927, 1929 i od 1931). Rozegrała w tych rozgrywkach łącznie 30 meczów (w singlu i deblu).
Praworęczna Jacobs wyróżniała się na korcie zaciętością i wolą walki. Nie dysponowała równie silnymi uderzeniami jak Helen Wills, często posługując się zagraniami slajsowanymi, chętnie szukała natomiast rozwiązań wolejowych przy siatce. W 1932 jako pierwsza zawodniczka wystąpiła na mistrzostwach USA w szortach, rok później także na Wimbledonie. W czasie II wojny światowej służyła w marynarce na Dalekim Wschodzie, dochodząc do stopnia komandora porucznika. Była również autorką książek o tematyce tenisowej ("Modern Tennis", 1933; "Improve Your Tennis", 1936), a także wspomnień ("Beyond the Game", 1936) oraz beletrystyki ("Storm Against the Wind", 1944). W 1962 została wpisana do Międzynarodowej Tenisowej Galerii Sławy.
Helen Jacobs wielokrotnie spotykała się na korcie z Polką Jadwigą Jędrzejowską. Pierwsze spotkanie nastąpiło w Berlinie w 1932 i zakończyło się niespodziewanym zwycięstwem Jędrzejowskiej 6:2, 4:6, 6:4, chociaż rywalka prowadziła w decydującej partii już 4:1. Jacobs pokonała Jędrzejowską m.in. w półfinale Wimbledonu w 1936 (6:3, 6:4), kiedy sięgnęła po końcowy sukces. Rok później Polka zrewanżowała się Amerykance w ćwierćfinale międzynarodowych mistrzostw Francji. W swoich wspomnieniach "Urodziłam się na korcie" Jędrzejowska poświęciła Helen Jacobs wiele miejsca, w tym finałowi Wimbledonu z Wills w 1938. W 1962, kiedy Jędrzejowska uczestniczyła po raz ostatni w międzynarodowych mistrzostwach USA na specjalne zaproszenie amerykańskiej federacji, spotkała się także z Jacobs, odnawiając dawną przedwojenną znajomość.
Jacobs była lesbijką. Jej wieloletnia partnerką była Virginia Gurnee.

</doc>
<doc id="516169" url="https://pl.wikipedia.org/wiki?curid=516169" title="Internet Archive">
Internet Archive

Internet Archive – instytucja non-profit z siedzibą w San Francisco, zajmująca się gromadzeniem i udostępnianiem zasobów w postaci cyfrowej.
Obecnie archiwum zawiera gromadzone w około dwumiesięcznych odstępach archiwalne wersje ogólnodostępnych stron WWW, dawne wersje oprogramowania, filmy, książki, nagrania dźwiękowe, nagrania programów telewizyjnych itp. Archiwum udostępniane jest bezpłatnie historykom, naukowcom oraz w celach edukacyjnych. Część zasobów dostępna jest dla każdego.
Serwis szacował, pod koniec października 2012 roku archiwum zgromadziło 10 petabajtów danych. W grudniu 2020 było to już 70 petabajtów.
Misja.
Internet Archive powstał z inicjatywy Brewstera Kahle w 1996 roku. Cele przyświecające utworzeniu tego projektu są opisane na jego stronie WWW następująco:
Ze względu na swój cel polegający na próbie zgromadzenia i przechowaniu całej ludzkiej wiedzy i wszelkich przejawów kultury niematerialnej oraz uczynieniu jej bezpłatnie dostępnej dla wszystkich, Internet Archive jest często porównywany do Biblioteki Aleksandryjskiej.
Wayback Machine.
Częścią archiwum jest Wayback Machine, która jest oparta na zasobach Alexa Internet. Usługa ta umożliwia obejrzenie archiwalnych wersji dużej części stron WWW, jednak wbrew obiegowym opiniom nie umożliwia przejrzenia każdej strony, która była kiedykolwiek dostępna publicznie w internecie. W większości przypadków archiwum umożliwia obejrzenie dawnych wersji stron od 1996 roku, w interwałach co ok. 2 tygodnie. Niektóre, często zmieniające się strony są archiwizowane częściej. Na początku 2011 r. "Wayback Machine" zawierała ok. 2 petabajty danych i przyrastała w tempie ok. 20 terabajtów na miesiąc.
Ta część archiwum jest dostępna całkowicie za darmo dla każdego posiadacza łącza internetowego. Kopia danych jest przechowywana w Bibliotheca Alexandrina.
Kolekcje plików multimedialnych.
Większość ze zgromadzonych filmów, książek i nagrań zawartych w bazie Internet Archive znajduje się już w domenie publicznej lub są one objęte licencjami Creative Commons. Pliki audio są zarówno twórczością artystów niezależnych oraz tych którzy wydają swoją twórczość w oparciu o licencje dopuszczające na pewnych warunkach bezpłatne kopiowanie. Nie ma w bazie dzieł, do których odnoszą się tzw. „twarde prawa autorskie”.
Otwarta biblioteka.
W ramach Internet Archive funkcjonuje tzw. „Open library” – kolekcja ok. 30 000 książek, do których wygasły prawa autorskie, lub które znajdowały się w domenie publicznej od samego początku ich istnienia. Skanowanie i przenoszenie w formy elektroniczne książek, do których wygasły prawa autorskie są w toku, dlatego objętość „Open library” stopniowo się powiększa.
Oprócz tego serwis daje możliwość wypożyczenia elektronicznej wersji książek, na określony czas, jak w klasycznej bibliotece, ponad 2,2 mln tytułów (dane z marca 2021), po założeniu darmowego konta. Proces opiera się na modelu „controlled digital lending” (kontrolowanego cyfrowego wypożyczania), w którym dostępna kopia elektroniczna odpowiada dostępnej wersji papierowej książki.
W marcu 2020 w odpowiedzi na pandemię COVID-19, w serwisie uruchomiono projekt National Emergency Library, udostępniając użytkownikom z całego świata 1,4 mln e-booków bez ograniczeń związanych z kontrolowanym wypożyczeniem. Inicjatywa ta spotkała się z pozwem wydawców (Hachette, Penguin Random House, Wiley i HarperCollins) i w połowie czerwca 2020 została zawieszona.
Kolekcja filmów.
Na podobnej zasadzie tworzona jest „Moving Image Collection”. Materiały filmowe, do których wygasły prawa autorskie są stopniowo zamieniane w formę elektroniczną i dołączane do tej kolekcji. W maju 2006 roku zawierała ona ponad 35 000 filmów, m.in. tzw. klasyczne kreskówki, filmy propagandowe, zbiory reklamówek wyborczych i innych programów telewizyjnych, w tym kompletny zbiór programów wyborczych z amerykańskich wyborów prezydenckich z 2004 roku. Największą część tych zbiorów (ponad 20 000 filmów) stanowią produkcje oparte na wolnych licencjach.
Udostępnianie bez dostępu do Internetu.
Chociaż archiwum powstało jako miejsce udostępniania danych w sieci Internet, to jednak powstał projekt Offline Archive. Uzasadnieniem jego jest fakt, że połowa populacji na świecie nie ma dostępu
do regularnego lub stabilnego Internetu. Dane z archiwum internetowego są przesyłane do serwera działającego „poza siecią”. Następnie mają być kopiowane między serwerami na różnych nośnikach danych:
dyskach, pamięciach przenośnych USB czy kartach SD.
Kontrowersje.
Problemy ze stronami scjentologicznymi.
W 2002 roku w niejasnych okolicznościach usunięto z „maszyny czasu” część archiwalnych wersji różnych stron krytycznych wobec tej religii, oficjalnie na prośbę samych właścicieli tych stron. Jednakże później okazało się, że usunięcia te zostały wymuszone przez przedstawicieli kościoła scjentologicznego na podstawie nie do końca jasnych argumentów prawnych, zaś właściciele stron nie chcieli usunięcia ich materiałów.
Archiwalne wersje stron WWW jako dowód sądowy.
W październiku 2004 roku miała miejsce rozprawa sądowa „Telewizja Polska USA, Inc. v. Echostar Satellite Corp.” w której „maszyna czasu” była po raz pierwszy w historii użyta jak źródło dowodowe. Telewizja Polska USA to firma mająca wyłączność na udostępnianie programu TV Polonia na terenie obu Ameryk w latach 1994–2019, zaś firma EchoStar to właściciel platformy Dish Network. EchoStar posłużyło się archiwalną wersją oficjalnej strony firmy Telewizja Polska USA, przechowywaną w bazie Internet Archive aby dowieść, że Telewizja Polska USA reklamowała dostępność TV Polonii na platformie Dish Network. Telewizja Polska USA twierdziła, że jest to niedopuszczalny dowód ze słyszenia, pochodzący dodatkowo ze źródła o niepotwierdzonej autentyczności. Sąd jednak przyjął zeznania pracownika Internet Archive za wystarczające do potwierdzenia źródła.

</doc>
<doc id="516172" url="https://pl.wikipedia.org/wiki?curid=516172" title="HOMM">
HOMM



</doc>
<doc id="516173" url="https://pl.wikipedia.org/wiki?curid=516173" title="Gaon">
Gaon

Gaon (hebr. גאון "Gaon" geniusz, znakomitość, blask) – tytuł honorowy przyznawany rabinom dwóch akademii talmudycznych w Surze i Pumbedicie w Babilonii w latach 650-1250.
W judaizmie wyróżnia się epokę gaonów, trwającą od 589 do 1038, kiedy to byli oni najwyższymi autorytetami dla wyznawców judaizmu. W tych czasach gaoni babilońscy przejęli duchowe zwierzchnictwo i uznali się za strażników tradycji Talmudu babilońskiego, używając terminu gaon podkreślali tym samym swój status. Dzięki temu odpowiadając na napływające zewsząd pytania rozpoczęli rozwój literatury responsalnej.
Później tytuł ten społeczności żydowskie nadawały rabinom, szczególnie biegłym w interpretacji Talmudu. Wraz z upływem czasu termin ten stosowano wobec rabinów jako tytuł grzecznościowy. Gaonem z Wilna nazywano w XVIII wieku Eliasza ben Salomona Zalmana.

</doc>
<doc id="516174" url="https://pl.wikipedia.org/wiki?curid=516174" title="Helen H. Jacobs">
Helen H. Jacobs



</doc>
<doc id="516175" url="https://pl.wikipedia.org/wiki?curid=516175" title="Granat NWM V40">
Granat NWM V40

V40 Mini-Grenade – holenderski granat zaczepny. Jeden z najmniejszych i najlżejszych produkowanych granatów ręcznych.

</doc>
<doc id="516177" url="https://pl.wikipedia.org/wiki?curid=516177" title="Helen Hull Jacobs">
Helen Hull Jacobs



</doc>
<doc id="516178" url="https://pl.wikipedia.org/wiki?curid=516178" title="Zofia Pawlak">
Zofia Pawlak

Zofia Pawlak (ur. 6 grudnia 1938) – polska tancerka, instruktorka tańca, pedagog.
Edukację artystyczną rozpoczęła w 1953 w Ośrodku Szkolenia Instruktorów Artystycznych w Skolimowie, gdzie następnie została zatrudniona w zespole "Skolimów". Od 1956 do 1979 była tancerką w Państwowym Zespole Ludowym Pieśni i Tańca "Mazowsze". Jesienią 1979 podjęła pracę jako instruktor tańca w Dziecięcym Zespole Pieśni i Tańca "Varsovia", gdzie obecnie pracuje.
Posiada uprawnienia tancerki zawodowej i instruktora tańca kategorii S nadane przez ministra Kultury i Sztuki.

</doc>
<doc id="516188" url="https://pl.wikipedia.org/wiki?curid=516188" title="Szpital św. Jakuba w Rzymie">
Szpital św. Jakuba w Rzymie

Szpital św. Jakuba – jeden z najstarszych szpitali w Rzymie, założony w XIV w. 
Po rozbudowie lecznica mogła pomieścić jednorazowo nawet 730 pacjentów. Duchowe życie szpitala skupia się wokół kościoła Matki Bożej Bramy Raju, pełniącego rolę kaplicy szpitalnej. 
W tym szpitalu przebywał trzykrotnie Kamil de Lellis. Za pierwszym razem, będąc jeszcze żołnierzem, leczył się tam prawie 10 miesięcy. Następny pobyt miał miejsce między 1575 a 1579 r. Ostatni raz przebywał tu przez 5 lat, do 1584 r. W sumie w tym szpitalu spędził 9 lat i 4 miesiące.

</doc>
<doc id="516196" url="https://pl.wikipedia.org/wiki?curid=516196" title="Allister Carter">
Allister Carter

Allister (Ali) Carter (ur. 25 lipca 1979 w Colchesterze) – snookerzysta angielski. Wicemistrz świata z roku 2008 i 2012. Karierę profesjonalisty rozpoczął w roku 1996. Plasuje się na 16 miejscu pod względem zdobytych setek w profesjonalnych turniejach, ma ich łącznie 380.
Kariera.
Doszedł do ćwierćfinału mistrzostw świata w 2007 i do finału mistrzostw w 2008 roku. W tym ostatnim przegrał w stosunku 18-8 z Ronnie O’Sullivanem, swoim partnerem sparingowym. Jego najwyższy break to 147, zdobyty podczas mistrzostw świata 2008 w meczu ćwierćfinałowym z Peterem Ebdonem. Do maja 2007 zarobił jako zawodowy gracz około 342 tysięcy funtów. Za wicemistrzostwo w mistrzostwach świata w snookerze zarobił 125 tysięcy funtów, a za breaka 147 – 78,5 tysiąca funtów. W sezonie 2008/09 wygrał Welsh Open, i jest to jego pierwsze zwycięstwo w turnieju oficjalnym od początku 13-letniej kariery. W 2010 roku jednak nie udało mu się obronić tego tytułu, choć doszedł do finału. Sezon 2010/2011 rozpoczął od zwycięstwa w pierwszym rankingowym turnieju tego sezonu – Shanghai Masters 2010.
W 2003 roku zdiagnozowano u niego chorobę Leśniowskiego.
Tuż przed Grand Prix 2009, 1 października 2009, przyszedł na świat pierwszy syn Cartera o imieniu Max.
Na początku lipca 2013 roku BBC podało, iż Carter cierpi na raka jąder. Pod koniec sierpnia wystąpił w pierwszym od operacji turnieju.
Pod koniec maja 2014 roku Światowa Organizacja Snookera poinformowała na swojej stronie, iż zdiagnozowano u Allistera raka płuc.
19 grudnia 2014 – jak sam poinformował przez media społecznościowe – Ali Carter znowu zwyciężył z nowotworem.
W 2017 roku zdobył srebrny medal podczas World Games 2017.

</doc>
<doc id="516197" url="https://pl.wikipedia.org/wiki?curid=516197" title="Sebastian Larsson">
Sebastian Larsson

Alfe Inge Sebastian Larsson (ur. 6 czerwca 1985 w Eskilstunie) – szwedzki piłkarz występujący na pozycji pomocnika w szwedzkim klubie AIK.
Kariera klubowa.
Larsson karierę rozpoczynał w klubie Eskilstuna City FK. Później był graczem IFK Eskilstuna. W 2001, mając 16 lat trafił do juniorów angielskiego Arsenalu. Tam występował do 2004 roku. Wówczas został przesunięty do pierwszej drużyny Arsenalu. W jej barwach zadebiutował 27 października 2004 w wygranym 2:1 meczu Pucharu Ligi Angielskiej z Manchesterem City. W sezonie 2004/2005 w rozgrywkach Pucharu Ligi Angielskiej zagrał w sumie trzy razy. W następnym sezonie zanotował pierwszy występ w Premier League. Było to 1 lutego 2006 w przegranym 2:3 pojedynku z West Ham United. Przez cały sezon wystąpił tam w trzech meczach.
W sierpniu 2006 został wypożyczony do drugoligowego Birmingham City. Zadebiutował tam 5 sierpnia 2006 w przegranym 1:2 spotkaniu z Colchesterem United. 19 sierpnia 2006 strzelił pierwszego gola w zawodowej karierze. Było to w wygranym 2-1 pojedynku z Crystal Palace. W Birmingham Larsson szybko wywalczył sobie miejsce w wyjściowej jedenastce. W styczniu 2007 został wykupiony przez ten klub z Arsenalu. W kwietniu 2007 w meczu z Sheffield Wednesday zdobył bramkę, która została później uznana golem sezonu. Na koniec sezonu 2006/2007 zajął z klubem drugie miejsce w lidze i awansował z nim do ekstraklasy. Będąc zawodnikiem Birmingham strzelił pierwszego gola w trakcie gry w Premier League. Było to 2 grudnia 2007 w wygranym 3-2 spotkaniu z Tottenham Hotspur. W ciągu całego sezonu 2007/2008 w lidze rozegrał 35 spotkań i zdobył sześć bramek. Na koniec rozgrywek ligowych uplasował się z zespołem na przedostatniej, dziewiętnastej pozycji i powrócił z nim do drugiej ligi. Już w kolejnym sezonie powrócili do Premier League. W 2011 zagrał w finale meczu o Puchar Ligi Angielskiej w którym Birmingham pokonało Arsenal F.C. 2:1. Jednocześnie w sezonie 2010/2011 Birmingham spadło z ligi, a Larssonowi wygasł kontrakt i na zasadzie wolnego transferu przeniósł się do Sunderlandu.
W Sunderlandzie występował przez 6 sezonów w ciągu których zaliczył łącznie 176 występów ligowych. Sezon 2016/2017 zakończył się spadkiem dla jego drużyny i po raz kolejny na zasadzie wolnego transferu zmienił barwy klubowe podpisując roczną umowę z Hull City. W nowej drużynie zadebiutował 12 sierpnia 2017 w wygranym 4:1 meczu z Burton Albion F.C. Po zakończeniu sezonu w którym rozegrał łącznie 40 meczów ligowych trafił do AIK Fotboll. Po powrocie do Szwecji wraz ze swoim klubem wywalczył mistrzostwo kraju w sezonie 2018.
Kariera reprezentacyjna.
Larsson jest reprezentantem Szwecji. Pierwsze powołanie do kadry otrzymał w 2007 roku na mecze eliminacji Euro 2008 z Liechtensteinem oraz Irlandią Północną. W drużynie narodowej zadebiutował 6 lutego 2008 w bezbramkowo zremisowanym towarzyskim meczu z Turcją. Był uczestnikiem Mistrzostw Europy w 2008. Ten turniej jego drużyna zakończył na fazie grupowej, a on sam na Euro rozegrał jedno spotkanie (przegrany 1:2 mecz z Hiszpanią). Podczas kolejnych Mistrzostw Europy w 2012 wystąpił we wszystkich meczach grupowych, jednak szwedzka kadra po raz kolejny zakończyła udział na fazie grupowej. W 2018 po raz pierwszy w karierze pojechał na Mistrzostwa Świata. Reprezentacja Szwecji dotarła w nich do ćwierćfinału, a Larsson nie zagrał jedynie w meczu 1/8 finału przeciwko Szwajcarii, ponieważ był zawieszony za nadmiar żółtych kartek.

</doc>
<doc id="516207" url="https://pl.wikipedia.org/wiki?curid=516207" title="Aleksander Wagner">
Aleksander Wagner

Aleksander Wagner (ur. 7 sierpnia 1868, zm. 1942) – polski prawnik, z zamiłowania szachista, dziennikarz i teoretyk szachowy.
Silny gracz klubowy, choć nigdy nie osiągnął poziomu profesjonalnego, wprowadził do praktyki trzy nowe otwarcia szachowe: obronę polską (1.d4 b5), gambit szwajcarski (1.f4 f5 2.e4) i gambit lwowski (1.Sf3 d5 2.e4). Wagner, powodowany skromnością i patriotyzmem, celowo unikał wiązania jakiegokolwiek debiutu czy wariantu ze swoim imieniem. Do niego także należy zasługa zrekonstruowania partii z "Szachów" Kochanowskiego, działał na rzecz popularyzacji gry w szachy.
Zmarł w roku 1942, data i okoliczności śmierci nie są znane.

</doc>
<doc id="516211" url="https://pl.wikipedia.org/wiki?curid=516211" title="Warner Music Group">
Warner Music Group

Warner Music Group (WMG) – jedna z czterech wielkich wytwórni płytowych.
Do WMG należy Warner-Chappell Music razem z Warner Music Publications, które 16 grudnia 2004 zostało sprzedane firmie Alfred Publishing.
W maju 2011 roku WMG zostało wykupione przez Access Industries, konglomerat kontrolowany przez rosyjskiego miliardera Lena Blavatnika
W wyniku zakupu pakietu większościowego z dnia 1 lipca 2013 roku, EMI Music stało się własnością Warner Music Group, a lokalne oddziały EMI firmy zmieniły nazwę na Parlophone.

</doc>
<doc id="516220" url="https://pl.wikipedia.org/wiki?curid=516220" title="Prawdinsk">
Prawdinsk

Prawdinsk, Frydland (ros. Правдинск; niem. "Friedland in Ostpreußen"; lit. "Romuva") – miasto w obwodzie kaliningradzkim w Rosji na terenie Barcji (4 tys. mieszkańców w 2021).
Miejscowość położona nad rzeką Łyną, około 30 km na północny wschód od Bagrationowska i 25 km na południe od Gwardiejska, 10 km od granicy z Polską.
Historia.
Miasto założone przez Krzyżaków w 1312 roku przy brodzie na Łynie. Frydland otrzymał regularne rozplanowanie z czworobocznym placem rynkowym. Miasto otoczono w XIV w. murami obronnymi z 2 bramami. W 1347 zostało najechane przez wojska litewskie.
W 1441 miasto przystąpiło do Związku Pruskiego, który na początku 1454 zwrócił się do polskiego króla z prośbą o przyłączenie Prus do Korony Królestwa Polskiego. W lutym 1454 Kazimierz IV Jagiellończyk przychylił się do prośby i inkorporował region z miastem do Polski. Po zakończeniu wojny trzynastoletniej miasto stanowiło w latach 1466–1657 część Polski jako lenno. W tutejszej szkole naukę pobierał Celestyn Myślenta – polski teolog i wieloletni rektor królewieckiej Albertyny. W latach 1659–1661 nauczał tu natomiast polski tłumacz Jerzy Skrodzki. W trakcie II wojny północnej w 1656 miasto zostało zniszczone przez Szwedów.
14 czerwca 1807 roku w pobliżu miasta rozegrała się jedna z ważnych bitew wojen napoleońskich. Francuzi pod wodzą Napoleona, wspomagani przez Polaków odnieśli zwycięstwo nad Rosją. W bitwie odnieśli rany generał Jan Henryk Dąbrowski i pułkownik Kazimierz Turno. Zwycięstwo otworzyło drogę do utworzenia polskiego Księstwa Warszawskiego z części ziem zaboru pruskiego.
Od 1871 w granicach Niemiec. W 1877 miał miejsce pożar ratusza. Do 1902 stolica powiatu frydlandzko-bartoszyckiego przed jej przeniesieniem do Bartoszyc.
31 stycznia 1945 roku miasto zostało zdobyte przez oddziały 3. Frontu Białoruskiego. Po II wojnie światowej miejscowość przypadła ZSRR. W 1946 roku nazwę miasta zmieniono na "Prawdinsk".
Zabytki.
Najcenniejszym zabytkiem miasta jest gotycki kościół parafialny św. Jerzego, wzniesiony w latach około 1360–1380 i rozbudowany na przełomie XV/XVI w. (z tego czasu pochodziły drewniane rzeźbione zworniki sklepienne). Jest to ceglana trójnawowa pseudobazylika z wysoką wieżą i ozdobnym szczytem wschodnim, w którym zachowały się m.in. dwie ceramiczne maski. Powstał jako katolicki, w latach 1525–1945 służył ewangelikom, po latach opuszczenia w 2006 został odremontowany i służy parafii prawosławnej (możliwość zwiedzania wieży).
Z zabudowy historycznego centrum przetrwały nieliczne budynki, m.in. ratusz, barokowy dom z mansardowym dachem w północnej pierzei rynku. Od zachodu i południa starego miasta istnieją silnie zniszczone odcinki dawnych murów obronnych. Zachowała się również dawna wieża ciśnień.

</doc>
<doc id="516221" url="https://pl.wikipedia.org/wiki?curid=516221" title="Sigbjørn Obstfelder">
Sigbjørn Obstfelder

Sigbjørn Obstfelder (ur. 21 listopada 1866 w Stavanger, zm. 29 lipca 1900 w Kopenhadze) – norweski poeta, nowelista i publicysta.
Życie.
Obstfelder urodził się i dorastał w Stavanger. Był synem rzemieślnika niemieckiego pochodzenia. Początkowo studiował filologię nordycką i filozofię na uniwersytecie w Kristianii, potem przeniósł się do szkoły technicznej w tym samym mieście. Studia inżynierskie dokończył w USA, gdzie mieszkał przez dwa lata (1890-1891). Był niespokojnym duchem, ciągle podróżował – po Skandynawii, Anglii, Niemczech. Zetknął się m.in. z polskim pisarzem Stanisławem Przybyszewskim i jego żoną Dagny. Obstfelder zmarł na gruźlicę w 1900, a pochowany został w dniu, w którym urodziła się jego jedyna córka.
Twórczość.
Mimo śmierci w młodym wieku Obstfelder był dość płodnym artystą. Pisał wiersze, nowele, artykuły prasowe, sylwetki osób współczesnych, w czasie pobytu w USA prowadził dziennik. Jego twórczość cechuje ogromna muzykalność (Obstfelder był z zamiłowania skrzypkiem) i plastyczność. Utwory Obstfeldera zaliczyć można do wielu nurtów – symbolizmu, neoromantyzmu, impresjonizmu. Inspiracją dla jego wierszy była twórczość Charles'a Baudelaire’a. Były one przełomem w norweskiej literaturze – bez rymów i podziału na strofy, za to bardzo rytmiczne i melodyjne. Wiele miejsca w swoich utworach prozą poświęca Obstfelder m.in. motywowi wyobcowania człowieka, lęku mężczyzny przed silną kobietą. W jego tekstach dużo jest trudnych do określenia, uchwycenia uczuć, erotyzmu, samotności człowieka we współczesnym świecie.

</doc>
<doc id="516223" url="https://pl.wikipedia.org/wiki?curid=516223" title="Eliasz ben Salomon Zalman">
Eliasz ben Salomon Zalman

Eliasz ben Salomon Zalman zwany Gaonem z Wilna (hebr. אליהו ב"ר שלמה זלמן הגאון מווילנה) (ur. 23 kwietnia 1720 w Sielcu, zm. 9 października 1797 w Wilnie) – matematyk, rabin, interpretator Talmudu, znawca kabały.
Młodość i lata nauki.
Jako dziecko wykazywał niezwykłe zdolności. W wieku trzech lat umiał na pamięć całe ustępy z Tanachu. Od dziesiątego roku życia nie potrzebował już nauczycieli. W wieku lat jedenastu znał na pamięć cały Talmud Jerozolimski. Zajmował się też astronomią. Odbywał podróże po Polsce i Niemczech, gdzie zetknął się z różnymi szkołami talmudycznymi.
W 1748 powrócił do Wilna, gdzie stał się niekwestionowanym autorytetem w rozstrzyganiu wielu zawiłych problemów halachicznych.
Metody badawcze.
Wyjątkowość Gaona polegała na tym, że zastosował on metody badań filologicznych w studiach nad Talmudem i literaturą rabiniczną.
Walka z chasydyzmem.
Ostro wystąpił przeciwko chasydyzmowi, uważając go za ruch szkodliwy dla Żydów. W 1771 brał udział w publicznym egzaminowaniu ich doktryny, dochodząc do wniosku, że należy zakazać Żydom utrzymywania kontaktów z tą grupą. W latach 1772 i 1781 ekskomunikował gminy chasydów, które chciały rozwijać się w Wilnie, a kahał wileński wypędził ich z miasta wraz z rodzinami. Z drugiej strony Gaon był też nastawiony sceptycznie do rozwijającego się wówczas ruchu oświecenia żydowskiego – haskali.
Dzieła.
Był autorem komentarzy do wielu dzieł talmudycznych i kabalistycznych. Napisał:

</doc>
<doc id="516224" url="https://pl.wikipedia.org/wiki?curid=516224" title="Flaszowiec miękkociernisty">
Flaszowiec miękkociernisty

Flaszowiec miękkociernisty ("Annona muricata" L.) – gatunek małego drzewa, dorastającego do 10 m wysokości. Flaszowiec miękkociernisty pochodzi z Ameryki Środkowej i Antyli. Kwitnie przez cały rok, a jadalne owoce dojrzewają w każdym miesiącu. Głównym rejonem uprawy jest Ameryka Środkowa.

</doc>
<doc id="516225" url="https://pl.wikipedia.org/wiki?curid=516225" title="Kalendarz (Apple)">
Kalendarz (Apple)

Kalendarz (dawniej iCal) – kalendarz stworzony przez Apple Inc., który działa w systemie macOS. 
Początkowo iCal był dostępny jako osobna darmowa aplikacja, jednak z chwilą wejścia macOS v10.3 stał się on częścią systemu operacyjnego. Druga wersja została dołączona do macOS v10.4. iCal był pierwszą aplikacją z wieloma kalendarzami oraz z możliwością wysyłania kalendarzy na serwer WebDAV.
Format plików iCalendar (rozszerzenie .ics), używany w iCal, często także nazywany "iCal", jest popularnym formatem kalendarzowym.
W OS X Mountain Lion iCal zmienił nazwę na Kalendarz.

</doc>
<doc id="516226" url="https://pl.wikipedia.org/wiki?curid=516226" title="Kriek">
Kriek

Kriek – belgijskie piwo fermentowane z udziałem wiśni. "Kriek" jest flamandzkim słowem będącym określeniem gatunku małych, ciemnych i gorzkich wiśni rosnących w Schaerbeek. Kiedy ta odmiana stała się trudno dostępna niektóre browary zaczęły zastępować kriek innymi gatunkami wiśni – częściowo lub całkowicie.
Tradycyjnie kriek jest robiony na bazie lambica lub flamandzkiego brązowego ale z dodatkiem wiśni razem z pestkami. Tradycyjny kriek na bazie lambica jest bardzo cierpki i wytrawny, wiśnie dodane i pozostawione na kilka miesięcy powodują ponowną fermentacje z powodu zawartego w nich cukru, kriek zawdzięcza temu owocowy smak bez słodyczy. Po usunięciu resztek wiśni następuje proces dojrzewania piwa.
Coraz częściej niektóre browary dodają cukier do ich owocowych piw aby uczynić je mniej intensywnymi i bardziej przystępnymi dla szerszej grupy odbiorców. Browary dodają także sok wiśniowy zamiast owoców i skracają czas dojrzewania.
Kriek jest szczególnie popularny w Belgii i Holandii.

</doc>
<doc id="516229" url="https://pl.wikipedia.org/wiki?curid=516229" title="Vernár">
Vernár

Vernár (węg. "Vernár", niem. "Wernsdorf") – wieś (obec) na Słowacji położona w powiecie Poprad, w kraju preszowskim. Wieś leży na pograniczu Słowackiego Raju i Niżnych Tatr w dolinie Vernárskiego potoku na wysokości 778 m n.p.m.
Pierwsza wzmianka o miejscowości pochodzi z 1295 roku. W roku 1310 w dokumentach można odnaleźć wzmiankę o "villa Vernari". Miejscowa ludność zajmowała się głównie pasterstwem i leśnictwem. W czasie II wojny światowej wielu mieszkańców wsi brało czynny udział w słowackim powstaniu narodowym.
Obecnie Vernár, w którym na stałe mieszka niecałe 600 osób, znany jest jako ośrodek sportów narciarskich.
Obec ma powierzchnię 52,879 km².

</doc>
<doc id="516230" url="https://pl.wikipedia.org/wiki?curid=516230" title="CRLF">
CRLF

CRLF (CR, ) + (LF, ang. ) – ciąg dwóch znaków o wartościach ASCII równych 13 i 10 (szesnastkowo 0x0D i 0x0A), oznaczający koniec bieżącej linii tekstu. 
Określenie „powrót karetki” () to relikt mechanicznych maszyn do pisania, gdzie aby zacząć nową linię, najpierw należało przesunąć karetkę (okienko, gdzie uderzały czcionki) do lewego marginesu, a później przesunąć papier o jedną linię do góry.
W systemie Unix do oznaczania końca linii używa się samego znaku "LF", co bywa źródłem problemów przy przenoszeniu plików tekstowych pomiędzy systemami operacyjnymi. Istnieją też systemy, w których używany jest sam znak "CR":

</doc>
<doc id="516232" url="https://pl.wikipedia.org/wiki?curid=516232" title="Granat M25">
Granat M25

M25 (ABC-M25) – amerykański granat chemiczny wypełniony CN (M25A1 i M25A2), CS (M25A2) lub (prawdopodobnie) DM (M25A2) służący głównie do rozpraszania tłumów.

</doc>
<doc id="516234" url="https://pl.wikipedia.org/wiki?curid=516234" title="M25">
M25



</doc>
<doc id="516236" url="https://pl.wikipedia.org/wiki?curid=516236" title="Komórka Wignera-Seitza">
Komórka Wignera-Seitza

Komórka Wignera-Seitza – teoretyczna konstrukcja przestrzenna, opisująca fragment sieci krystalicznej, której środek stanowi dowolny węzeł sieci (codice_1), a jej zasięg definiowany jest w ten sposób, że każdy zawarty w niej punkt, bliższy jest węzłowi codice_1 stanowiącemu jej środek, niż dowolnemu innemu węzłowi sieci krystalicznej. 
Komórka Wignera-Seitza jest wyjściowym elementem opisu licznych zagadnień z zakresu mechaniki, elektryczności, krystalografii i metalurgii, a jej nazwa wywodzi się od nazwisk Eugena Paula Wignera i Fredericka Seitza.

</doc>
<doc id="516237" url="https://pl.wikipedia.org/wiki?curid=516237" title="Lawenda wonna">
Lawenda wonna



</doc>
<doc id="516238" url="https://pl.wikipedia.org/wiki?curid=516238" title="Bławatka">
Bławatka



</doc>
<doc id="516239" url="https://pl.wikipedia.org/wiki?curid=516239" title="Czyszczecz">
Czyszczecz



</doc>
<doc id="516244" url="https://pl.wikipedia.org/wiki?curid=516244" title="Paternoster (pompa)">
Paternoster (pompa)

Urządzenie służące do odwadniania – pompa wodna, stosowane w czasach średniowiecza i kilka wieków później, najczęściej w kopalniach. Składające się z rury drewnianej sięgającej poniżej lustra wody. Przez nią prowadzona była lina lub łańcuch z przymocowanymi kubłami, najczęściej wykonanymi ze skóry, które po napełnieniu wodą były unoszone do góry i przy nawrocie opróżniane. Siłę napędową stanowili ludzie bądź zwierzęta napędzające kierat lub deptak. Wydajność tych urządzeń nie przekraczała 20 m3/godz.
Jedno z takich urządzeń można oglądać w Kopalni Soli w Wieliczce.

</doc>
<doc id="516245" url="https://pl.wikipedia.org/wiki?curid=516245" title="LT United">
LT United

LT United – sześcioosobowa litewska grupa muzyczna, grająca pop alternatywny, założona w 2006 w celu reprezentowania Litwy na Konkursie Piosenki Eurowizji 2006.
Grupa na krajowych eliminacjach do Eurowizji wystąpiła z piosenką "We Are The Winners" (z ang. „Jesteśmy zwycięzcami”). Głosami słuchaczy została wybrana do reprezentowania Litwy na ogólnoeuropejskim konkursie. Zajęła szóste miejsce z 162 punktami.
Życiorys.
LT United została założona na początku 2006 przez litewskiego rockmana Andriusa Mamontovasa. Zespół złożony jest z sześciu znanych na Litwie muzyków: Marijonasa Mikutavičiusa, Victora Diawara, Sauliusa Urbonavičiusa, Arnoldasa Lukošiusa i Eimantasa Belickasa. Diawara, zanim dołączył do zespołu, reprezentował już raz Litwę w konkursie, w 2001, jako członek zespołu Skamp. Grupa wygrała litewskie eliminacje, zdobywając 32 669 punktów, niemal dwa razy więcej niż zdobywca drugiego miejsca InCulto.
Prezydent Litwy Valdas Adamkus zaprosił zespół do celebrowania rocznicy uzyskania niepodległości. Grupa została również litewskim ambasadorem projektu "Time To Help The Others", prowadzonego przez ONZ.
Wideoklip do piosenki, wyreżyserowany przez Donatasa Ulvydasa, został pokazany publicznie 23 marca 2006.
Grupa zrezygnowała z promowania swojej eurowizyjnej piosenki, czekając na półfinał konkursu. Skontaktowała się z europejskimi stacjami radiowymi, prosząc o usunięcie piosenek z anteny do 22 maja (dzień po finale Eurowizji). Przez niektórych słowa tekstu piosenki "We Are The Winners" były odebrane jako egoistyczne (był to pierwszy taki przypadek na Konkursie Eurowizji).
W półfinale konkursu piosenka uzyskała 163 punkty, dzięki czemu zdobyła piąte miejsce i awansowała do finału.
W finale piosenka uzyskała 162 punkty, zajmując 6. miejsce. Maksymalną liczbę punktów (12) otrzymała od Irlandii, 10 dała jej Wielka Brytania, Islandia oraz Łotwa, natomiast 8 przekazali jej sąsiedzi: Polska i Estonia, a także Finlandia. Szóste miejsce jest dotychczas najlepszą pozycją Litwy w konkursie.

</doc>
<doc id="516247" url="https://pl.wikipedia.org/wiki?curid=516247" title="Lakrymatory">
Lakrymatory

Lakrymatory (łac. "lacrima" – łza; "łzawiące bojowe środki trujące", potocznie "gazy łzawiące") – podgrupa drażniących bojowych środków trujących przeznaczonych do skażania powietrza. Stosowane w postaci par i aerozoli przez policję i inne służby w czasie starć z demonstracjami, do celów ćwiczebno-treningowych oraz do nękania przeciwnika w czasie operacji militarnych.
W następstwie wchłaniania lakrymatorów przez błony śluzowe rogówki i spojówki oka, występuje natychmiastowe podrażnienie miejscowych zakończeń nerwów czuciowych rogówki i spojówki oraz błon śluzowych oczu. Powoduje to silne łzawienie oraz spazmatyczne zwieranie powiek uniemożliwiające wykonywanie normalnych czynności i utratę zdolności bojowej żołnierzy. Czasami występują także nudności i wymioty. Objawy ustępują w ciągu kilku minut do kilku godzin po opuszczeniu miejsca skażenia i na ogół nie pozostawiają nieodwracalnych skutków dla zdrowia. W ciężkich przypadkach, w których dochodzi do skażenia stężonymi lakrymatorami, może dojść do zapaleń rogówki i spojówki, prowadzących do trwałej ślepoty, uszkodzeń górnych i dolnych dróg oddechowych, a także obrzęku płuc. Ponadto występują objawy ze strony górnych dróg oddechowych, takie jak drapanie i palenie w gardle i nosie, śluzotok i chrypka, które zanikają jednak zazwyczaj w przeciągu kilku dni. Zatrucie lakrymatorami może powodować pogorszenie niektórych chorób dróg oddechowych.
Leczenie skutków zatrucia lakrymatorami ogranicza się do mechanicznego usunięcia tych substancji z ciała oraz podawania środków przeciwbólowych i przeciwzapalnych.
Mechanizm działania biochemicznego nie jest dokładnie poznany. Przyjmuje się, że lakrymatory są swoistymi substancjami bodźcowymi śluzówki oka lub też w rejonach zakończeń nerwowych dochodzi do procesów inaktywacji enzymów. 
Współczesne maski przeciwgazowe skutecznie chronią przed lakrymatorami. 
Do lakrymatorów zaliczane są m.in.

</doc>
<doc id="516249" url="https://pl.wikipedia.org/wiki?curid=516249" title="Guanabana">
Guanabana



</doc>
<doc id="516250" url="https://pl.wikipedia.org/wiki?curid=516250" title="Maybe Memories">
Maybe Memories

Maybe Memories – album amerykańskiej grupy The Used zawierający piosenki z ich debiutanckiej płyty oraz DVD z teledyskami. Maybe Memories została wydana 8 lipca 2003. Na płycie DVD znajduje się także biografia członków The Used, pamiętnik zespołu oraz fragmenty przedstawiające powstawanie teledysków.

</doc>
<doc id="516254" url="https://pl.wikipedia.org/wiki?curid=516254" title="Franciszek Grad">
Franciszek Grad

Franciszek Grad. (ur. 9 października 1925 w Olszowcu, zm. 23 lutego 1983 w Lubochni, woj. łódzkie) – zasłużony wieloletni działacz społeczny, strażak i radny Rady Narodowej w Gminie Lubochni.
W młodości wstąpił do komórki Armii Krajowej, przyjmując pseudonim „Śmiały”.
Po wojnie, po odbytej służbie wojskowej, został wybrany w 1949 naczelnikiem OSP w Lubochni. Dzięki jego staraniom odnowiono straż, wybudowano remizę strażacką, powstały Zespół Pieśni i Tańca „Lubochnia” i strażacka orkiestra dęta.
Grad był członkiem Prezydium Zarządu Głównego Związku OSP i członkiem zarządu wojewódzkiego OSP.
Udzielał się również w Zjednoczonym Stronnictwie Ludowym, gdzie m.in. piastował funkcję członka komisji kultury Naczelnego Komitetu ZSL.
Franciszek Grad zwyciężył także w znanym wówczas programie telewizyjnym „Progi i bariery” w 1977
Odznaczony m.in. Złotym Medalem Za Zasługi dla Pożarnictwa w 1969, Złotym Krzyżem Zasługi w 1975.

</doc>
<doc id="516255" url="https://pl.wikipedia.org/wiki?curid=516255" title="Hrabušice">
Hrabušice

Hrabušice (węg. "Káposztafalva", niem. "Kabsdorf") – wieś (obec) na Słowacji w powiecie Spiska Nowa Wieś (słow. "okres Spišská Nová Ves") w kraju koszyckim (słow. "Košický kraj"). Wieś leży w Kotlinie Hornadzkiej, na północno-zachodnim krańcu Słowackiego Raju na wysokości 548 m n.p.m. Zabudowania miejscowości rozłożone są nad potokiem Vydrničanka w dolinie rzeki Hornad.
W 2011 liczba ludności w Hrabušicach wynosiła 2393, większość z nich to wierni Kościoła rzymskokatolickiego (ok. 90% mieszkańców). We wsi mieszka także mniejszość romska (ok. 350 osób).
Zarys historii.
Pierwsza wzmianka o wsi o nazwie "villa Composita" pochodzi z 1279 roku. Jednak wykopaliska świadczą o osadnictwie już w czasach neolitu. Miejscowość była własnością Związku Sasów Spiskich, a w 1465 roku stała się majątkiem Zamku Spiskiego. We wsi znajdował się browar, tartak, młyn oraz piec hutniczy. Mieszkańcy zajmowali się przeważnie rolnictwem.
W Hrabušicach znajduje się romański kościół św. Wawrzyńca z XIII wieku, przebudowany w XV wieku. Wewnątrz znajduje się gotycki ołtarz skrzydłowy świętych Wawrzyńca i Szczepana wykonany w latach 1516–1520 w pracowni Mistrza Pawła z Lewoczy, renesansowa chrzcielnica z piaskowca z roku 1656, rokokowe ambona z roku 1760 i organy z roku 1770. W późnogotyckim ołtarzu bocznym umieszczona jest figura świętej Anny.
Dawne nazwy wsi:
Turystyka.
Obecnie Hrabušice to znana miejscowość turystyczna. Istnieją w niej trzy ośrodki turystyczne:

</doc>
<doc id="516256" url="https://pl.wikipedia.org/wiki?curid=516256" title="Papież Jan Paweł I">
Papież Jan Paweł I



</doc>
<doc id="516259" url="https://pl.wikipedia.org/wiki?curid=516259" title="In Love and Death">
In Love and Death

In Love and Death – drugi studyjny album amerykańskiej grupy The Used wydany 28 września 2004 roku.

</doc>
<doc id="516265" url="https://pl.wikipedia.org/wiki?curid=516265" title="Wzór Breita-Wignera">
Wzór Breita-Wignera

Wzór Breita-Wignera, rozkład Breita-Wignera – wzór ciągłego rozkładu zmiennej losowej wyrażany wzorem:
Powyższy rozkład przedstawia zależność od energii formula_2 maksimum rozkładu wypada w punkcie formula_3 a szerokość połówkowa rozkładu wynosi formula_4
Wzór Breita-Wignera znajduje zastosowanie do opisu krzywych rezonansowych, np. w fizyce cząstek elementarnych, albo oscylatorze harmonicznym. W optyce bywa również nazywany wzorem Lorentza, a w rachunku prawdopodobieństwa rozkładem Cauchy’ego.
Typowa krzywa rezonansowa opisuje reakcję układu liniowego na sinusoidalnie zmieniającą się siłę. Krzywa ta jest optycznie podobna do, również bardzo ważnej w fizyce, krzywej Gaussa – szczególnie w środkowym przebiegu. Różnice pojawiają się na skrajach, gdzie wykres krzywej rezonansowej opada o wiele wolniej.
Zastosowanie w fizyce.
Jednocząstkowe funkcje korelacji.
W kwantowej mechanice statystycznej do opisu układów wielu ciał używa się formalizmu funkcji Greena (funkcji korelacji). W przypadku idealnej kwazicząstki fermionowej transformata Fouriera względem zmiennych przestrzennych i czasowych retardowanej funkcji Greena (czyli funkcja Greena wyrażona w zależności od pędu, bądź kwazipędu formula_5 oraz energii formula_6) przyjmuje zwykle postać lorencjanu
Unormowanie funkcji zależy od przyjętej konwencji. Czynnik formula_8 ma interpretację odwrotności czasu życia kwazicząstki.
Nazwa wzoru.
Nazwa wzoru pochodzi od nazwisk Gregory Breita i Eugene Wignera.

</doc>
<doc id="516267" url="https://pl.wikipedia.org/wiki?curid=516267" title="Bazylika św. Witalisa w Rawennie">
Bazylika św. Witalisa w Rawennie

Bazylika św. Witalisa, wł. Basilica di San Vitale – jeden z zabytków Rawenny i ważniejszych przykładów sztuki bizantyjskiej w Europie zachodniej. San Vitale, ku czci św. Witalisa, męczennika, znajduje się na liście Światowego Dziedzictwa UNESCO.
Budowę kościoła rozpoczęto w czasach gockiego króla ludów Teodoryka Wielkiego, w roku 527 i ukończono w roku 548, za panowania cesarza Justyniana. Architekt nie jest znany. Budowla jest znana z najlepiej zachowanych poza Konstantynopolem bizantyjskich mozaik, sponsorowana ponoć przez greckiego bankiera. Całkowity koszt budowy wynosił ponad 26 000 sztuk złota. Prawdziwym fundatorem był prawdopodobnie cesarz bizantyjski Justynian Wielki, który poprzez budowę świątyni chciał podkreślić potęgę państwa.
Kościół, w przeciwieństwie do typowej bazyliki, został wzniesiony na planie ośmioboku z niszami, otaczanego przez również ośmioboczne obejście z emporami i wydzielonym prezbiterium, do którego przylegają dwie kaplice: "prothesis" i "diaconicon", typowe dla świątyń bizantyjskich. Narteks dostawiony jest ukośnie do budowli, flankują go dwie wieżyczki ze schodami.
Wnętrze jest bogato dekorowane mozaikami. Nad kolumnadą w nawie głównej znajdują się freski ze scenami ze Starego Testamentu: historia Abrahama, Melchizedeka, scena ofiary z Izaaka, życie Mojżesza, Jeremiasza, Izajasza oraz historia Abla i Kaina. Ponadto wnętrze jest ozdobione 15 medalionami-mozaikami, przedstawiającymi Jezusa, apostołów oraz św. Gerwazego.
Na ścianach apsydy znajdują się dwie słynne mozaiki, ukończone w roku 548, które przedstawiają cesarza Justyniana, ubranego w purpurowy płaszcz ze złotą aureolą, stojącego w otoczeniu biskupa Maksymiana i gwardii. Po drugiej stronie znajduje się cesarzowa Teodora w bogatym stroju, otoczona służbą.
Na kościele San Vitale wzorowano karolińską kaplicę w Akwizgranie (zob. Katedra w Akwizgranie oraz Kaplica pałacowa w Akwizgranie).

</doc>
<doc id="516269" url="https://pl.wikipedia.org/wiki?curid=516269" title="Mistrzynie Polski w koszykówce kobiet">
Mistrzynie Polski w koszykówce kobiet



</doc>
<doc id="516270" url="https://pl.wikipedia.org/wiki?curid=516270" title="Granat M7">
Granat M7

M7 (ABC-M7) – amerykański granat chemiczny wypełniony bojowym środkiem trującym służący głównie do rozpraszania tłumów. Po rzucie wytwarza chmurę drażniącego gazu utrzymującą się przez 20–60 s (M7, M7A1) lub 15–35 s (M7A2, M7A3).
Budowa.
Granat ma blaszany cylindryczny korpus w kolorze szarym z czerwonymi oznakowaniem i paskiem. Nie ma dodatkowej zawleczki bezpieczeństwa.

</doc>
<doc id="516271" url="https://pl.wikipedia.org/wiki?curid=516271" title="Parafia św. Jana i Pawła Męczenników w Katowicach">
Parafia św. Jana i Pawła Męczenników w Katowicach

Parafia św. Jana i Pawła Męczenników – rzymskokatolicka parafia znajdująca się w Katowicach, w dzielnicy Dąb. Parafia należy do archidiecezji katowickiej i dekanatu Katowice-Załęże. Znajduje się w północno-zachodniej części miasta i obejmuje ona swoim zasięgiem całą dzielnicę Dąb. Parafia ta w 2015 liczyła około 6730 parafian, co stanowi około 90% mieszkańców dzielnicy.
Jej początki wiążą się ze wzrostem liczby ludności Dębu w XIX w. Pierwszy, drewniany kościół powstał w 1875 r. Z racji niewystarczającej pojemności kościoła kardynał Georg Kopp 18 sierpnia 1894 r. wydał dekret ustanawiający parafię w Dębie. Pierwszym proboszczem został 8 lipca 1895 ks. Maksymilian Krocker. Budowa kościoła parafialnego w stylu neoromańskim z elementami eklektyzmu autorstwa Ludwiga Schneidera trwała w latach 1901-1902.
Historia.
Dąb jest najstarszą częścią obecnych Katowic, jego początki sięgają XIII w. Podczas gdy pozostałe dzielnice Katowic wchodziły w skład ziemi pszczyńskiej, Dąb należał do księstwa bytomskiego. W 1299 r. książę bytomski Kazimierz przekazał dochody płynące z Dębu i sąsiedniego Chorzowa Zakonowi Bożogrobców w Miechowie na utrzymanie szpitala św. Ducha w Bytomiu. Dąb należał pod względem kościelnym do parafii bytomskiej, a od roku 1300 do chorzowskiej. Szybki wzrost liczby ludności spowodowany rozwojem przemysłowym sprawił, że mieszkańcy rozważali powstanie własnego kościoła. Pomysł budowy przedstawiono 8 października 1868 r. na zebraniu gminnym, podczas którego utworzono fundusz na ten cel. Czynnikiem, który przyspieszał budowę kościoła w Dębie, był fakt rosnącej popularności w tym okresie w Katowicach starokatolicyzmu ks. Kamińskiego. Mieszkańcy na patronów wybrali świętego Jana i Pawła Męczenników na pamiątkę tego, jak dnia 26 czerwca w święto Męczenników Dąb został spustoszony przez klęskę żywiołową. Posługę w kościele do 1895 r. pełnili duszpasterze z parafii chorzowskiej.
Powstanie Józefowca, Bederowca i kolonii Agnieszka, osad robotniczych podlegających administracyjnie do Dębu spowodowało, że liczba ludności zwiększyła się do 6 tys. mieszkańców. 18 sierpnia 1894 r. biskup wrocławski kardynał Georg Kopp wydał dekret ustanawiający parafię w Dębie. Pierwszym proboszczem został 8 lipca 1895 r. ks. Maksymilian Krocker. W 1899 r. przybył pierwszy wikary ks. Brunon Zachlod. Kościół został poświęcony dwukrotnie: w 1902 r. przez ks. Wiktora Schmidta oraz w 15 października tegoż roku przez kardynała Koppa.
Budowa kościoła.
W 1871 r. kuria wrocławska wydała oficjalną zgodę na budowę tymczasowego kościoła. Zaczęto gromadzić fundusze pochodzące z części podatku płaconego przez mieszkańców. Domagano się by koszty budowy zostały pokryte z dochodów fundacji chorzowskiej. Parafia w Chorzowie wykupiła od państwa 4 morgi gruntu pod przyszły kościół, który miał znajdować się przy szosie do Królewskiej Huty (dzisiejszy Chorzów). Nadzór nad budową objął proboszcz chorzowski ks. Franciszek Kania oraz ks. Tomasz Gbur, który był administratorem majątku Chorzów-Dąb z ramienia kurii wrocławskiej. Budowa jednak została przerwana z powodu braku pieniędzy, co doprowadziło do licznych lokalnych konfliktów. Dopiero w 1875 r. została zakończona. Konsekracji dokonał ks. Leopold Markiefka. W kościele znajdowały się dwa ołtarze. Na głównym widniał obraz patronów, a na bocznym wizerunek św. Barbary-patronki górników. Drewniany kościół posiadał wieżę oraz cztery dzwony, którym w 1957 r. nadano imiona: św. Jana i Pawła, św. Barbary, św. Floriana i św. Antoniego. W lipcu 1897 r. rozpoczęto budowę plebanii według projektu Jaschika z Bytomia. Przedsięwzięcie sfinansowała gmina Dąb oraz okoliczne zakłady przemysłowe. Parafia otrzymała grunt należący do dóbr Chorzów-Dąb na założenie ogrodu wokół plebanii.
Budowa murowanego, większego kościoła rozpoczęła się w 1901 r. w miejscu starego, tymczasowego kościoła. Budowla została zaprojektowana przez Ludwiga Schneidera z Opola w stylu neoromańskim z elementami eklektyzmu. W środku znajduje się jedna nawa z trzema ołtarzami: główny z obrazem patronów parafii oraz boczne z wizerunkami św. Rodziny i Matki Boskiej. Projektantem wnętrza był Adrian Szendzielorz. Artyści malarze z Wrocławia ozdobili ściany malowidłami. Mieszkańcy Dębu ofiarowali wiele przedmiotów a lokalne rodziny sfinansowały witraże do okien. Ambona została przeniesiona ze starego kościoła. W latach 1922–1934, gdy funkcje proboszcza pełnił ks. Jan Główczewski, zakupiono nowe obrazy do ołtarza oraz witraże z wizerunkami św. Izydora i św. Jacka, patrona diecezji katowickiej. W 2002 r. na podstawie starych fotografii odrestaurowano ołtarze oraz stacje Drogi Krzyżowej.
Duszpasterstwo, działalność kulturalno-oświatowa.
Jeszcze przed założeniem parafii w Dębie działały stowarzyszenia religijne. W 1882 r. ks. Steve z Chorzowa założył Dębskie Stowarzyszenie Robotnicze, które cieszyło się dużą popularnością wśród robotników pracujących w pobliskich zakładach przemysłowych i kopalniach. Z inicjatywy ks. Maksymiliana Krockera w 1896 r. stowarzyszenie zostało przekształcone w Związek Katolickich Robotników św. Józefa. Ideą związku było umacnianie wartości religijnych i moralnych, krzewienie wiedzy społeczno-gospodarczej, zachęta do trzeźwości, oszczędności i wzajemnej pomocy. Pod koniec lat 90. w dębskiej parafii działały także: skupiające młodzież Stowarzyszenie Żywego Różańca, Bractwo Najświętszego Serca Jezusowego oraz Sodalicja Mariańska. W okresie międzywojennym działał Polski Chór Kościelny św. Cecylii oraz bractwa skupiające kobiety: Katolickie Stowarzyszenie Kobiet oraz Stowarzyszenie Pań św. Wincentego a Paulo. W 1930 r. na terenie parafii powstało Bractwo Trzeźwości. Początek działalności w Dębie Zgromadzenia Sióstr Służebniczek Najświętszej Marii Panny Niepokalanie Poczętej sięga 1908 r. Siostry przybyły z klasztoru tegoż zgromadzenia w Porębie w powiecie Strzelce Wielkie (dzisiejsze Strzelce Opolskie). Zakonnice zorganizowały ochronkę dla dzieci w pobliskim Józefowcu, pracowały w szpitalu, organizowały kursy robót ręcznych dla młodzieży żeńskiej, stworzyły przedszkole, katechizowały i opiekowały się zakrystią w kościele. Służyły do połowy lat dziewięćdziesiątych. W 1994 r. powstał parafialny oddział „Caritasu”. Obecnie prowadzi ochronkę dla dzieci, jadłodajnie dla ubogich i bezdomnych, schronisko dla bezdomnych matek z dziećmi oraz Ośrodek Spotkań Seniorów „Symeonówka”.
Z okazji 50-lecia objawień w Lourdes zbudowano w 1908 r. w kruchcie kościoła grotę Matki Boskiej. W 2005 r. została poświęcona i oddana do użytku, znajdująca się w pobliskim centrum handlowo-rozrywkowym Silesia City Center, kaplica Św. Barbary, wybudowana w budynku w którym niegdyś stała maszyna wyciągowa kopalni „Kleofas”. Regularnie odbywają się tam koncerty muzyki poważnej, w tym coroczny festiwal kolędowy "Kolędowanie u św. Barbary".
W parafii działa grupa Dzieci Maryi, Eucharystyczny Ruch Młodych, Ruch Światło-Życie, a od 1999 r. wydawany jest miesięcznik parafialny „Przyjaciel”. W 2002 roku, z okazji obchodów 100-lecia poświęcenia kościoła w Dębie, arcybiskup Damian Zimoń dokonał konsekracji odnowionego ołtarza.

</doc>
<doc id="516272" url="https://pl.wikipedia.org/wiki?curid=516272" title="Planète+">
Planète+

Planète+ – francuski telewizyjny kanał tematyczny nadawany od 24 września 1988 roku, poświęcony filmom dokumentalnym i reportażom przez 7 dni w tygodniu (ok. 22 filmy dziennie). Prezentuje filmy często premierowe, poświęcone historii najnowszej i tej dawniejszej, zagadkom przyrody, aktualnym światowym wydarzeniom, najbardziej zwariowanym wynalazkom.
Od 4 grudnia 1996 roku nadawany jest w Polsce, od 1997 w Niemczech i Włoszech, a od 1998 we francuskojęzycznej części Afryki. Nadawany jest również m.in. w Szwajcarii i Belgii. Łącznie na świecie ma 5 mln abonentów. W maju 2011 do dotychczasowej nazwy Planète dołączono znak "+".
Planete+ Polska.
Planete+ Polska emitowany jest w całości w polskiej wersji językowej, 10% stanowią produkcje własne. Współpracuje z ponad 300 operatorami sieci telewizji kablowej, dociera do 1,6 mln rodzin w średnich i dużych miastach Polski, ponadto dostępny jest na satelitarnej platformie cyfrowej Canal+.
Od 1 września 2004 roku producentem i nadawcą polskiej wersji Planete został Canal+ Cyfrowy. Wcześniej kanał był produkowany we Francji i został tylko opatrzony polskim lektorem. 
11 listopada 2011 do dotychczasowej nazwy kanału dołączono znak "+" i uruchomiono wersję HDTV. 1 września 2014 roku zostało zmienione logo.
Od 10 grudnia 2021 roku Planete+ jest dostępny (wraz z Ale Kino+, MiniMini+, teleTOON+, Canal+ Kuchnia, Canal+ Domo oraz Novelas+) w Polsat Box.

</doc>
<doc id="516273" url="https://pl.wikipedia.org/wiki?curid=516273" title="Sternity">
Sternity

Sternity (łac. "sternuere" – kichać; ang. "sternutator", "sternutatory agent") – podgrupa drażniących bojowych środków trujących. Są ciałami stałymi o bardzo małej lotności, przez co mogą być stosowane jedynie w postaci aerozolu.
Sternity w niewielkim stężeniu działają drażniąco na drogi oddechowe, błony śluzowe, oczy i skórę. Podrażniają zakończenia nerwów czuciowych błon śluzowych w górnych drogach oddechowych powodując kichanie, kaszel, pieczenie w gardle i krtani, śluzotok, ból w klatce piersiowej i wymioty. Duże stężenia wywołują ponadto lekkie oparzenia oraz ból oczu, uszu, zatok, zębów, mięśni i stawów. W ciężkich przypadkach pojawiają się duszności, zaburzenia równowagi i koordynacji ruchów, drgawki, porażenie niektórych mięśni szkieletowych. Niekiedy duże stężenia sternitów mogą doprowadzić do uszkodzenia dolnych odcinków dróg oddechowych wraz z zapaleniem oskrzeli i obrzękiem płuc.
Skażone sternitami części ciała oczyszcza się mechanicznie, np. wodą. Leczenie ogranicza się do podawania leków przeciwbólowych, przeciwzapalnych i uspokajających. Wszystkie objawy spowodowane małymi i średnimi stężeniami sternitów ustępują w ciągu kilkunastu godzin do kilku dni.
Do sternitów należą m.in.
Mieszaniny "Clark I", "II" i "III" były na pociskach chemicznych oznaczane błękitnym krzyżem.

</doc>
<doc id="516278" url="https://pl.wikipedia.org/wiki?curid=516278" title="17-Ketosteroidy">
17-Ketosteroidy

17-Ketosteroidy – grupa organicznych związków chemicznych będących steroidami, w których grupa karbonylowa znajduje się w pozycji C17. Są metabolitami androgenów i określanie ich poziomu w moczu uważane jest za wskaźnik wydalania androgenów przez nadnercza i gonadę męską.
W warunkach fizjologicznych całość 17-ketosteroidów w moczu kobiet jest pochodzenia nadnerczowego, natomiast u mężczyzn 2/3 ma pochodzenie nadnerczowe, natomiast 1/3 gonadalne.
Wobec powyższego zakres norm oznaczających stan prawidłowy jest różny dla dzieci, kobiet i mężczyzn.
Zwiększenie poziomu 17-ketosteroidów w moczu następuje w następujących sytuacjach:
Zmniejszenie poziomu 17-ketosteroidów:

</doc>
<doc id="516281" url="https://pl.wikipedia.org/wiki?curid=516281" title="Gonada męska">
Gonada męska



</doc>
<doc id="516283" url="https://pl.wikipedia.org/wiki?curid=516283" title="West for Wishing">
West for Wishing

West for Wishing – debiutancki minialbum grupy Matchbook Romance, wydany 8 kwietnia 2003 roku nakładem Epitaph Records.

</doc>
<doc id="516285" url="https://pl.wikipedia.org/wiki?curid=516285" title="Trójkąt foremny">
Trójkąt foremny



</doc>
<doc id="516286" url="https://pl.wikipedia.org/wiki?curid=516286" title="Efekt Wignera">
Efekt Wignera



</doc>
<doc id="516287" url="https://pl.wikipedia.org/wiki?curid=516287" title="Stories and Alibis">
Stories and Alibis

Stories and Alibis – pierwsza płyta długogrająca w dorobku grupy Matchbook Romance.

</doc>
<doc id="516288" url="https://pl.wikipedia.org/wiki?curid=516288" title="Johan Djourou">
Johan Djourou

Johan Djourou-Gbadjere (ur. 18 stycznia 1987 w Abidżanie) – szwajcarski piłkarz pochodzenia iworyjskiego występujący na pozycji środkowego defensywnego pomocnika lub środkowego obrońcy. Były reprezentant Szwajcarii. 
Życiorys.
Kariera klubowa.
Został sprowadzony do Arsenal Academy jako 16-latek ze szwajcarskiego klubu Étoile Carouge FC. 
1 lipca 2004 podpisał kontrakt z angielskim klubem Arsenal. W Arsenalu zadebiutował 27 października 2004 podczas Pucharu Ligi Angielskiej w wygranym 3:1 meczu z Manchesterem City. Całe spotkanie w barwach Arsenalu rozegrał podczas rozgrywek Premier League 14 stycznia 2006 na stadionie Arsenal Stadium w wygranym 7:0 meczu przeciwko Middlesbrough. Następnie wypożyczony był do klubów: Birmingham City (2007), Hannover 96 (2013, opłata za wypożyczenie 400 tys. euro), Hamburger SV (2013–2014). W latach 2014–2017 grał w niemieckim klubie Hamburger SV, kwota odstępnego 2,80 mln euro. Następnie był zawodnikiem tureckiego Antalyasporu (2017–2018) i włoskiego SPAL 2013 (2018–2019).
23 stycznia 2020 podpisał kontrakt ze szwajcarskim klubem FC Sion ze Swiss Super League. 20 marca 2020 dostał wypowiedzenie umowy ze skutkiem natychmiastowym wraz ośmioma innymi piłkarzami: Alexem Songiem, Ermirem Lenjani, Mickaëlem Facchinetti, Biramą Ndoye, Xavierem Kouassi, Pajtim Kasami, Seydou Doumbia i Christianem Zockiem. 29 maja 2020 wraz z Kouassim został piłkarzem Neuchâtel Xamax. 5 październiika 2020 przeszedł do FC Nordsjælland. W 2021 zakończył karierę piłkarską.
Kariera reprezentacyjna.
Był reprezentantem Szwajcarii w kategoriach: U-16, U-17, U-19, U-20 i U-21. Był w składzie reprezentacji Szwajcarii do lat 19, która na mistrzostwach Europy w 2004 doszła do półfinału. 
W seniorskiej reprezentacji Szwajcarii zadebiutował 1 marca 2006 w wygranym 3:1 meczu towarzyskim przeciwko reprezentacji Szkocji. Łącznie rozegrał w niej 76 spotkań.

</doc>
<doc id="516290" url="https://pl.wikipedia.org/wiki?curid=516290" title="GA">
GA



</doc>
<doc id="516293" url="https://pl.wikipedia.org/wiki?curid=516293" title="HN">
HN



</doc>
<doc id="516294" url="https://pl.wikipedia.org/wiki?curid=516294" title="Voices (Matchbook Romance)">
Voices (Matchbook Romance)

Voices to drugi album amerykańskiej grupy Matchbook Romance. Utwory znajdujące się na krążku są utrzymane w zupełnie innym stylu niż wcześniejsze nagrania zespołu. 

</doc>
<doc id="516297" url="https://pl.wikipedia.org/wiki?curid=516297" title="CG">
CG



</doc>
<doc id="516300" url="https://pl.wikipedia.org/wiki?curid=516300" title="Hiperkalcemia">
Hiperkalcemia

Hiperkalcemia – stan podwyższonego poziomu wapnia w surowicy krwi. W zależności od źródeł za górną granicę normy stężenia wapnia całkowitego w surowicy uznaje się 2,6 mmol/l (10,5 mg/dl) bądź 2,75 mmol/l (11 mg/dl) lub stężenia wapnia zjonizowanego powyżej 1,25 mmol/l (5,0 mg/dl). Umiarkowana hiperkalcemia (&lt;3,0 mmol/l; &lt;12,0 mg/dl) przebiega zazwyczaj bez żadnych objawów, w ciężkiej lub gwałtownie narastającej hiperkalcemii może dojść do przełomu hiperkalcemicznego.
Około 70% przypadków wywołanych jest nowotworem, a 20% pierwotną nadczynnością przytarczyc. Mechanizm powstawania najczęściej polega na mobilizacji wapnia wbudowanego w kościec. Hiperkalcemia wywołuje w EKG charakterystyczne zmiany - wydłużenie odstępu PQ i skrócenie odstępu QT.
Objawy.
Charakterystyczne symptomy hiperkalcemii nazywane są "zespołem hiperkalcemicznym". Należą do nich:
Ze strony układu sercowo-naczyniowego.
Nadciśnienie tętnicze i przerost lewej komory są skutkiem odkładania się fosforanów wapnia w mięśniu sercowym i ścianach naczyń oraz zwapnienia zastawek. Dodatkowy wpływ ma pogarszająca się czynność nerek. Wysoki poziom wapnia oddziałuje na serce batmotropowo dodatnio, zwiększając siłę i częstotliwość skurczów serca i powodując tym samym tachykardię. W ciężkich przypadkach pojawić się mogą komorowe zaburzenia rytmu serca, bloki przedsionkowo-komorowe, wymagające pilnej hospitalizacji i leczenia, w przeciwnym razie mogą doprowadzić do wstrząsu kardiogennego i nagłej śmierci w mechanizmie migotania komór.
W elektrokardiografii obecne wydłużenie odstępu PQ i skrócenie QT.
Ze strony przewodu pokarmowego.
Jony Ca2+ pobudzają receptory H2 i cholinergiczne, nasilając produkcję gastryny. Tym samym prowadzą do zwiększenia produkcji soku żołądkowego, którego nadmiar prowadzi do rozwoju choroby wrzodowej żołądka i dwunastnicy. W hiperkalcemii występują bóle w nadbrzuszu, nudności, wymioty, brak apetytu i zaparcia. Ponadto proenzymy trzustkowe reagują na obecność wapnia aktywacją, co może w konsekwencji doprowadzić do kamicy dróg żółciowych i ostrego zapalenia trzustki. Hiperkalcemia może również wywołać niedrożność porażenną jelit. Odwodnienie u chorych z pierwotną nadczynnością przytarczyc wskutek wymiotów, biegunki, gorączki grozi przełomem hiperkalcemicznym.
Objawy nerwowo-mięśniowe.
Odwrotnie niż w przypadku mięśnia sercowego, wapń oddziałuje na mięśnie szkieletowe batmotropowo ujemnie. Ponieważ jony wapnia blokują kanały sodowe, jego wysokie stężenia prowadzą do podwyższenia progu depolaryzacji. Jest to bezpośrednią przyczyną osłabienia siły mięśniowej, odruchów ścięgnistych oraz łatwiejszej męczliwości.
Inne objawy.
Przełomu hiperkalcemicznego należy obawiać się, gdy stężenie wapnia w surowicy przekracza 3,75 mmol/l (15 mg/dl). Jego objawy szybko postępują i nieleczony prowadzić może do ostrej niewydolności nerek i śpiączki. Do pozostałych objawów przełomu należą:
Przyczyny.
Pierwotna nadczynność przytarczyc wraz z chorobami nowotworowymi jest odpowiedzialna za około 90% przypadków hiperkalcemii.

</doc>
<doc id="516303" url="https://pl.wikipedia.org/wiki?curid=516303" title="Pałac Pod Krzysztofory">
Pałac Pod Krzysztofory



</doc>
<doc id="516306" url="https://pl.wikipedia.org/wiki?curid=516306" title="Parametr Coriolisa">
Parametr Coriolisa

Parametr Coriolisa – wzór określający siłę Coriolisa dla ciała poruszającego się poziomo w kierunku południkowym, w zależności od położenia na Ziemi.
Wykorzystywany jest w meteorologii (dynamicznej) i oceanografii (fizycznej) do opisu ruchu powietrza w atmosferze i wody w oceanie. Jest jedną z wielkości określających kierunek wiatru w średnich szerokościach geograficznych.
Dany jest wyrażeniem
gdzie:
Parametr Coriolisa wynosi 0 na równiku, na równiku nie ma siły Coriolisa dla ciała poruszającego się poziomo.
To, że cyklony tropikalne nie powstają na równiku związane jest z faktem, że w pobliżu równika parametr Coriolisa jest bliski zeru.

</doc>
<doc id="516307" url="https://pl.wikipedia.org/wiki?curid=516307" title="Antygen rakowo-płodowy">
Antygen rakowo-płodowy

Antygen rakowopłodowy, antygen karcynoembrionalny (, CEA) – glikoproteina pochodzenia płodowego, wykrywana u płodu w prawidłowych tkankach jelita, trzustki oraz wątroby. Jego obecność w późniejszym okresie może świadczyć o nowotworze jelita grubego (najczęściej okrężnicy). Swoistość testów radioimmunologicznych, wykorzystywanych do jego wykrywania jest jednak niska i może świadczyć również zarówno o innych nowotworach (rak sutka, trzustki, szyjki macicy, jajnika oraz pęcherza moczowego), jak i innych schorzeniach (m.in. marskości wątroby oraz wrzodziejącego zapalenia jelita grubego). Obecność CEA odnotowuje się ponadto także u palaczy.

</doc>
<doc id="516308" url="https://pl.wikipedia.org/wiki?curid=516308" title="Pętla (lotnictwo)">
Pętla (lotnictwo)

Pętla – najstarsza figura akrobacji lotniczej, wykonywana w płaszczyźnie pionowej w postaci zamkniętej krzywej, przypominającą pętlę. Pierwsza połowa pętli do górnego punktu wykonywana jest zwykle dzięki nadmiarowi ciągu, druga zaś jest wykonywana przy małych obrotach silnika dzięki składowej ciężaru.
Sterowanie polega na użyciu jedynie drążka sterowego i sprzężonego z nim steru wysokości.
Rozróżniamy pętle:
W pętli zwykłej (klasycznej) głowa pilota jest skierowana do środka zataczanego okręgu, występują w niej przeciążenia dodatnie.
W pętli odwróconej (inaczej plecowej) głowa pilota jest na zewnątrz zataczanego kręgu, występują w niej przeciążenia ujemne.
Przeciążenie jest największe w momencie wprowadzania tej figury i jej kończenia. Pętlę może wykonać przystosowany do tego samolot, szybowiec, a nawet niektóre śmigłowce.
Figura ta nazywana jest też pętlą "Niestierowa" od nazwiska rosyjskiego pilota, który wykonał ją w 1913 roku nad lotniskiem w Kijowie.

</doc>
<doc id="516310" url="https://pl.wikipedia.org/wiki?curid=516310" title="CEA">
CEA



</doc>
<doc id="516315" url="https://pl.wikipedia.org/wiki?curid=516315" title="Zamek w Liwie">
Zamek w Liwie

Zamek w Liwie – ruina gotyckiego zamku książęcego wzniesionego w XV wieku jako strażnica graniczna w miejscowości Liw w województwie mazowieckim.
Historia zamku.
Wiek XV.
Zamek w Liwie został zbudowany na polecenie księcia mazowieckiego Janusza I Starszego, który przed 1429 rokiem zlecił to zadanie mistrzowi murarskiemu Niclosowi. Warownię wzniesiono na lewym brzegu Liwca, na wschód od miasta lokowanego w 1421 r., w celu kontroli przeprawy przez rzekę oraz stanowił wartownię na wschodniej granicy księstwa mazowieckiego.
Na sztucznie usypanym wzniesieniu, zabezpieczonym drewnianymi palami, o powierzchni tysiąca metrów kwadratowych powstała niewielka ceglana warownia. Pierwotnie zamek został założony na planie kwadratu o boku osiemdziesiąt na osiemdziesiąt metrów, a przed nim znajdował się drewniany, ufortyfikowany przygródek z zabudowaniami gospodarczymi. Na początku zamek składał się z murów obwodowych o wysokości około 6 metrów z blankami, "Domu Dużego", w którym urzędował burgrabia i wysuniętej przed mury obwodowe otwartej od strony dziedzińca baszty bramnej z mostem zwodzonym. Zamek z miastem łączyła wąska grobla usypana na mokradłach i rozlewiskach Liwca.
Zamek w Liwie wymienia najwcześniejsze polskie źródło heraldyczne datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Autor od nazwy polskiego rodu szlacheckiego rezydującego na zamku w Liwie wywodzi nazwę polskiego herbu szlacheckiego Doliwa. Zapisuje informację o herbie wśród 71 najstarszych polskich herbów szlacheckich we fragmencie: „Dolywa, que in linea trans versali alba tres rosas rubeas in campo celestino defert; a castro Lyw in Mazouia denominata. Genus Polonicum; viri ad potacionem et largitionem procliui”.
Wiek XVI.
Pierwszej przebudowy zamek w Liwie doczekał się pomiędzy latami 1526–1536, kiedy był własnością księżnej Anny Mazowieckiej. W ramach przebudowy dokonano podniesienia murów obronnych do 12 metrów, "Dom Duży" nadbudowano o jedną kondygnację, przez co mógł pełnić funkcje dworskie. Zmieniono również bramę zamykając ją murem od strony dziedzińca i nadbudowując jedno piętro. Na zamkowym dziedzińcu zbudowano niewielki dom gospodarczy zwany "Domem Małym" i spichlerz.
Kolejną przebudowę przeprowadzono na polecenie królowej Bony Sforzy. W latach 1549–1570 rozbudowano bramę przekształcając ją w kilkukondygnacyjną wieżę. Zlikwidowano krenelaż i zaopatrzono mury w stanowiska strzelnicze dla broni palnej. W takim stanie zamek istniał do Potopu.
Upadek zamku.
W 1657 wojska szwedzkie ostrzelały z dział zamek, a po zdobyciu spaliły. Po raz kolejny warownia uległa zniszczeniom z rąk wojsk szwedzkich w 1700 i 1703. Po zniszczeniach wojennych gotycko-renesansowej warowni nie odbudowano. Na piwnicach spalonego "Domu Dużego" wzniesiono drewniany dom kancelarii, który służył starostom liwskim do końca XVIII wieku.
Pod koniec XVIII wieku decyzją starosty Tadeusza Grabianki na miejscu "Domu Małego" naprzeciwko drewnianej kancelarii wzniesiono murowany barokowy dwór. Parterowy obiekt z dachem mansardowym postawiony w 1782 roku z czasem stał się siedzibą urzędów starostwa i sądu ziemskiego. Po przeniesieniu władz administracyjnych do Siedlec stał pusty. Powoli był dewastowany i rozbierany. Uległ ostatecznemu zniszczeniu w latach 1846–1855. Przez pewien czas w zachowanej wieży mieściła się kuźnia.
Wiek XX.
Po I wojnie światowej dokonano niewielkich prac badawczych i zabezpieczenia ruin. Nie przystąpiono jednak do większych prac budowlanych. Dopiero podczas II wojny światowej ruinami zainteresowały się niemieckie władze okupacyjne wprowadzone w błąd o krzyżackim pochodzeniu warowni przez miejscowego społecznika Otto Warpechowskiego. W latach 1943–1944 cegły z murów zamkowych, które miały zostać pierwotnie wykorzystane jako budulec obozu zagłady w Treblince wróciły na swoje miejsce. Niemcy zabezpieczyli obiekt i rozpoczęli prace przy rekonstrukcji wieży. Przerwali je jednak natychmiast po tym, jak wyszła na jaw prawda historyczna. W 1944 zamek ponownie uległ uszkodzeniu podczas działań wojennych. Po wojnie dokonano zabezpieczenia w formie trwałej ruiny zachowanych gotyckich murów i dokończono rekonstrukcję wieży bramnej. W latach 1957–1961 staraniem lokalnych społeczników: Mariana Jakubika, Jana Klemma i Eugeniusza Leszczyńskiego odbudowano dwór kancelarii starościńskiej z przeznaczeniem na siedzibę urzędu gminy i bibliotekę wiejską. W 1963 w budynku powstało Muzeum-Zbrojownia.
Obecnie dla zwiedzających udostępniono sale w odrestaurowanym dworze, a także wieżę bramną. Z dawnego "Domu Dużego" zachowały się jedynie gotyckie piwnice i część okalających go murów.
W planach była odbudowa drewnianego dworu kancelarii z początku XVIII wieku oraz urządzenie w miejscu dawnego przygródka skansenu budownictwa drewnianego. Nie doszła ona jednak do skutku.
Muzeum-Zbrojownia.
W odbudowanym dworze kancelarii oraz w wieży bramnej gotyckiego zamku swoją siedzibę ma muzeum historyczne. Jego ekspozycja prezentuje historię zamku, fotokopie rysunków, malarstwo oraz broń i uzbrojenie z różnych epok.
W okresie letnim przed zamkiem placówka organizuje różne imprezy plenerowe m.in. inscenizacje turniejów rycerskich.

</doc>
<doc id="516316" url="https://pl.wikipedia.org/wiki?curid=516316" title="Mr. Lordi">
Mr. Lordi

Mr. Lordi, właściwie Tomi Petteri Putaansuu (ur. 15 lutego 1974 w Rovaniemi) – fiński muzyk rockowy, założyciel, wokalista i autor tekstów zespołu Lordi. Zajmuje się także rysowaniem scenorysów oraz komiksów.
Życiorys.
Putaansuu od dziecka interesował się muzyką, filmem oraz rysunkiem. Swoje pasje połączył podczas studiów filmowych, kiedy wyreżyserował swój pierwszy teledysk, w którym wystąpili jego przyjaciele w zaprojektowanych przez niego strojach. Od 1992 roku Putaansuu zajmował się nagrywaniem płyt demo, w swojej muzyce łącząc teksty zainspirowane filmami grozy oraz przebojowość charakterystyczną dla heavymetalowych zespołów lat 80.
W 1996 roku założył zespół Lordi. Dla siebie i pozostałych muzyków stworzył fikcyjne imiona, życiorysy oraz przebrania – kilkukilogramowe stroje zainspirowane horrorami, bez których zespół planował nie pokazywać się publicznie. Do 2002 roku próby znalezienia wytwórni chętnej na wydanie debiutanckiej płyty nie przynosiły skutku. Wtedy to zespołem zainteresowało się fińskie BMG. W Finlandii debiutancki singel „Would You Love A Monsterman?” przez 10 tygodni znajdował się w pierwszej dziesiątce najlepiej się sprzedających, a album „Get Heavy” został wybrany najlepszym w kategorii rock/metal na prestiżowej Emma-gaala 2002.
W 2006 roku zespół Lordi wygrał Konkurs Piosenki Eurowizji ze skomponowaną przez Putaansuu piosenką „Hard Rock Hallelujah”. Tuż po Eurowizji jedna z fińskich gazet opublikowała jego zdjęcie bez maski – wywołało to burzę protestów, a sam Mr. Lordi nazwał to zamachem na wypracowywany przez lata image zespołu.
W 2008 roku w stroju Mr. Lordi’ego pierwszy raz zagrał w pełnometrażowym filmie – horrorze "Dark Floors".
Lordi.
W zespole Lordi Mr. Lordi jest wokalistą, głównym kompozytorem i tekściarzem. Jest też pomysłodawcą strojów wszystkich członków grupy oraz twórcą okładek niektórych płyt.
Jak każdy z muzyków Lordi, także i Mr. Lordi posiada swoją personę.
Mr. Lordi jest określany jako przeklęty władca ciemności. Jego ojciec był Demonem z Południa, a matka Goblinem z Północy. Urodził się w wyniku gwałtu na jego matce podczas najazdu Demonów. Dzięki swoim nadnaturalnym mocom wkrótce pokonał Gobliny i Demony, stając się Władcą Laponii. Podróżując po świecie poznał sojuszników, którzy później stali się członkami zespołu.
Jego strój jest najbardziej skomplikowanym spośród wszystkich w zespole, wobec czego założenie go wymaga ok. 4 godzin. Czasem na koncertach kostium jest uzupełniany o dodatkowe maski (np. skórzana maska Leatherface’a lub hokejowa Jasona Voorheesa), zależnie od wykonywanego utworu.
Życie prywatne.
5 sierpnia 2006 roku Putaansuu ożenił się z Johanną Askolą. Ślub miał odbyć się już w maju, ale został przełożony ze względu na triumf Lordi w Konkursie Piosenki Eurowizji.

</doc>
<doc id="516318" url="https://pl.wikipedia.org/wiki?curid=516318" title="Lushnja">
Lushnja

Lushnja (alb. "Lushnjë"/"Lushnja", w miejscowym dialekcie "Lushnje"/"Lushnja") – miasto w środkowo-zachodniej Albanii w okręgu Lushnja w obwodzie Fier. Według danych z 2003 w mieście żyje 38 tys. ludzi.
Lushnja została założona w średniowieczu przez turecką wdowę, nazywaną "Salushe". Wybudowała ona odnawialny punkt w drodze z Durrës do Berat. Miasto nosiło nazwę "Salushe" przez wiele lat. Jeszcze pod koniec 2000 rdzenni mieszkańcy Albanii mówili na miasto "Lushnja – Salushe".
W styczniu 1920 miasto zostało na krótko stolicą Albanii i miejscem kongresu w Lushnji. Lushnja jest obecnie głównym producentem warzyw i owoców w Albanii.

</doc>
<doc id="516321" url="https://pl.wikipedia.org/wiki?curid=516321" title="Przysłop Kominiarski">
Przysłop Kominiarski

Przysłop Kominiarski – nieduża polana w Tatrach Zachodnich, ponad Doliną Kościeliską, położona na płaskiej, niewielkiej przełęczy pomiędzy wzniesieniami Stołów i Zadniej Kopki. Przełęcz znajduje się na wysokości 1124 m, polana 1100–1140 m. Stoki zachodnie opadają do Doliny Lejowej, wschodnie do jednego z ramion Zastolańskiego Żlebu. Polana wchodziła w skład Hali Kominy Tylkowe. Do XVIII wieku obok polany, na zboczach Zadniej Kopki wydobywano ubogie rudy żelaza.
Polana jest punktem widokowym, szczególnie na Tatry Zachodnie, dobrze widać stąd Kominiarski Wierch. Na polanie znajdują się dwa szałasy pasterskie i ławka dla turystów, a środkiem polany biegnie czarny szlak turystyczny, odcinek Ścieżki nad Reglami.
Jest jedną z niewielu polan tatrzańskich, na których nadal odbywa się wypas (tzw. wypas kulturowy).

</doc>
<doc id="516322" url="https://pl.wikipedia.org/wiki?curid=516322" title="Poppy Pomfrey">
Poppy Pomfrey



</doc>
<doc id="516324" url="https://pl.wikipedia.org/wiki?curid=516324" title="Botew">
Botew

Botew () – szczyt w Bułgarii o wysokości 2376 metrów n.p.m., najwyższy szczyt Starej Płaniny, dawniej znany pod turecką nazwą "Jumrukczał" (bułg. , – „podobny do pięści”). Obecną nazwę nadano w 1950 ku czci narodowego poety Christo Botewa. Szczyt leży kilka kilometrów na północny wschód od Karłowa i bezpośrednio na północ od Doliny Róż (słynnej z produkcji olejku różanego). 
Botew położony jest na terenie Parku Narodowego Bałkanów Środkowych. Średnia temperatura –8,9 °C w styczniu i 7,9 °C w lipcu. Na szczycie zlokalizowana jest stacja meteorologiczna i maszt radiowy.
Odległości:
Botew- schron Marinka- Kalofer (6h) żółty szlak
Botew- schronisko Plewen- (3.30)
Botew-schronisko Raj- (2.30)

</doc>
<doc id="516326" url="https://pl.wikipedia.org/wiki?curid=516326" title="Wielkouściec jelitowy">
Wielkouściec jelitowy



</doc>
<doc id="516330" url="https://pl.wikipedia.org/wiki?curid=516330" title="Mistrzostwa Polski w piłce siatkowej kobiet">
Mistrzostwa Polski w piłce siatkowej kobiet

Mistrzostwa Polski w piłce siatkowej kobiet (oficjalny skrót MP) – cykliczne, krajowe rozgrywki sportowe, organizowane w latach 1929–2005 przez Polski Związek Piłki Siatkowej (PZPS), a od sezonu 2005/2006 przez Profesjonalną Ligę Piłki Siatkowej SA (od 2 października 2018 pod nazwą Polska Liga Siatkówki SA) dla polskich żeńskich klubów siatkarskich, mające na celu wyłonienie najlepszego z nich. Od samego początku istnienia, Mistrzostwa Polski są najważniejszą rywalizacją w hierarchii polskiej piłki siatkowej.
Do sezonu 1953 zmagania o tytuł mistrza Polski były prowadzone w formie turnieju, który w niektórych sezonach był poprzedzany eliminacjami w okręgach (w ich skład wchodziły po dwa lub trzy województwa). W latach 1929–1935 rywalizacja o MP przeprowadzana była na otwartym powietrzu. W 1937 przeniesiono ją do obiektów zamkniętych (hal sportowych) i na nich z wyjątkiem sezonu 1950, toczona jest do czasów obecnych.
W listopadzie 1953 r. Sekcja Piłki Siatkowej przy GKKF (ówczesny organ zarządzający siatkówką i bezpośredni protoplasta PZPS) podjęła decyzję o gruntownej reformie systemu rozgrywek o MP. W miejsce turnieju finałowego, wprowadzono rozgrywki ligowe. Od sezonu 1954 rywalizacja o miano najlepszej drużyny w Polsce toczona jest w formule ligowej:
Klasyfikacja medalowa.
 
stan po zakończeniu sezonu 2017/2018

</doc>
<doc id="516331" url="https://pl.wikipedia.org/wiki?curid=516331" title="Granat Hd Gr 69">
Granat Hd Gr 69

Hd Gr 69 – współczesny austriacki granat uniwersalny. Granat posiada skorupę z tworzywa sztucznego z zatopionymi stalowymi kulkami.

</doc>
<doc id="516332" url="https://pl.wikipedia.org/wiki?curid=516332" title="Gardiaza">
Gardiaza



</doc>
<doc id="516333" url="https://pl.wikipedia.org/wiki?curid=516333" title="Nyarlathotep">
Nyarlathotep

Nyarlathotep – istota fikcyjna występująca w twórczości H.P. Lovecrafta, posłannik Bogów Zewnętrznych (m.in. Azathotha, Yog-Sothotha, Shub-Niggurath), określany także jako ich dusza; jedna z niewielu istot tego rodzaju interesująca się ludźmi. Zostało przepowiedziane, że Nyarlathotep nadejdzie i zgładzi ludzkość.
Nie ma stałego wyglądu, może przyjąć wiele postaci, nie ma własnej twarzy, posługuje się 999 maskami, przybiera także postać ludzką. Zabity w tej postaci rozrywa tymczasową powłokę, pojawiając się jako demon; w swojej straszliwej postaci wzlatuje w niebo nie zwracając uwagi na zabójcę. Spełnia każde życzenie swoich wielkich zwierzchników, do których mimo wszystko odnosi się zjadliwie i złośliwie. Tytułuje się go Pełzającym Chaosem, gdyż jego demoniczna postać często się zmienia, jednak zawsze pozostają mu dwie szponiaste łapy.

</doc>
<doc id="516335" url="https://pl.wikipedia.org/wiki?curid=516335" title="Botev">
Botev



</doc>
<doc id="516336" url="https://pl.wikipedia.org/wiki?curid=516336" title="Giardiaza">
Giardiaza



</doc>
<doc id="516337" url="https://pl.wikipedia.org/wiki?curid=516337" title="Granat Hd Gro 69">
Granat Hd Gro 69

Hd Gro 69 współczesny austriacki granat zaczepny. Posiada owalny korpus wykonany z tworzywa sztucznego.

</doc>
<doc id="516338" url="https://pl.wikipedia.org/wiki?curid=516338" title="Lambliaza">
Lambliaza



</doc>
<doc id="516341" url="https://pl.wikipedia.org/wiki?curid=516341" title="Napływka">
Napływka



</doc>
<doc id="516342" url="https://pl.wikipedia.org/wiki?curid=516342" title="Iglicznia">
Iglicznia

Iglicznia – nazwa stosowana dla kilku gatunków ryb i drzew:

</doc>
<doc id="516343" url="https://pl.wikipedia.org/wiki?curid=516343" title="Maurice Cornforth">
Maurice Cornforth

Maurice Campbell Cornforth (ur. 1909, zm. 1980) – brytyjski filozof marksistowski.
Życiorys.
Karierę filozoficzną rozpoczął we wczesnych latach 30. XX wieku, pisząc w stylu charakterystycznym dla ówczesnej filozofii analitycznej jako uczeń Ludwiga Wittgensteina. W latach późniejszych stał się oficjalnym ideologiem Komunistycznej Partii Wielkiej Brytanii, choć wciąż pozostawał pod głębokim wpływem filozofii Wittgensteina (zwłaszcza tzw. „późnego Wittgensteina”) i jego poglądów na temat języka.
Cornforth wierzył, że normalna filozofia lingwistyczna zerwała z subiektywizmem właściwym filozofii analitycznej i jako taka może być przydatna marksizmowi.
Cornforth jest najbardziej znany ze swego ataku na teorie estetyczne Christophera Caudwella, i swe częściowe zaangażowanie w nurt filozofii lingwistycznej rozwijanej w Oksfordzie w latach 40. i 60. XX wieku. Jest także autorem obrony teorii marksistowskiej przed „racjonalnym krytycyzmem” Sir Karla R. Poppera (w książce "The Open Philosophy and the Open Society").
Cornforth, podobnie jak wielu innych filozofów marksistowskich z różnych krajów, uległ procesom stalinizacji i dogmatyzacji marksizmu, z czasem jednak procesy te we własnej twórczości przezwyciężył. I tak, o ile książka "In Defence of Philosophy" z 1950 r. charakteryzuje się stylem zaciekle polemicznym, charakterystycznym dla prac Andrieja A. Żdanowa i jego wytycznych dla prac innych marksistów wchodzących w szranki z przeciwnikami ideologicznymi, o tyle książka "Marxism and the Linguistic Philosophy" z 1965 roku była już napisana nie tyle (lub: „nie tylko”), by skrytykować filozofię analityczną, ile by zademonstrować odrzucenie przez Cornfortha własnego dogmatyzmu, przejawiającego się w jego wcześniejszych pracach.

</doc>
<doc id="516349" url="https://pl.wikipedia.org/wiki?curid=516349" title="Purworejo">
Purworejo

Purworejo – miasto w Indonezji na Jawie w prowincji Jawa Środkowa; 109 tys. mieszkańców (2006); ośrodek administracyjny dystryktu "Purworejo".
Ośrodek regionu rolniczego (uprawa ryżu, trzciny cukrowej); przemysł spożywczy i włókienniczy; w pobliżu wydobycie rud manganu.

</doc>
<doc id="516350" url="https://pl.wikipedia.org/wiki?curid=516350" title="Patti Labelle">
Patti Labelle



</doc>
<doc id="516351" url="https://pl.wikipedia.org/wiki?curid=516351" title="Tałas">
Tałas



</doc>
<doc id="516354" url="https://pl.wikipedia.org/wiki?curid=516354" title="Teoria Darwina">
Teoria Darwina



</doc>
<doc id="516359" url="https://pl.wikipedia.org/wiki?curid=516359" title="Kaibigan">
Kaibigan



</doc>
<doc id="516360" url="https://pl.wikipedia.org/wiki?curid=516360" title="Podział administracyjny Kirgistanu">
Podział administracyjny Kirgistanu

Podział administracyjny Kirgistanu posiada 3 poziomy. Pierwszy obejmuje 2 miasta wydzielone o specjalnym znaczeniu dla Republiki Kirgiskiej (Biszkek oraz Osz) oraz 7 obwodów (kirg. "облус"). Biszek został podzielony na 4 wewnątrzmiastowe rejony. W skład obwodów wchodzi 13 miast o specjalnym znaczeniu dla obwodu oraz 40 rejonów. W skład rejonowych obwodów wchodzą sioła ajmak (kirg. "Айылный аймак"), miasta znaczenia rejonowego oraz osiedla typu miejskiego. Ajmaki podzielone są na sioła.
Sioła oraz osiedla typu miejskiego mogą wchodzić w skład wewnątrzmiastowych rejonów Biszkeka oraz miast znaczenia obwodowego. Dodatkowo sioła mogą również być częścią ajmaków, miast znaczenia rejonowego,a także osiedli typu miejskiego.

</doc>
<doc id="516367" url="https://pl.wikipedia.org/wiki?curid=516367" title="Granat M">
Granat M

M – francuski granat zaczepny. 
Ma wykonany z tworzywa sztucznego korpus w kształcie walca. Jest uzbrojony w uniwersalny zapalnik PFA5 o działaniu uderzeniowym, uderzeniowo–czasowym lub czasowym ze zwłoką. Odmianą granatu jest granat uniwersalny MD składający się z granatu M połączonego z tuleją odłamkową o masie 152 g.

</doc>
<doc id="516368" url="https://pl.wikipedia.org/wiki?curid=516368" title="Instrukcja techniczna K-1 (1998)">
Instrukcja techniczna K-1 (1998)

Instrukcja techniczna K-1 – standard techniczny w geodezji w Polsce, obowiązujący do 2011 roku na podstawie rozporządzenia Ministra Spraw Wewnętrznych i Administracji z dnia 24 marca 1999 (), zbiór wytycznych dotyczących tworzenia mapy zasadniczej w geodezji wprowadzony w 1998 przez Głównego Geodetę Kraju pismem w sprawie stosowania instrukcji technicznej "K-1 Mapa zasadnicza". Ostatnim wydaniem jest wydanie III z 1998 opracowane przez Zdzisława Adamczewskiego, Andrzeja Bąka, Mariolę Gilską, Edwarda Mechę, Ryszarda Staniszewskiego, Zygmunta Szumskiego, Wojciecha Wilkowskiego oraz Stanisławę Mogiłło-Suchowerę. 
W związku z wprowadzeniem ustawy o infrastrukturze informacji przestrzennej z 4 marca 2010 roku (art. 35), instrukcja ta straciła ważność w 2011 roku. Od 5 kwietnia 2013 roku jedynym dokumentem opisującym zasady prowadzenia mapy zasadniczej Rozporządzenie Ministra Administracji i Cyfryzacji z 12 lutego 2013 r. w sprawie bazy danych geodezyjnej ewidencji sieci uzbrojenia terenu, bazy danych obiektów topograficznych oraz mapy zasadniczej. Rozporządzenie to nie przewiduje możliwości prowadzenia mapy zasadniczej w formie analogowej, a jedynie definiuje obiektowe bazy danych, z których pozyskuje się dane do utworzenia mapy zasadniczej. Arkusze mapy zasadniczej prowadzone w formie analogowej na podstawie art 53b Ustawy Prawo geodezyjne i kartograficzne zachowują swoją ważność do końca 2013 roku. Po tej dacie mapa zasadnicza może być prowadzona jedynie w formie mapy numerycznej.
Mapa zasadnicza.
Instrukcja K-1 z 1998 podaje zasady opracowania podstawowej mapy kraju, zwanej także mapą zasadniczą, w postaci klasycznej lub numerycznej, stanowi, iż edycję mapy zasadniczej wykonuje się w skalach: 1:500, 1:1000, 1:2000, 1:5000, zwanymi skalami bazowymi, oraz ustala:
Według tej instrukcji mapa zasadnicza jest to wielkoskalowe opracowanie kartograficzne zawierające aktualne informacje o przestrzennym rozmieszczeniu obiektów ogólnogeograficznych oraz elementach ewidencji gruntów i budynków, a także sieci uzbrojenia terenu: nadziemnych, naziemnych i podziemnych oraz stanowi:
Ponadto instrukcja zawiera katalog obiektów i znaków umownych oraz warunki edycji.
Ze względu na zamieszczony w niej zapis, że aktualizacji map dokonuje się według instrukcji obowiązujących w czasie ich zakładania, dopuszczono stosowanie m.in. instrukcji K-1 z 1979 oraz D-II z 1962 roku. 
Mapa zasadnicza służy do celów administracyjnych, prawnych, ewidencyjnych i projektowych oraz stanowi część składową krajowego systemu informacji o terenie (SIT).

</doc>
<doc id="516369" url="https://pl.wikipedia.org/wiki?curid=516369" title="Julius Posener">
Julius Posener

Julius Posener (ur. 4 listopada 1904 w Berlinie, zm. 29 stycznia 1996 tamże) – niemiecki architekt i historyk architektury pochodzenia żydowskiego.
Życiorys.
Posener pochodził z mieszczańskiej rodziny żydowskiej i studiował na Wyższej Szkole Technicznej w Berlinie-Charlottenburgu (1923–1929), m.in. u Hansa Poelziga. Po studiach pracował w Berlinie (m.in. u Ericha Mendelsohna (1887–1953) przy budowie Columbushaus przy placu Poczdamskim).
Po przejęciu władzy w Niemczech przez nazistów wyjechał w 1933 do Paryża. Po roku bezrobocia, podjął pracę jako sekretarz redakcji pisma „L’Architecture d’Aujourd’hui” wydawanego przez André Bloca, do którego również sam pisał artykuły o architekturze niemieckiej pod pseudonimem Julien Lepage. W okresie tym Posener spotykał się z Augustem Perretem (1874–1955) i Le Corbusierem (1887–1965).
W 1935 wyemigrował do Palestyny, gdzie przejściowo pracował w jerozolimskim biurze Ericha Mendelsohna. W 1936 wyjechał do Bejrutu, gdzie nadzorował budowę domu libańskiego prezydenta, przerwał jednak prace i w 1937 powrócił do Palestyny. Następnie, pod kierownictwem Lotte Cohna (1893–1983) zaprojektował i zrealizował dom na osiedlu w Herclijja w dystrykcie Tel Awiwu. W latach 1937–1939 wydawał pismo stowarzyszenia architektów „Chug Adrichalei Erez Israel” zatytułowane „Habinyan Bamisrach Hacharov”, a także pisał artykuły o architekturze w Palestynie do prasy międzynarodowej.
W 1941 wstąpił do armii brytyjskiej, zaś w 1945 został przeniesiony na własną prośbę do jednostki wywiadowczej na terenie Niemiec – w służbie pozostawał do 1947. W 1948 został obywatelem brytyjskim. W latach 1948–1956 wykładał na uczelniach w Londynie i Kuala Lumpur. W 1961 powrócił do Niemiec, aby objąć katedrę historii architektury na Uniwersytecie Sztuk Pięknych w Berlinie, którą piastował aż do przejścia na emeryturę w 1971.
W latach 1973–1976 był przewodniczącym Deutscher Werkbund, a później jego członkiem honorowym. Posener wydał kilkadziesiąt książek na temat historii architektury współczesnej i często określany był jako nestor niemieckiej historii architektury.
W 1996 został laureatem Nagrody Heinricha Manna.

</doc>
<doc id="516371" url="https://pl.wikipedia.org/wiki?curid=516371" title="JPEG XR">
JPEG XR

JPEG XR (wcześniej HD Photo, wcześniej Windows Media Photo) – format plików graficznych opracowany przez Microsoft jako następca formatu JPEG i JPEG 2000.
Pliki JPEG XR charakteryzują się małą ilością zajmowanego miejsca i lepszą jakością niż pliki JPEG oraz JPEG 2000.
JPEG XR ma dwa razy bardziej efektywną kompresję – plik o tej samej jakości jest dwa razy mniejszy.

</doc>
<doc id="516372" url="https://pl.wikipedia.org/wiki?curid=516372" title="Coche">
Coche

Coche – pagórkowata wyspa w grupie Wysp Zawietrznych, w archipelagu Małych Antyli na Morzu Karaibskim, należy do Wenezueli, wchodzi w skład stanu Nueva Esparta. Położona w cieśninie między wyspą Margarita a półwyspem Araya. Zajmuje powierzchnię 55 km², a zamieszkuje ją 8200 mieszkańców (1999). Ludność wyspy zajmuje się rybołówstwem. Wyspa od wschodu i południa jest otoczona rafami koralowymi. 
Coche w literaturze.
Arkady Fiedler w powieści "Wyspa Robinsona" opisał losy Jana Bobera, Polaka z pochodzenia, który spędził ponad rok na Isla Coche. Powieść ta wiąże się z odnotowanym w wenezuelskich dokumentach z klasztoru w Cumana wydarzeniem, jakim było znalezienie na wyspie Coche ukrytej na lądzie drewnianej łodzi z wyrytym napisem „John Bober Polonus 1726”. Okoliczności pozostawienia łodzi i powstania napisu nigdy nie ustalono.

</doc>
<doc id="516376" url="https://pl.wikipedia.org/wiki?curid=516376" title="Miurg">
Miurg

Miurg - pozaukładowa jednostka oporu, jaki stawia wyrobisko kopalniane przepływającemu przez nie powietrzu. Wyrobisko ma opór równy jednemu miurgowi, jeżeli podczas przepływu powietrza o natężeniu 1m3/s spadek hydrauliczny wynosi 0,001mm słupa wody.

</doc>
<doc id="516377" url="https://pl.wikipedia.org/wiki?curid=516377" title="Bitwa nad rzeką Talas">
Bitwa nad rzeką Talas



</doc>
<doc id="516378" url="https://pl.wikipedia.org/wiki?curid=516378" title="Flaga Czarnogóry">
Flaga Czarnogóry

Flaga Czarnogóry – jeden z symboli państwowych Czarnogóry. 
Wygląd i symbolika.
Flaga to czerwony prostokąt w złotej ramce. Na środku znajduje się godło państwowe Czarnogóry.
Godło złożone jest z dwugłowego orła w koronie z tarczą pośrodku, trzymającego jabłko królewskie oraz berło. Na tarczy znajduje się lew, symbol dynastii Njegoš, dawniej panującej w Czarnogórze.
Historia.
Niepodległość czarnogórska została uznana w roku 1878, w tym samym roku Czarnogóra przyjęła jako flagę państwową flagę, której ówcześnie używała Serbia. Barwy pansłowiańskie zostały zapożyczone z flagi używanej przez Rosję. Kiedy nowo powstałe państwo uzyskało marynarkę wojenną, na fladze pojawiły się symbole księcia (później króla). Po I wojnie światowej Czarnogóra została częścią Królestwa Serbów, Chorwatów i Słoweńców (nazwa została później zmieniona na Jugosławię), Czarnogórcy nie mieli własnej flagi, używano flagi państwowej. W trakcie II wojny światowej Czarnogóra, de iure niepodległa, była okupowana przez Włochy, od lipca 1941 do października 1943 znowu zaczęto wywieszać flagi czerwono-niebiesko-białe.
Po wojnie Jugosławia została federacją, a republiki wchodzące w jej skład uzyskały prawo do posiadania własnych flag. Socjalistyczna Republika Czarnogóry w latach 1946–1993 używała flagi czerwono-niebiesko-białej, na środku której umieszczona była czerwona gwiazda z żółtym konturem. Czarnogóra pozostała w składzie federacji razem z Serbią nawet po odłączeniu się innych republik, państwo to było znane jako Serbia i Czarnogóra.
13 lipca 2004 roku Czarnogóra przyjęła nową flagę, bazowaną na starych flagach królewskich. Z dniem odzyskania niepodległości została flagą państwową i jest w użyciu do dziś.

</doc>
<doc id="516379" url="https://pl.wikipedia.org/wiki?curid=516379" title="Mille Petrozza">
Mille Petrozza

Mille Petrozza, właśc. Miland Petrozza (ur. 18 grudnia 1967 w Essen) - niemiecki gitarzysta i wokalista thrashmetalowy. W 1982 roku założył grupę Tormentor, następnie zmienił jej nazwę na Kreator. Do dziś jest niekwestionowanym liderem zespołu. 
Poza Kreatorem współpracował z zespołem Edguy w sesji nagraniowej "Hellfire Club", z Voodoocult oraz udzielił gościnnie głosu w utworze "Moment Of Clarity" na albumie "The Undying Darkness" (2006) niemieckiej grupy Caliban.
Jeden z ulubionych przez muzyka przepisów kulinarnych ukazał się w 2009 roku w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Marcel Schirmer (Destruction), Jeff Becerra (Possessed), John Tardy (Obituary) czy Andreas Kisser (Sepultura). 
W 2010 roku w ramach wystawy muzealnej "A Star is Born - Photography and Rock Since Elvis" fotografia muzyka znalazła się w Das Museum Folkwang w Essen.
W 2013 wraz z grupą Heaven Shall Burn nagrał interpretację utworu "Auge um Auge" zespołu Dritte Wahl, do którego nakręcono teledysk

</doc>
<doc id="516380" url="https://pl.wikipedia.org/wiki?curid=516380" title="Telewizja Kino Polska">
Telewizja Kino Polska

Kino Polska – polska komercyjna stacja telewizyjna, która rozpoczęła nadawanie 20 grudnia 2003. Podstawą emisji była przyznana przez Krajową Radę Radiofonii i Telewizji koncesja nr 296/2003T. Kino Polska to jedyny kanał telewizyjny na świecie, poświęcony w całości promocji polskiego kina i polskich twórców filmowych. Dociera do prawie 9 milionów gospodarstw domowych w kraju. Dostępny jest na platformach satelitarnych: Polsat Box (pozycja 43), Platforma Canal+ (pozycja 64), Orange (pozycja 226), a także w ofercie największych sieci kablowych: UPC (pozycja 474 lub 201), Vectra (pozycja 301), Multimedia (pozycja 151 lub 421), Netia (pozycja 140), Inea (pozycja 246), Toya (pozycja 110) i innych. W grudniu 2018 r. Kino Polska wystartowało w jakości HD. Kanał emitowany jest również w innych krajach. Kino Polska International nadawany jest dla Polonii w USA, Kanadzie, Wielkiej Brytanii i Ukrainie.
Właścicielem Kino Polska jest Kino Polska TV SA – spółka, która nadaje również takie kanały jak Stopklatka, Zoom TV, Kino Polska Muzyka i Kino TV.
Program.
W ramówce kanału Kino Polska znajdują się kultowe filmy i seriale, a także najnowsze produkcje rodzimego kina. Na antenie zobaczyć można dzieła znanych reżyserów (takich jak Andrzej Wajda, Krzysztof Zanussi czy Agnieszka Holland) oraz hity w doborowej obsadzie najlepszych polskich aktorów. Kino Polska prezentuje również zagraniczne filmy i seriale z udziałem polskich twórców. To kanał rozrywkowy, który od wielu lat konsekwentnie kreuje modę na polskie kino.
Z Telewizją Kino Polska dotychczas współpracowali lub współpracują m.in. Stanisław Janicki, Jacek Fedorowicz, Michał Ogórek, Jacek Szczerba i Magdalena Juszczyk.
Kontrowersje.
W grudniu 2016 stacja została ukarana przez KRRiT grzywną w wysokości 2 000 zł, bowiem nie wyemitowała audycji z udogodnieniami dla niepełnosprawnych.
Nagrody.
Niektóre z wyróżnień przyznanych Kino Polska:
Oglądalność.
Wszyscy 4+:
Pozatelewizyjna działalność.
Kino Polska to nie tylko telewizja. Kanał angażuje się w produkcje filmów. Jest koproducentem takich pozycji rodzimego kina, jak: „Bikini Blue”, „Być jak Kazimierz Deyna”, „Hanoi – Warszawa” (film ten otrzymał Nagrodę Specjalną Jury na 34. Festiwalu Filmów Fabularnych w Gdyni oraz Europejską Nagrodę Filmową), „Zabić Bobra”, czy też uhonorowanego nagrodą na festiwalu w Cannes oraz na Festiwalu Polskich Filmów Fabularnych w Gdyni – „Najpiękniejsze fajerwerki ever” (2017). Kino Polska wspiera młodych twórców. Filmy „Hanoi-Warszawa” i „Najpiękniejsze fajerwerki ever” powstały w ramach zorganizowanych przez nadawcę konkursów scenariuszowych dla młodych twórców. Dodatkowo, kanał emituje na swojej antenie etiudy studenckie i filmy niezależne. Kino Polska angażuje się również w proces rekonstrukcji polskich filmów (odnowione tytuły regularnie goszczą na antenie kanału), a także w produkcję ekskluzywnych wydawnictw DVD z antologiami dzieł wybitnych polskich reżyserów, takich jak Andrzej Wajda, Krzysztof Kieślowski i Roman Polański.

</doc>
<doc id="516381" url="https://pl.wikipedia.org/wiki?curid=516381" title="Tałas (miasto)">
Tałas (miasto)

Tałas () – miasto w zachodnim Kirgistanie, położone w dolinie rzeki Tałas na wysokości 1280 m n.p.m. Ludność: 32,5 tys. (1999). Ośrodek administracyjny obwodu tałaskiego.
Tałas otrzymało prawa miejskie w 1944. Miasto było silne związane gospodarczo z pobliskim kazachskim miastem Taraz. Po upadku Związku Radzieckiego i odzyskaniu niepodległości przez Kirgistan granica państwowa stanowi istotną barierę w wymianie gospodarczej między oboma miastami. Za to powiązania z resztą kraju i stolicą Biszkekiem są dość utrudnione w tym górzystym kraju. W mieście rozwinął się przemysł spożywczy, odzieżowy, obuwniczy i materiałów budowlanych.
W pobliżu dzisiejszego Tałas miał urodzić się legendarny kirgiski bohater narodowy Manas. Natomiast w 751 doszło niedaleko do bitwy nad rzeką Tałas, w której starli się Chińczycy i Arabowie.

</doc>
<doc id="516382" url="https://pl.wikipedia.org/wiki?curid=516382" title="Torsja krzywej">
Torsja krzywej

Torsja, skręcenie lub druga krzywizna krzywej przestrzennej L – granica, do której dąży stosunek kąta α pomiędzy binormalnymi w punktach M i M′ krzywej L do długości łuku MM′, gdy punkt M′ dąży po krzywej do punktu M.
Formalnie:
Skręcenie krzywej przestrzennej określonej funkcjami klasy formula_2 w punkcie formula_3 oblicza się według wzoru:
gdzie:
Skręcenie może być dowolną liczbą rzeczywistą.

</doc>
<doc id="516383" url="https://pl.wikipedia.org/wiki?curid=516383" title="Herb Jana Pawła I">
Herb Jana Pawła I

Herb papieski Jana Pawła I był oficjalnym herbem Stolicy Apostolskiej w czasie pontyfikatu Jana Pawła I (26 sierpnia 1978 – 28 września 1978).
Opis.
Herb składa się z tarczy herbowej, dwóch kluczy św. Piotra, oraz tiary papieskiej umieszczonej nad tarczą. Tarcza składa się z dwóch części: górnej białej, oraz dolnej niebieskiej. Część biała jest mniejsza. Znajduje się na niej złoty lew ze skrzydłami trzymający Pismo Święte. Jest to symbol św. Marka – patrona Patriarchów Wenecji. W dolnej niebieskiej części znajduje się sześć białych szczytów, a nad nimi trzy złote gwiazdy. Papież Jan Paweł I jako swoją dewizę wybrał "Humilitas" ("Pokora").

</doc>
<doc id="516388" url="https://pl.wikipedia.org/wiki?curid=516388" title="Kukës">
Kukës

Kukës (alb. "Kukës" lub "Kukësi") – albańskie miasto położone u zbiegu Czarnego i Białego Drinu, w okręgu Kukës, w obwodzie Kukës, w północno-wschodniej Albanii. Według danych z 2003 r. w mieście mieszka około 16 000 ludzi.
Kukës leży w dolinie u podnóża wysokich, oślepiających białym gipsem i marmurem gór Korab. Najwyższy szczyt w pobliżu miasta to Gjallica (2468 m n.p.m.). W mieście i okolicach znajduje się wiele kopalni chromu i miedzi. Huty rud wybudowane przez Włochów przed II wojną światową zostały rozbudowane w 1948 r. przy pomocy Czechosłowacji i Związku Radzieckiego po przejęciu w 1946 r. władzy przez komunistów. Miasto graniczy z Kosowem. W mieście znajduje się meczet oraz zamknięty hotel i muzeum.
W mieście działa klub piłkarski FK Kukësi.

</doc>
<doc id="516389" url="https://pl.wikipedia.org/wiki?curid=516389" title="Antoni Kolczyński">
Antoni Kolczyński

Antoni Kolczyński ps. "Kolka", (ur. 25 sierpnia 1917 w Zdunowie, zm. 19 czerwca 1964 w Warszawie) – bokser, mistrz Europy, olimpijczyk.
Życiorys.
Młodość spędził na warszawskim Starym Mieście. Po ukończeniu szkoły podstawowej pracował przez kilka lat jako roznosiciel gazet. Interesował się bieganiem i boksem. W 1934 wygrał turniej Pierwszy Krok Bokserski. Walczył w wadze półśredniej. W 1937 został wicemistrzem Polski w tej kategorii. 
W 1939 odniósł największy sukces życiowy zdobywając złoty medal na mistrzostwach Europy w Dublinie. Rok wcześniej został uznany za najlepszego zawodnika meczu Europa-Stany Zjednoczone. Zajął drugie miejsce w Plebiscycie Przeglądu Sportowego 1938.
Okupacja niemiecka odcisnęła piętno na jego dalszej karierze. Po wojnie nie odzyskał formy z lat poprzednich. Startował wówczas w wadze średniej. Wziął udział w olimpiadzie w Londynie 1948, a także w mistrzostwach Europy w Dublinie 1947 i w Mediolanie 1951, ale bez sukcesów. Czterokrotnie zdobywał tytuł mistrza Polski wagi średniej: 1946, 1947, 1950 i 1951. Stoczył trzy porywające pojedynki ze słynnym László Pappem, wszystkie przegrane. Wygrał natomiast z innym mistrzem olimpijskim Júliusem Tormą (w 1947; przegrał z nim w 1950). 
Był zawodnikiem warszawskich klubów: YMCA Warszawa (1934–1936), Fortu Bema (1937) i Klubu Sportowego Pracowników Miejskich „Syrena” (1938–1939). Po wojnie zawodnik stołecznego Grochowa (1945–1948) i Gwardii (1949–1952). Zakończył karierę w 1952. W karierze stoczył 238 walk, 216 wygrywając i 22 przegrywając.
W 1953 wystąpił w filmie "Sprawa do załatwienia" jako bokser Jóźwiak.
Mieszkał przy ul. Dobrowoja na warszawskim Grochowie. 
Został pochowany na cmentarzu Bródnowskim (kw. 32C-III-14). Pośmiertnie został uhonorowany w 1994 Nagrodą im. Aleksandra Rekszy.

</doc>
<doc id="516390" url="https://pl.wikipedia.org/wiki?curid=516390" title="Margarita">
Margarita



</doc>
<doc id="516392" url="https://pl.wikipedia.org/wiki?curid=516392" title="Margarita (wyspa)">
Margarita (wyspa)

Margarita (hiszp. "Isla Margarita") – wyspa w grupie Wysp Zawietrznych, w archipelagu Małych Antyli na Karaibach, należy do Wenezueli, główna wyspa stanu Nueva Esparta. Zajmuje powierzchnię 1020 km², a zamieszkuje ją ok. 420 tys. mieszkańców. Główne miasta: La Asunción, Porlamar i Pampatar.

</doc>
<doc id="516393" url="https://pl.wikipedia.org/wiki?curid=516393" title="Granat M68">
Granat M68

M68 – amerykański granat obronny. Jest to zmodernizowana wersja granatu M59 wyposażona w dodatkowy spinacz zabezpieczający.
M68 posiada kulistą skorupę na której wewnętrznej części znajdują się nacięcia w kształcie sześciokątów które ułatwiają fragmentację. Skorupa jest identyczna jak w granatach M33 i M67. Granat jest uzbrojony w zapalnik elektryczny podwójnego działania M217.

</doc>
<doc id="516394" url="https://pl.wikipedia.org/wiki?curid=516394" title="M68">
M68



</doc>
<doc id="516395" url="https://pl.wikipedia.org/wiki?curid=516395" title="M76">
M76



</doc>
<doc id="516396" url="https://pl.wikipedia.org/wiki?curid=516396" title="M79">
M79



</doc>
<doc id="516400" url="https://pl.wikipedia.org/wiki?curid=516400" title="Binormalna">
Binormalna

Binormalna do krzywej w punkcie formula_1 – prosta prostopadła do płaszczyzny ściśle stycznej i przechodząca przez punkt formula_2

</doc>
<doc id="516401" url="https://pl.wikipedia.org/wiki?curid=516401" title="Wielki Architekt Wszechświata">
Wielki Architekt Wszechświata

Wielki Architekt Wszechświata – określenie, którym w rytuałach i ceremoniach masońskich określany jest Absolut. Jest to odpowiednik platońskiego Demiurga.
Najwcześniejsze odniesienia do Boga pojawiały się jeszcze w manuskryptach wolnomularzy operatywnych (średniowieczne cechy kamieniarzy). Stwierdzenia, że masoni powinni czcić Boga pojawiają się już od wieku XIV (dokument „Old Charges” z 1390 roku zawiera uwagę, że każdy członek cechu „winien kochać Boga i Kościół święty również”). Pojęcie Boga (nie nazywanego jeszcze Wielkim Architektem) dotyczyło wówczas tradycyjnie rozumianego Boga chrześcijańskiego.
Pod koniec XVII w. nastąpiło stopniowe przekształcanie się wolnomularstwa operatywnego w wolnomularstwo spekultatywne (tj. filozoficzne). Loże zmieniały swój charakter i nabierały cech filozoficznych. W tym okresie w filozofii masońskiej zaczęto utożsamiać budowę świątyń (którymi zajmowali się średniowieczni kamieniarze) z symboliczną samodoskonalenia jednostki ludzkiej i tworzenie „świątyni duchowej”.
W lożach wolnomularskich spotykali się przedstawiciele różnych obrządków chrześcijańskich, zwłaszcza protestanckich i katolickich. Do lóż wolnomularskich zaczęto też inicjować przedstawicieli innych wyznań (m.in. żydów). Jednocześnie rozwój idei humanistycznych w duchu oświecenia sprawił, że wolnomularstwem zainteresowali się także agnostycy i wolnomyśliciele. Aby uniknąć napięć wśród braci, wolnomularze uznali, że nie będą precyzować, jakiego Boga mają na myśli. Pozwoliło to na inicjowanie do lóż praktycznie wszystkich poza ateistami.
1723 rok masoni uważają za graniczną datę, wyznaczającą początek wolnomularstwa nowożytnego. 17 stycznia tego roku James Anderson, protestancki pastor i wolnomularz opracował na zlecenie Wielkiej Zjednoczonej Loży Londynu dokument znany potem jako Konstytucje Andersona. Była to kompilacja znanych w tym czasie dokumentów wolnomularzy operatywnych. Została ona uznana za „dokument założycielski masonerii”. W jego pierwszym wydaniu znalazło się następujące stwierdzenie:
Wyobrażenie Wielkiego Architekta Wszechświata i jego atrybutów nie było ściśle określone. Większość obediencji wolnomularskich pozostawiło członkom lóż pełną swobodę interpretacji wyobrażeń na temat tego terminu. Loże skandynawskie (Norwegia, Dania, Szwecja) stanęły na gruncie tradycjonalistycznym i uznały, że Wielki Architekt jest tożsamy z Bogiem chrześcijańskim. Loże romańskie, będące pod największym wpływem francuskiej myśli oświeceniowej były bliższe ideom neoplatońskim. Pod koniec XIX wieku jedna z największych i najważniejszych obediencji masońskich – Wielki Wschód Francji wycofał z oficjalnych dokumentów inwokację do Wielkiego Architekta, wprowadzając zapis mówiący, że podstawą wolnomularstwa jest całkowita wolność sumienia i solidarność ludzka.
Doprowadziło to do trwającego do dzisiaj rozłamu w łonie masonerii. Wolnomularstwo anglosaskie (wśród którego najważniejszą obediencją jest Wielka Zjednoczona Loża Anglii), zwane także regularnym uznaje, że wiara w nieśmiertelną duszę i istnienie Wielkiego Architekta (symbolizującego Boga wyznawanej religii dla osób wierzących, zaś dla agnostyków – kosmologiczną siłę sprawczą) jest wymagana dla inicjacji masońskiej. W konsekwencji – loże regularne (konserwatywne) nie inicjują ateistów. Wolnomularstwo romańskie (zwane liberalnym lub adogmatycznym) stoi na stanowisku, że wiara (bądź niewiara) jest indywidualnym przeżyciem człowieka i nie może stanowić przeszkody na drodze masońskiego samodoskonalenia. Niektóre loże mogą stawiać przed kandydatami dodatkowe warunki – np. wyznanie chrześcijańskie, ale jest to raczej rzadkie (występuje głównie w krajach skandynawskich).
Zdaniem przedstawicieli środowisk masońskich, osoby wierzące mogą wstępować do wolnomularstwa (zarówno regularnego, jak i liberalnego); z punktu widzenia lóż zaangażowanie religijne nie stanowi jakiejkolwiek przeszkody (i nie powoduje konfliktu sumienia). Jednakże Kościół katolicki przestrzega swych wiernych o niemożności pogodzenia praktykowanej wiary w Chrystusa z przynależnością do stowarzyszeń masońskich.
W Polsce obediencją regularną jest Wielka Loża Narodowa Polski, a nieregularną Wielki Wschód Polski i „Le Droit Humain”.

</doc>
<doc id="516403" url="https://pl.wikipedia.org/wiki?curid=516403" title="Zwyrodnienie plamki żółtej">
Zwyrodnienie plamki żółtej

Zwyrodnienie plamki żółtej, zwyrodnienie plamki związane z wiekiem, dawniej: starcze zwyrodnienie plamki, AMD (od ) – przewlekła, wieloczynnikowa, postępująca choroba oczu, występująca u osób po 50. roku życia. W wyniku tej choroby dochodzi do uszkodzenia siatkówki (a szczególnie jej części centralnej – plamki żółtej), co prowadzi do pogorszenia, ubytków, a niejednokrotnie całkowitej utraty widzenia centralnego, a w konsekwencji do ślepoty. Rozróżnia się postać suchą i wysiękową, która może dotknąć także ludzi młodych.
Jest jedną z najpowszechniejszych i nieodwracalnych przyczyn poważnej utraty widzenia centralnego, z praktyczną ślepotą włącznie. Szacuje się, że około 19% populacji europejskiej po 65. roku życia straci wzrok z powodu AMD. Rosnącą globalnie liczbę chorych tłumaczy się przede wszystkim wzrastającą średnią długością życia.
Objawy.
Pierwsze oznaki są nieswoiste i trudne do uchwycenia przez chorego, szczególnie gdy dotyczą tylko jednego oka. Przez dłuższy czas schorzenie może rozwijać się powoli i bezobjawowo.
Do typowych objawów zwyrodnienia plamki żółtej należą: obniżenie ostrości widzenia (najczęściej zgłaszany wczesny objaw), widzenie prostych linii jako linii falistych lub zniekształconych, dyskomfort i trudności w czytaniu i pisaniu. Litery stają się przymglone, niewyraźne i zamazane, a przedmioty zniekształcone (metamorfopsja). Objawem późnej fazy choroby jest mroczek centralny: zaciemnienie środka pola widzenia. Postęp powoduje stopniowe zwiększanie się mroczka, czemu towarzyszy zanik ostrości, kontrastu i barw w pozostałej części pola widzenia. Choroba postępuje w różnym tempie i może prowadzić nawet do całkowitej utraty wzroku.
Choroba rozwija się zazwyczaj obuocznie, ale niekoniecznie w tym samym tempie i nasileniu. Według wielu autorów w ciągu roku od rozpoznania wysiękowego AMD w jednym oku istnieje 5–15% ryzyko rozwinięcia się zmian w drugiej gałce.
Czas rozwoju choroby wynosi od kilku tygodni do kilku lat. Liczba pacjentów niewidomych z powodu AMD osiąga szczyt między 70. a 84. rokiem życia.
Wieloletnie obserwacje pacjentów z AMD wskazują na częściej występujące inne schorzenia, jak udar mózgu czy krwotok śródmózgowy. Zaawansowane AMD zwiększa też ryzyko wystąpienia choroby niedokrwiennej serca.
Jedna trzecia chorych cierpi na zaburzenia emocjonalne związane z utratą samodzielności. Pogorszenie jakości życia pacjentów z zaawansowanym AMD wynika z głębokiego spadku widzenia osiowego (niemożność czytania, pisania, rozpoznawania szczegółów twarzy). Widzenie obwodowa pozostaje nienaruszone, więc osoby dotknięte AMD nie wymagają szczególnej opieki w poruszaniu się poza domem. U ponad 60% pacjentów z obustronnym AMD występuje zwiększenie ryzyka urazów i ich powikłań.
Etiopatogeneza.
Choroba polega na tworzeniu się nowych patologicznych naczyń krwionośnych oraz ucieczkę składników morfotycznych i białek poza już istniejące naczynia. Oba procesy powodują proces zapalny i powstawanie druz.
Obraz choroby obejmuje zmiany w fotoreceptorach, nabłonku barwnikowym siatkówki (RPE), błonie Brucha i warstwach choriokapilar. Sednem objawów i skutków choroby jest jednak postępująca degeneracja i atrofia komórek nabłonka barwnikowego, co prowadzi w końcu do nieodwracalnych uszkodzeń fotoreceptorów.
Przyczyny powstawania zwyrodnienia plamki żółtej są słabo poznane. Są wieloczynnikowe i obejmują złożone procesy metaboliczne, funkcjonalne, genetyczne i środowiskowe.
W przebiegu i rozwoju choroby można wyróżnić cztery procesy:
Postacie choroby.
Uwzględniając cechy kliniczne i patofizjologiczne wyróżnia się dwie postaci zwyrodnienia plamki żółtej:
Postać sucha.
Stanowi około 85-90% przypadków. Postać sucha, łagodniejsza, polega na stopniowej degeneracji komórek nabłonka barwnikowego siatkówki (RPE), na skutek powstawania coraz liczniejszych i zlewających się druz - złogów między RPE a błoną Brucha. W czasie postępu choroby dochodzi do miejscowych zaników komórek fotoreceptorowych (zanik geograficzny), a w końcu do zaniku komórek nabłonka barwnikowego.
Zanikiem geograficznym określa się wyraźnie odgraniczony, okrągły lub owalny obszar hipo- lub depigmentacji siatkówki w plamce, o średnicy co najmniej 175 μm. Spowodowany jest zanikiem w warstwie RPE fotoreceptorów i naczyń włosowatych naczyniówki (choriokapilar). Zmiany te powodują powolny spadek ostrości wzroku, upośledzenie widzenia przy gorszym oświetleniu, niemożność utrzymania fiksacji i ograniczenie obszaru dobrego widzenia, co uniemożliwia przeczytanie rzędu liter w tekście.
Badanie okulistyczne nie musi wykazywać spadku ostrości, gdyż wyspowy charakter zmian pozwala pacjentowi nadal krótkotrwale fiksować obraz. Objawia się stopniowym, stosunkowo wolnym, pogarszaniem widzenia o małym lub średnim nasileniu przez okres miesięcy lub lat.
Postać mokra.
Znacznie poważniejsza jest forma mokra AMD. Występuje ona u około 10% chorych, ale odpowiada za prawie 90% przypadków poważnej utraty wzroku. Chory doświadcza podobnych objawów chorobowych, ale są one bardziej nasilone i szybciej postępujące. W jej przebiegu dochodzi do nieprawidłowej angiogenezy (neowaskularyzacji) - wytwarzane są dodatkowe, nieprawidłowe naczynia krwionośne, które przerastają siatkówkę i uszkadzają komórki. Nowe naczynia są poskręcane, słabe i nieszczelne, co powoduje wysięki i krwotoki. Może ona pojawiać się jako postać izolowana (tylko cechy postaci mokrej), ale u około ⅓ wszystkich pacjentów z neowaskularyzacją stwierdza się również obecność druz, przegrupowań barwnika i zaniku nabłonka barwnikowego.
Przebiega ona w sekwencji trzech zdarzeń:
Postać niewysiękowa może przejść w postać wysiękową, czemu towarzyszy gwałtowne nasilenie się objawów. Progresji sprzyja palenie tytoniu i niewyrównane ciśnienie tętnicze
Nieleczona postać wysiękowa w ciągu średnio 2 lat (z dużym zróżnicowaniem osobniczym: od 6 miesięcy do 10 lat) doprowadza do powstania blizny tarczowatej wskutek włóknienia tkanek w obrębie CNV.
Czynniki ryzyka.
Do najważniejszych czynników ryzyka należą:
Na wpływ na rozwój choroby może mieć też wieloletnie narażenie na intensywne światło (np. podczas pracy na świeżym powietrzu) oraz dieta (niedobór przeciwutleniaczy, np. witaminy C, witaminy E, beta-karotenu, selenu).
Rola czynników genetycznych.
Wpływ czynników genetycznych na rozwój AMD jest bardzo prawdopodobny. Wiele badań wskazuje na rodzinne występowanie choroby. Jednak na razie nie udało się zidentyfikować pojedynczych genów mających kluczowy wpływ na zapadalność na AMD. Zidentyfikowano wiele genów (np. ABCA4, ELOVL4, FIBL-6, SOD2, APOE), których mutacje powodują objawy zbieżne z obrazem klinicznym AMD, jednak nie są w pełni odpowiedzialne za etiopatogenezę choroby.
Wykazano że, mutacje w genach kodującym wchodzące w skład układu dopełniacza czynnik H i czynnik B mogą w znaczny sposób zwiększać ryzyko zachorowania na AMD.
Kilka niezależnych grup badawczy zidentyfikowało wspólny wariant genu CFH czynnika H i B układu dopełniacza. Występowanie tej odmiany można wykazać u około 50% pacjentów z pełnymi objawami choroby. Mutacja czynnika H polega na zamianie aminokwasu tyrozyny na histydynę w łańcuchu polipeptydowym w pozycji 402 (Y402H).Mutacja ta hamuje reakcję zapalną, która powstaje w wyniku działania składnika C3b (i alternatywnej drogi aktywacji dopełniacza), zarówno będąc kofaktorem nieuczynnienia C3b do formy nieaktywnej C3bi, a także przez osłabienie siły wiązania się C3b i czynnika B w kompleks. W warunkach fizjologicznych białko C reaktywne (CRP) oraz polianionowe cząsteczki powierzchniowe takie jak glikozoaminoglikany zwiększają hamujący wpływ czynnika H na dopełniacz. Lecz mutacja w genie CFH (Tyr402His) powoduje zmniejszenie powinowactwa czynnika H do CRP i prawdopodobnie też zmienia jego zdolność rozpoznawania glikozoaminoglikanów. Te czynniki powodują zmniejszenie regulacyjnej czynności czynnika H na dopełniacz na dnie oka co przyczynia się do powstawania patologicznej reakcji zapalnej w plamce żółtej, i co najpewniej wywołuje druzogenezę.
Postać suchą powiązano ze zmniejszoną aktywnością enzymu DICER1 w siatkówce. W badaniach in vivo na myszach ustalono, że odpowiada on za niszczenie Alu RNA - małych fragmentów materiału genetycznego. Brak enzymu powodował zmiany w siatkówce odpowiadające suchej postaci zwyrodnienia plamki żółtej.
Opublikowane w 2006 r. badania wykryły znaczenie przyczynowe mutacji w genie HTRA1 dla rozwoju AMD.
Częstość występowania.
Zdiagnozowanych chorych na różne postacie AMD jest na świecie co najmniej 20-30 milionów. Szacunkowa liczba osób niezdiagnozowanych to ok. 40 milionów. Na świecie notuje się około 0,5 mln nowych przypadków rocznie. Statystyki pokazują wzrastającą zapadalność na AMD.
Degeneracja plamki żółtej jest główną przyczyną utraty wzroku u ludzi powyżej 50. roku życia. Występuje częściej u kobiet. Na całym świecie liczba chorych sięga 50 mln. W związku ze starzeniem się społeczeństwa problem AMD narasta, a schorzeniem zagrożonych jest ok. 10% osób po 45. roku życia. Z tego względu bywa określana chorobą cywilizacyjną XXI wieku.
Diagnostyka.
U pacjenta z podejrzeniem AMD wykonuje się pełne badanie okulistyczne: badanie ostrości wzroku do dali i bliży (tablice Snellena i specjalne tablice ETDRS) oraz wziernikowanie dna oczu przy poszerzonych źrenicach. Dodatkowo stosuje się jeszcze test poczucia kontrastu Pelli-Robsona, pomiar ciśnienia śródgałkowego, test Amslera. Zaletą tego ostatniego jest to, że pacjenci mogą wykonać go samodzielnie, nawet w warunkach domowych.
Diagnostyka rozszerzana jest o nieinwazyjną tomografię oka, umożliwiającą dokładne pomiary wielkości poszczególnych patologii. Druzy mogą być widoczne w badaniu jako hiperrefleksyjne uniesienia w warstwie RPE. Uwapnione druzy mogą powodować cieniowanie. Zanik geograficzny jest widoczny jako ubytek warstwy siatkówki (wzmocnienie odbić z naczyniówki). OTC służy też do monitorowania postępów choroby i wskazywania ponownej iniekcji leków.
Zobrazowanie naczyń krwionośnych realizowane jest metodami angiografii fluoresceinowej (AF) lub indocyjaninowej (ICG) – badania służące zobrazowaniu naczyń krwionośnych. ICG stosuje się przeważnie w celu obrazowania głębszych warstw naczyniówki, szczególnie przy nieklasycznych postaciach mokrej AMD.
W obrazie angiografii neowaskularyzacja postaci mokrej AMD obserwowana jest w 3 rodzajach:
W obu postaciach choroby w badaniu dna oka obserwowane są druzy i zaburzenia pigmentacji siatkówki (hipo- i hiperpigmentacja).
AMD bywa źle rozpoznawane jako retinopatia cukrzycowa lub inne schorzenia styku ciało szkliste - siatkówka.
Monitorowanie przebiegu AMD jest także możliwe przy użyciu perymetrów (polomierzy) komputerowych wykonanych w technologii PHP i wykorzystujących zjawisko Verniera.
Dodatkowo istnieją aplikacje na smartfony zawierające testy i badania pozwalające wstępnie zdiagnozować oraz monitorować schorzenie. W kwietniu 2015 roku amerykańska Agencja Żywności i Leków zaaprobowała aplikację mobilną do monitorowania AMD, która pozwala pacjentowi wykonać krótkie, kilkuminutowe badania kontrolne w domu (częstotliwość badań określa lekarz, zazwyczaj dwa razy w tygodniu). Aplikacja automatycznie przesyła wyniki do specjalnego portalu, do którego poufny dostęp ma okulista prowadzący. W razie znaczącej zmiany w wynikach badania, lekarz otrzymuje alert (powiadomienie). Aplikacja bada czynniki, które mają wpływ nie tylko na przebieg AMD, ale także retinopatii cukrzycowej.
Leczenie.
Działania prewencyjne i zapobiegawcze obejmują przede wszystkim prozdrowotne zalecenia dotyczące trybu życia (zmniejszenie masy ciała, zmniejszenie spożycia alkoholu, ograniczenie tłuszczów zwierzęcych, zwiększenie podaży nienasyconych kwasów tłuszczowych; dieta śródziemnomorska). Kluczowym modyfikowalnym czynnikiem ryzyka jest palenie tytoniu. Należy również wzbogacić dietę w antyoksydanty i minerały: witamina C, witamina E, cynk, glutation, a przede wszystkim luteina i zeaksantyna. Wykazano, że te luteina i zeaksantyna (związki karotenoidowe obecne w fotoreceptorach i komórkach RPE) poprawiają jakość widzenia. Chronią również plamkę żółtą przed wpływem stresu oksydacyjnego, są bowiem zdolne do unieczynnienia tlenu singletowego. Blokują również fotooksydację lipofuscyny. Organizm człowieka nie wytwarza tych dwóch związków i muszą być one dostarczane z pokarmem. Dalszych badań wymaga precyzyjne ustalenie optymalnego składu mieszanek suplementacyjnych i dawek każdego ze związków.
W ramach amerykańskich badań AREDS ("Age-Related Eye Disease Study") osiągnięto 25% ograniczenie ryzyka progresji AMD do postaci zaawansowanej poprzez podawanie wysokich dawek przeciwutleniaczy (witaminy C, E, beta-karotenu), tlenku cynku i tlenku miedzi. Zestaw podawanych substancji zależał od genów CFH (skutecznie było podawanie tylko przeciwutleniaczy) i ARMS2 (skuteczne było podawanie tylko tlenków), które powiązano ze zwiększonym ryzykiem zaawansowanej formy schorzenia.
Obiecującą metodą leczenia postaci suchej jest również przeszczepienie komórek nabłonka barwnikowego w przestrzeń podsiatkówkową. Komórki takie uzyskuje się z różnych typów komórek macierzystych. Metoda ma jednak nadal wiele wad uniemożliwiających zastosowanie kliniczne. Wymaga również podawania leków immunosupresyjnych po transplantacji.
Jedną z wczesnych metod leczenia była terapia fotodynamiczna ("Photodynamic Therapy", PDT). Polega ona na podaniu substancji fotouczulającej, werteporfiryny, wiążącej się z lipoproteinami o niskiej gęstości, które zaś łatwo wiążą się z nowo tworzonymi naczyniami krwionośnymi - źródłem degeneracji siatkówki w wysiękowej postaci AMD. Miejsca gromadzenia się werteporfiryny naświetlane są następnie laserem o długości fali 689 nm. Aktywacja substancji prowadzi do powstania wysoko reaktywnych form tlenu (tlen singletowy), prowadzących do powstania zakrzepów i zamknięcia niepożądanych naczyń. Metoda jest szeroko stosowana z dobrymi skutkami. W badaniach klinicznych stwierdzono istotne pogorszenie ostrości wzroku po 18 miesiącach u 60% nieleczonych, a tylko u 25% pacjentów leczonych PDT. Jest to jednak terapia objawową i ma wiele efektów ubocznych, w tym utratę widzenia (4% przypadków). Co więcej, wskazania do PDT są rygorystyczne. Wielu pacjentów z postacią wysiękową nie może z niej skorzystać. Niektóre badania pokazują, że PDT może powodować wzrost ekspresji VEGF - silnego aktywatora neowaskularyzacji.
Inną metodą z zastosowaniem lasera jest koagulacja termiczna ("thermal laser photocoagulation", TLP). Laseru używa się tam do niszczenia ognisk patologicznych naczyń krwionośnych. Jej stosowanie jest jednak ograniczone wyłącznie do ognisk pozadołkowym.
Termoterapia przezźrenicza ("transpupillary thermotherapy", TTT) wykorzystuje laser diodowy o długości fali 810 nm do zamykania światła niepożądanych naczyń. Wiązka obejmuje ognisko neowaskularyzacji i wywołuje w nim wzrost temperatury o 5-10 °C, skutkujący uszkodzeniem śródbłonka naczyń, zakrzepami przyściennymi i w końcu zamknięciem światłą naczynia.
Inną metodą są kuracje anty-VEGF. VEGF, to czynnik wzrostu śródbłonka naczyniowego stymulujący neowaskularyzację naczyniówkową ("choroidal neovascularisation", CNV). Terapia opiera się na miejscowym podawaniu substancji blokujących działanie VEGF. Stosuje się w postaci iniekcji doszklistkowych lub okołotwardówkowych z dobrym skutkiem następujące leki:
W terapii neowaskularnej AMD mogą znaleźć zastosowanie również endogenner czynniki antygiogenne, jak angiostatyna, endostatyna i PEDF. W 2008 peptyd AdPEDF, typu PEDF, był w trakcie I fazy badań klicznicznych. 
Do leczenia AMD przeznaczone były również: octan anekortawu, skwalamina, Sirna-027 (wstrzymany w II fazie badań klinicznych). Nie przeszły one jednak wszystkich niezbędnych do rejestracji prób klinicznych.

</doc>
<doc id="516407" url="https://pl.wikipedia.org/wiki?curid=516407" title="Granat MDF-1">
Granat MDF-1

MDF-5 – francuski uniwersalny granat mogący pełnić rolę granatu obronnego (z tuleją odłamkową) lub zaczepnego (bez tulei). Granat jest wyposażony w wydrążony, metalowy trzonek. Dzięki niemu zwiększono zasięg rzutu, a granat może być także używany jako granat nasadkowy.

</doc>
<doc id="516408" url="https://pl.wikipedia.org/wiki?curid=516408" title="Mosty Trzebnickie">
Mosty Trzebnickie

Mosty Trzebnickie – zespół dwóch mostów przerzuconych przez Starą Odrę i kanał miejski w północnej części Wrocławia, pomiędzy Kleczkowem a Różanką i Karłowicami. W miejscu tym, co potwierdzają znaleziska archeologiczne, już w neolicie (III tysiąclecie p.n.e.) znajdowała się przeprawa (bród) przez rzekę. W czasach historycznych wzmiankowano istnienie tu drewnianego mostu na głównej drodze łączącej Wrocław z Trzebnicą, który przez kolejne stulecia wielokrotnie był niszczony przez powodzie i kataklizmy wojenne, odbudowywany, naprawiany i przebudowywany.
Pod koniec XIX wieku, w celu ułatwienia komunkacji rzecznej podjęto budowę kanału miejskiego wzdłuż nurtu Starej Odry, na jej lewym (zachodnim, dalej południowym) brzegu. W związku z tą budową powstała potrzeba przeprowadzenia nad nim przeprawy mostowej, która prowadziłaby dalej do przerzuconego nad Odrą drewnianego "Rosenthaler Brücke" (mostu Różaneckiego, od nazwy wsi, dziś osiedla Różanka – niem. "Rosenthal" – leżącej na północnym brzegu rzeki). Ten jednoprzęsłowy stalowy most zbudowano w latach 1892-1897, ale już wkrótce okazało się, że na potrzeby żeglugowe przestrzeń między lustrem wody a mostem jest za mała. Dlatego już w latach 1904-1905 most ten zastąpiono nowym, wyższym (o większym prześwicie), również stalowym, o nitowanej konstrukcji kratowej wspartej na przyczółkach z betonu licowanego granitem. Most ten obecnie nazywany jest mostem Trzebnickim Południowym, jego przęsło mierzy 24,7 m długości.
W drugiej dekadzie XX wieku, w związku z przebudową całego wrocławskiego systemu wodnego i budową kanałów Żeglugowego i Powodziowego z Bartoszowic do Różanki zaszła również potrzeba wymiany dotychczasowego mostu Różaneckiego. Zastąpiony on został w 1916 czteroprzęsłowym mostem stalowym o konstrukcji łukowej z poprzecznicami blachownicowymi. Most wsparty jest na podporach i przyczółkach z betonu licowanego granitem. Pierwsze przęsło tego mostu od strony miasta (od południa) rozciąga się nad terenem zalewowym, następne dwa nad rzeką, a czwarte – nad kanałem Żeglugowym prowadzącym do śluzy Różanka. Most ten przejął nazwę po swym poprzedniku – "Rosenthaler Brücke". Całkowita długość mostu Północnego wynosi 218,5 metra (4 przesła o rozpiętości 51 m każde), a szerokość 14,52 metra. Chodniki usytuowano na zewnątrz łuków, a po jezdni mostów poprowadzono dwutorową linię tramwajową, przy czym szerokość jezdni jest na tyle mała, że mieszczą się tam tylko dwa pojazdy jadące w przeciwnych kierunkach, tj. pasy ruchu są wspólne tak dla samochodów, jak i dla tramwajów. Oś jezdni mostu południowego nie pokrywa się z osią północnego, pojazdy nadjeżdżające od strony centrum mają pomiędzy nimi do pokonania niewielki skręt w lewo (na zachód).
Od roku 1945 mosty te noszą nazwę Trzebnickich. Remont kapitalny przeszły w latach osiemdziesiątych, kolejną konserwację – na początku XXI wieku. Po powodzi tysiąclecia na wysepce rozdzielającej kanał Żeglugowy i rzekę, na której stoi też filar rozdzielający trzecie i czwarte przęsło, postawiono kilkumetrowej wysokości stalowy krzyż dziękczynny, na którym na pamiątkę tego wydarzenia zaznaczono farbą poziom wody, jaki osiągnęła rzeka w czasie kulminacji fali powodziowej 12-13 lipca 1997.

</doc>
<doc id="516409" url="https://pl.wikipedia.org/wiki?curid=516409" title="Most Trzebnicki">
Most Trzebnicki



</doc>
<doc id="516414" url="https://pl.wikipedia.org/wiki?curid=516414" title="Miasta w Kirgistanie">
Miasta w Kirgistanie

Według danych oficjalnych pochodzących z 2012 roku Kirgistan posiadał ponad 20 miast o ludności przekraczającej 9 tys. mieszkańców. Stolica kraju Biszkek jako jedyne miasto liczyło ponad pół miliona mieszkańców; 1 miasto z ludnością 100÷500 tys.; 4 miasta z ludnością 50÷100 tys.; 5 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Kirgistanie.
Największe miasta w Kirgistanie według liczebności mieszkańców (stan na 01.01.2013):

</doc>
<doc id="516415" url="https://pl.wikipedia.org/wiki?curid=516415" title="Bitwa pod Liwem">
Bitwa pod Liwem

Bitwa pod Liwem, bitwa o Liwskie Mosty – bitwa z okresu powstania listopadowego, która miała miejsce w dniach 9–10 kwietnia i 14–15 kwietnia 1831. 
Starcie odbyło się pomiędzy oddziałami polskimi i wojskami rosyjskimi pod miejscowością Liw przy przeprawie na rzece Liwiec.
Wydarzenia poprzedzające bitwę.
Do pierwszej potyczki powstania listopadowego pod Liwem doszło między 12 a 13 lutego 1831. Wydarzenie to poprzedziło bitwę pod Dobrem. Wówczas to armia rosyjska dowodzona przez feldmarszałka Iwana Dybicza, maszerując na Warszawę, napotkała na opór polskich oddziałów na grobli łączącej mosty na rzece Liwiec. Dowodzący polskim oddziałem kpt. Teodor Wysocki próbował bezskutecznie przy pomocy batalionu piechoty, szwadronu jazdy i dwóch dział uniemożliwić odbudowanie rosyjskim saperom zniszczonego mostu. Przy zbyt małych siłach przedsięwzięcie to nie udało się i następnego dnia Rosjanie byli po drugiej stronie rzeki. Polscy obrońcy wycofali się pod miejscowość Pniewnik, oczekując na nadejście gen. Jana Skrzyneckiego.
Bitwa o Liwskie Mosty.
Właściwa bitwa pod Liwem miała miejsce w kwietniu 1831 i była efektem kontrofensywy wojsk polskich przeciw wycofującym się na Podlasie wojskom rosyjskim. Idąca od strony miejscowości Dębe Wielkie trzema kolumnami armia polska doszła do granic Mazowsza. 3 kwietnia 1831 oddział płk. Henryka Dembińskiego zajął Liw i mosty na rzece Liwiec. Kilka dni później dołączył do niego z posiłkami gen. Walenty Andrychiewicz, który ufortyfikował przyczółek, budując szaniec przedmostowy. 
Feldmarszałek Iwan Dybicz postanowił w tym czasie odzyskać przeprawę przez rzekę, nakazując zaatakować polską placówkę. Uderzenie Rosjan było tak silne, że Polacy ponieśli dotkliwe straty. Nie pomogło również wsparcie sił gen. Jana Nepomucena Umińskiego przybyłego z odsieczą. Co prawda zdołały one ponownie zająć pozycję przed mostem i wyspę na rzece, ale szybko zostały z nich wyparte przez następny kontratak oddziałów feldmarszałka Dybicza. Kilkunastu polskich żołnierzy dostało się do niewoli. Gen. Umiński próbował jeszcze kilkakrotnie przedzierać się przez groblę, ale jego zabiegi były bezskuteczne i niosły za sobą zbyt duże straty w ludziach. Niedługo później feldmarszałek Dybicz, zaatakowany z innej strony frontu, był zmuszony wycofać się dalej na wschód, odstępując pola nacierającym wojskom polskim.
Podsumowanie bitwy.
Bitwa pod Liwem kosztowała oddziały dużo strat. Zginęło kilkuset żołnierzy zarówno po jednej, jak i po drugiej stronie. Polskie wojsko okupiło ten bój dodatkowo, gdyż kilkunastu żołnierzy zaraziło się w tym czasie cholerą, przywleczoną przez żołnierzy rosyjskich co przyczyniło się do późniejszej epidemii tej choroby w szeregach armii.
Poległych w bitwie pochowano w Liwie przy drodze do miejscowości Zawady na wzgórzu nazwanym "Piaskownią". Miejscowi mogiłę tą nazywają "Podfigury".

</doc>
<doc id="516416" url="https://pl.wikipedia.org/wiki?curid=516416" title="Manas">
Manas

Obiekty geograficzne:
Ludzie:
Inne pojęcia:

</doc>
<doc id="516421" url="https://pl.wikipedia.org/wiki?curid=516421" title="Vimba vimba">
Vimba vimba



</doc>
<doc id="516424" url="https://pl.wikipedia.org/wiki?curid=516424" title="Aspekt buddy">
Aspekt buddy



</doc>
<doc id="516425" url="https://pl.wikipedia.org/wiki?curid=516425" title="Hunter Tylo">
Hunter Tylo

Hunter Tylo, właśc. Deborah Jo Hunter (ur. 3 lipca 1962 w Fort Worth) – amerykańska aktorka telewizyjna i modelka, w latach 1990–2019 występowała jako Taylor Hayes w serialu CBS "Moda na sukces".
Życiorys.
Wczesne lata.
Urodziła się w Fort Worth w stanie Teksas jako córka Jo Anne i Morrisa Huntera Laebeta. Jest w połowie Czirokezką ze strony matki Indianki. Ma dwóch braci – Jaya i młodszego Cliffa oraz starszą siostrę Elizabeth. Dorastała w Springtown.
W 1980 ukończyła Springtown High School i podjęła studia przedmedyczne na Fordham University w nowojorskim Bronksie.
Kariera.
Swoje pierwsze kroki do kariery stawiała na wybiegach konkursów piękności (168 cm wzrostu i waga 55 kg). Stała się ikoną modelingu lat 70.i 80. XX wieku, zdobywając tytuły Miss Springtown i Miss Nastolatek Fort Worth.
Na dużym ekranie debiutowała pod pseudonimem "Deborah Morehart" w horrorze "Inicjacja" ("The Initiation", 1984) u boku Daphne Zunigi i Jamesa Reada. Następnie trafiła na mały ekran w roli Robin McCall w operze mydlanej ABC "Wszystkie moje dzieci" ("All My Children", 1985–1987).
Po występie w niezależnym filmie sensacyjnym "Wersja ostateczna" ("Final Cut", 1988), pojawiła się jako Marina Theresa Toscano Johnson w operze mydlanej NBC "Dni naszego życia" ("Days of Our Lives", 1989–1990).
Wystąpiła potem gościnnie w serialach: "Zorro" (1990), CBS "Prawo Burke’a" ("Burke’s Law", 1994, 1995), NBC "Słoneczny patrol" ("Baywatch", 1996), CBS "Diagnoza morderstwo" ("Diagnosis Murder", 1997) i sitcomie CBS "Pomoc domowa" ("The Nanny", 1997). Zebrała dobre recenzje za postać Messuy Shandar w miniserialu "Córka maharadży" ("The Maharaja’s Daughter", 1994) u boku Bruce’a Boxleitnera i Kabira Bedi.
Sławę zawdzięcza roli doktor psychiatrii Taylor Hayes w operze mydlanej CBS "Moda na sukces" ("The Bold and the Beautiful", od 1990 do 2014, 2018). W 2002 otrzymała fińską nagrodę Telvis.
Życie prywatne.
Od 18 lipca 1980 do 12 października 1984 była żoną Toma Moreharta, z którym ma syna Christophera (ur. 22 stycznia 1980).
7 lipca 1987 poślubiła aktora Michaela Tylo (ur. 16 października 1948), z którym ma dwie córki: Isabellę Gabriellę (ur. 12 listopada 1996) i Katyę Ariel (ur. 15 stycznia 1998).
W 1998 u jej córki Katyi zdiagnozowano rzadkiego raka oka. Lekarze usunęli uszkodzone prawe oko i rozpoczęli chemioterapię. Jeszcze w tym samym roku guz został wykryty również w drugim oku, jednak zniknął w niewyjaśniony sposób. Katya nosi protezę prawego oka. Z małżeństwa pochodził również syn Michael (Mickey) Tylo Jr. (ur. 24 kwietnia 1988), który zmarł 18 października 2007 na skutek utonięcia w stanie Nevada. W 2005 para rozwiodła się. W 2006 spotykała się z Lorenzo Lamasem.
W 2009 w Las Vegas wyszła za mąż za Gersona Archillę. Po 5 latach małżeństwa, aktorka postanowiła przejąć nazwisko męża. W 2018 Hunter powróciła do poprzedniego nazwiska Tylo ujawniając przy tym problemy z mężem Gersonem.

</doc>
<doc id="516432" url="https://pl.wikipedia.org/wiki?curid=516432" title="John McCook">
John McCook

John Thomas McCook (ur. 20 czerwca 1944 w Ventura) – amerykański aktor telewizyjny i filmowy.
Życiorys.
Urodził się w Ventura w stanie Kalifornia. Zainteresował się w aktorstwem w wieku 11 lat, po obejrzeniu musicalu "Piotruś Pan". Ukończył California State University Long Beach.
W 1964 wystąpił na nowojorskiej scenie City Center jako Tiger w musicalu "West Side Story". Rok później zadebiutował na kinowym ekranie w dreszczowcu "My Blood Runs Cold" (1965) u boku Troya Donahue, Nicolasa Costera, Jeanette Nolan i Barry'ego Sullivana. Grał na scenie kapitana Hooka w musicalu "Piotruś Pan", Billy'ego Bigelow w "Carousel", Adama w widowisku "Siedem narzeczonych dla siedmiu braci" i Pirata Króla w musicalu "Piraci z Penzance". Wystąpił w roli zastępcy szeryfa w westernie Josepha L. Mankiewicza "Był sobie łajdak" ("There Was a Crooked Man...", 1970). Od 1976 do 1980 grał Lance'a Prentissa w operze mydlanej CBS "Żar młodości" ("The Young and the Restless"). Popularność przyniosła mu rola Erica Forrestera, głowy rodziny projektantów mody w serialu "Moda na sukces". Wciela się w nią od roku 1987.
Życie prywatne.
8 sierpnia 1965 poślubił Marilynn Ann McPherson, z którą się rozwiódł w roku 1971. 9 września 1972 ożenił się z Juliet Prowse. Mają syna Setha (ur. 2 sierpnia 1972), który pojawił się w komedii "Superhero". Jednak 5 września 1979 doszło do rozwodu. 16 lutego 1980 poślubił Laurette Spang. Mają trójkę dzieci: syna Jake'a Thomasa (ur. 28 października 1981) oraz dwie córki - Rebeccę Jeanne (ur. 1983) i Molly Jane (ur. 30 lipca 1990), która występowała jako przyjaciółka Hope w "Modzie na sukces".

</doc>
<doc id="516435" url="https://pl.wikipedia.org/wiki?curid=516435" title="Oko (film 2002)">
Oko (film 2002)

The Eye – horror wschodnioazjatycki, nakręcony w 2002 oku.
Film, wyreżyserowany przez braci Pang, odniósł ogromny sukces kasowy w całej Azji wschodniej i dorównał słynnym japońskim horrorom typu "" czy "Dark Water". W następnych latach powstały również sequele filmu: "The Eye 2" (2004) i "The Eye 10" (2005). Powstał także hollywoodzki remake – "Oko" (2008, "The Eye").
Opis fabuły.
W Hongkongu mieszka 20-letnia dziewczyna o imieniu Mun. Od drugiego roku życia jest ona niewidoma. Teraz, po 18 latach, ma szansę rozpocząć normalne życie; jest poddana operacji przeszczepu rogówki. Operacja powiodła się i Mun stopniowo widzi coraz lepiej.
Coś w tym jest jednak dziwnego, ponieważ Mun widzi dziwne, niewyjaśnione rzeczy, których inni nie dostrzegają. Okazuje się, że widzi ona duchy samobójców. Ciąży na niej klątwa, która dręczyła także dawcę rogówki, który był schizofrenikiem. Mun odkrywa także przyczynę klątwy; jakiś czas temu, w małej chińskiej wiosce mieszkała młoda dziewczyna, Ling. Ona także widziała podobne rzeczy, dlatego była wyszydzana i wyśmiewana. Pewnego dnia uciekła ona z domu i popełniła samobójstwo.

</doc>
<doc id="516437" url="https://pl.wikipedia.org/wiki?curid=516437" title="Układ kompensacyjny gaźnika">
Układ kompensacyjny gaźnika

Układ kompensacyjny w gaźniku stosuje się w celu otrzymania pożądanego składu mieszanki paliwowo-powietrznej przy różnych obciążeniach i zmiennej prędkości obrotowej silnika.

</doc>
<doc id="516446" url="https://pl.wikipedia.org/wiki?curid=516446" title="Centrum obróbkowe">
Centrum obróbkowe

Centrum obróbkowe – maszyna umożliwiająca szybkie i precyzyjne wykonanie skomplikowanych elementów przy użyciu wielu narzędzi.
Obrabiarka może w czasie jednego cyklu korzystać z wielu narzędzi, automatycznie podawanych do wrzeciona zależnie od potrzeb. Jedna maszyna może np. wiercić, frezować, gwintować, rozwiercać.
Sterowanie takiej maszyny powierzone jest systemom sterowania CNC. Jest to najbardziej wydajny system sterowania stosowany w obróbce skrawaniem.

</doc>
<doc id="516447" url="https://pl.wikipedia.org/wiki?curid=516447" title="Jidam">
Jidam

Jidam (transliteracja Wyliego: "yi dam"; sanskryt. "iṣṭadevatā") – jeden z trzech korzeni praktyki buddyjskiej, prowadzącej do oświecenia; charakterystyczna dla wadżrajany metoda praktyki, w której występuje medytacyjne skupienie na postaci manifestacji buddy (lub mahasiddhy np. Padmasambhawy) wybieranej na podstawie indywidualnie wybranej tantry lub termy i bezpośredniego przekazu autentycznego mistrza (język tybetański: lama) odpowiednio do możliwości i zdolności adepta wadżrajany.
Etymologia.
Sanskrycki termin, "iṣṭadevatā", można tłumaczyć jako "iṣṭa" (pożądane, godny czci) + "devatā" (bóstwo), czyli godne czci i pożądane (dla praktyki) bóstwo, co może być dla człowieka Zachodu mylące, gdyż "bóstwo" symbolizuje tu potencjał oświecenia, tj. naturę Buddy, a nie zewnętrzny byt, wymagający od nas ubóstwiania lub czci. Jidam nie posiada żadnego niezależnego, inherentnego istnienia, tak jak to opisują nauki o „pustości” siunjata.
Tybetański, używany w wadżrajanie termin "Jidam" to skrót słowa "yid-kyi-dam-tshig", oznaczającego związek (sanskryt: samaya) umysłu, co odnosi się do „natury umysłu”, a ściślej – związku praktykującego ze stanem „Przejrzystego Światła”, do którego prowadzi praktyka tantr.
Praktyka jidama.
"Jidam" należy do tzw. trzech korzeni buddyzmu Diamentowej Drogi (dwa pozostałe to lama i strażnicy). Ze względu na to, że jidamy odnoszą się do manifestacji sambhogakaji, wyróżnia się ich bardziej lub mniej gniewne formy, ściśle określone na podstawie tantr lub „skarbów” term, w zależności od możliwości i zdolności praktykujących, a ich wygląd należy przede wszystkim rozumieć symbolicznie, jako ekspresję nauk o pustości, Naturze Buddy i postawie bodhiczitty (oświeconej postawie) oraz pod względem użyteczności dla praktyki buddyjskiej.
Niezbędne dla praktyki „na Jidama” jest otrzymanie odpowiedniej inicjacji (po tybetańsku: wang), bezpośredniego, ustnego przekazu (po tybetańsku: lung), wyjaśnień (po tybetańsku: tri) od autentycznego duchowego nauczyciela (po tybetańsku: lama) oraz oddanie, otwartość do linii przekazu tantr i mistrza oraz skrupulatne przestrzeganie ślubowań Bodhisattwy lub tantrycznych, wyrzeczenie od tzw. samsary, tj. zbędnych i przeszkadzających czynów związanych ze splamieniami umysłu, bodhiczitta oraz zrozumienie przynajmniej podstawowych nauk buddyjskich, szczególnie tych o teorii siunjaty i naturze Buddy.
Przykładami jidamów są Kalaczakra, Wadżrabhajrawa, Guhjasamadża czy też przedstawiona na grafice Naro Khaczo Wadżrajogini związana z tantrą Czakrasamwary. Więcej informacji znaleźć można w artykule Tantry Jogi Najwyższej.

</doc>
<doc id="516452" url="https://pl.wikipedia.org/wiki?curid=516452" title="Flaga Gwinei Równikowej">
Flaga Gwinei Równikowej

Flaga Gwinei Równikowej – jeden z symboli narodowych Gwinei Równikowej.
Barwy flagi symbolizują morze – błękit; przyrodę i rolnictwo – zieleń; krew przelaną w walce o niepodległość – czerwień. W białym pasie umieszczono herb.
Uchwalona 12 października 1968 roku. Przywrócona 21 sierpnia 1979 roku. Proporcje 2:3.

</doc>
<doc id="516453" url="https://pl.wikipedia.org/wiki?curid=516453" title="Układ przejściowy">
Układ przejściowy

Układ przejściowy – układ, którego zadaniem jest zapewnienie płynnego przejścia ze stanu jałowego do średnich obciążeń. Współdziała z nim układ biegu jałowego.

</doc>
<doc id="516454" url="https://pl.wikipedia.org/wiki?curid=516454" title="Frank kongijski">
Frank kongijski

Frank kongijski – jednostka walutowa Demokratycznej Republiki Konga. 1 frank = 100 centymów.
W obiegu znajdują się banknoty o nominałach 1, 5, 10, 20 i 50 centymów oraz 1, 5 ,10, 20, 50, 100, 200, 500, 1000, 5000, 10000, 20000 franków.

</doc>
<doc id="516457" url="https://pl.wikipedia.org/wiki?curid=516457" title="Sortawała">
Sortawała

Sortawała (ros. Сортавала, fiń. "Sortavala") – miasto w zachodniej Karelii, w europejskiej części Federacji Rosyjskiej. Stanowi ważny port nad Jeziorem Ładoga. Ośrodek administracyjny rejonu sortawalskiego republiki Karelii. W 2021 liczyło około 18 tys. mieszkańców.
Historia.
Sortawała istniała jako osada od X wieku. Była jednym z fińskich ośrodków handlu z Księstwem Kijowskim. W XIII powstał tu zamek. W tym czasie dostała się pod panowanie Nowogrodu. Od 1617 na mocy traktatu stołbowskiego wraz z całą Karelią trafiła w ręce szwedzkie (bezpośrednio do Wielkiego Księstwa Finlandii). W 1653 uzyskała prawa miejskie. W 1721 po pokoju w Nystad znowu wróciła do Rosji. Rosjanie zaczęli nazywać miasto Sierdobol.
Rozwój miasta nastąpił w II połowie XIX wieku. W 1918 Sortawała została przyłączona do niepodległej Finlandii. W 1940 w znacznym stopniu uległa zniszczeniu w czasie wojny zimowej ("Talvisota") i na mocy traktatu pokojowego znalazła się w rękach Związku Radzieckiego. W latach 1941–1944 miasto ponownie było w rękach Finów. Po zakończeniu II wojny światowej znacznie podupadło, a większość jego mieszkańców wyjechała do Finlandii.
Rozwinięty jest tutaj przemysł środków transportu, maszynowy, drzewny, materiałów budowlanych, spożywczy i lekki. Miasto znane jest z kamieniołomów granitu eksploatowanych od XVIII wieku. Rozwija się tutaj turystyka, w tym turystyka uzdrowiskowa. W mieście zachowały się zabytki fińskiej architektury z przełomu XIX i XX wieku.

</doc>
<doc id="516463" url="https://pl.wikipedia.org/wiki?curid=516463" title="Herb Gwinei Równikowej">
Herb Gwinei Równikowej

Herb Gwinei Równikowej przedstawia na tarczy w polu białym drzewo o zielonej koronie i brązowym pniu. Nad tarczą sześć złotych sześcioramiennych gwiazd. Pod tarczą wstęga z dewizą "Jedność Pokój Sprawiedliwość." Herb nawiązuje do herbu byłej kolonii hiszpańskiej Rio Muni. Drzewo to puchowiec pięciopręcikowy (drzewo kapokowe), pod którym król Bonkoro w 1843 podpisał traktat z Hiszpanią. Sześć gwiazd reprezentuje części państwa Mbini - część kontynentalną i wyspy: Bioko, Annobón, Elobey Grande, Elobey Chico i Corisco.

</doc>
<doc id="516467" url="https://pl.wikipedia.org/wiki?curid=516467" title="Granat No 1">
Granat No 1

No 1 – holenderski granat obronny pochodzący z okresu II wojny światowej. Był wyposażony w zapalnik No 12. Po wojnie zmodernizowano go poprzez wyposażenie w nowy zapalnik No 19C2/20. Granat No 1 posiada korpus żeliwny.
Granat nie jest już produkowany, ale do lat 90. znajdował się na uzbrojeniu armii holenderskiej.

</doc>
<doc id="516471" url="https://pl.wikipedia.org/wiki?curid=516471" title="Wladimir Putin">
Wladimir Putin



</doc>
<doc id="516478" url="https://pl.wikipedia.org/wiki?curid=516478" title="Abnoba">
Abnoba

Abnoba – w mitologii celtyckiej bogini rzek i lasów. Przez Rzymian utożsamiana z Dianą, boginią łowów.

</doc>
<doc id="516481" url="https://pl.wikipedia.org/wiki?curid=516481" title="Zamek w Ełku">
Zamek w Ełku

Zamek w Ełku – zamek krzyżacki mieszczący się w Ełku na półwyspie (w przeszłości wyspie) Jeziora Ełckiego przy ul. Zamkowej.
Teren zamku jest pod opieką Konserwatora Zabytków oraz wpisany do rejestru zabytków.
Historia.
W źródłach XVI- i XVII-wiecznych pierwszy gród na wyspie datowany jest na 1273 r. Badania archeologiczne nie natrafiły jednak na jego ślady. Wzmianki historyczne wymieniają w 1390 r. obwałowania w Ełku wzniesione dla Krzyżaków przez wielkiego księcia litewskiego Witolda. W kronice Jana z Posilge zapisano, że w 1398 r. Ulryk von Jungingen, ówczesny komtur Bałgi, a późniejszy wielki mistrz krzyżacki, budował „dom na Ełku”, czyli wznosił zamek na wyspie jeziora. O zakończeniu budowy mówi ponowna wzmianka z tej kroniki zapisana pod rokiem 1408, kiedy komturem był już Jan von Seyn(Johann von Sayn).
Początkowo zamek miał formę pojedynczego budynku murowanego, prostokątnej wieży otoczonej szeroką fosą, wzniesionej na wyspie na jeziorze Ełckim. Wyspę łączyły z lądem drewniane mosty od wschodu i zachodu, które utrzymywać mieli mieszkańcy osady Ełk (Lyck), jak to zostało zapisane w akcie lokacyjnym wsi z 1425 r. Zamek miał dobre położenie. Położenie na wyspie wzmacniało obronność, a jednocześnie pozwalało kontrolować przeprawę (wcześniej bród) przez jezioro. Przede wszystkim jednak organizował akcję kolonizacyjną puszczy na okrajach państwa zakonnego, sankcjonując jednocześnie jego zasięg terytorialny. W 1422 Polska, Litwa i państwo krzyżackie podpisały pokój mełneński, ustalający granice polsko-krzyżacką i litewsko-krzyżacką. Potwierdzono status Ełku jako przygranicznej miejscowości, efektem czego wzrosło strategiczne znaczenie zamku, choć nie przełożyło się to na jego szybką rozbudowę. Zamek zabezpieczał przede wszystkim aparat administracji państwa zakonnego - w zamku mieszkał prokurator, czyli urzędnik zakonny podległy komturowi, sprawujący sądy, zbierający czynsze i daniny. Jak można sądzić była to główna funkcja warowni, gdyż nie posiadała ona dużego potencjału obronnego. Inwentarz zamku z 1420 r. dowodzi, że na zamku znajdowało się wyposażenie i uzbrojenie tylko dla kilku ludzi, w tym jedyne dwa konie prokuratora Angloffa.
Zamek i miasto zostały zniszczone podczas wojny trzynastoletniej. Mieszkańcy Ełku opowiedzieli się po stronie Związku Pruskiego i w 1455 r. wystąpili przeciwko krzyżackiej załodze. Zamek zdobyto i spalono, a garnizon wycięto (oszczędzono jedynie braci zakonnych). Warownia przechodziła z rąk do rąk. W 1456 r. do zamku powróciła załoga krzyżacka, w 1459 polskie wojska zaciężne wygnały Krzyżaków, ale w 1462 r. zamek znowu jest we władaniu załogi zakonnej. Po pokoju toruńskim (1466) Ełk pozostał w granicach państwa krzyżackiego. Krzyżacy kontynuowali akcję kolonizacyjną, która jednak nie postępowała szybko. W XV w. wokół Ełku powstało wiele nowych wsi. Mimo to rozwój głównego ośrodka przebiegał powoli, a czasem się załamywał, bo jeszcze w 1483 i 1511 r. Ełk nazywany był „lichą wioszczyną”, choć posiadał pieczęć miejską.
Po zniszczeniach wojennych zamek został szybko odbudowany i rozbudowany. Obu mostów prowadzących na wyspę strzegły ceglane wieże obronne oraz kilka rzędów palisad i ostrokołów. Prawdopodobnie wówczas powstało obronne podzamcze położone na wschód od głównego budynku zamkowego. Posiadało ono fortyfikacje drewniane - palisady - oraz zabudowania złożone z dużego budynku ceglanego i mniejszych drewnianych. Ostatnie badania archeologiczne odsłoniły zachowane fragmenty palisad dębowych chroniących dostępu do wyspy oraz otaczające podzamcze. Na podzamczu dokonano odkrycia budynku drewnianego o posadzce wyłożonej ściśle ułożonymi przy sobie kaflami garnczkowymi. Główny budynek zamkowy został wyremontowany, a być może także podwyższony. Skuteczność nowych fortyfikacji zweryfikowała wojna polsko-krzyżacka (1519-1521). W 1520 r. wojska mazowieckie dwa razy szturmowały zamek w marcu, a od połowy czerwca do 7 lipca był również nieskutecznie oblegany. W 1541 r. na zamku gościł książę Albrecht Hohenzollern (1490–1568) w związku ze sporem granicznym jaki toczył wówczas z Polską. Z tego czasu pochodzi najstarszy widok zamku i miasta przedstawiony na mapie granicznej sygnowanej datą 1541. Przedstawiony tam zamek obejmuje zabudową całą wyspę. Nad zespołem dominuje główny budynek zamkowy, na lewo od niego znajduje się nieco niższy duży gmach ceglany. Poniżej zaznaczono liczną zabudowę i fortyfikacje, w tym wieże ceglane strzegące mostów.
Po sekularyzacji zakonu w 1525 roku ustało zagrożenie militarne ze strony Polski i Litwy. Ełcki zamek stał się siedzibą starostów książęcych, potem stał się także siedzibą sądów grodzkich. Utrata zagrożenia militarnego zaowocowała przebudową zamku w kierunku wygody i reprezentacyjności, która nastąpiła najpierw około poł. XVI w., a następnie na przełomie XVI i XVII w. W efekcie zamek zyskał wygląd pałacowy, nawiązujący do stylu renesansowego.
W 1656 zamek posłużył ludności Ełku za schronienie przed Tatarami i pozostałymi wojskami hetmana polnego litewskiego Wincentego Gosiewskiego. Choć pod pobliskimi Prostkami klęski doznały wojska szwedzko-brandenburskie, a miasto Ełk wraz z całą okolicą zostało całkowicie złupione przez Tatarów, to zamek pozostał niezdobyty. Mniej więcej z tego okresu zachował się widok miasta i zamku opublikowany w dziele Krzystofa Hartknocha "Altes und Neues Preussen..." z 1684 r. Przedstawiono zamek na wyspie do którego prowadziły mosty z obu stron. Zabudowania otaczał wysoki mur ze strzelnicami, spoza którego widać jedynie dachy budynków. Z badań wiemy, że w tym okresie zamek był o 1/3 większy od średniowiecznego budynku. W fasadzie posiadał dwa bliźniacze ryzality, nakryty był dachem z ozdobnymi szczytami. Wystrój elewacji dopełniały narożne boniowania oraz ozdobne obramienia otworów drzwiowych i okiennych. Od strony jeziora do ściany zamku dostawiona była ozdobna loggia. Zamek wyremontowano w 1696 r. o czym świadczy odkryta ostatnio data na elewacji wschodniej. W opisie sporządzonym w XVIII w. zwrócono uwagę na piękny widok roztaczający się z okien zamkowych. Zamek odwiedził król polski Władysław IV Waza, a także car Aleksander I. Od 1751 w zamku mieścił się Urząd Sprawiedliwości, a od 1782 Powiatowa Komisja Sprawiedliwości. W 1807 po zajęciu Ełku przez wojska napoleońskie w zamku gościł marszałek Francji Michel Ney. W 1818 w zamku zorganizowano Sąd Powiatowy i Grodzki. Po dużym pożarze 25 czerwca 1833 roku pozostały tylko mury zamkowe. W 1879 utworzono w zamku Sąd Krajowy i Powiatowy. W 1888 kompleks zamkowy przebudowano i zamek zaczął funkcjonować jako zakład więzienny. W 1889 usypano groblę łączącą wyspę zamkową z zachodnim brzegiem jeziora. Wybudowano mur z wieżami strażniczymi w narożnikach. W 1910 wybudowano nowy most łączący półwysep zamkowy z główną częścią miasta. W 1970 roku zamknięto więzienie w zamku.
8 czerwca 2010 roku lokalny przedsiębiorca zakupił kompleks zamkowy od miasta za cenę 1,75 mln zł. Zgodnie z warunkami umowy ma zmodernizować zamek w ciągu pięciu lat od daty zakupu, z przeznaczeniem na kompleks hotelowy.
W latach 2011 i 2012 na wyspie zamkowej przeprowadzono wykopaliska archeologiczne oraz badania architektoniczne i konserwatorskie. Badaniami kierował archeolog Radosław Herman. Podczas badań stwierdzono, że dotychczasowe rekonstrukcje zamku, oparte w dużej mierze na szkicu Johanna Giese z 1827 r. są błędne. Na podstawie przeprowadzonych wykopalisk i analiz architektury zamku stwierdzono m.in., że:
W 2021 badacz kultury Dawid Jung zebrał i opublikował nieznane dotychczas "Legendy zamku ełckiego".

</doc>
<doc id="516484" url="https://pl.wikipedia.org/wiki?curid=516484" title="Rozedma płuc">
Rozedma płuc

Rozedma płuc (łac. "emphysema pulmonum") – przewlekła choroba płuc, która charakteryzuje się nieprawidłowym powiększeniem przestrzeni powietrznych położonych obwodowo od oskrzelików końcowych i destrukcją ścianek tych struktur. Skutkiem tego jest nadmierne upowietrznienie płuc, przy zmniejszeniu ilości pęcherzyków płucnych.
Proces dotyczy całych płuc, pogarsza się ich sprężystość, zawierają zwiększoną ilość powietrza, a przebieg wymiany gazowej jest upośledzony. W zrazikach płucnych powstają duże przestrzenie powietrzne, a niekiedy cały zrazik ulega zniszczeniu. Miejscami mogą się tworzyć znaczniejsze przestrzenie powietrzne, miejscami zlewające się ze sobą i tworzące pęcherze rozedmowe, które mogą grozić odmą opłucnową. Rozedma jest to nieodwracalne uszkodzenie struktury płuc, które powoduje zaburzenie ich funkcji, a podstawowym objawem chorobowym jest duszność.
Najczęstszą przyczyną występowania rozedmy płuc są czynniki środowiskowe: palenie tytoniu i zanieczyszczenie środowiska.
Rzadką, genetycznie uwarunkowaną przyczyną rozedmy płuc jest niedobór α1-antytrypsyny. Powiązanie między rozedmą płuc a niedoborem α1-antytrypsyny zostało po raz pierwszy opisane w 1963 roku przez Laurella i Erikssona.
Odkrycie to doprowadziło do powstania hipotezy próbującej wyjaśnić patomechanizm rozwoju rozedmy płuc, która zakłada występowanie zaburzenia równowagi między proteinazami (m.in. proteazy serynowe, proteazy cysteinowe, metaloproteinazy macierzy zewnątrzkomórkowej) i antyproteinazami (m.in. TIMP, α1-antytrypsyna, α2-makroglobulina, cystatyna C).
Rozedma płuc zaliczana jest do obturacyjnych schorzeń układu oddechowego wraz z pokrewnymi schorzeniami: przewlekłym zapaleniem oskrzeli i astmą oskrzelową. Przy nakładaniu się tych schorzeń ze względów praktycznych często mówi się o przewlekłej obturacyjnej chorobie płuc (POChP).
Chorych na klasyczną rozedmę płuc określa się czasem mianem "różowych dmuchaczy" (ang. "pink puffer") w odróżnieniu "blue bloater", które opisuje chorych na klasyczną, zaawansowaną postać przewlekłego zapalenia oskrzeli.

</doc>
<doc id="516485" url="https://pl.wikipedia.org/wiki?curid=516485" title="Mimivirus">
Mimivirus

Mimivirus – największy znany dwuniciowy wirus DNA,
którego kapsyd, będący dwudziestościanem foremnym, ma średnicę dochodzącą do 400 nm. Zsekwencjonowanie w 2004 roku ujawniło, że posiada wyjątkowo duży jak na wirusa genom (1 181 404 par zasad) z 1258 genami.
Został odkryty w 1992 roku w przemysłowej wieży chłodniczej w Bradford, a zidentyfikowany w 2003 przez badaczy z Université de la Méditerranée w Marsylii. Sam wirus został znaleziony we wnętrzu "Acanthamoeba polyphaga" podczas badań nad legionellozą.

</doc>
<doc id="516488" url="https://pl.wikipedia.org/wiki?curid=516488" title="Dzień Ojca">
Dzień Ojca

Dzień Ojca – święto będące wyrazem szacunku i wdzięczności ojcom. W Polsce obchodzone jest corocznie 23 czerwca (od roku 1965).
Geneza.
Obchody zapoczątkowane zostały w Stanach Zjednoczonych, gdzie po sukcesie Dnia Matki pojawiły się głosy, by ustanowić święta również dla pozostałych członków rodziny. Dzień Ojca wydawał się naturalnym dopełnieniem. Pierwsze obchody święta odbyły się 19 czerwca 1910 roku w miasteczku Spokane w stanie Waszyngton za sprawą Sonory Smart Dodd, córki weterana wojny secesyjnej Williama Smarta. Sonora Dodd, dowiedziawszy się o ustanowieniu Dnia Matki (3 lata wcześniej, w 1907) wpadła na pomysł, by analogiczne święto wprowadzić dla uczczenia trudu opieki nad rodziną i zasług wszystkich ojców – w szczególności jej własnego, który po śmierci matki samotnie wychowywał ją oraz pięcioro młodszego rodzeństwa. Wydarzenie miało charakter lokalny, a starania o wprowadzenie go na skalę krajową nie przyjęły się przez kolejnych kilka dekad. Dopiero prezydent Nixon w 1972 roku oficjalnie ustanowił Dzień Ojca. Choć w Polsce święto to ma już kilkudziesięcioletnią tradycję, do tej pory nie dorównało popularnością Dniowi Matki.
Obchody.
We Włoszech, Hiszpanii i Portugalii jest to 19 marca (dzień świętego Józefa). Na Litwie świętuje się go w pierwszą niedzielę czerwca, w Austrii w drugą niedzielę czerwca, a w Turcji, Holandii, Francji, Wielkiej Brytanii i na Ukrainie Dzień Ojca obchodzi się w trzecią niedzielę czerwca.
W Niemczech Dzień Ojca obchodzi się w dniu Wniebowstąpienia Pańskiego ("Christi Himmelfahrt"), który przypada na 39. dzień po niedzieli wielkanocnej (40. dnia, licząc wraz z nią). Z czasem przerodził się on w Dzień Mężczyzn.
W krajach skandynawskich Dzień Ojca obchodzony jest w drugą niedzielę listopada, ale w Danii jest świętowany 5 czerwca.

</doc>
<doc id="516493" url="https://pl.wikipedia.org/wiki?curid=516493" title="Faza rozrządu">
Faza rozrządu

Fazy rozrządu w spalinowych silnikach tłokowych są to momenty otwarcia i zamknięcia zaworu ssącego i wydechowego w stosunku do górnego martwego położenia i dolnego martwego położenia tłoka wyrażone w stopniach obrotu wału korbowego.

</doc>
<doc id="516500" url="https://pl.wikipedia.org/wiki?curid=516500" title="Chłoniak">
Chłoniak



</doc>
<doc id="516503" url="https://pl.wikipedia.org/wiki?curid=516503" title="Percidae">
Percidae



</doc>
<doc id="516511" url="https://pl.wikipedia.org/wiki?curid=516511" title="Steve Morse">
Steve Morse

Steven J. Morse (ur. 28 lipca 1954 roku w Hamilton, w stanie Ohio) – amerykański gitarzysta rockowy, najbardziej znany jako członek grupy Deep Purple, do której dołączył w 1994 i zagrał na albumach "Purpendicular", "Abandon", "Bananas", "Rapture of the Deep", "Now What?!", "Infinite" oraz "Whoosh!". W latach 1986-1989 był członkiem zespołu Kansas, z którym nagrał albumy "Power", "In the Spirit of Things", a także wydany w 1998 roku koncertowy album "King Biscuit Flower Hour Presents Kansas".
Gościnnie pojawił się również na koncertowej płycie zespołu Lynyrd Skynyrd wydanej w 1987 roku pod tytułem "Southern by the Grace of God". Wcześniej grał w założonym przez siebie zespole Dixie Grit, przemianowanym na Dixie Dregs, a potem The Dregs. Będąc osobą leworęczną, gra na zwykłych gitarach tak jak praworęczna. Jego styl gry określany jest jako: rock, blues, jazz i country/bluegrass.
Od 2012 roku występuje także w formacji Flying Colors.

</doc>
<doc id="516512" url="https://pl.wikipedia.org/wiki?curid=516512" title="William Guarnere">
William Guarnere

William J. „Wild Bill” Guarnere (ur. 28 kwietnia 1923 w Filadelfii, zm. 8 marca 2014 tamże) – amerykański żołnierz II wojny światowej, sierżant sztabowy () kompanii „E” 2. batalionu 506 Spadochronowego Pułku Piechoty, wchodzącego w skład 101 Dywizji Powietrznodesantowej Armii Stanów Zjednoczonych.
Jego losy zostały przedstawione w miniserialu HBO, "Kompania braci", opartego na noszącej taki sam tytuł książce Stephena Ambrose’a.
Dzieciństwo i wczesna młodość.
William Guarnere urodził się w ubogiej, wielodzietnej rodzinie jako najmłodszy z 10. rodzeństwa. Matka w trosce o przyszłość syna zachęciła Billa do przystąpienia do CMTC (Citizens' Military Training Camps), rządowego programu szkolenia wojskowego, po zakończeniu którego mógł zostać oficerem US Army. Jednakże wskutek wybuchu II wojny światowej program został przerwany.
Po japońskim ataku na Pearl Harbor Bill przerwał naukę w szkole średniej i podjął pracę w Baldwin Locomotive Works, zakładach produkujących czołgi dla rosnących potrzeb amerykańskiego wojska. Jednocześnie wieczorowo kontynuował naukę i w czerwcu 1941 ukończył liceum (jako jedyny z rodzeństwa). Rok później wstąpił w szeregi nowo tworzonych wówczas wojsk powietrznodesantowych. Szkolenie odbył w Camp Toccoa w Georgii jako żołnierz Kompanii E, 2. Batalionu 506 Spadochronowego Pułku Piechoty.
Operacja Overlord.
Pierwszy skok bojowy odbył w D-Day (6 czerwca 1944) w czasie alianckiej inwazji na Francję. Tuż przedtem dowiedział się, że jego starszy brat, Henry, zginął w bitwie o Monte Cassino. Po lądowaniu w Normandii, chcąc pomścić brata, Bill parł do ataku, zabijając wielu wrogów. Fakt ten oraz nienawistny stosunek do Niemców sprawiły, że zyskał przydomek „Wild Bill”. Miał również inny – „Gonorrhoea”, powstały ze względu na brzmieniowe podobieństwo do nazwiska.
Za akcję w rejonie Sainte-Marie-du-Mont i szturm na Brécourt Manor Guarnere otrzymał Srebrną Gwiazdę. Później uhonorowano go kolejnymi odznaczeniami: dwiema Brązowymi Gwiazdami i trzema Purpurowymi Sercami.
Podczas bitwy ardeńskiej w Belgii, kiedy pod niemieckim ostrzałem artyleryjskim próbował uratować rannego kolegę, Joe Toye'a, sam został ciężko raniony w prawą nogę. W szpitalu kończynę amputowano i udział Guarnerego w wojnie dobiegł końca.
Losy powojenne.
Po leczeniu w Anglii wrócił do Stanów Zjednoczonych w marcu 1945. Uzyskawszy rentę, odszedł z wojska. Później imał się różnych zajęć, aby z czasem poświęcić się działalności w organizacjach weteranów wojennych. Wspólnie ze swoim przyjacielem z Kompanii E, Edwardem Heffronem oraz przy pomocy dziennikarki, Robyn Post, napisał wspomnienia pt. "Brothers In Battle • Best of Friends".

</doc>
<doc id="516516" url="https://pl.wikipedia.org/wiki?curid=516516" title="Maarten Stekelenburg">
Maarten Stekelenburg

Maarten Stekelenburg (ur. 22 września 1982 w Haarlemie) – holenderski piłkarz występujący na pozycji bramkarza w holenderskim klubie AFC Ajax. reprezentant Holandii.
Po grze w Zandvoort'75 i VV Schoten, w wieku 15 lat rozpoczął grę w Ajaksie. W lutym 2002 zadebiutował w pierwszym zespole mając 19 lat. Przez pierwsze lata gry był zawodnikiem rezerwowym, a od sezonu 2005/2006 jest podstawowym bramkarzem Ajaksu. W 2008 przedłużył kontrakt z zespołem wiążący go do 2012. W Ajaksie Stekelenburg rozegrał ponad 200 spotkań. Zdobył z tym klubem jedno mistrzostwo Holandii (w sezonie 2003/2004), a także trzy Puchary i dwa Superpuchary Holandii.
Z reprezentacją Holandii U-20 wystąpił na Mistrzostwach Świata 2001. W seniorskiej kadrze zadebiutował we wrześniu 2004 w meczu z Liechtensteinem. Znalazł się w składzie na Mistrzostwa Świata 2006 i Euro 2008, gdzie był rezerwowym. Na Mistrzostwa Świata 2010 był już podstawowym bramkarzem i zdobył tam z reprezentacją srebrny medal. Na Euro 2020 pojechał w zastępstwie za Jaspera Cillessena jako pierwszy bramkarz, będąc najstarszym uczestnikiem imprezy.
Jest żonaty, ma jednego syna.
Kariera klubowa.
Ajax Amsterdam.
Jako junior Stekelenburg występował w Zandvoort '75 i VV Schoten, a w 1997, w wieku 15 lat dołączył do szkółki piłkarskiej Ajaksu. Jako młody zawodnik występował na pozycji środkowego obrońcy i napastnika, zanim został bramkarzem.
19 sierpnia 2001 po raz pierwszy zasiadł na ławce rezerwowych na meczu pierwszego zespołu. Było to spotkanie Eredivisie z Rodą Kerkrade. Trzy dni później Stekelenburg był rezerwowym na meczu Ligi Mistrzów z Celtikiem. Ostatecznie w pierwszym zespole zadebiutował 24 lutego 2002 w wygranym 1:0 meczu z NAC Breda.
W sezonie 2002/2003 rozegrał dziewięć meczów w Eredivisie. Sezon 2003/2004 zakończył z 10 występami w lidze i tytułem mistrza Holandii.
Podstawowym bramkarzem zespołu został w sezonie 2005/2006, kiedy to wystąpił w 27 ligowych meczach i zdobył Puchar Holandii. W finale tych rozgrywek Ajaks pokonał 2:1 PSV Eindhoven po dwóch golach Klaasa-Jana Huntelaara. Sukces ten klub Stekelenburga powtórzył także w następnym roku.
21 lutego 2008 przedłużył kontrakt z Ajaksem o dwa lata, do 2012 roku. W sezonie 2007/2008 został wybrany najlepszym zawodnikiem Ajaksu.
W sezonie 2008/2009 z powodu kontuzji stracił miejsce w zespole i zagrał w 12 meczach ligowych. Odzyskał je rok później, kiedy to wystąpił już w 33 spotkaniach.
W lipcu 2010 łączony był z transferem do Arsenalu i Bayernu Monachium.
AS Roma.
30 lipca 2011 roku Maarten został sprzedany za około 6 milionów euro do klubu AS Roma.
Fulham F.C..
5 czerwca 2013 przeszedł do angielskiego Fulham za 4 mln funtów. Podpisał z angielskim klubem czteroletnią umowę zastępując w bramce Australijczyka Marka Schwarzera z którym Fulham nie przedłużyło kontraktu.
Kariera reprezentacyjna.
W 2001 Stekelenburg z reprezentacją Holandii do lat 20 doszedł do ćwierćfinału Młodzieżowych Mistrzostw Świata. Zagrał tam w jednym meczu, przeciwko Kostaryce.
W reprezentacji Holandii zadebiutował 3 września 2004 podczas meczu z reprezentacją Liechtensteinu, który zakończył się zwycięstwem Holendrów 3:0.
Mistrzostwa Świata 2006 i Euro 2008.
W 2006 roku został powołany przez Marco van Bastena na mistrzostwa świata, gdzie był zmiennikiem Edwina van der Sara. Wystąpił również na Euro 2008 i pełnił tam taką samą rolę. Po zakończeniu kariery reprezentacyjnej przez van der Sara Stekelenburg został pierwszym bramkarzem reprezentacji.
We wrześniu 2008 Stekelenburg został pierwszym bramkarzem reprezentacji Holandii, który otrzymał czerwoną kartkę. Został wówczas usunięty z boiska w towarzyskim meczu z Australią za faul na Joshui Kennedym.
Mistrzostwa Świata 2010.
W eliminacjach do Mistrzostw Świata 2010 zagrał w pięciu meczach na osiem rozegranych przez reprezentację Holandii.
Stekelenburg znalazł się w szerokim 30-osobowym składzie Berta van Marwijka na Mistrzostwa Świata 2010 ogłoszonym 11 maja. Trzy dni później trener zmniejszył go do 27 piłkarzy, a 27 maja podał skład składający się z 23 zawodników. Uwzględnił w nim Stekelenburga.
Na Mistrzostwach Świata był podstawowym zawodnikiem. Wystąpił w siedmiu meczach reprezentacji. Holandia dotarła do finału, gdzie przegrała 0:1 Hiszpanią i zdobyła srebrny medal.
Euro 2012.
Stekelenburg został powołany na Mistrzostwa Europy 2012, jako pierwszy bramkarz holenderskiej kadry. Wystąpił tam we wszystkich 3 meczach grupowych. Drużyna zaprezentowała się słabo nie wychodząc z grupy i zajmując ostatnie miejsce za Danią, Portugalią i Niemcami.
Mistrzostwa Świata 2014.
Po bardzo słabym sezonie w Fulham Stekelenburg nie został powołany na Mistrzostwa Świata w 2014 roku. Powodem była nie najlepsza forma, a także częste kontuzje.
Euro 2020.
Frank de Boer powołał Stekelenburga na Mistrzostwa Europy 2020 w miejsce zakażonego koronawirusem Jaspera Cillessena.
Wystąpił w każdym meczu grupowym i w 1/8 finału z Czechami przegrywając 0:2.
13 sierpnia 2021 Stekelenburg ogłosił zakończenie kariery reprezentacyjnej.
Życie prywatne.
Stekelenburg jest żonaty z Kim. Wraz z nią ma syna o imieniu Sem (ur. 24 stycznia 2010).

</doc>
<doc id="516517" url="https://pl.wikipedia.org/wiki?curid=516517" title="Waldemar Kryger">
Waldemar Kryger

Waldemar Kryger (ur. 8 listopada 1968 w Poznaniu) – polski piłkarz, obrońca reprezentacji Polski.
Życiorys.
Długoletni zawodnik poznańskiego Lecha; grając przez 13 sezonów w "Kolejorzu" (1987/1988 – 1997/1998 i 2002/2003 – 2003/2004) wystąpił w 300 meczach i strzelił 3 bramki. Wraz z Lechem zdobył 3 tytuły mistrzowskie (1990, 1992 i 1993), 3 Superpuchary Polski (1990, 1992 i 2004) oraz 2 Puchary Polski (1988 i 2004). Profesjonalną karierę piłkarską rozpoczynał w Patrii Buk, będąc tam jeden sezon – 1982/1983. Po 15-letniej grze w poznańskiej drużynie przeszedł do VfL Wolfsburg – Bundesliga – (1997/1998 – 2001/2002), rozgrywając w nim 126 meczów i strzelając 1 bramkę. Następnie powrócił do Lecha, gdzie grał aż do końca kariery. Po zakończeniu kariery piłkarskiej pracował jako trener, m.in. u boku Czesława Michniewicza w WKP Lech Poznań, a potem przeniósł się do Akademii Piłkarskiej Lecha.
Reprezentacja Polski.
W reprezentacji Polski debiutował 14 lutego 1997 w meczu z Litwą, ostatni raz zagrał w kadrze rok później. Łącznie w biało-czerwonych barwach rozegrał pięć spotkań i strzelił jednego gola.
Korupcja.
Zatrzymany 3 lutego 2009 w sprawie afery korupcyjnej w polskim futbolu. 
Sąd Okręgowy we Wrocławiu w tym samym roku skazał go na rok i dwa miesiące pozbawienia wolności w zawieszeniu na trzy lata, 5 tys. zł grzywny, zakaz zajmowania stanowisk związanych z organizacją i uczestnictwem w profesjonalnych zawodach sportowych przez trzy lata oraz zwrot 10 tys. zł nienależnie przyjętych korzyści majątkowych. Sąd uniewinnił go od jednego zarzutu. Oskarżony musiał też pokryć koszty procesu w wysokości 1,3 tys. zł. 
W 2021 Sąd Apelacyjny we Wrocławiu prawomocnie podtrzymał wyrok I instancji, zmieniając zakaz zajmowania stanowisk związanych z organizacją i uczestnictwem w profesjonalnych zawodach sportowych z trzech do dwóch lat. 

</doc>
<doc id="516522" url="https://pl.wikipedia.org/wiki?curid=516522" title="X-Japan">
X-Japan



</doc>
<doc id="516526" url="https://pl.wikipedia.org/wiki?curid=516526" title="Jan Turchan">
Jan Turchan



</doc>
<doc id="516535" url="https://pl.wikipedia.org/wiki?curid=516535" title="André Ooijer">
André Ooijer

André Antonius Maria Ooijer (wym. ; ur. 11 lipca 1974 w Amsterdamie) – holenderski piłkarz grający na pozycji obrońcy. Z reprezentacją Holandii, w której barwach rozegrał 41 meczów, dotarł do półfinału Mistrzostw Świata 1998; znalazł się także w kadrze powołanej przez Marco van Bastena na mundial 2006. Od 1997 do 2006 roku był zawodnikiem PSV Eindhoven. Sześciokrotnie triumfował z nim w rozgrywkach o mistrzostwo kraju i raz doszedł do półfinału Ligi Mistrzów. W 2006 roku przeszedł do angielskiego Blackburn Rovers za sumę 3 milionów euro. W 2009 roku powrócił do PSV Eindhoven. Obecnie jest wolnym piłkarzem, gdyż nie dostał propozycji przedłużenia kontraktu w PSV Eindhoven, które zastąpiło go byłym zawodnikiem klubu Wisła Kraków Marcelo. Po mundialu 2010 zakończył reprezentacyjną karierę razem z Giovannim van Bronckhorstem. 9 sierpnia 2010 roku podpisał roczny kontrakt z Ajaksem Amsterdam.

</doc>
<doc id="516537" url="https://pl.wikipedia.org/wiki?curid=516537" title="Andre Ooijer">
Andre Ooijer



</doc>
<doc id="516547" url="https://pl.wikipedia.org/wiki?curid=516547" title="Andrzej Redelbach">
Andrzej Redelbach

Andrzej Redelbach (ur. 12 marca 1946 w Chodzieży, zm. 24 kwietnia 2006) - prawnik, teoretyk państwa i polityki, specjalista w dziedzinie europejskiego systemu ochrony praw człowieka. Profesor nadzwyczajny Uniwersytetu im. Adama Mickiewicza w Poznaniu. 
Życiorys.
W 1969 ukończył studia prawnicze na Uniwersytecie im. Adama Mickiewicza, po studiach rozpoczął pracę na macierzystej uczelni, w 1972 obronił pracę doktorską i został zatrudniony jako adiunkt, w 1981 habilitował się i zatrudniono go na stanowisku docenta, od 1995 pracował na stanowisku profesora UAM. Od 1983 był także adwokatem, od 1994 miał uprawnienia syndyka upadłości.
Współpracownik wielu organizacji zajmujących się ochroną praw człowieka, w tym m.in. Helsińskiej Fundacji Praw Człowieka, Amnesty International, Biura Łącznikowego Wysokiego Komisarza ONZ ds. Uchodźców w Warszawie. Prowadził szkolenia sędziów, adwokatów i aplikantów w sferze ochrony praw człowieka.
Był członkiem Rady Programowej, wykładał w Centrum Monitoringu Wolności Prasy w Warszawie oraz Ośrodku Informacji i Dokumentacji Rady Europy UW w Warszawie. Członek Union Internationale Des Avocats w Paryżu. Wykładał w Centrum Międzyuniwersyteckim w Dubrowniku, na Uniwersytecie w Yorku oraz Collegium Świętej Klary w Oxfordzie.
Autor licznych publikacji z zakresu prawa oraz podręczników prawniczych.
Został pochowany na zabytkowym cmentarzu jeżyckim w Poznaniu (kwatera A, grób 127).

</doc>
<doc id="516550" url="https://pl.wikipedia.org/wiki?curid=516550" title="Antoni Dobrowolski">
Antoni Dobrowolski



</doc>
<doc id="516553" url="https://pl.wikipedia.org/wiki?curid=516553" title="Go Chuck Yourself">
Go Chuck Yourself

Go Chuck Yourself – koncertowy album kanadyjskiej, punk-rockowej grupy Sum 41. Nagrywany w London (Ontario, Kanada) w kwietniu 2005.

</doc>
<doc id="516555" url="https://pl.wikipedia.org/wiki?curid=516555" title="Bariera celna">
Bariera celna



</doc>
<doc id="516557" url="https://pl.wikipedia.org/wiki?curid=516557" title="Efekt zielonej brody">
Efekt zielonej brody

Efekt zielonej brody (ang. "green-beard effect") – koncepcja wprowadzona w teorii samolubnego genu (ang. "selfish gene theory"). Postulowany gen może rozpowszechnić się w populacji, jeśli nośnicy tego genu zachowują się altruistycznie w stosunku do innych nosicieli tegoż genu. 
Gen efektu zielonej brody (lub gen zlinkowany) powodują trzy efekty w fenotypie:
Idea efektu zielonej brody została zaproponowana przez Williama D. Hamiltona w jego kluczowym artykule z 1964 r. i następnie nazwana przez Richarda Dawkinsa w jego klasycznej książce "Samolubny gen" (ang. "The Selfish Gene") w 1976 r. Dopiero jednak w 1998 r. pierwszy gen efektu zielonej brody został odkryty w naturze u mrówki "Solenopsis invicta". 

</doc>
<doc id="516560" url="https://pl.wikipedia.org/wiki?curid=516560" title="Piotr Szwedes">
Piotr Szwedes

Piotr Szwedes (ur. 5 sierpnia 1968 w Lidzbarku Warmińskim) – polski aktor filmowy, telewizyjny i teatralny, prezenter telewizyjny.
Życiorys.
Wczesne lata.
Urodził się w Lidzbarku Warmińskim. Jako uczeń szkoły podstawowej chciał być policjantem, zafascynowany w tamtym okresie kryminałami autorstwa Agathy Christie i Arthura Conana Doyle’a czy serią opowiadań "Ewa wzywa 07". Kiedy był uczniem Zespołu Szkół Ogólnokształcących im. Kazimierza Jagiellończyka w Lidzbarku Warmińskim, chciał być prawnikiem i po maturze zdawał na prawo. Przez jakiś czas uczęszczał do Studium Nauczycielskiego. Uczył się też w Technikum Hotelarskim w Mrągowie, gdzie był związany z grupą teatralną „Artefakt” w Młodzieżowym Domu Kultury i poznał Wojciecha Malajkata. W 1992 ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Kariera teatralna.
W 1992 otrzymał wyróżnienie jury i nagrodę Tonsilu na X Ogólnopolskim Przeglądzie Spektakli Dyplomowych Szkół Teatralnych w Łodzi za rolę Pana Martina w spektaklu Eugène’a Ionesco "Łysa śpiewaczka" w reżyserii Ewy Mirowskiej. Występował w łódzkim Teatrze Studyjnym’83 oraz w warszawskich teatrach: Studio (1991–1992), Ochoty (1993–1993, 1997–1998, 2000), Na Woli (1995, 1998, 2000), Scena Prezentacje (1995), Nowy, Komedia (2003–2006), Bajka i Kamienica. W latach 2009-2015 był etatowym aktorem Teatru Syrena, gdzie grał w przedstawieniach w reż. Wojciecha Malajkata – kryminale Agaty Christie "Pajęcza sieć" (2008) i czarnej komedii "Łup" (2009) w roli Dennisa, a także w sztuce Stephena Kinga "Skazani na Shawshank" (2011) jako Stammas. W 2008 wyreżyserował przedstawienie impresaryjne Marii Czubaszek "Przepraszam, czy tu straszy?". W teatrze tm wystąpił jako Szatan w sztuce "Eksperyment Adam i Ewa" (2010) na podstawie "Pamiętników Adama i Ewy" Marka Twaina w reżyserii Tomasza Mędrzaka.
Kariera ekranowa.
Po udziale w niemieckim miniserialu przygodowo-komediowym fantasy "Stella Stellaris" (1994) z udziałem Krystyny Feldman i telewizyjnej adaptacji powieści Aleksandra Dumasa "Dama kameliowa" (1994) w reżyserii Jerzego Antczaka zagrał w filmie Krzysztofa Zanussiego "Cwał" (1995) u boku Mai Komorowskiej, jak również główną rolę u boku Krystyny Jandy w filmie Krzysztofa Zanussiego "Niepisane prawa" (1996). We francusko-polskim dramacie telewizyjnym "Doktor Semmelweis" ("Docteur Semmelweis", 1995) zagrał studenta profesora Kleina.
Popularność zawdzięcza roli maturzysty Roberta „Prymusa” Ratackiego w filmie sensacyjnym Jarosława Żamojdy "Młode wilki" (1995) i Tomka Gabriela, syna Marty i Wiesława w serialu TVP2 "Złotopolscy" (1998–2009). Użyczył swojego głosu Judaszowi w polskiej wersji filmu animowanego "Spotkanie z Jezusem" ("Miracle Maker", 2000). Wystąpił w teledysku Krzysztofa „K.A.S.Y.” Kasowskiego do piosenki „Zostań po koncercie” (2003).
Prowadził programy "Jazda kulturalna" i "Załóż się" dla TVP2 oraz teleturnieje TVN: konkurs dla zakochanych "We dwoje" i program rozrywkowy "Ciao Darwin". Był uczestnikiem pierwszej edycji programu Polsatu "Jak oni śpiewają" (2007) i jedenastej edycji programu TVN "Taniec z gwiazdami" (2010).
Życie prywatne.
Żonaty z Anną. Mają troje dzieci: Martynę, Zuzannę i Szymona.
Od 2002 organizuje koncerty charytatywne "Gwiazdozbiór Piotra Szwedesa" na rzecz szpitala w Lidzbarku Warmińskim.

</doc>
<doc id="516563" url="https://pl.wikipedia.org/wiki?curid=516563" title="Wskaźnik de Ritisa">
Wskaźnik de Ritisa

Wskaźnik de Ritisa (AST/ALT) – współczynnik określający stosunek poziomu (aktywności) aminotransferazy asparaginianowej (AST) do poziomu aminotransferazy alaninowej (ALT).
Wskaźnika de Ritisa nie wylicza się w warunkach prawidłowych (gdy aktywność AST i ALT mieści się w normie). Ponadto, ma on co najwyżej niewielkie (jeśli nie żadne) znaczenie przy bardzo dużym (więcej niż 15-krotnym) przekroczeniu norm aminotransferaz. Przydatność diagnostyczna wyliczania wskaźnika de Ritisa jest największa przy umiarkowanym (mniej niż 5-krotnym) przekroczeniu norm aminotransferaz i wówczas:

</doc>
<doc id="516564" url="https://pl.wikipedia.org/wiki?curid=516564" title="Queennie">
Queennie



</doc>
<doc id="516566" url="https://pl.wikipedia.org/wiki?curid=516566" title="Calamity Jane">
Calamity Jane

Calamity Jane, właściwie Martha Jane Cannary-Burke (ur. 1 maja 1852 w Princeton w stanie Missouri, zm. 1 sierpnia 1903 w Deadwood w stanie Dakota Południowa) – amerykańska rewolwerowiec, znajoma Dzikiego Billa Hickoka z ostatnich tygodni jego życia: wspólnej dwutygodniowej podróży konwojem wozów do Deadwood i paru tygodni życia w tym samym środowisku tamże, bez znaczących powiązań, pomimo rozbudowanych legend o rzekomym wspólnym dziecku parę lat wcześniej, ślubie, rozwodzie, współżyciu czy w ogóle jakimkolwiek romansie, i jej ewidentnego przywiązania do osoby (i mitu) Hickoka a nawet fiksacji na jego tle.
Rys biograficzny.
W 1865, kilkunastoletnia Cannary, wyruszyła wraz z rodzicami z rodzinnego Missouri konwojem wozów osadniczych na prawdziwie Dziki Zachód, do dzisiejszej Montany (wtedy Terytorium Dakoty). Później przenieśli się do nowego mormońskiego miasta Salt Lake City w odizolowanym Terytorium Utah. W czasie podróży zmarła jej matka, ojciec niedługo po niej, właśnie w Salt Lake City. W ciągu kilku kolejnych lat pracowała jako kucharka, tancerka, woźnica, a jeszcze jako 15-latka zatrudniła się u niejakiej Madame Moustache, organizującej gry hazardowe w saloonach miasteczek Dzikiego Zachodu.
Uprawiała także prostytucję. Twierdziła, że była też konwojentem dyliżansów, jak również zwiadowcą w oddziałach generała George’a Crooka. W 1876 na wiosnę przybyła do Deadwood w Black Hills, gdzie niedawno odkryto złoto. Podróżowała m.in. wspólnie z Dzikim Billem Hickokiem i wieloma innymi konwojem wozów z Cheyenne. Na miejscu zajęła się zaopatrywaniem poszukiwaczy złota w przedmioty codziennego użytku. W 1876 zajęła się pielęgnacją chorych w czasie epidemii ospy.
W 1891 wyszła za mąż za woźnicę Clintona Burke, a od 1895 zaczęła występować w rewiach i cyrkach Dzikiego Zachodu, popisując się umiejętnościami jazdy konnej i strzelaniem. Występowała między innymi w słynnej wędrownej rewii Buffalo Billa. W 1901 wystąpiła na Wszechamerykańskiej Wystawie w Buffalo, co skończyło się dla niej nieprzyjemnie, gdyż wyrzucono ją za pijaństwo. Powróciła do Deadwood, gdzie w dwa lata później zmarła w wieku 51 lat. Na jej ostatnie życzenie została pochowana w kwaterze przystającej do grobu Hickoka na cmentarzu Mount Moriah.
O Jessem Jamesie.
W pozostawionym po sobie dzienniku zanotowała, że w 1889 spotkała Jessego Jamesa, podczas gdy powszechnie było wiadomo, że ten zginął 7 lat wcześniej, w 1882, zastrzelony przez wspólnika z bandy, Roberta Forda. Jednak Calamity twierdziła, że to nieprawda, a w trumnie pochowano kuzyna Dzikiego Billa Hickoka, a prawdziwy Jesse James ukrywa się pod przybranym nazwiskiem Dalton. Z zapisków wynikało, że ów Dalton postanowił po dożyciu setki (Jesse James urodził się w 1847) ujawnić swą prawdziwą tożsamość. W połowie lat 40. XX wieku niejaki J. Frank Dalton oświadczył, że to on jest Jessem Jamesem.
Nawiązania.
Jako barwna postać stała się popularną bohaterką zarówno w literaturze, jak i w filmie.

</doc>
<doc id="516567" url="https://pl.wikipedia.org/wiki?curid=516567" title="Kwintyn">
Kwintyn

Kwintyn – imię męskie pochodzenia łacińskiego, od nazwy rzymskiego rodu, którego nazwa pierwotnie pochodziła od słowa "quintus" - "piąty". Patronem tego imienia jest św. Kwintyn, żyjący w III wieku.
Kwintyn imieniny obchodzi 31 października. 
Znane osoby noszące imię Kwintyn:

</doc>
<doc id="516570" url="https://pl.wikipedia.org/wiki?curid=516570" title="Ne-Yo">
Ne-Yo

Ne-Yo, właściwie Shaffer Chimere Smith (ur. 18 października 1979 w Camden w stanie Arkansas) – amerykański piosenkarz, autor piosenek i kompozytor. Smith jest odpowiedzialny m.in. za hit Mario, „"Let Me Love You"”. Na początku 2006 roku nagrał w wytwórni Def Jam Records własny album "In My Own Words". W marcu uzyskał on z jego singlem "So Sick" 1. miejsce na w Stanach Zjednoczonych. W maju 2007 Ne-Yo wydał drugą płytę "Because of You", w tym celu wydał singiel o takim samym tytule "Because of you". Współpracował z Britney Spears nad jej nowym albumem "Blackout".
Pod koniec października 2007 roku wziął udział w telewizyjnej gali stacji VH1 – „Hip Hop Honors 2007” oraz w dyskusji stacji MTV – „Black History Month”.
16 września 2008 została wydana kolejna płyta pt. "Year of the Gentleman", z której najbardziej znany jest utwór "Closer".
Życiorys.
Ne-Yo urodził się w Camden, w stanie Arkansas. Jego matka była pochodzenia afroamerykańskiego i chińskiego, a ojciec był Afroamerykaninem. Oboje rodzice byli muzykami. Jako małe dziecko, był wychowywany przez matkę po tym, jak odeszła od męża. W nadziei na lepsze życie, rodzina przeprowadziła się do Las Vegas. W Las Vegas Academy, Smith przyjął przezwisko „GoGo” i dołączył do grupy R&amp;B o nazwie Envy. Kiedy zespół rozpadł się w 2000 roku, Smith zaczął pisać teksty innym artystom zanim zaczął karierę solową.
Życie prywatne.
W 2005 roku, Jessica White, ówczesna dziewczyna Ne-Yo, urodziła chłopca, którego nazwali Chimere. Smith wierzył, że jest to jego syn, jednak później okazało się, że dziecko nie jest jego.
W czerwcu 2010 roku powiedział magazynowi Ebony, że on i jego dziewczyna, Monyetta Shaw, spodziewają się swojego pierwszego dziecka, dziewczynki, której poród wyznaczono na początek 2011 roku. Jednak dziewczynka, której dali na imię Madilyn Grace, urodziła się 12 listopada 2010 roku w Atlancie.
We wrześniu 2011 roku, Ne-Yo ogłosił, że spodziewa się jego drugiego dziecka z Monyettą Shaw. Shaw urodziła synka o imieniu Mason Evan 9 października 2011 roku.

</doc>
<doc id="516579" url="https://pl.wikipedia.org/wiki?curid=516579" title="Blackjack">
Blackjack

Blackjack – kasynowa gra karciana, w której gracz stara się pokonać krupiera poprzez uzyskanie sumy jak najbliższej 21 punktów w kartach jednak nie przekraczając 21.
Zasady gry.
Blackjack jest kasynową wersją gry w oczko. Zadaniem gracza jest uzyskać jak najbliżej (ale nie więcej niż) 21 punktów. Najwyższym układem kart jest tzw. Blackjack, czyli as i 10 lub figura, za który gracz dostaje 150% zakładu (np. 15 zł za 10 zł).
W grze używa się kilku talii złożonych z 52 kart. Używa się ich od jednej aż do ośmiu. Regułą jest, że im mniej tym lepiej dla gracza. 
Punktacja kart w blackjacku.
W Blackjacka gra się przeciwko krupierowi. Gracz stawia zakład na specjalnym stole używając żetonów. Następnie gracz i krupier dostają po dwie karty. Obydwie karty gracza są odkryte, natomiast tylko jedna karta krupiera jest pokazana graczowi. Gracz teraz może podjąć decyzje o swoim następnym ruchu. Gracz ma następujące możliwości:
Jeżeli gracz po dobraniu kart ma więcej niż 21 punktów, przegrywa zakład i krupier zabiera jego żetony. Jeżeli natomiast gracz ma 21 punktów lub mniej, krupier odkrywa swoją zakrytą kartę i w zależności od liczby jego punktów może dobrać więcej kart. Krupier musi grać według następujących przepisów: wziąć kartę, jeżeli ma 16 punktów lub mniej i nie brać więcej kart, gdy ma 17 punktów lub więcej (niezależnie, ile punktów ma gracz). Wygrywa ten, który ma sumę punktów bliższą lub równą 21.
Strategia podstawowa w blackjacku.
Podobnie jak i w innych grach, w blackjacku kasyno ma nieznaczną matematyczną przewagę nad graczem, zwykle w wysokości kilku procent. Przewaga ta zależy od dokładnych zasad gry w danym kasynie i od strategii gracza. Na przykład, gdy gracz używa strategii krupiera, tj. zawsze dobiera karty do 17 punktów i nie dobiera więcej kart gdy ma 17 punktów lub więcej (niezależnie od karty krupiera), przewaga kasyna jest równa 5.48%. Inną strategią gracza może być tzw. "never bust" (czyli "bez fury"), tj. gracz nie dobiera kart, gdy ma więcej niż 11 punktów. Przewaga kasyna przy takiej strategii wynosi 3.91%. Gracz może też zmniejszyć przewagę kasyna do ok. 0.5% używając tzw. "strategii podstawowej".
Tabela strategii podstawowej.
HHit – dobierz kartę
SStand – nie dobieraj kart
DDouble down – podwój stawkę
PSplit – rozdwój karty
Ubezpieczenie (Insurance) w strategii podstawowej.
Gracz używający strategii podstawowej nie stawia stawki ubezpieczenia (Insurance) z powodu wysokiej przewagi kasyna w tym zakładzie.
Blackjack europejski.
W Europie gra w blackjacka odbywa się na zasadach ENHC (european no hole card), wedle których krupier rozdaje sobie tylko jedną kartę (odkrytą). Powoduje to następujące zmiany w strategii podstawowej:
Liczenie kart w blackjacku.
Liczenie kart w blackjacku jest rodzajem strategii polegającej na założeniu, że gdy do rozdania pozostaje więcej kart wysokich niż niskich, matematyczna przewaga w grze jest chwilowo po stronie gracza, a nie kasyna. Doświadczony gracz potrafi rozpoznać tę sytuację poprzez ciągłe obserwowanie stosunku liczby kart wysokich do kart niskich. Gracz wykorzystuje ten moment poprzez znaczne podniesienie wysokości swoich stawek. W wypadku, gdy stosunek kart wysokich i niskich jest równy lub do rozdania pozostaje stosunkowo więcej kart niskich niż wysokich (tj. gdy matematyczna przewaga w grze jest po stronie kasyna) – gracz stawia tylko minimalne stawki. W ten sposób, w dłuższym okresie, wygrane gracza będą wyższe niż przegrane, dając graczowi statystyczną przewagę nad kasynem.
Gracze liczący karty używają strategii podstawowej, często z małymi zmianami w zależności od zmiany w tzw. "wartości prawdziwej" (zobacz poniżej).
Historia liczenia kart w blackjacku.
W 1956 roku, grupa statystyków: Baldwin, Cantey, Maisel i McDermott opublikowała w Journal of the American Statistical Association "Rekomendacje do gry w 21", czyli pierwszą wersję strategii podstawowej. W roku 1962, dr Edward O. Thorp, profesor matematyki w New Mexico State University opublikował książkę pod tytułem "Beat the Dealer: A Winning Strategy for the Game of Twenty-One". Thorp zauważył, że gdy w talii pozostaje do rozdania więcej dziesiątek, figur i asów gracz ma większą szansę na wygraną; natomiast niskie karty, a szczególnie piątki i szóstki są pomocne dla kasyna. Podczas pisania książki, Dr Thorp użył komputera IBM 704 w Massachusetts Institute of Technology, dzięki któremu obliczył on szczegóły strategii podstawowej i efekty liczenia kart. W 1963 roku książka „Beat the Dealer” weszła na pierwsze miejsce bestsellerów na liście New York Times. Jej popularność sprawiła, że Blackjack stał się najbardziej popularną grą w Las Vegas.
Metoda Hi-Lo.
Metoda liczenia kart Hi-Lo (lub „High-Low”) jest najbardziej popularną wersją liczenia kart. Opisana początkowo w książce "Beat the Dealer: A Winning Strategy for the Game of Twenty-One" przez dr Edwarda Thorpa, została później udoskonalona przez innych autorów, m.in. przez Stanforda Wonga w "BlackJack Secrets". Gracz używający tego systemu obserwuje zmiany stosunku kart wysokich do niskich poprzez przypisanie dodatkowej wartości do kart:
W ten sposób gracz otrzymuje tzw. wartość bieżącą. Oznacza to, że gdy wartość bieżąca jest wyższa niż 0, do rozdania pozostaje stosunkowo więcej kart wysokich niż niskich. Gdy wartość bieżąca jest mniejsza niż 0, pozostaje więcej kart niskich.
Ponieważ najczęściej kasyna używają kilku talii kart (zwykle 4, 6 lub 8), aby obliczyć średni stosunek kart wysokich do niskich w jednej talii, gracz może podzielić wartość bieżącą przez ilość talii pozostałych do rozdania, otrzymując tzw. wartość prawdziwą. Gdy wartość bieżąca wynosi +6 i do rozdania pozostają 3 talie kart, wartość prawdziwa wynosi +2, tj. średnio w talii pozostałych do rozdania jest 2 karty wysokich więcej niż niskich. Metoda ta została zekranizowana w filmie Roberta Luketica pod tytułem „21”.
Ubezpieczenie (Insurance) przy liczeniu kart.
Postaw stawkę ubezpieczenie (insurance), tylko gdy wartość prawdziwa jest +3 lub więcej.
Budżetowanie.
Wielu graczy liczących karty w blackjacku używa systemu stawkowania zwanego "Kelly Criterion". W uproszczeniu system "Kelly" polega na stawianiu stawki, której wysokość jest równa procentowi przewagi gracza nad przeciwnikiem. Dla przykładu, gdy przewaga gracza nad przeciwnikiem jest równa 1% i jego budżet w danym momencie jest równy $1000, gracz ten postawi stawkę równą 1% jego budżetu, tj. $10. Oczywiście w grze w blackjack konieczne są modyfikacje tego systemu, m.in. z powodu faktu, że większość stawek, które gracz stawia w blackjacku jest przy przewadze 0.5% kasyna (tj. kasyno ma przewagę nad graczem 0.5%, gdy wartość prawdziwa jest równa 0).

</doc>
<doc id="516586" url="https://pl.wikipedia.org/wiki?curid=516586" title="Gatunek pierścieniowy">
Gatunek pierścieniowy

Gatunek pierścieniowy – pojęcie wprowadzone do oddania złożonych rodzajów krzyżowania się blisko spokrewnionych populacji, tworzących specyficzny ciąg. 
Jest to model powstania bariery rozrodczej spowodowanej rozciągnięciem gatunku na dużych dystansach, tak, że choć sąsiednie populacje są blisko spokrewnione, najdalsze różnią się już na tyle, że nie mogą się ze sobą krzyżować. Gdy czynniki geograficzne umożliwią spotkanie się końców tego ciągu (tzn. gdy otacza on jakąś przeszkodę), tworzy się omawiany pierścień.
Gatunki pierścieniowe reprezentują interesujący problem dla starających się dzielić świat istot żywych na konkretne gatunki.
Wytłumaczenie diagramu.
Kolorowe pola po prawej pokazują naturalne populacje, każda reprezentowana przez inny kolor, rozciągnięte w przestrzeni i różniące się genetycznie coraz bardziej od siebie (w miarę wzrostu odległości między nimi więc i mniejszej wymiany genów). Może to wystąpić w linii prostej (np. na zboczu góry), tak jak jest pokazane na rysunku "A", lub może coś okalać (np. jezioro) jak na "B".
Gdy taki ciąg układa się w pierścień, sąsiadujące populacje mogą się rozmnażać ze sobą, jednak tam gdzie początek spotyka się z końcem, mimo zamieszkiwania tego samego obszaru jak na "C", osobniki nie mogą się już krzyżować z powodu nawarstwionych różnic genetycznych między nimi. Całość populacji tego pierścienia jest nazywana gatunkiem pierścieniowym.
Problem definicji.
Jest problemem, czy zakwalifikować cały pierścień jako jeden gatunek (pomimo tego, że nie wszystkie osobniki mogą się krzyżować), czy też każdą populację traktować jako osobny gatunek (pomimo braku problemów w rozmnażaniu się pomiędzy sąsiadami). Gatunek pierścieniowy ilustruje, że samo pojęcie gatunku nie jest tak jednoznaczne, jak najczęściej bywa rozumiane.
Przykłady.
Mewy.
Klasycznym przykładem gatunku pierścieniowego są mewy rodzaju "Larus". Zasięg ich występowania tworzy pierścień wokół bieguna północnego. Mewa srebrzysta, żyjąca głównie w Wielkiej Brytanii, może krzyżować się z amerykańską mewą srebrzystą (żyjącą w Ameryce Północnej), która może się również rozmnażać się z mewą tundrową, tej zaś zachodni podgatunek, mewa Birula, może krzyżować się z mewą syberyjską, a ta znowu z syberyjską mewą żółtonogą (wszystkie cztery żyją w północnej Syberii). Ta ostatnia to wschodnia odmiana mewy żółtonogiej, spotykanej w północno-zachodniej Europie, włączając Wielką Brytanię. Jednakże mewa żółtonoga i mewa srebrzysta różnią się na tyle, że nie mogą się krzyżować w normalnych okolicznościach. W ten sposób ta rodzina mew zatacza prawie pełne koło, którego styk jest w Europie.
Jednakże ostatnie badania wykazały, że ten przykład jest dużo bardziej skomplikowany niż zaprezentowano tutaj (Liebers "et al", 2004).
Lisy południowoamerykańskie.
Populacje lisów południowoamerykańskich z rodzaju "Pseudalopex" ("Lycalopex") również prezentują ciekawe zagadnienie specjacji allopatrycznej i powstawanie gatunków pierścieniowych. Specjacja ta zachodzi wzdłuż północno-zachodnich, południowych, południowo-zachodnich i środkowych regionów Ameryki Południowej ("przypadek z rysunku A"). Niektóre kolumbijskie i ekwadorskie populacje mało poznanego tam kolpeo tworzą tam populacje genetycznie znacznie oddalone od macierzystej populacji lisa z Patagonii. Te populacje mogą być bardziej oddalone genetycznie od populacji macierzystej, niż populacja macierzysta kolpeo a populacje macierzyste lisa szarego. Podobnie sytuacja wygląda w wypadku innego gatunku lisa, lisa pampasowego. Lisy pampasowe z Paragwaju i z południowych obszarów Argentyny różnią się morfologicznie i genetycznie dość znacznie. Ten z Paragwaju jest mniejszy, cechuje się żywszymi pomarańczowymi barwami i przypomina bardziej szakale i kolpeo. Ten z Patagonii jest bardziej podobny do lisa szarego, jest większy i ma szary koloryt sierści z czarnym pyskiem.

</doc>
<doc id="516591" url="https://pl.wikipedia.org/wiki?curid=516591" title="Cholestaza">
Cholestaza

Cholestaza (gr. "cholestasis" = zastój żółci) – wywołany różnymi czynnikami zespół objawów klinicznych i biochemicznych spowodowany mechanicznym zatrzymaniem odpływu żółci lub upośledzeniem czynności wydzielniczej wątroby (zahamowaniem syntezy i wydzielania żółci do dwunastnicy).
Leczenie.
Obowiązuje leczenie przyczynowe w zależności od rozpoznania schorzenia pierwotnego.

</doc>
<doc id="516592" url="https://pl.wikipedia.org/wiki?curid=516592" title="Gray Chudney">
Gray Chudney



</doc>
<doc id="516595" url="https://pl.wikipedia.org/wiki?curid=516595" title="Colisa fasciata">
Colisa fasciata



</doc>
<doc id="516600" url="https://pl.wikipedia.org/wiki?curid=516600" title="Upload">
Upload

Upload – proces przeciwny do pobierania danych, polegający na wysyłaniu plików lub innych danych do serwera lub komputera należącego do innego użytkownika. 
Często łącze internetowe jest umownie dzielone na dwa kanały: kanał wysyłania i kanał pobierania. Przepustowość tych kanałów (czyli maksymalną prędkość przesyłania danych) mierzy się w bitach na sekundę i jednostkach wielokrotnych.
Łącza internetowe popularne w warunkach domowych (ADSL, telewizja kablowa, sieć osiedlowa itp.) ze względu na ich stosunkowo niewysoką cenę, są często asymetryczne, czyli mają zaniżoną przepustowość kanału umożliwiającego wysyłanie () danych w stosunku do kanału pobierania (), umożliwiającego odbieranie danych. Z tego powodu wysyłanie pliku jest znacznie wolniejsze niż pobieranie.

</doc>
<doc id="516605" url="https://pl.wikipedia.org/wiki?curid=516605" title="Kaniuki (ptaki)">
Kaniuki (ptaki)

Kaniuki (Elaninae) – podrodzina ptaków z rodziny jastrzębiowatych (Accipitriformes). 
Zasięg występowania.
Podrodzina obejmuje gatunki drapieżne, zamieszkujące prawie cały świat. Trzy endemiczne gatunki występują w obu Amerykach (kaniuk amerykański, jaszczurnik i jaskólak), dwa – w Australii (kaniuk australijski i kaniuk stepowy), po jednym w Afryce (kaniuk długosterny) i południowej Azji (gackożer). Jedynie kaniuk ma szerszy zasięg występowania, od Europy i Afryki do południowo-wschodniej Azji. 
Charakterystyka.
Są to niezbyt duże ptaki o wąskich skrzydłach. Przedstawiciele rodzaju "Elanus" wyspecjalizowali się w polowaniu na gryzonie.
Systematyka.
Do podrodziny należą następujące rodzaje:

</doc>
<doc id="516608" url="https://pl.wikipedia.org/wiki?curid=516608" title="Massari">
Massari

Massari (ar. pieniądze), właśc. Sari Abboud (ur. 10 grudnia 1981 w Bejrucie) – kanadyjski piosenkarz rhythm and blues.
W wieku 10 lat przeprowadził się do Montrealu, trzy lata później do Ottawy. Rozmawia i śpiewa w języku angielskim, francuskim i arabskim.
Trzy jego piosenki zajmowały miejsca w Kanadyjskiej Top 20. Był on nominowany do nagrody MuchMusic Video Awards, podczas Canadian Urban Music Awards został nominowany w dwóch kategoriach (Najlepszy nowy artysta,R&amp;B/Soul nagranie roku). Jego debiutancki album "Massari" w Kanadzie pokrył się złotem.

</doc>
<doc id="516610" url="https://pl.wikipedia.org/wiki?curid=516610" title="Tęczowa kraina">
Tęczowa kraina

Tęczowa kraina (ang. "Rainbow Brite", 1984-1986) – francusko-japońsko-amerykańska kreskówka opowiadająca o przygodzie Tęczulki, która ratuje kolory przed Mroczkiem i Toczkiem, sługami ciemności, którzy chcą je zniszczyć. Tęczulce towarzyszą koń Zorza, Biały i kolorowe dzieci: Czerwonek, Pomarańczka, Żółteczka, Zielunia, Błękitek i Fioletka.
Premiera serialu miała miejsce w Stanach Zjednoczonych 27 czerwca 1984 i był emitowany do 24 lipca 1986 roku. W Polsce premiera serialu zadebiutowała 19 grudnia 1999 roku na antenie TVN. W późniejszym czasie serial emitowany był na kanałach Fox Kids i Jetix Play.
Wersja polska.
Wersja polska: Master Film na zlecenie TVN
Reżyseria: Maria Horodecka
Dialogi: Joanna Klimkiewicz
Dźwięk: 
Montaż: Gabriela Turant-Wiśniewska
Kierownictwo produkcji: Dariusz Falana
Wystąpili: 
i inni
 Lektor: Marek Lelek

</doc>
<doc id="516613" url="https://pl.wikipedia.org/wiki?curid=516613" title="Luciano Moggi">
Luciano Moggi

Luciano Moggi (ur. 10 lutego 1937 w Monticiano) – włoski działacz piłkarski. Ekspert rynku transferowego. Jako działacz jeden z głównych współtwórców twórców potęgi Juventusu FC w latach 1994–2006 i SSC Napoli w latach 80. XX wieku.
Życiorys.
W młodości pracował na kolei. Przed pracą w Napoli i Juventusie działał w Torino Calcio, AS Roma i S.S. Lazio. 
Pierwsze sukcesy odnosił w SSC Napoli. To on ściągnął do klubu o słabej renomie i jakości sportowej Diego Maradonę. Z Maradoną w składzie zespół zdobył Puchar UEFA oraz dwa (i jedyne do tej pory) Mistrzostwa Włoch. Od 15 maja 1994 Moggi pełnił funkcję dyrektora generalnego w klubie Juventus F.C. W pierwszym sezonie działalności Moggiego Stara Dama zdobyła Scudetto po dziewięciu latach i Coppa Italia po pięciu latach. 
Moggi zasłynął ze sprzedaży największych gwiazd drużyny za duże kwoty i kupowanie młodych utalentowanych piłkarzy, którzy później stawali się najlepszymi graczami na świecie. Sprzedał Roberto Baggio i zastąpił go Alessandrowi Del Piero. Na miejsce Vladimira Jugovicia sprowadził Zinédine Zidane. Po odejściu z Juventusu Filippo Inzaghiego kupił Davida Trezegueta. W 2004 roku dokonał wymiany transferowej z Interem Mediolan. Trzeciego bramkarza Juventusu, Fabiána Cariniego wymienił za Fabio Cannavaro z dopłatą 200 tysięcy euro. Cannavaro dwa lata później zdobył Złotą Piłkę "France Football", nagrodę dla najlepszego piłkarza świata FIFA, drugiego piłkarza turnieju w Niemczech, najlepszego piłkarza Włoch.
Calciopoli.
4 maja 2006 we włoskim futbolu wybuchł skandal z Moggim w roli głównej. Został on oskarżony o wybieranie przychylnych sędziów Juventusowi oraz innym oskarżonym działaczom drużyn Serie A i Serie B. Podejrzewano ich o stworzenie systemu korupcyjnego, w skład którego mieliby wchodzić piłkarze, działacze, sędziowie oraz agenci piłkarscy. 11 maja Moggi, wraz ze swymi współpracownikami podał się do dymisji. Udowodniono winę dlatego, kluby oraz działacze zostali ukarani za oszustwo sportowe. W ostateczności (po wszelkich odwołaniach i wyrokach sądów) Juventus F.C. jako jedyny z klubów, został zdegradowany oraz pozbawiony dwóch tytułów mistrzowskich.
Calciopoli 2.
W 2010 roku wybuchła afera nazwana później Calciopoli 2. W procesie obrony Luciano Moggiego wyszły na jaw dowody obciążające inne kluby, które nie brały dotychczas udziału w aferze.
Osiągnięcia.
Podczas pracy w SSC Napoli:
Podczas pracy w Torino FC:
Podczas pracy w Juventusie:
Życie prywatne.
Syn Luciano - Alessandro Moggi - jest szefem agencji piłkarskiej GEA World, reprezentującej interesy piłkarzy i trenerów.

</doc>
<doc id="516617" url="https://pl.wikipedia.org/wiki?curid=516617" title="Przełęcz Beskid (Bieszczady Wschodnie)">
Przełęcz Beskid (Bieszczady Wschodnie)

Przełęcz Beskid (ukr. Воловецький перевал - "Wołowećkyj perewał" oraz Бескидський перевал – "Beskydśkyj perewał") – przełęcz na terenie Ukrainy, w paśmie Bieszczadów Wschodnich. Jej wysokość wynosi 980 m n.p.m. Przez Przełęcz Beskid przebiega główny szlak kolejowy Zakarpacia – linia łącząca Mukaczewo ze Stryjem. Pomimo iż mapy pokazują lokalną drogę z Wołowca w obwodzie zakarpackim do Sławska w obwodzie lwowskim, jest ona trudną do przebycia ścieżką bez śladów asfaltu i utrzymania w pasmie gór.
Sąsiednimi przełęczami w głównym grzbiecie Karpat są: na zachodzie Przełęcz Werecka, na wschodzie Przełęcz Toruńska.

</doc>
<doc id="516619" url="https://pl.wikipedia.org/wiki?curid=516619" title="Kieleckie Centrum Kultury">
Kieleckie Centrum Kultury

Kieleckie Centrum Kultury (KCK) – jedna z najważniejszych placówek kulturalnych Kielc i województwa świętokrzyskiego. Gmach, mieszczący się na Placu Moniuszki, posiada 15,5 tys. m2 powierzchni użytkowej.
Instytucja od wielu lat prowadzi szeroką działalność promującą kulturę i sztukę w obrębie regionalnym, ogólnopolskim i międzynarodowym. Kieleckie Centrum Kultury organizuje: Międzynarodowy Festiwal Muzyki Organowej i Sakralnej ANIMA MUNDI, Międzynarodowy Konkurs dla Projektantów i Entuzjastów Mody OFF FASHION, MEMORIAL TO MILES Targi Kielce Jazz Festiwal, Ogólnopolski Niezależny Festiwal Form Dokumentalnych NURT, Ogólnopolski Konkurs Fotograficzny ŻYCIE JEST PIĘKNE oraz projekt Salon Bezsenność - spotkania autorskie z ciekawymi osobowościami świata.
Podległymi jednostkami instytucji są organizacje twórcze, takie jak: Galeria Sztuki Współczesnej WINDA, Scena Autorska STUDIO oraz alternatywny teatr PEGAZ.
W budynku znajdują się sale konferencyjne, galerie, małe i duże foyer, hole, pracownie artystyczne oraz pokoje gościnne. Swoją siedzibę ma tu także Kielecki Oddział Telewizji Polskiej oraz Kielecki Teatr Tańca.
Kieleckie Centrum Kultury posiada dwie sceny:
Koło Kieleckiego Centrum Kultury przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.
Budynek Kieleckiego Centrum Kultury wzorowano na planach Teatru Muzycznego w Gdyni. Budowę planowano ukończyć po 5 latach, w 1980 roku, jednakże część "C" ukończono w 1992 roku, a ostatecznie budowę ukończono dopiero w 2002 roku.
Międzynarodowy Festiwal Muzyki Organowej i Sakralnej ANIMA MUNDI.
Anima Mundi jest festiwalem, który na stałe wpisał się w muzyczny pejzaż Kielc i regionu świętokrzyskiego. Jego otwarta formuła - nie tylko klasyczna muzyka organowa, ale także chóralna, barokowa, ludowa, muzyka religijna - daje możliwość przeżycia całej gamy muzycznych doznań i wzruszeń. Festiwal organizowany jest co roku, w kościołach diecezji kieleckiej, po Świętach Wielkanocnych, aby zachęcić do głębszej refleksji nad Męką i Śmiercią Chrystusa.
Festiwal powstał z inicjatywy prof. Jerzego Rosińskiego - organisty katedralnego, kompozytora i animatora kultury. Anima Mundi od wielu lat gromadzi wspaniałych twórców, chóry i orkiestry o międzynarodowej renomie.
Międzynarodowy Konkurs dla Projektantów i Entuzjastów Mody OFF FASHION.
Konkurs Off Fashion ma za zadanie stworzyć szansę zawodowego startu początkującym projektantom, których zapał i kreatywność zmieniają spojrzenie na rynek mody w Polsce. Pierwsza edycja konkursu odbyła się w 2007 roku, swoje prace nadesłało ponad 300 projektantów z Polski i za granicy. Od tego czasu konkurs cieszy się rosnącą popularnością i uznaniem wśród innych konkursów dotyczących mody. Niebagatelną rolę w rozwoju imprezy odgrywa profesjonalne jury oceniające nadesłane prace, są to najwyższej klasy specjaliści: krytycy mody, wybitni projektanci, wykładowcy światowych, wyższych uczelni.

</doc>
<doc id="516623" url="https://pl.wikipedia.org/wiki?curid=516623" title="Paulo Wanchope">
Paulo Wanchope

Paulo César Wanchope Watson (wym. ; ur. 31 lipca 1976 w Heredii) – były kostarykański piłkarz występujący na pozycji napastnika. Posiada również obywatelstwo angielskie.
Zawodową karierę piłkarską za granicami kraju zaczął w Derby County w 1997 roku. W debiucie w Premiership zdobył gola przeciwko Manchesterowi United. Następnie grał w West Ham United i Manchesterze City. W 2004 roku przeszedł za 500 tys. £ do Málaga CF. Jednak za długo nie zagrzał tam miejsca i po sezonie odszedł do katarskiego Al-Gharafa. Po 6 miesiącach wrócił do rodzimej ligi do klubu CS Herediano. Od lata 2006 był zawodnikiem argentyńskiego Rosario Central. Karierę zakończył w drużynie MLS – Chicago Fire. W 2006 roku został powołany do reprezentacji Kostaryki na mistrzostwa świata i już w pierwszym meczu z Niemcami zdobył 2 bramki. Był także uczestnikiem Mistrzostw Świata 2002. Łącznie dla drużyny narodowej w 76 pojedynkach strzelił 45 goli.
W sierpniu 2014 został tymczasowym trenerem reprezentacji Kostaryki, z którą miesiąc później wygrał rozgrywki Copa Centroamericana. W lutym 2015 permanentnie objął stanowisko selekcjonera. W tym samym roku dotarł do ćwierćfinału Złotego Pucharu CONCACAF, a w sierpniu 2015 zrezygnował z funkcji szkoleniowca reprezentacji.

</doc>
<doc id="516624" url="https://pl.wikipedia.org/wiki?curid=516624" title="Iván Kaviedes">
Iván Kaviedes

Jaime Iván Kaviedes (ur. 24 października 1977 w Santo Domingo de los Colorados) – ekwadorski piłkarz występujący na pozycji napastnika. W reprezentacji Ekwadoru rozegrał 57 spotkań i strzelił 17 bramek. Uczestniczył w Mistrzostwach Świata 2002 i Mistrzostwach Świata 2006.

</doc>
<doc id="516627" url="https://pl.wikipedia.org/wiki?curid=516627" title="Apitoksyna">
Apitoksyna



</doc>
<doc id="516635" url="https://pl.wikipedia.org/wiki?curid=516635" title="Pielografia">
Pielografia

Pielografia – badanie radiologiczne mające na celu uwidocznienie i następową ocenę miedniczki nerkowej.
Do miedniczki nerkowej wprowadza się cewnik i następnie podaje się przez niego środek cieniujący (tzw. kontrast) po czym wykonuje się zdjęcie RTG. Następnie można wprowadzić tenże cewnik do moczowodu i ponownie podaje się kontrast – badanie nosi nazwę ureteropielografii i pozwala ocenić oprócz miedniczki i kielichów nerkowych, także moczowody.

</doc>
<doc id="516636" url="https://pl.wikipedia.org/wiki?curid=516636" title="Ureteropielografia">
Ureteropielografia



</doc>
<doc id="516638" url="https://pl.wikipedia.org/wiki?curid=516638" title="Teileriozy">
Teileriozy

Teileriozy – wspólna nazwa chorób pasożytniczych zwierząt powodowanych przez pierwotniaki z rodzaju Theileria należącej do protista. Można wydzielić następujące choroby:

</doc>
<doc id="516640" url="https://pl.wikipedia.org/wiki?curid=516640" title="Szkoła tysiąclecia">
Szkoła tysiąclecia

Szkoła tysiąclecia, właściwie szkoła-pomnik Tysiąclecia Państwa Polskiego – szkoła wzniesiona w ramach programu oświatowego, realizowanego w czasie jubileuszu Tysiąclecia Państwa Polskiego (1966); budowę szkół sfinansowano ze środków pochodzących z budżetu państwa oraz funduszy społecznych.
Jednym z celów oświatowej polityki społecznej Polskiej Rzeczypospolitej Ludowej (PRL) było upowszechnienie oświaty oraz jej demokratyzacja pod względem organizacyjnym i programowym. PRL borykała się z klasowym dziedzictwem II Rzeczypospolitej (np. w roku szkolnym 1921/22 nauką w szkole podstawowej objętych było tylko 66,2% dzieci) oraz skutkami II wojny światowej (zniszczeniu uległo wówczas ponad 60% majątku trwałego szkół powszechnych i średnich). W celu realizacji programu oświatowego 29 listopada 1958 z inicjatywy Ogólnopolskiego Komitetu Frontu Jedności Narodu utworzono Społeczny Fundusz Budowy Szkół Tysiąclecia (SFBST), którego budżet w latach 1959–1965 wyniósł 8,6 mld zł. W 1966 SFBST został przekształcony w Społeczny Fundusz Budowy Szkół i Internatów (SFBSiI), którego budżet w latach 1966–1972 wyniósł 15,1 mld zł. Łącznie z budżetu państwa oraz funduszy społecznych SFBST i SFBSiI wybudowano wówczas 1423 nowoczesne szkoły stanowiące utylitarny pomnik tysiąclecia polskiego państwa.
Historia.
W związku z potrzebami szkolnictwa, wynikającymi z wchodzenia w wiek szkolny wyżu demograficznego lat 50. XX w., masowo budowano w Polsce w latach 60. budynki oświatowe, głównie szkoły podstawowe. W sytuacji ogromnego przeludnienia izb lekcyjnych (w 1961 r. na 1 izbę lekcyjną przypadało prawie 74 uczniów) wybudowanie nowych placówek oświatowych stało się koniecznością.
Nazwę szkół „tysiąclecia” (w języku potocznym nazywanych „tysiąclatkami”) powiązano z obchodzonymi oficjalnie uroczystościami 1000-lecia Państwa Polskiego, przypadającymi na 1966 rok. Hasło budowy „tysiąca szkół na Tysiąclecie Państwa Polskiego” rzucił Władysław Gomułka, 24 września 1958 roku.
Pierwszą szkołą-pomnikiem została Szkoła Podstawowa nr 7 im. gen. Karola Świerczewskiego w Czeladzi, której uroczyste otwarcie miało miejsce 26 lipca 1959 roku. Wybór właśnie tej lokalizacji nastąpił za sprawą inicjatywy Jerzego Ziętka, a pracami kierował Jerzy Galon z sosnowieckiego Przedsiębiorstwa Budownictwa Mieszkaniowego. Budowę obiektu rozpoczęto 26 października 1958 roku; jest to 15-salowa placówka z kuchnią, stołówką i świetlicą. 26 lipca 1959 r. otwarto na Śląsku 32 szkoły. Przy budowie placówki pracowali m.in. żołnierze Wojskowego Korpusu Górniczego. Jeden z nich, ówczesny dowódca plutonu Tadeusz Góras, wspominał po latach: 
Pierwszą szkołą-pomnikiem w Warszawie zostało XVII Liceum Ogólnokształcące z Oddziałami Dwujęzycznymi im. Andrzeja Frycza Modrzewskiego, pod które kamień węgielny został wmurowany 9 marca 1959 roku, otwarte 28 czerwca 1960 roku.
W Krakowie pierwszą „tysiąclatkę”, X Liceum Ogólnokształcące im. KEN, o nowatorskiej, klastrowej organizacji klas lekcyjnych, otwarto 20 lipca 1963.
3 września 1965 r. otwarta została tysięczna szkoła-pomnik w Polsce i 47. w Warszawie – szkoła im. Hugona Kołłątaja przy ul. Ożarowskiej. 
Większość z 1417 szkół zbudowanych w ramach tej akcji była zrealizowana według jednego z kilku standardowych projektów (na ogół jako 2- albo 3-kondygnacyjne pawilony), dostosowywanych do warunków lokalnych. Budynki były stawiane z prefabrykowanych fragmentów ścian i stropów, które powstawały na placach budowy. Jeden z projektantów, Tadeusz Binek, wspominał po latach: 
Jako setna szkoła-pomnik na Rzeszowszczyźnie powstał obiekt przy ulicy Rymanowskiej w Sanoku (SP nr 2), ufundowany przez załogę Sanockiej Fabryki Autobusów „Autosan”, która dobrowolnie opodatkowała się na ten cel w wysokości 0,5% od miesięcznego wynagrodzenia. Powstawały także bardziej ambitne realizacje, np. 15-klasowej Szkoły Podstawowej nr 71 im. Leona Kruczkowskiego we Wrocławiu przy skrzyżowaniu ulic Podwale i Hugona Kołłątaja, zaprojektowanej przez inż. arch. Jadwigę Grabowską-Hawrylak; kamień węgielny pod nią wmurowano 12 kwietnia 1959 roku, a budowę ukończono w 1960 roku (jej architektura wyróżnia się pochylnią dla wszystkich uczniów, także z niepełnosprawnościami, nietypowymi oknami i kolorystyką, ulokowaniem budynku przy zielonym skwerze, a nie przy ulicy, co stanowi wyraźną barierę od ruchu ulicznego, pozostawieniem wielu starych drzew na terenie założenia). W związku z zimną wojną, trwającą wówczas pomiędzy krajami bloku wschodniego a krajami zachodnimi, część szkół posiadała schrony przeciwlotnicze. Pod Szkołą Podstawową nr 14 w Przemyślu znajduje się tzw. Schron Kierowania Obroną Cywilną. Przeznaczeniem tych budynków, uwzględnianym podczas projektowania, było również użycie ich w razie wojny w charakterze szpitali polowych. W pracach związanych z budową uczestniczyli także ochotnicy a część środków finansowych pochodziła ze społecznych składek wpłacanych przez zakłady pracy, kopalnie i osoby prywatne. Do końca 1965 r. na specjalnym koncie zebrano 8,5 mld zł; wpłat dokonywała też Polonia – z jej składek zebrano 210 tys. dolarów.
Architektura szkół tysiąclecia.
Perspektywa intensywnych inwestycji w gmachy szkolne skłoniła władze do przeanalizowania ładu architektonicznego budynków oświatowych oraz wprowadzenia innowacji. W dużej mierze wynikało to z konieczności oszczędnego gospodarowania środkami na inwestycje.
Większość szkół tysiąclecia powstała wedle założeń architektury modernistycznej, która nie była wcześniej stosowana w Polsce tak powszechnie. W wielu miejscowościach szkoły te były pierwszymi budynkami w tym stylu. Nowe gmachy szkolne wyróżniały się płaskimi dachami, dobrze oświetlonymi pomieszczeniami oraz wyraźnie zaakcentowaną przestrzenią do rekreacji poza budynkiem. Zdecydowano się także na zastosowanie nowych materiałów. Na przykład z myślą o oszczędnościach zrezygnowano z drewnianych podłóg na rzecz zamienników z tworzyw sztucznych. Punktem odniesienia dla tej nowej architektury szkolnej w dużej mierze były innowacje architektoniczne wprowadzane wówczas w Zachodniej Europie. Budowa szkół tysiąclecia była także poligonem doświadczalnym dla masowego zastosowania projektów typowych. W większości wypadków szkoły te powstawały na podstawie jednego z kilkudziesięciu zatwierdzonych projektów, dostosowywanych jedynie do warunków danej działki. Przeważająca większość szkół z lat 60. była realizacjami typowymi dla państwa socjalistycznego, o skromnym i prostym wyrazie, co spotkało się z krytyką społeczeństwa.
Wśród architektury szkół typowych są wyjątki. Na przykład w Warszawie budynek Liceum im. Jose Marti przy ulicy Leopolda Staffa 111, autorstwa Jana Zdanowicza (1961), zapewnił uczniom wielkie przeszklenia i tarasy rekreacyjne na dachach płaskich nieznane w polskich szkołach. W Krakowie w budynku X LO im. KEN (autorzy projektu: Zbigniew Gądek i inni, 1959) pomieszczenia klasowe nowatorsko zintegrowano w klastry z pomieszczeniami szatni i sanitariatami, a modernistyczną bryłę dopasowano do kształtu niewielkiej działki w centrum miasta. Do nietypowych szkół tysiąclecia w Polsce należy także Szkoła Rzemiosł przy ulicy Felińskiego 13 na Żoliborzu w Warszawie (1968), która wyróżnia się rozwiązaniami architektonicznymi, takimi jak bogate zastosowanie mozaik i malarstwa ściennego autorstwa artysty plastyka Gabriela Rechowicza, nietypowa czarno-biała kolorystyka okien zamiast samej bieli powiększająca optycznie ich przeszklenia, budynek ma atrium pełne zieleni wewnątrz oraz został wyposażony w balkon (wówczas nie stosowano ich w szkołach), który w swojej dynamicznej formie wystaje z fasady jak szuflada i został ozdobiony kolorową mozaiką przypominającą kosmos.
Szkoła przy ul. Piaseczyńskiej 114/116 w Warszawie, zaprojektowana przez Zofię Fafius, Tadeusza Węglarskiego i Adolfa Derentowicza na osiedlu Dolna-Sobieskiego otrzymała tytuł Mistera Warszawy 1967 w konkursie architektonicznym organizowanym przez dziennik „Życie Warszawy”.
Paramilitarne przeznaczenie nowych szkół.
W trakcie prowadzenia akcji budowy szkół zaczęły pojawiać się plotki o ich zastosowaniu na wypadek wojny. Ich źródłem były najprawdopodobniej doświadczenia z czasów II wojny światowej i okresu tuż po wojnie. Wiele budynków szkolnych zostało wówczas przemienionych na prowizoryczne koszary albo magazyny wojskowe.
W przypadku szkół budowanych w latach sześćdziesiątych plotki te mają jednak potwierdzenie. W roku 1957 Ministerstwo Oświaty porozumiewało się z Departamentem Wojskowym Ministerstwa Zdrowia w celu „zwiększenia liczby szkół, które miałyby być wykorzystane na prowizoryczne szpitale”. Efektem tej współpracy było stworzenie szczegółowej instrukcji, która dotyczyła uzgodnionych obiektów szkolnych. Ustalone są w niej takie szczegóły, jak szerokość drzwi dostosowana do noszy, dostęp do umywalek w prowizorycznych salach operacyjnych, lub dostęp do instalacji umożliwiający podłączenie aparatu rentgenowskiego. Ustalenia te nie odnoszą się jednak wyłącznie do szkół tysiąclecia, ale do wszystkich gmachów szkolnych, które były budowane w tamtym okresie.

</doc>
<doc id="516641" url="https://pl.wikipedia.org/wiki?curid=516641" title="Eduard Tubin">
Eduard Tubin

Eduard Tubin (ur. 18 czerwca 1905 w Torila koło Kallaste (Estonia) zm. 17 listopada 1982 w Sztokholmie) - kompozytor i dyrygent estoński. Jego kompozycje to: 10 symfonii, 5 koncertów, 2 opery, balet oraz liczne utwory na zespół kameralny, muzyka solowa i pieśni chóralne.

</doc>
<doc id="516642" url="https://pl.wikipedia.org/wiki?curid=516642" title="Clostridium tetani">
Clostridium tetani



</doc>
<doc id="516647" url="https://pl.wikipedia.org/wiki?curid=516647" title="Theileria parva">
Theileria parva

Theileria parva należy do królestwa Protista, rodziny Theileriidae, rodzaj "Theileria" wywołuje u bydła chorobę pasożytniczą – teileriozę zwaną gorączką wschodniego wybrzeża Afryki. "Theileria parva" w krwinkach czerwonych występuje jako pałeczkowaty trofozoit o wielkości 1,5-2 µm.

</doc>
<doc id="516648" url="https://pl.wikipedia.org/wiki?curid=516648" title="Recreativo Huelva">
Recreativo Huelva

Real Club Recreativo de Huelva – hiszpański klub piłkarski z siedzibą w Huelwie, założony 23 grudnia 1889 i występujący obecnie w Segunda División B. Najstarszy klub piłkarski w Hiszpanii. Występował w nim polski napastnik Paweł Brożek.
Historia.
Klub został założony 23 grudnia 1889 w hotelu Casa Colón w Huelwie przez dra Williamsa Aleksandra Mackaya, Roberta Russella Rossa oraz grupę górników z kopalni Rio Tinto. Początkowo klub nosił nazwę "Huelva Recreation Club", w późniejszym czasie nazywany był "El Decano", dla podkreślenia faktu, iż jest to najstarszy klub w kraju. Recreativo po dobrym sezonie 2005/2006 doczekało się trzeciego w historii awansu do Primera División. Największym sukcesem w historii klubu był finał Copa del Rey w 2003, przegrany w Elche z RCD Mallorca 0:3. Co roku klub organizuje turniej Trofeo Colombino.

</doc>
<doc id="516650" url="https://pl.wikipedia.org/wiki?curid=516650" title="Georges-Louis Leclerc de Buffon">
Georges-Louis Leclerc de Buffon

Georges-Louis Leclerc de Buffon (ur. 7 września 1707 w Montbard w Côte-d’Or, zm. 16 kwietnia 1788 w Paryżu) – hrabia, francuski filozof, przyrodnik i matematyk. Od 1753 r. członek Akademii Francuskiej (fotel 1), prekursor ewolucjonizmu, autor liczącej 44 tomy "Historii naturalnej".
Życiorys.
Wywarł wpływ na XVIII-wieczne środowisko przyrodników, szczególnie dzięki liczącemu 44 tomy dziełu "Histoire naturelle, générale et particulière", wydawanemu w latach 1749–1788, a napisanemu przy współudziale L.J.M. Daubentona i Lacépède’a. Opisał również swoją teorię kosmogeniczną w "Époques de la nature" (w Polsce jako "Epoki natury przez Pana Buffon wydane w języku francuskim", 1876).
Był jednym z pierwszych uczonych, który próbował szukać naturalnych, pozareligijnych wyjaśnień dla powstania Układu Słonecznego. Według jego hipotezy Ziemia i inne planety powstały wskutek zderzenia Słońca z wielką kometą. Strzępy materii słonecznej wyrwane podczas zderzenia miały następnie stygnąć, a z nich utworzyły się planety. Zasadniczą wadą teorii było przecenianie możliwości komet, gdyż ich masa jest zbyt mała.
Buffon przeprowadził serię doświadczeń nad stygnięciem rozgrzanych kul z żelaza i innych substancji, chcąc na tej podstawie obliczyć czas, jaki upłynął od powstania Ziemi do jej ostygnięcia do obecnej temperatury. Według tych obliczeń
Zwrócił uwagę także na fakt, iż zmiany środowiskowe wpływają na zmiany wyglądu organizmów. Swoją filozofią nawiązywał do tradycji kartezjańskiej. Czynności biologiczne i psychologię zwierząt interpretował mechanistycznie, jednak ogólnie miał deistyczne podejście do przyrody. Współpracował przy "Encyclopédie".
Uważany za wynalazcę tzw. soczewki Fresnela.
Istnieje opinia, jakoby Karol Linneusz, szwedzki przyrodnik, chcąc dokuczyć Buffonowi, nadał ropusze "Bufo" oraz rodzinie ropuchowatych "Bufonidae" nazwy nawiązujące do jego nazwiska. Jest to jednak wątpliwe, gdyż słowo "bufo" było znane już w łacinie klasycznej, gdzie również oznaczało ropuchę.

</doc>
<doc id="516652" url="https://pl.wikipedia.org/wiki?curid=516652" title="Adam Szpunar">
Adam Szpunar

Adam Szpunar (ur. 27 kwietnia 1913 w Krakowie, zm. 3 grudnia 2002 w Łodzi) – prawnik cywilista, były rektor Uniwersytetu Łódzkiego.
Życiorys.
W 1934 roku ukończył prawo na Uniwersytecie Jagiellońskim. Członek korporacji akademickiej Palestra. Doktoryzował się w końcu czerwca 1935 r. na podstawie pracy o przekazie w kodeksie zobowiązań, przygotowanej pod kierunkiem Jana Gwiazdomorskiego. Za pracę tę (wydaną w 1937 r.) uzyskał stypendium Funduszu Kultury Narodowej, dzięki któremu odbył roczny pobyt w Paryżu (1937/38). Uczestniczył wówczas w wykładach cywilistów tej miary, co Capitant, Demogue czy Niboyet. Pobyt ten umożliwił mu również przygotowanie rozprawy habilitacyjnej poświęconej nadużyciu prawa. W pracy tej zaprezentował wówczas nowoczesną koncepcję celowościowej wykładni prawa cywilnego. Została ona przygotowana jeszcze przed wybuchem II wojny światowej, a kolokwium habilitacyjne miał odbyć w 1940 r. W międzyczasie – od zakończenia studiów do września 1939 r. – pracował w krakowskim oddziale Prokuratorii Generalnej Skarbu Państwa. Po wybuchu wojny, mimo uzgodnienia spotkania z Janem Gwiazdomorskim, wiedziony przeczuciem, nie stawił się na otwarciu roku akademickiego 1939/40. Dzięki temu nie został aresztowany w ramach Sonderaktion Krakau. Wyjechał wówczas do położonej w dawnej Kongresówce Kazimierzy Wielkiej, gdzie do końca wojny (dzięki biegłej znajomości jęz. niemieckiego, rzadkiej na owym terenie) pełnił funkcję sekretarza w miejscowej cukrowni. Okres ten wspominał jako rdzewienie naukowe wobec odcięcia od źródeł. Nie poddawał się jednak przeciwnościom, licząc na możliwość kontynuowania pracy na UJ. Pracę habilitacyjną miał wówczas zakopaną na podwórzu rodzinnego domu.
Na jesieni 1945 habilitował się na Wydziale Prawa i Administracji UJ. Została ona wydana w 1947 Po habilitacji podjął pracę na stanowisku docenta. Po śmierci Fryderyka Zolla II w 1948 zdecydował o opuszczeniu Krakowa.
W 1949 został profesorem nadzwyczajnym i kierownikiem Katedry Prawa Cywilnego Uniwersytetu Łódzkiego, gdzie w 1957 otrzymał nominację na profesora zwyczajnego. Pierwsze lata pracy na UŁ były bardzo trudne, zarówno ze względów materialnych, jak i politycznych. Mimo tego zorganizował katedrę, a także przyjął w poczet jej członków usuniętego karnie z Katedry Filozofii Prawa (ze względów politycznych) J. St. Piątowskiego. W pierwszej połowie lat 50. wszedł w skład Komisji Kodyfikacyjnej przy Ministrze Sprawiedliwości. Lektura protokołów z posiedzeń komisji w tym trudnym okresie świadczy o jego umiejętności zachowania w strukturze obecnego KC instytucji znanych klasycznemu prawu cywilnemu.
W latach 1950–1953 był dziekanem Wydziału Prawa i Administracji, następnie w latach 1955–1956 prorektorem Uniwersytetu Łódzkiego, a wreszcie w latach 1956–1962 jego rektorem (z wyboru). Członek rzeczywisty Polskiej Akademii Umiejętności, doktor honoris causa Uniwersytetu Warszawskiego (19.11.1999), odznaczony wieloma odznaczeniami państwowymi w tym Krzyżem Komandorskim Orderu Odrodzenia Polski. Był najwybitniejszym przedstawicielem polskiej nauki o odpowiedzialności cywilnej.
W latach 1986–92 członek Komisji ds. Reformy Prawa Cywilnego. Współtwórca przepisów o swobodzie umów i papierach wartościowych.
Wykładał na wielu uczelniach zagranicznych, w tym w Strasbourgu, Paryżu, Cambridge, Giessen, Yale, Detroit.
Do grona jego habilitowanych uczniów należą: Biruta Lewaszkiewicz-Petrykowska (sędzia TK w st. spocz.), Tomasz Pajor, Wojciech Katner, Małgorzata Pyziak-Szafnicka (sędzia TK w st. spocz.), Elżbieta Wojnicka.
W czasie swojej długoletniej pracy naukowej opublikował ogromną liczbę publikacji, wśród których znalazły się: podręczniki, monografie, artykuły, recenzje, glosy itp. Łącznie bibliografia profesora Szpunara liczy ponad 650 pozycji, z czego 17 zostało przez niego sporządzonych w językach obcych. Dorobek ten na trwałe wpisał się w osiągnięcia polskiej cywilistyki. Do końca życia był niezwykle płodny naukowo, spędzając codziennie wiele godzin nad przygotowywaniem kolejnych publikacji. Zmarł nagle w trakcie opracowywania jednej z nich. 
Monografie.
Pochowany w Alei Zasłużonych na Cmentarzu Komunalnym na Dołach w Łodzi (kwatera XI, rząd 35, grób 23).

</doc>
<doc id="516655" url="https://pl.wikipedia.org/wiki?curid=516655" title="Prętnik miodowy">
Prętnik miodowy



</doc>
<doc id="516659" url="https://pl.wikipedia.org/wiki?curid=516659" title="George-Louis Leclerc de Buffon">
George-Louis Leclerc de Buffon



</doc>
<doc id="516661" url="https://pl.wikipedia.org/wiki?curid=516661" title="Bitwa budziszyńska">
Bitwa budziszyńska



</doc>
<doc id="516663" url="https://pl.wikipedia.org/wiki?curid=516663" title="Josef Szagal">
Josef Szagal

Josef Szagal (ur. 25 marca 1949 w Baku) – izraelski polityk, w latach 2006–2009 poseł do Knesetu z listy partii Nasz Dom Izrael.
Życiorys.
Ukończył historię na uniwersytecie w Baku. Do Izraela wyemigrował w 1990. Zanim zaangażował się w politykę, był dziennikarzem pracującym w rosyjskojęzycznym programie informacyjnym telewizji Channel 9. Do partii zrzeszającej uchodźców z krajów byłego ZSRR – Nasz Dom Izrael – zapisał się niecały miesiąc przed wyborami w 2006 roku. Udało mu się jednak wejść do siedemnastego Knesetu.
W wyniku wyborów w 2009 roku nie wszedł w skład parlamentu.

</doc>
<doc id="516667" url="https://pl.wikipedia.org/wiki?curid=516667" title="Marynarka handlowa">
Marynarka handlowa

Marynarka handlowa – jednostki pływające danego państwa wraz z załogami, uprawiające:
W odróżnieniu od marynarki wojennej, nie zalicza się do niej zaplecza na lądzie oraz statków specjalnych: hydrograficznych, naukowo-badawczych, sanitarnych, pomocniczych i statków urzędów celnych. Wszystkie statki marynarki handlowej muszą zostać wciągnięte do rejestru statków danego państwa, być zaaprobowane przez towarzystwa klasyfikacyjne, nosić banderę kraju, w którym są zarejestrowane wraz z oznaczeniem portu macierzystego. Marynarka handlowa podlega uregulowaniom prawnym państwa danej bandery (prawo morskie), jak i również międzynarodowemu prawu morza.
Niektóre kraje niemające dostępu do morza mogą posiadać własną marynarkę handlową (m.in.: Szwajcaria, Czechy, Luksemburg). Inne, mimo niewielkiego potencjału gospodarczego i tradycji morskiej, z racji niskich opłat lub liberalnych przepisów (tzw. tanie bandery) legitymują się nieproporcjonalnie dużymi marynarkami handlowymi, np. Panama, Liberia, Bahamy i inne. Właśnie przez zjawisko ucieczki taboru pływającego pod tanie bandery, Polska Marynarka Handlowa na posiadane w 2007 roku 114 jednostek o pojemności powyżej 1000 BRT, zarejestrowała w Polsce jedynie 11.

</doc>
<doc id="516673" url="https://pl.wikipedia.org/wiki?curid=516673" title="Colisa lalia">
Colisa lalia



</doc>
<doc id="516679" url="https://pl.wikipedia.org/wiki?curid=516679" title="Pawło Tyczyna">
Pawło Tyczyna

Pawło Hryhorowycz Tyczyna, ukr. Павло Григорович Тичина (ur. we wsi Piski w guberni czernihowskiej, zm. 16 września 1967 w Kijowie) – jeden z najwybitniejszych ukraińskich poetów XX w., tłumacz, publicysta, działacz polityczny, dyrektor Instytutu Literatury Akademii Nauk USRR (1936-1939,1941-1943), szef Rady Najwyższej USRR (dwie kadencje), minister edukacji USRR (1943-1948).
Życiorys.
Urodził się we wsi Pisky w guberni czernihowskiej w wielodzietnej rodzinie wiejskiego diaka. Uczył się w czernihowskiej bursie (1900-1907), następnie w seminarium duchownym (1907-1913). Studiów wyższych w Kijowie nie ukończył z powodu burzliwych wydarzeń lat 1917-1920. Jako poeta dojrzewał pod okiem M. Kociubyńskiego, W. Samijlenka, W.Ellańskiego (Błakytnego), M.Żuka. Równocześnie pracował w pierwszej ukr. gazecie codziennej “Rada” (od 1917 r. – “Nowa Rada”). W 1923 r. przeniósł się do ówczesnej stolicy Ukraińskiej SRR – Charkowa, gdzie pracował w redakcji miesięcznika “Czerwony szliach”, brał aktywny udział w literackim życiu miasta. Razem z Mykołą Chwylowym oraz innymi pisarzami został współtwórcą literacko-artystycznych organizacji: Hart i WAPLITE, za przynależność do których był ostro krytykowany. Pracował również dla czasopisma “Mystectwo”, dla państwowego wydawnictwa “Wsewydat”, kierował sekcją literacką w Kijowskim Teatrze im. T.H.Szewczenki.
Pierwsze wiersze Tyczyny powstały pod wpływem Ołeksandra Ołesia i Mykoły Woronego ("Synie nebo zakrylos’a" z 1908 r., "Wy znajete, jak łypa szelestyt’ " z 1912 – pierwszy wydany utwór). Już w debiutanckim tomiku poezji "Soniaszni kliarnety" (1918, wydany faktycznie 1919) stworzył swój własny poetycki styl tzw. „klarnetyzm”, wypracował swoistą ukraińską wersję symbolizmu. Kolejne zbiorki poezji to: "Zamist’ sonetiw i oktaw" (1920), "W kosmicznomu orkestri" (1921), "Pluh" (1920), "Witer z Ukrajiny" (1924). W wierszach organicznie spajał elementy dwóch światowych prądów literackich: baroku i symbolizmu. Utwory Tyczyny cechuje: nowatorska składnia, gra antytez i paraboli, asyndetoniczna budowa języka.
Po zakończeniu „polityki ukrainizacji” w USRR i narastaniu politycznych i policyjnych represji epoki stalinizmu u poety nastąpił kryzys twórczości. Kolejne tomiki poezji były wymownym świadectwem podporządkowania się sowieckiemu reżimowi i komunistycznej propagandzie partyjnej. Zbiorki: "Czernihiw" (1931), "Partija wede" (1934), "Czutt’a jedynoji rodyny" (1938), "Pisnia molodosti" (1938), "Stal’ i niżnist’ " (1941), "My idemo na bij"(1941), "Peremahat’ i żyt’!" (1942), "Tebe my znyszczym – czort z toboju" (1942), Den' nastane (1943), "Żywy, żywy, krasujs’a!" (1949), "I rosty, i dijaty" (1949), "Mohutnist’ nam dana" (1953), "Na Perejaslawskij Radi" (1954), "My swidomist’ ljudstwa" (1957), "Drużboju my zdrużeni" (1958), "Do molodi mij czystyj holos" (1959), "Bat’kiwszczyni mohutnij" (1960), "Zrostaj, preczudowyj swite" (1960), "Komunizmu dali wydni" (1961), "Topoli arfy hnut’ " (1963), "Wirszi" (1961) i in. nie posiadały już tak znaczącej wartości artystycznej, ani różnorodności formy.
Jego twórczość obejmuje także: dzieło jego życia – niedokończony, pisany ponad 20 lat poemat-symfonię (wierszowana tragedia) "Skoworoda" (roboczy tytuł "Szliachy żytt’a", wydany pośmiertnie), około 15 obszernych poematów (w większości niedokończonych), przekłady (głównie twórców rosyjskich, gruzińskich i in.), publicystykę i eseistykę literaturoznawczą – książki: "Mahistraliamy żytt’a", "W armiji welykoho strateha", pośmiertnie wydane "Z mynuloho – w majbutnie" i "Czytaju, dumaju, notuju", liczne wspomnienia zebrane i wydane pośmiertnie ("Ze szczodennykowych zapysiw", 1981).
Niektóre przekłady poezji na język polski: Pawło Tyczyna – "Poezje" (wyb. i wstęp, Florian Nieuważny, 1969), "Antologia poezji ukraińskiej" (red. Florian Nieuważny i Jerzy Pleśniarowicz, 1976), "A ja do gaju chodziłam. Wiersze dla dzieci w wieku przedszkolnym" (1985); jego poezje tłumaczyli m.in. Józef Czechowicz, Julian Przyboś, Adam Ważyk, Mieczysław Jastrun, Lucjan Szenwald, Włodzimierz Słobodnik, Jerzy Pleśniarowicz, Florian Nieuważny, Aleksander Baumgardten, Jerzy Litwiniuk, Julian Wołoszynowski, Leszek Engelking i Tadeusz Hollender.
Odznaczenia i nagrody.
I medale.

</doc>
<doc id="516680" url="https://pl.wikipedia.org/wiki?curid=516680" title="Mosze Gafni">
Mosze Gafni

Mosze Gafni, hebr. משה גפני, (ur. 5 maja 1952 w Tel Awiwie) – izraelski polityk, rabin, w latach 1988–1992, 1994–1998 oraz od 1999 poseł do Knesetu z list Sztandaru Tory i Zjednoczonego Judaizmu Tory.
Urodził się w Tel Awiwie, tam też otrzymał wykształcenie w jesziwie i w wyższych szkołach religijnych. Zasiadał w radzie lokalnej miejscowości Ofakim, był także przewodniczącym społeczności religijnej pustyni Negew. Opublikował wiele artykułów o treści religijnej w czasopismach "Jated Ne’eman" i "Hamodia".
Po raz pierwszy wszedł do dwunastego Knesetu. W szesnastym Knesecie (2003) był przewodniczącym grupy parlamentarnej partii Sztandaru Tory. Był jej sekretarzem generalnym.
Zasiadał w Knesetach XII, XIII, XIV, XV, XVI, XVII, XVIII, XIX, XX i XXI kadencji.

</doc>
<doc id="516683" url="https://pl.wikipedia.org/wiki?curid=516683" title="Tomasz à Kempis">
Tomasz à Kempis

Tomasz à Kempis, Tomasz z Kempen, Thomas Hemerken, Thomas Hämerken, Thomas van Kempen (ur. ok. 1380 w Kempen, zm. 25 lipca 1471 w Zwolle) – niemiecki zakonnik kanonik regularny, teolog i mistyk. Przypuszczalny autor "O naśladowaniu Chrystusa" – jednego z największych dzieł ascezy chrześcijańskiej.
Życiorys.
W 1395 został umieszczony w szkole w Deventer, prowadzonej przez Braci Wspólnego Życia. Później wstąpił do kanoników regularnych w Agnetenberg niedaleko Zwolle, którego przeorem był jego brat Jan. Tam przyjął święcenia kapłańskie w 1413 i został podprzeorem.
W klasztorze zajmował się kopiowaniem ksiąg. Samą Biblię przepisał cztery razy.
Dzieło.
Tomasz należał do nurtu mistyki nadreńskiej, związanego z prądem devotio moderna. Do jego mistrzów duchowych należeli Geert Groote i Florentius Radewijns, twórcy ruchu Braci Wspólnego Życia. Napisał biografie twórców tego ruchu. Przypuszcza się, że był autorem dzieła O naśladowaniu Chrystusa.

</doc>
<doc id="516684" url="https://pl.wikipedia.org/wiki?curid=516684" title="Palant">
Palant

Palant – zespołowa gra na punkty z użyciem drewnianego kija i piłeczki. Podobne gry to niemiecki Schlagball, rosyjska łapta, fińskie pesäpallo oraz rumuńska oina.
Historia.
Palant powstał prawdopodobnie w XVI wieku, za rządów Zygmunta Starego lub Zygmunta Augusta. Nazwa gry pochodzi najprawdopodobniej z języka włoskiego. Po zakończeniu II wojny światowej na Śląsku utworzono ligę palantową, w ramach której ujednolicono rozgrywki. W 1957 roku utworzono Polski Związek Piłki Palantowej (w 1978 przemianowany na Polski Związek Baseballu i Softballu). W Polsce istnieje wiele odmian palanta i jego zasady mogą się różnić w zależności od regionu. Norman Davies w książce pt. "Boże igrzysko" stawia tezę, że popularna w Stanach Zjednoczonych gra baseball może pochodzić od palanta, w którego grali polscy emigranci. Gra jest szczególnie popularna na terenie gminy Grabów, gdzie we Wtorek Wielkanocny obchodzone jest Święto Palanta.
Podstawowe zasady gry.
Uczestnicy podzieleni na dwie drużyny grają na boisku o wymiarach od 50 do 75 m długości na od 20 do 25 m szerokości i odbijają kijem o długości 60–80 cm małą laną piłkę gumową. Palant to również nazwa pałki służącej do tej gry; pałka do palanta może być okrągła lub płaska. Zawodnicy nieba atakują, a piekła się bronią. W niebie znajduje się gniazdo, zawodnik nieba wybija z niego piłkę palantem (wybijanie musi nastąpić po wyrzucie z własnej ręki), wybicie jest ważne tylko gdy piłka znajdzie się w piekle. Drużyna znajdująca się w niebie atakuje i stara się zdobywać punkty, a drużyna znajdująca się w piekle broni się. Po wybiciu piłki za pomocą pałki wybijający zawodnik nieba ma za zadanie zdobyć cztery bazy, wtedy jego drużyna otrzymuje punkt; gdy piłka trafi z powrotem do nieba zawodnik nieba cofa się do ostatniej zdobytej bazy; później może kontynuować bieg po poprawnym odbiciu kolejnego zawodnika ze swojej drużyny. Zawodnicy piekła starają się złapać wybitą piłkę i przerzucić ją za linie nieba lub trafić nią biegnącego zawodnika nieba (taki zawodnik traci kolejkę). Idealnym wybiciem jest wybiciem za linię końcową (zapłot), w takim przypadku zawodnicy Nieba zdobywają bazy bez przeszkód. Zmiana stref następuje gdy:
Kwadrant.
Kwadrant to gra wywodząca się od palanta, różniąca się nieznacznie od niego zasadami.

</doc>
<doc id="516687" url="https://pl.wikipedia.org/wiki?curid=516687" title="Ibrahim Sarsur">
Ibrahim Sarsur

Ibrahim Sarsur (hebr. אברהים צרצור, ur. 2 lutego 1947 w Kafr Kasim) – izraelski polityk, Arab, poseł do Knesetu w latach 2006–2015, szef partii Ra’am.
Życiorys.
W latach 70. studiował literaturę i lingwistykę angielską na Uniwersytecie Bar Ilan. Jako mieszkaniec Kafr Kasim, Sarsur zasiadał w lokalnej radzie w latach 1989–1999. W 1999 roku został przewodniczącym południowej frakcji Ruchu Islamskiego w Izraelu (postrzeganej jako bardziej umiarkowana niż jej północna odpowiedniczka). Jest jednym z współprzewodniczących Najwyższego Komitetu Nadzoru Izraelsko-Arabskiego (arab. لجنة المتابعة العليا للجماهير العربية في إسرائيل), organizacji powstałej w 1982 roku w celu koordynowania politycznej aktywności izraelsko-arabskiej.
Aktywny członek Ra’am zanim jeszcze ugrupowanie to połączyło się z Ta’al Ahmada at-Tajjibiego, był nr 1 na wspólnej liście obu partii w wyborach w 2006 – zdobył wówczas mandat po raz pierwszy. W wyborach w 2009 i 2013 ponownie dostawał się do Knesetu. W 2015 utracił miejsce w parlamencie.

</doc>
<doc id="516688" url="https://pl.wikipedia.org/wiki?curid=516688" title="Fluorokarbony">
Fluorokarbony

Fluorokarbony, fluorki węgla, perfluorowęglowodory, PFC (z ) – klasa związków chemicznych składających się wyłącznie z atomów węgla i fluoru, pochodzących formalnie od węglowodorów, w których wszystkie atomy wodoru zostały zastąpione atomami fluoru.
W przemyśle perfluorowęglowodory są stosowane jako czynniki wymiany ciepła, rozpuszczalniki, gazy nośne oraz stanowią odpad wielu procesów technologicznych. Są nietoksyczne i nie mają barwy ani zapachu. Są jednak szkodliwe dla środowiska, gdyż w formie gazowej, po przedostaniu się do atmosfery ziemskiej powodują efekt cieplarniany. Szacuje się, że mają one 6500–9200 razy wyższy potencjał tworzenia efektu cieplarnianego niż dwutlenek węgla.

</doc>
<doc id="516695" url="https://pl.wikipedia.org/wiki?curid=516695" title="Tomasz a Kempis">
Tomasz a Kempis



</doc>
<doc id="516696" url="https://pl.wikipedia.org/wiki?curid=516696" title="Francesco Casagrande">
Francesco Casagrande

Francesco Casagrande (ur. 14 września 1970 we Florencji) – włoski kolarz szosowy.
Kariera.
Ten specjalista od jazdy w górach należał do najlepszych kolarzy Włoch, szczególnie w drugiej połowie lat '90. Obok licznych włoskich klasyków, dwukrotnie wygrał zaliczający się do Pucharu Świata wyścig Clásica de San Sebastián (1998, 1999), jak również w roku 2000 wyścig La Flèche Wallonne. W 1999 wygrał generalną klasyfikację Tour de Suisse. W roku 2000 przez prawie rok utrzymywał się na pozycji lidera rankingu UCI. Zajął także trzecie miejsce w klasyfikacji generalnej sezonu 2000 Pucharu Świata, przegrywając tylko z Niemcem Erikiem Zabelem i Belgiem Andreiem Tchmilem. Nigdy nie zdobył medalu na dużej imprezie międzynarodowej - najbliżej podium był w 1999 roku, kiedy na mistrzostwach świata w Weronie był czwarty w wyścigu ze startu wspólnego, przegrywając walkę o podium z Francuzem Jean-Cyrilem Robinem. W tej samej konkurencji był także dziesiąty na rozgrywanych rok później mistrzostwach świata w Plouay. W 2000 roku wystąpił także na igrzyskach olimpijskich w Sydney, gdzie zajął 65. miejsce. Lepiej wypadł na igrzyskach w Atlancie w 1996 roku, gdzie był dziewiętnasty w indywidualnej jeździe na czas, a wyścig ze startu wspólnego ukończył na 32. pozycji.
Na Giro d’Italia często zaliczano go do faworytów, jednak jedynie w 2000 roku udało mu się stać na podium, kiedy to zajął ostatecznie 2. miejsce. W roku 2002 został wykluczony z Giro po tym, jak odepchnął jednego z kolumbijskich kolarzy. Również na Tour de France nie osiągnął większych sukcesów, szóste miejsce w 1997 roku jest jego najlepszym wynikiem w tym wyścigu. W roku 1998 Casagrande został zawieszony na pół roku z powodu dopingu.

</doc>
<doc id="516698" url="https://pl.wikipedia.org/wiki?curid=516698" title="Matthew McGrory">
Matthew McGrory

Matthew McGrory (ur. 17 maja 1973 w West Chester, zm. 9 sierpnia 2005 w Los Angeles) – amerykański aktor znany głównie ze swojego wysokiego wzrostu - 2,29 m.
McGrory urodził się w West Chester w Pensylwanii i uczył się w szkole prawniczej Widener University, lecz zainteresował się aktorstwem grywając olbrzymów (np. w filmie Tima Burtona "Duża ryba", ang. "Big Fish"). Mieszkał z Melissą Davis w Sherman Oaks w Kalifornii. Zmarł z przyczyn naturalnych w Los Angeles w wieku 32 lat.

</doc>
<doc id="516699" url="https://pl.wikipedia.org/wiki?curid=516699" title="Gorączka wschodniego wybrzeża Afryki">
Gorączka wschodniego wybrzeża Afryki

Gorączka wschodniego wybrzeża Afryki – pasożytnicza choroba bydła występująca na wschodnim wybrzeżu Afryki równikowej oraz w środkowej Afryce. Chorobę powoduje pierwotniak "Theileria parva" z rodzaju "Theileria" należącej do protistów. Chorobę przenoszą kleszcze głównie z rodzaju "Rhipicephalus". Naturalnym rezerwuarem inwazji są bawoły. Choroba ta jest uznawana za jedną z najważniejszych chorób bydła w Afryce, powodując straty w wysokości 169 milionów dolarów w 1989.
Choroba rozwija się przez 18 do 30 dni. Główne objawy to gorączka i powiększone węzły chłonne w pobliżu miejsca ugryzienia przez kleszcza. Śmiertelność osiąga wartości do 100%. Śmierć następuje w wyniku zablokowania naczyń włosowatych i zainfekowania przez pasożyta ośrodkowego układu nerwowego. Osobniki, które przeżywają, zostają nosicielami.

</doc>
<doc id="516701" url="https://pl.wikipedia.org/wiki?curid=516701" title="Bart Simpson">
Bart Simpson

Bartholomew Jo-Jo „Bart” Simpson – fikcyjna postać występująca w serialu animowanym "Simpsonowie". 
Bart jest synem Homera Jay i Marge Simpson i jednocześnie ich najstarszym dzieckiem. Ma 10 lat, krótkie, najeżone żółte włosy i ubiera się w czerwoną koszulkę, niebieskie szorty i adidasy, nie rozstaje się ze swoją ukochaną deskorolką.
Jest maskotką rosyjskiego klubu Zenit Petersburg.
Bartowi głosu użycza Nancy Cartwright.

</doc>
<doc id="516707" url="https://pl.wikipedia.org/wiki?curid=516707" title="Jan Filip Carosi">
Jan Filip Carosi

Jan Filip Carosi, , (ur. 18 maja 1744 w Rzymie, zm. 2 lutego 1799 w Woli Wodyńskiej), polski geolog i górnik pochodzenia włoskiego.
Życiorys.
Włoch z pochodzenia, studiował w Lipsku, zaproszony został do Polski przez króla Stanisława Augusta Poniatowskiego. W roku 1787 otrzymał polski indygenat.
Był członkiem Królewsko-Pruskiego Towarzystwa Miłośników Przyrody w Berlinie (od roku 1775) i członkiem korespondentem Akademii Nauk w Petersburgu (od roku 1786).
Badaniami na terenie Rzeczypospolitej zajmował się już w roku 1774 - badał rudy żelaza w rejonie Gielniowa.
Opublikował 3 prace (w języku francuskim i niemieckim) z zakresu mineralogii i geologii Polski. Najważniejsze dzieło nosi tytuł: „Reisen durch verschiedene polnische Provinzen, mineralogischen und anderen Inhalts” (). Zostało ono wydane w dwóch tomach w latach 1781 i 1784 w Lipsku. W pracy tej, mającej formę listów z podróży, znajdują się niezwykle interesujące opisy geologiczne (także krajoznawcze) terenów, kopalń i miejscowości głównie w regionie świętokrzyskim, m.in. Chęcin, Szydłowca, Kielc, Miedzianki, Miedzianej Góry, Końskich, Buska; jako pierwszy podał opis wód mineralnych w Busku-Zdroju. Obszerne fragmenty w tłumaczeniu polskim ukazały się także w „Magazynie Warszawskim Pięknych Nauk, Kunsztów i Różnych Wiadomości” i „Pamiętniku Historyczno-Politycznym” w latach 1784-1785.
Carosi był pierwszym profesjonalnym geologiem, badaczem regionu świętokrzyskiego. Do dziś cytuje się jego badania i sięga do opisów nieistniejących już odsłonięć geologicznych i kopalń jego dzieła. Carosi kierował także poszukiwaniami złóż soli w Krzesławicach i kopalnią węgla kamiennego w Szczakowej.
Do Polski przybył około roku 1772. Wykorzystując jego umiejętności geologiczne skierowano go do wojska litewskiego. Służbę swą zakończył w stopniu kapitana i pod koniec lat 80. XVIII wieku zakupił dobra w Sosnowem (pow. siedlecki) nad Kostrzyniem, tuż obok włości innych wysokich urzędników (między innymi Stanisława A. Poniatowskiego). Carosi po 1790 roku ożenił się z Ludwiką z Gruszczyńskich i miał z nią czworo dzieci: synów – Bogusława i Jana oraz córki: Ludmiłę i Marię.
Jan Filip Carosi zmarł 3 lutego 1799 roku w domu swego znajomego Jana Ferdynanda Naxa w Woli Wodyńskiej. Pochowany został w Wodyniach. Majątek pod Siedlcami odziedziczył jego najstarszy syn – Bogusław. W 1808 r. wdowa po Carosim wyszła powtórnie za mąż za Stanisława Bujnę. Oryginalny nagrobek J. F. Carosiego uległ zniszczeniu na początku lat 80. XX w., a obecny, odbudowany przez mieszkańców Wodyń, nie posiada już słynnego zawołania do odwiedzających tę nekropolię, by na chwilę przystanęli, bo depczą prochy człowieka niezwykłego.
Portret Jana Filipa Carossiego znajduje się w Muzeum Diecezjalnym w Siedlcach.

</doc>
<doc id="516710" url="https://pl.wikipedia.org/wiki?curid=516710" title="Port lotniczy Rosz Pina">
Port lotniczy Rosz Pina

Port lotniczy Rosz Pina (hebr. שדה התעופה ראש פינה) (IATA: RPN, ICAO: LLIB) – port lotniczy położony przy mieście Rosz Pina na północy Izraela.
Historia.
Lotnisko założyli w 1943 Brytyjczycy. Podczas II wojny światowej służyło brytyjskiemu lotnictwu do operacji przeciwko francuskim wojskom w Syrii. W 1948 kontrolę nad lotniskiem przejęli Izraelczycy.
W latach 50. XX wieku obsługę lotniska przejęły linie lotnicze Arkia Israel Airlines. Jednak dopiero w 1968 wybudowano terminal pasażerski, który w 1994 rozbudowano.

</doc>
<doc id="516713" url="https://pl.wikipedia.org/wiki?curid=516713" title="Młociny">
Młociny

Młociny – osiedle i obszar MSI w dzielnicy Bielany w Warszawie.
Młociny graniczą od północy z gminą Łomianki, od wschodu przez Wisłę z warszawską dzielnicą Białołęka, od południa z osiedlem na Wrzecionie i Lasem Bielańskim, od zachodu zaś z Wólką Węglową.
Do 1951 roku Młociny były siedzibą gminy Młociny.

</doc>
<doc id="516715" url="https://pl.wikipedia.org/wiki?curid=516715" title="Astrosfera">
Astrosfera

Astrosfera, aster, gwiazda podziałowa – gwiaździsty układ mikrotubul mających swój początek w centrosomie. Pojawiaj się we wczesnej profazie mitozy i mejozy. Wyznacza bieguny wrzeciona podziałowego.

</doc>
<doc id="516723" url="https://pl.wikipedia.org/wiki?curid=516723" title="Rosz Pina">
Rosz Pina

Rosz Pina (hebr. ראש פינה; arab. عكا; oficjalna pisownia w ang. Rosh Pinna; pol. "Kamień Węgielny") – samorząd lokalny położony w Dystrykcie Północnym, w Izraelu.
Położenie.
Miasteczko jest położone na wschodnich zboczach góry Har Kanaan w Górnej Galilei. Leży w Rowie Jordanu, pomiędzy Doliną Hula a jeziorem Tyberiadzkim.
W jego otoczeniu znajduje się miasto Safed, miasteczka Chacor ha-Gelilit i Tuba-Zangarija, kibuc Machanajim, oraz moszaw Elifelet. Na południowy wschód od miasteczka znajduje się duża baza wojskowa Sił Obronnych Izraela.
Demografia.
Zgodnie z danymi Izraelskiego Centrum Danych Statystycznych w 2006 w osadzie żyło 2,5 tys. mieszkańców, w tym 97,6% Żydzi.
Populacja osady pod względem wieku (dane z 2006):
Historia.
Pierwsza próba osadnictwa żydowskiego w tym regionie miała miejsce już w 1875. Farmaceuta Eliezer z pobliskiego miasta Safed, wraz z kilkoma synami zakupił ziemię od mieszkańców arabskiej wioski al-Jauna. W 1878 grupa 17 żydowskich rodzin założyła tutaj osadę rolniczą, którą nazwali Gai Oni. Powstała ona na kilka tygodni przed założeniem kolonii Petach Tikwa, dlatego Gai Oni była pierwszą nowożytną osadą żydowską w Ziemi Izraela. Osadnicy pragnęli zmienić styl swojego życia i utrzymywać się z pracy rolniczej. Brakowało im jednak doświadczenia rolniczego, a ich sytuację pogorszyła susza, brak żywności oraz choroby. Z tego powodu większość osadników powróciła do Safedu, a w Gai On pozostały zaledwie trzy rodziny. W 1880 osiedle to praktycznie zniknęło.
W 1882 grupa 30 żydowskich rodzin z miasta Moinești w Rumunii postanowiła wyemigrować do Ziemi Izraela, będącej wówczas częścią Imperium Osmańskiego. Wysłali swojego przedstawiciela, aby znalazł odpowiednie miejsce do osiedlenia się. Wraz z pięcioma rodzinami pionierów przybył on do Palestyny, i zamieszkał w Safedzie. W dniu 24 lipca 1882 zakupił on ziemię na której istniała wcześniej osada Gai On, oraz dokupił nowe grunty. Dzięki temu, w sierpniu 1882 z Gałacz w Rumunii wypłynął statek z żydowskimi imigrantami. Z powodu kłopotów technicznych statku, emigranci musieli wyładować się na ląd w pobliżu Bejrutu i dalszą podróż do Safedu odbyć pieszo. Bagaże przewieziono na osłach i mułach. Postanowili oni odbudować porzuconą żydowską kolonię, nadając jej nazwę od wersetu biblijnego: "„Kamień odrzucony przez budujących stał się kamieniem węgielnym”".
Założenie osady Rosz Pina nastąpiło w dniu 12 grudnia 1882, jednak większość pierwszych mieszkańców osiedliła się w niej w 1883. Władze tureckie zabroniły żydowskim kolonistom budować nowe domy, wobec czego byli oni zmuszeni żyć w kamiennych domach odkupionych od sąsiedniej arabskiej wioski. W 1883 losami Rosz Piny zainteresował się żydowski filantrop baron Edmond James de Rothschild. W zamian za przeniesienie własności wszystkich gruntów i domów kolonii, baron uregulował nagromadzone długi oraz sfinansował dalszy rozwój osiedla. W 1887 wybudowano pierwszą synagogę, a w 1889 pierwszą w Galilei szkołę uczącą w języku hebrajskim. Lokalna gospodarka opierała się na hodowli jedwabnika, drzew oliwnych i winorośli. W kolonii wybudowano fabrykę jedwabiu, tłocznię oleju oliwkowego oraz winnicę produkującą wina. W 1900 doszło do konfliktu pomiędzy mieszkańcami Rosz Piny a baronem Rothschildem, który wycofał się z dalszego wspierania rozwoju osady. Rosz Piną zainteresował się wówczas baron Maurice de Hirsch, któremu podlegało stowarzyszenie "Jewish Colonization Association". Od 1924 rozwój osady wspierała "Palestine Jewish Colonization Association". W 1905 mieszkańcy porzucili tę działalność i przeszli na normalną produkcję roślinną i zwierzęcą.
W okresie panowania Brytyjczyków kolonia nadal odgrywała ważną rolę w żydowskim osadnictwie w Palestynie. W 1917 utworzono tutaj laboratorium badań nad malarią, która bardzo nękała mieszkańców. W 1920 kolonia stała się podstawą do rozpoczęcia działalności w Galilei przez Josefa Trumpeldora, który udzielił wsparcia przy organizacji żydowskiej organizacji paramilitarnej Ha-Szomer Ha-Cair. Rosz Pina odgrywała ważną rolę przy przemycaniu nielegalnych żydowskich imigrantów z Mandatu Syrii i Libanu. W kwietniu 1938 brytyjska policja mandatowa aresztowała w Rosz Pinie trzech członków żydowskiej organizacji paramilitarnej Irgun, którzy ostrzelali arabski autobus. Jednym z nich był Szlomo Ben Josef, który stał się symbolem prawicowego skrzydła izraelskiego społeczeństwa. W 1943 Brytyjczycy wybudowali na północny wschód od Rosz Piny lotnisko Mahanayim Airfield, nazwane od sąsiedniego kibucu Machanajim.
Przyjęta 29 listopada 1947 Rezolucja Zgromadzenia Ogólnego ONZ nr 181 przyznała rejon Rosz Piny państwu żydowskim. Społeczność arabska odrzuciła jednak propozycję podziału Palestyny na dwa państwa (żydowskie i arabskie) i doprowadziła do wybuchu wojny domowej w Mandacie Palestyny. Arabskie milicja sparaliżowały żydowską komunikację w Galilei. Dodatkowo, brytyjskie wojska przed wycofaniem się z rejonu Rosz Piny, przekazały Arabom większość swoich posterunków policji baz wojskowych. W dniu 26 kwietnia 1948 żydowska organizacja paramilitarna Irgun zaatakowała i przejęła posterunek policji w Rosz Pinie (fort Tegart). Na początku maja żydowska Hagana zajęła większość okolicznych arabskich wiosek. Ich mieszkańcy zostali wysiedleni, a większość domów wyburzono. Starano się w ten sposób zapewnić bezpieczeństwo komunikacji pomiędzy Tyberiadą a Rosz Piną. Podczas I wojny izraelsko-arabskiej w 1948 Rosz Pina leżała w wąskim pasie kontrolowanym przez siły izraelskie. Obszar ten był atakowany od wschodu przez wojska syryjskie (bitwa o Miszmar ha-Jarden) i od zachodu przez Arabską Armię Wyzwoleńczą. Rejon Rosz Pina był niezwykle ważny dla Izraela, ponieważ przebiegała tędy strategiczna droga łącząca kraj z osiedlami żydowskimi położonymi w północno-wschodniej części Galilei. Po wojnie w rejonie pobliskiego moszawu Miszmar ha-Jarden utworzono strefę zdemilitaryzowaną.
W 1949 Rosz Pina przejęła ziemie zniszczonej sąsiedniej arabskiej wioski al-Jauna. W arabskich domach zamieszkali nowi żydowscy imigranci oraz weterani wojskowi. W 1949 Rosz Pina otrzymała status samorządu lokalnego. W 1950 osuszono okoliczne bagna, a w 1951 rozpoczęto osuszanie jeziora Hula, które zakończono w 1958. Prace sfinansował Żydowski Fundusz Narodowy. Celem prac było poszerzenie i pogłębienie koryta rzeki, co sprawiło, że woda nie zalegała na malarycznych polach. Dodatkowo w całej dolinie wybudowano sieć kanałów irygacyjnych, które kierowały wodę do rzeki Jordan. Dzięki tym pracom zyskano ponad 15 000 hektarów nowej ziemi uprawnej i uwolniły cały region od plagi malarii. Jak się później okazało, działania osuszające doprowadziły do jałowienia ziemi, dlatego później postanowiono ponownie zalać część ziem.
Nazwa.
Nazwa "Rosz Pina" oznacza „"kamień węgielny"”, i jest zaczerpnięta z Księgi Psalmów 118:22.
Architektura.
Rosz Pina posiada następujące osiedla mieszkaniowe: HaGefanim, Pnei Golan, HaGeranot, Moszevet HaRiszonim, HaSzekedim, HaKeramim, HaSzalom, Tel Awiw, Ma'ale Kena'an, Szchuna Dromit, HaZeitim.
W centrum miasteczka zachowano oryginalną zabudowę z końca XIX wieku.
Kultura.
W miasteczku znajduje się dom kultury oraz biblioteka publiczna. Odbywa się tutaj coroczny Festival Rosz Pina, będący przeglądem profesjonalnych telewizji i przemysłu filmowego.
Edukacja.
W miasteczku znajduje się świecka szkoła podstawowa "Vilkomich", w której uczy się około 230 uczniów. Średnia uczniów w klasie wynosi 29 (dane z 2008). Dzieci z rodzin religijnych dowożone są do religijnej szkoły podstawowej w Safedzie. Starsze dzieci dowożone są do gimnazjów i szkół średnich położonych w okolicy.
Gospodarka.
Przy miasteczku znajduje się strefa przemysłowa.
Komunikacja.
Z miasteczka wyjeżdża się w kierunku wschodnim na drogę ekspresową nr 90 (Metulla-Ejlat), którą jadąc na północ dojeżdża się do skrzyżowania z drogą nr 8677 prowadzącą do strefy przemysłowej, portu lotniczego Rosz Pina i miasteczka Tuba-Zangarija – lub jadąc dalej na północ do miasteczka Chacor ha-Gelilit i skrzyżowania z drogą nr 91 (Machanajim-Ein Zivan). Natomiast jadąc drogą ekspresową nr 90 na południe dojeżdża się do węzła drogowego z drogą ekspresową nr 89 (Elifelet-Naharijja) i dalej do moszawu Elifelet. Lokalna droga nr 8900 prowadzi na południowy zachód do miasta Safed
Na północny wschód od miasteczka znajduje się port lotniczy Rosz Pina.
Wojsko.
Na południowy wschód od miasteczka znajduje się duża baza wojskowa Sił Obronnych Izraela.

</doc>
<doc id="516726" url="https://pl.wikipedia.org/wiki?curid=516726" title="Bodrogköz">
Bodrogköz

Bodrogköz (słow. "Medzibodrožie") - niewielka kraina geograficzna na pograniczu wschodniej Słowacji i wschodnich Węgier, część Wielkiej Niziny Węgierskiej. Równina na wysokości 95-128 m n.p.m., ograniczona dolinami rzek Bodrog i Latorica na północy oraz doliną Cisy na południu. Dawniej Bodrogköz stanowił wielką wspólną terasę zalewową tych rzek, pełną bagien, starorzeczy i rozlewisk. Obecnie, po wielkich pracach melioracyjnych na Nizinie Wschodniosłowackiej i po regulacji Cisy, teren został osuszony. Zajmują go głównie pola uprawne i sady, urządzone na żyznych glebach aluwialnych. Nad brzegami rzek i starorzeczy zachowały się reliktowe lasy wierzbowe. Po południowej stronie Cisy leży podobna, mniejsza kraina zwana Rétköz. 
Bodrogköz był jednym z pierwszych regionów podbitych przez Węgrów po inwazji na Kotlinę Panońską - na początku IX wieku. Do dziś jest zamieszkany niemal wyłącznie przez Węgrów. Głównymi miastami regionu są Sárospatak i Sátoraljaújhely.

</doc>
<doc id="516729" url="https://pl.wikipedia.org/wiki?curid=516729" title="Rétköz">
Rétköz

Rétköz - niewielka kraina geograficzna w północno-wschodnich Węgrzech, część Wielkiej Niziny Węgierskiej. Równina ograniczona od północy doliną Cisy, a od południa kanałem "Lónyai csatorna". Na północy graniczy z bliźniaczym regionem Bodrogköz, na południu z krainą Nyírség. Do czasu regulacji Cisy w XIX wieku Rétköz stanowił jej terasę zalewową, w dużej części zabagnioną. Obecnie, po osuszeniu, większość jego powierzchni zajmują łąki i pastwiska. 
 

</doc>
<doc id="516732" url="https://pl.wikipedia.org/wiki?curid=516732" title="Bodrogkoz">
Bodrogkoz



</doc>
<doc id="516733" url="https://pl.wikipedia.org/wiki?curid=516733" title="Ratownictwo okrętowe">
Ratownictwo okrętowe

Ratownictwo okrętowe – odpłatne działania niesienia pomocy na morzu podejmowane w oparciu o zawieraną stosowną umowę przez uprawnionych wyspecjalizowanych przedsiębiorców lub rzadziej przez organizacje społeczne instytucje państwowe dla ratowania:
W Polsce działalnością tą zajmuje się spółka z ograniczoną odpowiedzialnością Polskie Ratownictwo Okrętowe.

</doc>
<doc id="516734" url="https://pl.wikipedia.org/wiki?curid=516734" title="Retköz">
Retköz



</doc>
<doc id="516735" url="https://pl.wikipedia.org/wiki?curid=516735" title="Sześcio-ośmiościan">
Sześcio-ośmiościan

Sześcio-ośmiościan ("kuboktaedr") – wielościan, który posiada 12 wierzchołków, 24 krawędzi, 14 ścian (8 trójkątów równobocznych, 6 kwadratów). Jest bryłą archimedesową dualną z dwunastościanem rombowym.
Wzory i właściwości.
Pole powierzchni całkowitej i objętość.
Pole powierzchni całkowitej formula_1 i objętość formula_2 sześcio-ośmiościanu, którego bok ma długość formula_3 można obliczyć za pomocą poniższych wzorów:
Długość krawędzi.
Długość krawędzi formula_6 bryły można wyrazić następującym wzorem:
Dystans normalny od ścian do środka.
Dystans normalny formula_8 od kwadratowych ścian do środka bryły obliczamy:
Pole i promień kuli wpisanej.
Promień kuli wpisanej jest równy dystansowi normalnemu z powyższego równania, bo w obu przypadkach chodzi o najmniejszą kulę, która wypełni bryłę i jej promień, który można też wyrazić jako dystans normalny, z czego wynika, że:

</doc>
<doc id="516736" url="https://pl.wikipedia.org/wiki?curid=516736" title="Rétkoz">
Rétkoz



</doc>
<doc id="516738" url="https://pl.wikipedia.org/wiki?curid=516738" title="Retkoz">
Retkoz



</doc>
<doc id="516739" url="https://pl.wikipedia.org/wiki?curid=516739" title="Lod">
Lod

Lod lub Lidda (, ; w starożytności nazywane też Diospolis, wymowa lokalna "Lud") – miasto położone w Dystrykcie Centralnym w Izraelu.
Położenie.
Miasto leży na równinie Szaron, w odległości 14 kilometrów od Morza Śródziemnego. Tworzy wraz z położonym na południu miastem Ramla jedną aglomerację, luźno związaną z obszarem metropolitalnym Gusz Dan. Po wschodniej stronie miasta przepływa rzeka Ajjalon i jej dopływ Gezer.
W jego otoczeniu znajduje się miasto Ramla, moszawy Nir Cewi, Achi’ezer, Zetan, Kefar Truman, Ginnaton, Ben Szemen i Achisamach, wieś Kefar Chabad, strefa przemysłowa Nir Cewi, tereny międzynarodowego portu lotniczego im. Dawida Ben Guriona oraz cementownia "Nesher Israel Cement Enterprises Ltd."
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 67,4 tys. mieszkańców, z czego 67,5% stanowili Żydzi, 24,8% Arabowie (w tym muzułmanie i chrześcijanie), a 7,7% inne narodowości.
Zgodnie z danymi "Izraelskiego Centrum Danych Statystycznych" w Lod w 2000 było 23 032 zatrudnionych pracowników i 1405 pracujących na własny rachunek. Pracownicy otrzymujący stałe pensje zarabiali w 2000 średnio 4754 NIS.
Populacja miasta pod względem wieku:
Historia.
Odkrycia archeologiczne wykazały, że w tym miejscu znajdowało się starożytna osada Lydda, która jest wymieniana przez faraona Totmesa III na liście kananejskich miast w Karnak w II tysiącleciu p.n.e. Po zajęciu Ziemi Obiecanej przez Izraelitów miasto Lod zostało założone przez Shemeda z plemienia Benjamina. W VIII wieku p.n.e. miasto zostało zniszczone przez Asyryjczyków, a jego mieszkańcy uprowadzeni w niewolę babilońską. Żydzi z Lod przez cały czas niewoli zachowali swoją tożsamość narodową, o czym świadczy tekst z Księgi Ezdrasza 2:33, który mówi o ludziach z Lod, którzy powrócili z niewoli do swojej ziemi (do Ziemi Izraela). Następnie Księga Nehemiasza 11:35 informuje, że miasto Lod zostało wówczas ponownie zasiedlone przez Żydów. W okresie hellenistycznym Lod początkowo znajdowało się poza granicami terytoriów Judei. To Grecy zmienili nazwę miasta na "Lydda". Podczas powstania Machabeuszów miasto zostało zajęte przez Żydów w 143 p.n.e. i weszło w skład państwa Machabeuszy. W 43 rzymski gubernator Syrii, Kasjusz, sprzedał wszystkich mieszkańców miasta w niewolę. W 66 rzymski legion dowodzony przez prokonsula Syrii, Cestiusa Gallusa, idąc na Jerozolimę zdobył i spalił miasto Lod. Zniszczenia dopełnił w 68 legion dowodzony przez Wespazjana.
W czasach panowania rzymskiego Lod nosiło nazwę "Diospolis" (łac. "Colonia Lucia Septimia Severia Diospolis"). W Dziejach Apostolskich 9:32–38 Diospolis jest wymieniane jako miasto w którym przebywał Apostoł Piotr, gdy zawołano go do zmarłej w pobliskiej Jafie Tabity. Piotr poszedł i modlitwą wskrzesił zmarłą. Po zniszczeniu w 70 r. Świątyni Jerozolimskiej, wielu Żydów osiedliło się w Lod. To tutaj Rabbi Akiba ben Josef (zwany też Rabbi Akiva) założył słynną jesziwę, w której studiowało pisma 24 tys. Żydów (nauczali w niej: Rabbi Eliezer ben Hyrcanus, Rabbi Tarphon i Rabbi Gamliel). Podczas powstania żydowskiego w 117 Rzymianie otoczyli miasto i wymordowali większość mieszkańców.
Pod panowaniem Bizancjum miasto było w przeważającej mierze chrześcijańskie. Według chrześcijańskich legend jest to miejsce śmierci świętego Jerzego, patrona Anglii. To z tego powodu miasto było nazywane "Gyorgyopolis". Wybudowano tutaj kościół Świętego Jerzego. W końcu grudnia 415, prymas Eulogiusz z Cezarei zwołał synod w Diospolis. Podczas obrad zastanawiano się nad poglądami Pelagiusza, który przebywał wtedy w Ziemi Świętej. W synodzie wzięło udział trzynastu biskupów, wśród nich bp Jan II z Jerozolimy (386–417) – następca Cyryla Jerozolimskiego (348–386). Broniąc się przed biskupami, Pelagiusz odżegnał się od tez Celestiusza, potępionych na synodzie w Kartaginie w 411. Dalszy ciąg kontrowersji pelagiańskiej pokazał jednak, że Pelagiusz nie był do końca uczciwy wobec greckojęzycznych biskupów, którzy nie w pełni rozumieli wagę problemu nurtującego Kościół łacińskojęzyczny.
W 636 miasto zdobyli Arabowie. Przez pewien czas miasto było stolicą prowincji Filastin, jednak później stolicę przeniesiono do sąsiedniej Ramli. Kalif Abd al-Malik ibn Marwan zniszczył miasto i zburzył kościół Świętego Jerzego. W 1099 miasto zdobyli krzyżowcy, następnie odbił je Saladyn i ponownie w 1191 zajęli krzyżowcy. Dla krzyżowców pochodzących z Anglii miasto miało szczególne znaczenie (wierzyli, że zmarł tutaj święty Jerzy). Nazywali je "St. George de Lydda". Król Ryszard I Lwie Serce odbudował miasto i kościół Świętego Jerzego, a w tutejszej diecezji wprowadzono obrządek łaciński. Gdy w 1170 Lyddę odwiedził żydowski podróżnik Beniamin z Tudeli, był jednym Żydem w mieście. Później przez długie lata cała Palestyna była pod panowaniem arabskim. Arabowie zmienili nazwę miasta na "al-Lydda". W XIII wieku Mamelucy użyli kamieni z kościoła Świętego Jerzego do budowy meczetu el-Chodr, który również poświęcono Świętemu Jerzemu, uznawanemu przez islam za świętego człowieka. Później miasto na długi czas podupadło. W 1870 grecki kościół ortodoksyjny zakupił od Arabów pozostałości kościoła i wybudował na tym miejscu nowy kościół Świętego Jerzego. W 1911 miasto ucierpiało od trzęsienia ziemi.
W 1918 Palestyna przeszła spod panowania Imperium Osmańskiego pod panowanie brytyjskie. Miasto w tym okresie nazywało się "Lydda". Brytyjczycy nie radzili sobie z narastającym konfliktem arabsko-żydowskim w Palestynie i w 1921 doszło tutaj do arabskich rozruchów, podczas których wypędzono wszystkich Żydów z miasta. W 1927 kolejne trzęsienie ziemi zniszczyło miasto. Podczas odbudowy, brytyjska administracja zastąpiła stare gliniane arabskie domy nowoczesnymi budynkami z cegły. Wybudowano wówczas także stację kolejową i Lod stało się ważnym węzłem komunikacyjnym w Mandacie Palestyny. W 1936 kilka kilometrów na północ Brytyjczycy wybudowali bazę lotniczą Lidda.
1 listopada 1945 r. organizacje Irgun Cewai Leumi i Lechi dokonały zamachu terrorystycznego na stację kolejową w Lod.
Decyzją rezolucji Zgromadzenia Ogólnego ONZ nr 181 z 29 listopada 1947, miasto Lod miało wejść w skład arabskiego państwa w Palestynie. Brak dobrej woli osiągnięcia pokojowego porozumienia doprowadził do wybuchu wojny domowej w Mandacie Palestyny, podczas której arabskie milicje działające z Liddy paraliżowały żydowską komunikację w całym regionie. Podczas I wojny izraelsko-arabskiej w lipcu 1948 Izraelczycy przeprowadzili operację Danny. W dniu 12 lipca zajęli miasto Lidda. Doszło wówczas do krwawych walk ulicznych, które po wojnie niektórzy nazwali masakrą ludności cywilnej. Raport sporządzony przez oficera wywiadu Jeruham Cohena ocenił liczbę zabitych Arabów na 250 zabitych. Palestyński historyk Aref al-Aref podaje dużo wyższe liczby: 426 zabitych, w tym 179 którzy zginęli w meczecie Dahmash. Rankiem 13 lipca izraelskie dowództwo nakazało przymusową ewakuację mieszkańców miast Lidda i Ramla. Cywile szli pieszo ponad dziewiętnaście kilometrów w bardzo dużym upale, niosąc na rękach swój dobytek i dzieci. Ludzie najpierw porzucali dobytek, następnie umierały osoby starsze, schorowane i dzieci. Zginęło około 350 osób. Dopiero po dotarciu do jordańskich linii, cywile byli przewożeni ciężarówkami do Ramallah. W ciągu dwóch dni w ten sposób wysiedlono około 50 tys. mieszkańców. W Liddzie i Ramli pozostało zaledwie 2,3 tys. Arabów. Izraelski historyk Benny Moris napisał: Władze izraelskie usprawiedliwiały się, że była to strategiczna konieczność wynikająca z potrzeby umocnienia pozycji obronnych i dlatego musiano usunąć z tych miejsc ludność arabską. Wiele lat później Icchak Rabin wyraził żal z powodu tego wydarzenia.
Po tych dramatycznych wydarzeniach pozostałe opuszczone arabskie domy zajęli żydowscy imigranci masowo napływający do Izraela. Większość imigrantów pochodziło z Maroka i Tunezji, a w następnych latach z Etiopii i krajów byłego ZSRR. W 1952 rząd izraelski wywłaszczył Arabów w Lod z ziemi, bez informowania ich o tym (odkryli to w 1955). W następnych latach kilkakrotnie izraelskie firmy budowlane rozpoczynały budowę nowych osiedli na dawnych gruntach arabskich. Arabowie, próbując ratować swoją ziemię, pośpiesznie stawiali swoje domy, bez posiadania wymaganych przez prawo zezwoleń. Nielegalnie wzniesione domy kwalifikowano wówczas do wyburzenia. Doprowadziło to do wybuchu arabskich rozruchów, podczas których policja zabiła w październiku 2000 trzynastu Arabów. Do wyjaśnienia konfliktu żydowsko-arabskiego w Lod powołano wówczas specjalną komisję, na czele której stanął sędzia Theodor Or. W swoim raporcie komisja orzekła, że rząd powinien udzielić pomocy społeczności arabskiej w Lod, która doświadczyła dyskryminacji.
Nazwa.
Na przestrzeni swojej długiej historii miasto posiadało wiele nazw: Lod (), Diospolis (), Gyorgyopolis – w czasach bizantyjskich, St George de Lydda – w okresie krucjat, al-Lydd – czasy arabskie i osmańskie, Liddy – w brytyjski Mandacie Palestyny, i ponownie Lod.
Symbole.
Oficjalny herb miasta zaprojektował inżynier Wolf Pevzner. Zawiera on kilka symbolicznych motywów. Starożytna brama prowadząca do miasta wskazuje na długą historię Lod. Zaorane pole symbolizuje żyzne okoliczne tereny rolnicze. W tle rośnie duży jawor. Po bokach widnieją dwie gałązki oliwne reprezentujące liczne gaje oliwne, które w przeszłości stanowiły ważny element lokalnej gospodarki. Werset biblijny pochodzi z Księgi Jeremiasza i symbolizuje otwartość miasta na absorpcję nowych imigrantów.
Miasto nie posiada oficjalnej flagi. W razie potrzeby używa się pomarańczowej flagi z herbem.
Polityka.
Od 2011 burmistrzem miasta jest Me’ir Niccan. Z ważnych instytucji międzynarodowych w Lod swoją siedzibę ma Agencja Żydowska (9 David Hamelech St.).
Współpraca międzynarodowa.
Lod posiada dwa miasta partnerskie: Samtredię w Gruzji i Piatra Neamț w Rumunii.
Architektura.
Pod względem układu urbanistycznego miasto Lod można podzielić na trzy części: (1) Stare Miasto pozostałe po arabskiej Lidzie, do którego powoli powraca ludność arabska; (2) nowe dzielnice żydowskie, które wyrosły wokół Starego Miasta: Neve Jarak, Jasmin, Szabbazi, Ramat Eszkol, Ganei Ja’ar, Neve Nof, Miszmar Nof, Givat HaZeitim, Savjonei Lod, Lud HaTseira, Neve Alon, Bene Beitecha, Ben Gurion, Ne’ot Icchak, Gan Haqal A, Gan Haqal B, Kiriat Menachem Begin, Chabad, Shikun Memshalti, Neve Zajit, Hisachon, Amidar, Rasko, Remet i Szaret; oraz (3) najnowsze i najbardziej ekskluzywne położone na zachód od torów kolejowych osiedla: Dahamasze, Neve Szalom, Snir i Ganei Aviv.
Kultura.
Ważną rolę w lokalnej kulturze odgrywa Centrum Asymilacji Imigrantów, w którym prowadzone są różnorodne kursy i uroczystości kulturalne. Między innymi naucza się tutaj tradycyjnych żydowskich tańców i prowadzi zajęcia teatralne. Szczególną instytucją jest Instytut Badań Literackich Habermanna (ang. The Habermann Institute for Literary Research). Prowadzi on badania nad literaturą i folklorem społeczności żydowskich na całym świecie, z położeniem szczególnego nacisku na Żydów z Afryki Północnej. Biblioteka Instytutu posiada bogate zbiory podań ludowych, zwyczajów, bajek i powiedzeń. Przy Instytucie znajduje się także Muzeum Dziedzictwa Żydowskiego.
Od 1999 w Lod działa hiphopowy zespół muzyczny DAM, który w swoich piosenkach opisuje trudności życia Arabów na okupowanych terytoriach.
Edukacja.
Zgodnie z danymi Izraelskiego Centrum Danych Statystycznych w Lod znajduje się 39 szkół, w tym 27 podstawowych i 17 średnich. Ogółem do szkół uczęszcza 12 718 uczniów, w tym 8980 do szkół podstawowych i 3738 do szkół średnich. Średnia uczniów w klasie wynosi 25 osób.
Religia.
W mieście znajduje się około 70 synagog służących różnym grupom wyznaniowym w ich różnych obrządkach religijnych. W mieście znajduje się także kilka uczelni chasydzkiej grupy Chabad-Lubawicz: "Beit Kneset Chabad – Beit Arje", "Chabad of Lod", "Chabad of Sza’arei Halija", "Chabad School", "Colel Avreichem for Georgian Refugees", "Colel Ner Jishahn", "Gan Chabad", "Irgun Chabad Lejotzei Gruzja", "Kolel Tiferet Menachem", "Talmud Tora" i "Jesziwa Tomchei Tmimim". Około 300 rodzin społeczności Chabad-Lubawicz zamieszkuje w osiedlu Chabad i jego najbliższej okolicy.
W starej części miasta znajduje się Kościół Św. Jerzego, należący do Prawosławnego Patriarchatu Jerozolimy.
Sport i rekreacja.
Najważniejszym tutejszym klubem sportowym jest piłkarski Hapoel Bene Lod F.C., który gra w krajowej drugiej lidze (Liga Leumit). Jego siedzibą jest miejski stadion Lod. Klub powstał w 1980 z połączenia dwóch mniejszych klubów Bene Lod i Rakevet Lod. W regionalnej lidze piłkarskiej grają mniejsze kluby Hapoel MS Ortodoxim Lod i Maccabi Lod.
Gospodarka.
W mieście znajdują się dwie strefy przemysłowe, w których działa wiele przedsiębiorstw z branży logistyki, medycyny, produktów papierniczych, substancji chemicznych i hi-tech. Najważniejszą rolę odgrywa północna strefa przemysłowa Lod, która zajmuje powierzchnię 500 ha. Ze względu na bliskość portu lotniczego jest ona jedną z najważniejszych stref przemysłowych całego Dystryktu Centralnego. Do najważniejszych tutejszych zakładów należy firma "Telrad" produkująca urządzenia telekomunikacyjne, fabryka tektury "Cargal", fabryka papierosów i centrum informatyczny Banku Narodowego Izraela. Rozwojowi strefy sprzyja korzystne położenie przy autostradzie, linii szybkiej kolei i lotnisku.
W południowej strefie przemysłowej znajduje się firma "Uti Logistics Israel Ltd." prowadząca usługi logistyczne w transporcie morskim. Firma "ICON Clinical Research Israel Ltd." jest światowym dostawcą urządzeń służących do rozwoju biotechnologii i farmakologii.
Transport.
Przez centrum miasta Lod przechodzą drogi nr 434 i 443. Jadąc nimi na północ lub północny wschód dojeżdża się do skrzyżowań z drogą ekspresową nr 40 i dalej do węzłów drogowych z autostradą nr 1. Natomiast wyjeżdżając z miasta w kierunku południowym wjeżdża się na drogę ekspresową nr 44, którą jadąc na południowy wschód dojeżdża się do węzła drogowego z autostradą nr 6 i autostradą nr 431.
W mieście znajdują się dwie stacje kolejowe. Główna stacja kolejowa Lod znajduje się w zachodniej części miasta, i przechodzi przez nią pięć linii kolejowych Rakewet Jisra’el do Jerozolimy, Beit Szemesz, Tel Awiwu, Bene Berak, Petach Tikwy, Rosz ha-Ajin, Kefar Sawy, Naharijji, Hajfy, Riszon le-Syjon, Binjamina-Giwat Ada, Netanji, Rechowot, Aszkelonu i Beer Szewy. W północno-zachodniej części miasta, przy osiedlu Ganei Aviv znajduje się druga stacja kolejowa Lod Ganne Awiw.
Na północ od miasta znajduje się międzynarodowy port lotniczy Ben Guriona.

</doc>
<doc id="516740" url="https://pl.wikipedia.org/wiki?curid=516740" title="Zug (kanton)">
Zug (kanton)

Zug – kanton w środkowej Szwajcarii ze stolicą w Zugu. Jest jednym z 26 kantonów Konfederacji Szwajcarskiej. Położony w centralnej części państwa na skraju Alp. Jest jednym z najmniejszych i gęściej zaludnionych kantonów. Zug przystąpił do Konfederacji w 1352 r.
Geografia.
Kanton Zug leży w środkowej Szwajcarii. Od zachodu graniczy z kantonami Lucerna i Argowia, od północy z kantonem Zurych, natomiast od południa i wschodu z kantonem Schwyz.
Na wschodzie kantonu znajdują się Alpy z najwyższym szczytem Wildspitz (1580 m n.p.m.) w paśmie Rossberg. Zachodnią część stanowi fragment pagórkowatej Wyżyny Szwajcarskiej. Głównym ciekiem wodnym regionu jest rzeka Lorze, wypływająca z jeziora Ägeri i wpadająca do jeziora Zug. Obszar zabudowany stanowi 11% powierzchni, obszary rolne 48%, jeziora zajmują 13%, zaś lasy 26%. Jest to trzeci od końca pod względem wielkości kanton Szwajcarii, ale piąty pod względem gęstości zaludnienia. Blisko stutysięczna aglomeracja miasta Zug obejmuje 9 z 11 gmin regionu. W granicach kantonu znajdują się trzy miasta: Zug (28 tys. msk.), Baar (22,5 tys.) i Cham (15,5 tys.).
Historia.
Najstarsze ślady zasiedlenia kantonu pochodzą sprzed 16 tysięcy lat. Ludność alemańska osiadła w regionie w VII wieku n. e. Około 1200 r. ród Kyburgów założył miasto Zug, położone przy strategicznym szlaku między ważnymi ośrodkami handlowymi Lucerny i Zurychu. W 1264 r. prawa do miasta przejęli Habsburgowie. W 1315 nad brzegami jeziora Ägeri miała miejsce wielka bitwa z Habsburgami, wygrana przez Szwajcarów. W 1352 r. miasto sprzymierza się z Konfederacją Szwajcarską. Sprzymierzeni pokonali Habsburgów w bitwie pod Sempach 9 czerwca 1386 r., dzięki czemu Zug de facto uzyskał niezależność. Jeszcze w średniowieczu wykrystalizowała się wyjątkowa w Starej Konfederacji, federalna struktura kantonu na który składało się miasto Zug i trzy niezależne od niego okręgi Ägeri, Menzingen i Baar.
W okresie reformacji Zug opowiedział się po stronie katolickiej. Jako kanton graniczny przez następne stulecia był blisko wydarzeń licznych szwajcarskich wojen domowych, od I wojny kappelskiej z 1529 r. po wojnę domową z 1847 r. W 1798 r. stary system polityczny obaliły wojska francuskie, co większość mieszkańców przyjęła niechętnie prowadząc zbrojny opór. Zug w tym czasie włączono do kantonu administracyjnego "Waldstätte". W 1803 r. kanton reaktywowano, a obecną strukturę z 11 gminami uzyskał on w 1848 r. wraz z powołaniem współczesnej Konfederacji Szwajcarskiej.
Począwszy od wybudowania pierwszego zakładu przemysłowego w 1834 r. i budowie linii kolejowej w 1864 r. kanton stał się ważnym ośrodkiem przemysłowym, a po zliberalizowaniu prawa podatkowego w 2. połowie XX wieku stał się znaczącym ośrodkiem handlowym i finansowym w skali światowej. 27 września 2001 w parlamencie kantonu miał miejsce zamach terrorystyczny, w którym zginęło 14 lokalnych polityków, a wielu dalszych zostało rannych.
Demografia.
Ponad ¼ ludności stanowią obcokrajowcy, głównie Niemcy, Włosi, Portugalczycy, obywatele byłej Jugosławii. Oficjalnym językiem jest niemiecki, używanym przez większość mieszkańców jest lokalny dialekt alemański. Kanton historycznie katolicki, do dziś większość mieszkańców stanowią wierni tego wyznania (55% w 2012 r.) jednak w wyniku imigracji pojawiły się liczne inne religie, jak protestantyzm, islam, prawosławie. Co piąta osoba deklaruje brak przynależności religijnej.
Gospodarka.
Powszechnie uznawany za najbogatszy kanton w Szwajcarii, z PKB na jednego mieszkańca wynoszącym w 2011 r. 148 795 CHF. Zug przyciąga licznych inwestorów zagranicznych najniższymi obciążeniami podatkowymi w kraju i często jest określany jako raj podatkowy. Poziom bezrobocia wynosił w 2014 r. 2,27%, minimalnie poniżej średniej krajowej.
Polityka.
Aktualna konstytucja kantonu pochodzi z 1894 r. i stosuje w szerokim zakresie prawa demokracji bezpośredniej w postaci referendów. Władzę ustawodawczą stanowi rada kantonu ("Kantonsrat") mająca 80 reprezentantów wybieranych na cztery lata. W wyniku wyborów z 5 października 2014 r. najsilniejszą partią parlamentu jest chrześcijańsko-demokratyczna CVP z 22 miejscami, która wyprzedziła konserwatywną SVP (19) i liberalną FDP (18). Władzę wykonawczą stanowi siedmioosobowa rada rządowa ("Regirungsrat"), wybierana razem z parlamentem. Każdy z członków rady przewodzi jednej z dyrekcji (ministerstwu): edukacji i kultury, gospodarki publicznej, budownictwa, bezpieczeństwa, zdrowia, finansów oraz spraw wewnętrznych. Aktualnie po dwa miejsca mają CVP, SVP i FDP a jedno uzyskała partia zielonej alternatywy (ALG). Kanton umożliwia załatwianie wielu spraw przez internet dzięki systemowi "iZug".

</doc>
<doc id="516742" url="https://pl.wikipedia.org/wiki?curid=516742" title="PZPP">
PZPP



</doc>
<doc id="516747" url="https://pl.wikipedia.org/wiki?curid=516747" title="Packet Filter">
Packet Filter

Packet Filter – program typu zapora sieciowa stworzony dla systemu OpenBSD przez Daniela Hartmeiera.
PF od wersji 3.0 jest częścią jądra systemu operacyjnego OpenBSD. Został stworzony aby zastąpić pakiet Ipfilter pierwotnie będący domyślną zaporą sieciową dla tego systemu. 
Program posiada możliwość translacji adresów sieciowych NAT (ang. "Network Address Translation"), oraz zapewniania jakości obsługi/przekazu QoS (ang. "Quality of Service").
Packet Filter został przeportowany do systemów NetBSD, FreeBSD, DragonFly BSD i OS X.

</doc>
<doc id="516748" url="https://pl.wikipedia.org/wiki?curid=516748" title="Sześcio-ośmiościan rombowy mały">
Sześcio-ośmiościan rombowy mały

Sześcio-ośmiościan rombowy mały ("rombikuboktaedr)" – wielościan półforemny składający się z
24 wierzchołków, 48 krawędzi, 26 ścian (8 trójkątów równobocznych i 18 kwadratów); ma trzy przecinające się „pasy” złożone z kwadratów.
Autorem pierwszego znanego rysunku tego wielościanu był Leonardo da Vinci. Szkic powstał w 1498 r. i ukazał się w książce "O boskiej proporcji" autorstwa Luki Paciolego.
Istnieje też pseudo sześcio-ośmiościan rombowy mały, który powstaje przez obrót górnej części o 45 stopni, przez co nie spełnia on jednak trzeciego warunku dla wielościanów półforemnych tj. izometrii przekształcającej każdy wierzchołek na każdy inny. Nie ma on trzech przecinających się pasów złożonych z kwadratów tylko jeden.

</doc>
<doc id="516751" url="https://pl.wikipedia.org/wiki?curid=516751" title="Valais">
Valais

Valais (niem. "Wallis", fr. "Valais") – kanton w południowej Szwajcarii. Jego stolicą jest Sion. Jest to trzeci pod względem powierzchni kanton Szwajcarii. Na całej długości kantonu rozciąga się dolina Rodanu, który wypływa z lodowca, w pobliżu Oberwaldu. Od tej głównej doliny odchodzi wiele bocznych odgałęzień, wśród nich Vispertal, w której leży Zermatt – słynna miejscowość turystyczna u stóp Matterhornu (4478 m n.p.m.).
Geografia.
Kanton Valais graniczy z Włochami na południu i południowym wschodzie, z Francją na zachodzie, ponadto na północy z kantonami Vaud i Berno, a na wschodzie z Uri i Ticino.
Szeroka dolina Rodanu zajmuje znaczną część powierzchni kantonu. Dolina ta posiada wiele mniejszych odgałęzień, zarówno małych i wąskich jak i szerokich i zamieszkanych. Do tych drugich zalicza się między innymi dolina Vispertal dzieląca się na doliny Saastal i Mattertal z popularnym kurortem Zermatt u stóp Matterhornu (4478 m). 50 szczytów wznosi się ponad cztery tysiące metrów, z najwyższym Dufourspitze (w Alpach Pennińskich), który osiąga 4638 m. Znajduje się tu też wiele lodowców, w tym zaliczane do największych w całych Alpach. 
Dorzecze Rodanu zajmuje niemal cały kanton. Rodan płynie ze wschodu na zachód do Martigny, następnie skręca lekko na północ gdzie łączy się z Jeziorem Genewskim. Jednak są dwa regiony w kantonie Valais, które nie należą do zlewiska Rodanu: dolina na południe od przełęczy Simplon i dolina na południe od Wielkiej Przełęczy Świętego Bernarda. Dolina Rodanu oddziela Alpy Berneńskie na północy od Alp Pennińskich na południu. Inne pasma leżące chociażby częściowo w kantonie Valais to: Masyw Chablais, Masyw Mont Blanc i Alpy Lepontyńskie. 
Ważniejsze odgałęzienia doliny Rodanu to: Fieschertal, Lötschental i Dalatal na prawym brzegu oraz Turtmanntal, Binntal, Nanztal, Vispertal, Val d'Anniviers, Vallon de Réchy, Val d'Hérens, Val de Nendaz, Val d’Entremont i Val d'Illiez na lewym brzegu Rodanu.
Historia.
Rzymianie nazywali ten region "Vallis Poenina" ("„Dolina Górnego Rodanu”"). Od 888 r. ziemie te były częścią Królestwa Burgundii. Król Rudolf III z Burgundii nadał te ziemie biskupowi Sionu w 999 r., czyniąc go hrabią Valais. Biskupowie-hrabiowie musieli się bronić przed atakami ze strony Księstwa Sabaudii, co sprawiło, że historia regionu jest ściśle powiązana z historią diecezji Siońskiej.
Kanton Valais oparł się Reformacji, pozostając pod zwierzchnictwem kościoła katolickiego. 12 marca 1529 r., Valais zostało członkiem Konfederacji Szwajcarskiej. W 1628 r. Valais zostało w zasadzie republiką, "République des Sept Dizains / Republik der Sieben Zehenden" pod zwierzchnictwem księcia-biskupa Sionu oraz "bailli". Biskupowie pozostali u władzy do 1798 r., kiedy to wojska Napoleona zajęły Valais i ogłosiły powstanie rewolucyjnej "République du Valais" (16 marca 1798 r.), która szybko została włączona do Republiki Helweckiej (1 maja 1798 r.). W 1802 r. region Valais ogłosił niepodległość jako "Republika Rodańska". W 1810 r. republika ta została anektowana przez Francję jako "Departament Simplon". Niepodległość została przywrócona w 1813 r., a 4 sierpnia 1815 r. Valais ostatecznie zostało członkiem Konfederacji Szwajcarii jako kanton. 
Gospodarka.
Produkcja wina i spirytualiów oraz turystyka to główne źródła dochodu kantonu. Matterhorn położony niedaleko Zermatt jest jedną z największych atrakcji całych Alp Szwajcarskich. Dużą popularnością cieszą się także inne rejony kantonu np. francuskojęzyczne okolice Verbier, Evolene i Arolla. Alpy Pennińskie i Alpy Berneńskie przyciągają turystów i alpinistów z całego świata. 
Oprócz turystyki kładzie się nacisk na rolnictwo, w szczególności hodowlę bydła w rejonach górskich oraz produkcję nabiału w dolinach. Kanton Valais jest też największym producentem wina w całej Szwajcarii. Ponadto tamtejsze hydroelektrownie pokrywają ok. 25% zapotrzebowania na prąd całej Szwajcarii.
Zachodnia część kantonu (najbardziej uprzemysłowiona) nazywana jest Chablais. Jest to jeden z kluczowych regionów dla gospodarki Valais. Znajduje się tam wiele fabryk oraz siedziby takich firm jak Novartis, Syngenta i Monthey. W miejscowości Collombey-Muraz znajduje się rafineria. W pobliżu miejscowości Visp oraz Sierre koncentruje się przemysł metalowy i chemiczny. 
Pomimo kwitnącej turystyki i dobrze rozwiniętej infrastruktury Valais pozostaje jednym z najbiedniejszych kantonów Szwajcarii. Kanton Valais minimalnie przegrał rywalizację o prawo organizacji Zimowych Igrzysk Olimpijskich w 2002 i 2006 r.
Demografia.
Językami urzędowymi kantonu są język francuski i niemiecki. Językami z najwyższym odsetkiem użytkowników są:
Kanton Valais jest w przeważającej części francusko- i arpitańskojęzyczny. Mieszkańcy wschodnich rejonów kantonu używają jednak walizerskiego dialektu języka niemieckiego. Francuskojęzyczna część ludności stanowi ok. dwie trzecie całej populacji kantonu.
Jest to słabo zaludniony kanton. Całkowita populacja kantonu wynosi 298 580 osób, z czego ok. 57 061 (19,1%) to obcokrajowcy. największe miasta to Sion (stolica), Monthey, Sierre, Martigny i Brig. Według danych z 2000 r. 81% populacji to katolicy, a ok. 6% to protestanci.
Gminy.
Lista gmin w kantonie Valais według dystryktów.

</doc>
<doc id="516752" url="https://pl.wikipedia.org/wiki?curid=516752" title="Obrona polska">
Obrona polska

 
Obrona polska – oznaczony kodem A40 ECO rzadko stosowany debiut zamknięty, wprowadzony do praktyki turniejowej przez Aleksandra Wagnera w roku 1913 i charakteryzujący się posunięciami:
Idea tego otwarcia polega na:
Tym niemniej, praktyka wykazuje, że po naturalnym, rozwojowym ruchu 2.e4! Gb7 białe mogą walczyć o przewagę za pomocą posunięć f3, Sd2, Gd3, G:b5, a nawet d5 lub e5.
Ciekawe jest, że po 2.e4 a6 gra przechodzi na tory równie rzadkiej tzw. obrony manchesterskiej (St. George), będącej debiutem półotwartym.
Obrona polska była zastosowana przez m.in. Borysa Spasskiego w meczu o mistrzostwo świata przeciwko Tigranowi Petrosjanowi w roku 1966 w Moskwie.

</doc>
<doc id="516753" url="https://pl.wikipedia.org/wiki?curid=516753" title="Kamera cyfrowa">
Kamera cyfrowa

Kamera cyfrowa (ang. DVC – Digital Video Camcorder) – urządzenie rejestrujące obraz i dźwięk oraz zapisujące sygnał audiowizualny w postaci cyfrowej, najczęściej na taśmie Digital Video w kasetach DV albo MiniDV, na płycie DVD, karcie pamięci czy dysku twardym.
Istota obrazowania kamer cyfrowych opiera się na specjalnych przetwornikach, tak zwanych matrycach. Wyróżnia się dwa rodzaje matryc:
Jedną z przyczyn fenomenu wzrostu popularności cyfrowego zapisu wideo pod koniec lat 90. XX wieku był fakt, że materiał na kasecie DV/MiniDV/Digital8 był praktycznie idealnie trwały, a trwałość ta zależała tylko od ewentualnych czynników mechanicznych, oddziałujących na taśmę. Dla porównania – zużyta (przyjęła wiele nagrań) taśma analogowa (VHS, S-VHS, 8, Hi8) będzie przyjmować obraz mniej ostry, o słabszych barwach, dużo gorszej jakości, niż nowa taśma. Natomiast zużyta taśma cyfrowa spowoduje, że nagrany na nią obraz może mieć pojedyncze zaniki w obrazie lub zakłócenia cyfrowe w postaci artefaktów graficznych. Praktycznie jednak rzecz biorąc, stare, kilkuletnie kasety analogowe MiniDV, ilekroć byśmy ich nie odtwarzali, zachowają jakość znajdującego się na niej materiału dokładnie taką samą, jak bezpośrednio po nagraniu. Po kilkudziesięciu latach zapis cyfrowy może być nieczytelny z uwagi na dużą liczbę błędów, podczas gdy zapis analogowy będzie czytelny z niewielką liczbą poziomych zniekształceń. Dlatego poleca się archiwizację materiału cyfrowego poprzez regularne przegrywanie na nowe nośniki. 
Ponadto zapis cyfrowy daje pełniejszy i łatwiejszy dostęp do systemu multimedialnego. Nagrany materiał możemy edytować za pomocą komputera z oprogramowaniem edycyjnym, np. Adobe Premiere. Wyedytowany materiał wideo można następnie przekształcać do różnych formatów i zapisać w różnych formach. Można nagrać film na płytę DVD, DivX, VCD, można z powrotem nagrać na kasetę DV/MiniDV albo nawet na kasetę VHS. Możliwości są ogromne, gdy mamy do czynienia ze środowiskiem komputerowym. Aby więc materiał nadawał się do użytku dla każdego, musimy materiał DV "przerobić" do postaci DivX, DVD lub VHS. O ile dwa pierwsze warianty wymagają odpowiedniego oprogramowania lub nagrywarki DVD, o tyle do trzeciego wariantu wystarczy nam magnetowid VHS, ponieważ każda kamera cyfrowa posiada również złącze (wyjście) analogowe (Cinch lub S-Video).
Obok systemu DV, mamy również rodzinę kamer DVD. Materiał nagrywany jest na płyty MiniDVD (8 cm). Największą zaletą takiego rozwiązania jest wygoda dla użytkownika. Po wykonaniu zdjęć, wyciągamy płytę z kamery, następnie możemy ją włożyć do odtwarzacza DVD i oglądać zapisany na niej materiał; ponadto nagraną płytę możemy odłożyć na półkę lub wysłać znajomym. Nie potrzeba żadnych przeróbek, materiał zostaje zapisany bezpośrednio w standardzie DVD-Video. Wadą zapisu bezpośrednio na płycie DVD jest natomiast nieco gorsza jakość obrazu, niż w formacie DV. Szczególnie duże znaczenie ma to wówczas, gdy chcemy edytować obraz zapisany na płycie – materiał wejściowy jest bowiem mniej szczegółowy, a każda kolejna rekompresja filmu pogarsza nieco jego jakość.

</doc>
<doc id="516754" url="https://pl.wikipedia.org/wiki?curid=516754" title="Bitwa pod Wissembourgiem">
Bitwa pod Wissembourgiem

Bitwa pod Wissembourgiem – starcie zbrojne, które miało miejsce 4 sierpnia 1870 pod Wissembourgiem, na zachód od Karlsruhe między siłami pruskiej 3 Armii a oddziałami francuskiego I korpusu podczas wojny francusko-pruskiej. W walce po stronie pruskiej wzięły udział 3 i 4 dywizja bawarska oraz 9 i 10 dywizja pruska pod dowództwem kronprinza Fryderyka. Po stronie francuskiej 4 dywizja pod dowództwem generała Abla Douaya.
Wissembourg był ważnym skrzyżowaniem, otwierającym drogę do Strasburga i dolnej Alzacji znajdującym się nad granicą z Palatynatem Bawarskim. Francuska 4 dywizja miała pecha, gdyż rozkazy dowódcy I korpusu marszałka Patrice'a de Mac-Mahona wysłały ją w to – zbyt odległe od sił głównych - miejsce tuż przed pruskim uderzeniem. Za radą saperów miasto zostało wybrane jako główny punkt oporu. Dywizja obsadziła pozycje obronne wzdłuż rzeki Lauter, frontem zwrócona na północ.
Z samego rana Douay zlecił dokonanie słabego rozpoznania na przeciwległym brzegu rzeki, a następnie uspokojony jego wynikami (niewielkie starcie z pruską kawalerią) zarządził śniadanie o 8:00. Gdy telegrafista kończył przekazywać fałszywie uspokajający meldunek do Mac-Mahona w Strasburgu, pierwsze pociski bawarskiej artylerii lądowały właśnie w mieście. Wissembourg i okolice posiadały sporą ilość starych fortyfikacji pochodzących z poprzedniego wieku, generał Douay obsadził je swoimi ludźmi. 
Nastąpiło frontalne natarcie Bawarczyków, które francuscy żołnierze powitali lawiną ognia z Chassepotów i mitraliez. Pod ogniem wielu bawarskich oficerów straciło głowy i niektóre oddziały zmuszono rozkazami do sformowania zwartych kolumn szturmowych - z opłakanymi rezultatami. Po stronie francuskiej wyróżnił się m.in. 1 algierski regiment tyralierów. Sytuacja powoli zaczęła się zmieniać. W nocy padało, a poranek był ciepły – w powietrze podniosła się więc mgła. Pruscy i bawarscy żołnierze, wykorzystując to zaczęli pododdziałami przenikać w labiryncie winnic bliżej stanowisk francuskich, starając się zniwelować przewagę Chassepota nad karabinem Dreysego w jaki byli wyposażeni. Kilka dział pruskich przekroczyło Lauter i włączyło się do walki prowadząc ogień bezpośredni. Reszta silnej pruskiej artylerii z wielką intensywnością strzelała w zabudowania Wissembourga, tak długo aż zniszczyła znajdujące się tam mitraliezy i wygoniła francuskich piechurów.
Prusacy nie posuwali się do przodu mimo znacznych strat. Na szczęście dla księcia Fryderyka Wilhelma pruska taktyka nigdy nie polegała na ataku frontalnym. Gdy trwały walki na pozycji centralnej, 3 dywizja bawarska ruszyła aby obejść francuską prawą flankę i dostać się na tyły przeciwnika. Generał Douay nie zdążył zareagować na zagrożenie, objeżdżając pole bitwy ok. 11:00 zatrzymał się w Wissembourgu obok stanowiska mitraliezy i zginął od wybuchu pocisku artyleryjskiego. Wkrótce potem okrążenie zostało zamknięte. Żołnierze francuscy nie poddawali się jednak. Ich artyleria strzelała z wyżej położonych pozycji nad Lauter tak szybko jak potrafiła. 
Gdy pojawiła się wreszcie biała flaga, okazało się, że w kierunku wojsk pruskich niosą ją przedstawiciele rady miasta Wissembourga. Obawiając się kompletnego zniszczenia miasta burmistrz zażądał od pododdziałów francuskiego 74 pułku otwarcia barykad i wpuszczenia Prusaków. Major Liaud, dowódca 2 batalionu 74 pułku patrzył w zdumieniu na mieszkańców miasta, którzy błagali jego żołnierzy o zaprzestanie "bezużytecznej obrony". Gdy chciał wysłać żołnierzy na dachy w celu ostrzeliwania Prusaków, burmistrz zwrócił mu uwagę, że żołnierze francuscy powodują straty materialne i niepotrzebnie przedłużają bitwę. Zasady walki zmieniły się gwałtownie, gdy tłum mieszkańców opanował bramę Haguenau, opuścił most zwodzony i przywołał Bawarczyków do środka.
W tym czasie pruskie bataliony, które dokonały okrążenia zepchnęły część oddziałów francuskich do zamku Geisberg i rozpoczęły jego szturm. W tym ataku nie Prusacy nie zaprezentowali ani giętkości taktycznej ani sprytu, szturmując twardo w zwartych formacjach całą pozycję. Ponosiły przy tym ciężkie straty. 7 pułk złożony niemal w całości z Polaków, w takim natarciu stracił 23 oficerów i 329 żołnierzy. Przez jakiś czas panował pat, dopóki Prusacy nie wciągnęli 4 dział na odległość 800 kroków od zamku. Po ciężkim ostrzale wielu Francuzów zginęło, pozostałych przy życiu 200 szybko się poddało. Reszta 4 dywizji Douaya rozpadła się i rozpoczęła bezładną ucieczkę na zachód, oddając przeciwnikowi 15 dział, 4 mitraliezy, całą amunicję i 1 000 jeńców. W Wissembourgu, w ciężkich walkach ulicznych wybito bądź wzięto do niewoli resztki algierskich tyralierów i 300 żołnierzy 74 pułku.
Marszałek Mac-Mahon wyznaczył resztkom 4 dywizji miejsce koncentracji i spotkania z VI korpusem Canroberta w małej wiosce na wschodnim skraju Wogezów nazywanej Froeschwiller.

</doc>
<doc id="516755" url="https://pl.wikipedia.org/wiki?curid=516755" title="Trypanosoma">
Trypanosoma



</doc>
<doc id="516756" url="https://pl.wikipedia.org/wiki?curid=516756" title="Klipa (gra)">
Klipa (gra)

Klipa – typ popularnej niegdyś gry podwórkowej, będącej głównie rozrywką dzieci.
Akcesoria.
Na ziemi rysuje się koło. Do gry służą dwa kije, jeden długi (ok. 1 m), drugi krótszy (10-15 cm), o zaostrzonych końcach, zwany „klipą”.
Zasady.
Gra polega na tym, iż jeden zawodnik wybija większym kijem ten mały (tzw. "klipę") z koła jak najdalej, a inni zawodnicy próbują złapać klipę lub odkopnąć w kierunku koła. Następnie zawodnik, który klipę złapał lub odkopnął, stara się wrzucić klipę do koła. Osoba w kole próbuje do tego nie dopuścić. Jeżeli klipa nie wpadła do koła, osoba broniąca ma prawo do trzykrotnego odbicia klipy, uderzając ją w zaostrzone końce i wybijając, kiedy podskoczyła do góry. Następnie osoba w kole liczy liczbę kroków od klipy do koła. To są jej punkty. Kto wrzucił klipę do koła, zajmuje miejsce wybijającego. Wygrywa ten, kto jako pierwszy zdobędzie określoną liczbę punktów.
Pochodzenie.
Klipa jest odmianą znanej od starożytności w Indiach gry Gilli-Danda. Znana jest w wielu krajach pod różnymi nazwami, między innymi uprawiana jest od XV w. we Włoszech jako .
Klipa w kulturze.
W poemacie Kwiaty polskie Juliana Tuwima jeden z bohaterów, łódzki ulicznik Kazek, jako „król” chłopaków ogłasza prawo: „Jeżeli klipa sztorcem stanie, liczyć zaczyna się na nowo”.
W powieści Johna Steinbecka "Na wschód od Edenu" dwaj bohaterowie, bracia Karol i Adam Traskowie, grają w odmianę klipy zwaną "pee-wee".
W bollywoodzkim filmie Lagaan indyjski pierwowzór klipy Gilli-danda jest określony jako gra podobna do krykieta.
Indyjski pisarz Premczand napisał opowiadanie zatytułowane "Gilli-danda", w którym gra jest ważnym elementem pozwalającym zrozumieć stosunki psychologiczne i społeczne między bohaterami.

</doc>
<doc id="516757" url="https://pl.wikipedia.org/wiki?curid=516757" title="Turgowia">
Turgowia

Turgowia (niem. "Thurgau") – kanton w północno-wschodniej Szwajcarii. Jego stolicą jest Frauenfeld.
Poprzez Jezioro Bodeńskie na północy Turgowia graniczy z Austrią i Niemcami. Od południa graniczy z kantonem Sankt Gallen, a od zachodu z kantonami Zurych i Szafuza.
Nazwa kantonu pochodzi od jego głównej rzeki – Thur, dopływu Renu.
W zachodniej części kantonu leży miejscowość Aadorf.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="516758" url="https://pl.wikipedia.org/wiki?curid=516758" title="Pyrka">
Pyrka

Pyrka – prosta, wiejska potrawa kielecka przyrządzana z gotowanych i utłuczonych ziemniaków, z dodatkiem mąki pszennej i zsiadłego mleka. Przygotowanie polega na przypiekaniu pyrki na patelni z dodatkiem omasty z podsmażonego boczku (od święta) lub słoniny pokrojonej w kostkę.

</doc>
<doc id="516763" url="https://pl.wikipedia.org/wiki?curid=516763" title="Barszcz biały z kiszonej kapusty">
Barszcz biały z kiszonej kapusty

Barszcz biały z kiszonej kapusty – tradycyjna potrawa podawana na śniadanie wielkanocne. Zupę tę przygotowuje się z kiszonej kapusty gotowanej na wodzie po wędzonce (np. po ugotowanej szynce świątecznej). Pod koniec gotowania barszcz zabiela się śmietaną, dodaje się pokrojoną w kostkę kiełbasę i jajka oraz doprawia sporą ilością tartego chrzanu.
Karczmiski barszcz biały.
19 kwietnia 2018 roku barszcz biały z miejscowości Karczmiska w województwie lubelskim został wpisany na listę produktów regionalnych. Wśród upraw w tym rejonie ważne miejsce zajmowała kapusta. Od XIX wieku po zakończeniu zbiorów mieszkańcy wsi zbierali się aby ją zakisić. Było to ważne wydarzenie w życiu wiejskiej społeczności. Na kwasie z kiszonej kapusty gotowano barszcz biały. Pod koniec gotowania dodawano śmietanę, kiełbasę i jajka. W tym rejonie było to danie uniwersalne.

</doc>
<doc id="516764" url="https://pl.wikipedia.org/wiki?curid=516764" title="Międzynarodowy Festiwal Teatralny „Kontakt”">
Międzynarodowy Festiwal Teatralny „Kontakt”

Międzynarodowy Festiwal Teatralny „Kontakt” – festiwal teatralny odbywający się od 1991 roku na przełomie maja i czerwca w Toruniu. Organizuje go Teatr im. Wilama Horzycy w Toruniu.
W trakcie festiwalu prezentowane są wydarzenia teatralne z państw Europy. W ramach festiwalu odbywają się także imprezy towarzyszące: wystawy plastyczne, koncerty, projekcje filmów, spotkania z artystami i twórcami przedstawień.
Historia.
Historia festiwalu sięga 1959 roku. Do 1991 roku festiwal nosił nazwę „Festiwal Teatrów Polski Północnej”.
W 1959 roku zainaugurowano Festiwal Teatrów Polski Północnej, którego inicjatorem był ówczesny dyrektor teatru Hugon Moryciński. Organizował go Teatr im. Wilama Horzycy w Toruniu. Był w tamtym okresie jedynym festiwalem ukazującym sztukę teatralną północnej Polski. W trakcie festiwalu prezentowane były polskie wydarzenia teatralne. 
Gdy w 1991 festiwal został zreorganizowany przez dyrektora Teatru Wilama Horzycy w Toruniu, Krystynę Meissner, postanowiła ona znacząco rozszerzyć jego formułę, nadała festiwalowi charakter ogólnopolski i międzynarodowy. Zmieniono też nazwę, na Międzynarodowy Festiwal Teatralny "Kontakt".
Festiwal Kontakt od 2010 roku odbywa się co dwa lata.

</doc>
<doc id="516765" url="https://pl.wikipedia.org/wiki?curid=516765" title="Cranes">
Cranes

Cranes – brytyjski zespół grający dream pop z dużymi wpływami rocka gotyckiego założony w 1985 roku w Portsmouth w Anglii.
Cranes kojarzeni są z subtelnym, wysokim głosem ich wokalistki, Alison Shaw, opisanej przez "New Musical Express" jako "piękną syrenę duszoną nieśpiesznie na krętej klatce schodowej pełnych grozy gitar". Zespół zyskał na popularności w 1992, kiedy to towarzyszyli The Cure podczas tournée promującego album "Wish".
Nazwa zespołu (pol. "żurawie") nawiązuje do dźwigów w dokach przy Portsmouth.

</doc>
<doc id="516766" url="https://pl.wikipedia.org/wiki?curid=516766" title="Kościół św. Mikołaja w Toruniu">
Kościół św. Mikołaja w Toruniu

Kościół św. Mikołaja – gotycki zespół klasztorny w Toruniu, wzniesiony w 1334 roku, rozebrany w pierwszej połowie XIX w. Była to największa budowla toruńskiego Nowego Miasta.
Kościół św. Mikołaja był jedyną toruńską świątynią leżącą wewnątrz murów miejskich, która poprzez cały okres Reformacji pozostała w rękach Kościoła katolickiego i nie była użytkowana przez protestantów.
Lokalizacja.
Kościół znajdował się w prawobrzeżnej części miasta, na terenie zespołu staromiejskiego, na obecnym Placu Dominikańskim.
Historia.
Dominikanie zostali sprowadzeni do Torunia w 1263 roku na podstawie przywileju wydanego przez wielkiego mistrza krzyżackiego Anno von Sangershausen i otrzymali teren znajdujący się wtedy poza miastem, choć graniczący z murami miejskimi. Gdy w 1264 roku lokowano Nowe Miasto Toruń, dominikanie znaleźli się w jego północno-zachodnim narożniku. Zajmowali działkę ograniczoną od południa i od wschodu dzisiejszymi ulicami Most Pauliński, Zaułek Prosowy i Dominikańską, a od północy i zachodu murami miejskimi. Prawdopodobnie przed 1285 rokiem ukończono budowę kościoła, a kolejne prace budowlane były prowadzone w latach 30. XIV w. Zabudowania były wielokrotnie uszkadzane w wyniku wojen, pożarów i uderzeń piorunów (m.in. bombardowania przez oblegające Toruń wojska polskie w 1658 roku oraz Szwedzkie w 1703, pożary w 1423 i 1764 roku, oblężenia w czasie wojen napoleońskich w 1809 i 1813 roku). W 1820 roku zakon uległ kasacie, w ciągu kolejnych lat w kościele urządzono magazyn, a w 1834 roku ostatecznie go rozebrano.
Charakterystyka.
Wygląd zespołu klasztornego jest znany dzięki rysunkom G.F. Steinera z 1743 roku i Georga Cuny'ego z lat 20. XIX w. Kościół był dwunawową halą z wielobocznie zamkniętym, wydłużonym prezbiterium. Nieco węższa nawa południowa była od wschodu zakończona wielobocznie zamkniętą kaplicą św. Jacka. Nawy były nakryte wspólnym wysokim dachem dwuspadowym, podobnie jak prezbiterium. Od zewnątrz bryła budowli była opięta dwuskokowymi skarpami sięgającymi korony murów, w prezbiterium ustawionymi gęściej niż w korpusie. Pośrodku wschodniego szczytu korpusu wyrastała ośmioboczna wieżyczka, podobna do wieżyczek we wschodnim szczycie kościoła NMP.
Od północy do kościoła przylegał klasztor z kwadratowym krużgankiem arkadowym. Na podstawie zachowanych rysunków można stwierdzić, że budynki klasztorne były jeszcze przed rozbiórką w dużej części gotyckie, z wyjątkiem refektarza, który posiadał manierystyczną szatę zewnętrzną (boniowanie w dolnej części oraz szczyt wolutowy dekorowany pilastrami i sterczynami).
Wnętrze kościoła było bogato wyposażone – oprócz organów z 1685 roku znajdowało się w nim 20 ołtarzy, a według inwentarza z 1738 roku również dziesięć grobowców i osiem nagrobków. Część wyposażenia po rozbiórce trafiła do kościołów w Toruniu i okolicy (m.in. dwa krucyfiksy – Mistyczny i Czarny oraz feretron różańcowy do kościoła św. Jakuba, nagrobek braci Tylickich do kościoła NMP, części ołtarzy do kościołów w Złotorii i Dobrzyniu, łuk tęczowy do Kowalewa). Szereg interesujących gotyckich kwater witrażowych znajduje się w zbiorach Muzeum Okręgowego w Toruniu.
W miejscu zajmowanym dawniej przez klasztor powstał tzw. plac podominikański, otoczony murem z odkrytymi i wyeksponowanymi pozostałościami zespołu. W jego północnej części wzniesiono w XIX w. budynki na potrzeby Twierdzy Toruń – tak zwany Nowy Arsenał i piekarnię.

</doc>
<doc id="516770" url="https://pl.wikipedia.org/wiki?curid=516770" title="Kościół św. Katarzyny w Toruniu">
Kościół św. Katarzyny w Toruniu

Kościół św. Katarzyny w Toruniu (garnizonowy) – zabytkowa świątynia katolicka w jurysdykcji parafii wojskowej w Toruniu.
Lokalizacja.
Kościół znajduje się w centrum miasta, na Przedmieściu św. Katarzyny, w centralnej części placu św. Katarzyny, w sąsiedztwie Zespołu Staromiejskiego.
Historia i architektura.
Zbudowany pośrodku placu św. Katarzyny, będącego centralnym miejscem planowanej dzielnicy Wilhelmstadt w latach 1894-1897 wg projektu architekta Schönhalsa (z Departamentu Budownictwa Ministerstwa Wojny w Berlinie). Wezwanie świątyni wiąże się z kaplicą św. Katarzyny z XVII w. (rozebraną w 1814 roku), która stała w pobliżu. Jest to neogotycki, jednonawowy kościół z transeptem, o sklepieniu gwiaździstym. Początkowo ewangelicki, obecnie rzymskokatolicki, do 1920 roku był kościołem garnizonowym Armii Pruskiej, a następnie Wojska Polskiego. 
Posiada najwyższą w Toruniu wieżę o wysokości 86 m. Liczył 1600 miejsc siedzących. W kościele znajdują się 35-głosowe organy z czasów budowy, a także rzeźby wykonane przez artystę Ignacego Zelka w latach 1924 i 1930 (nowy ołtarz główny). Ten sam rzeźbiarz jest autorem ołtarza polowego umieszczonego od zewnątrz od strony północnej. Wystrój malarski (w miejsce starszego) wykonał Kazimierz Mitera w 1929 roku. W ostatnich latach odbyły się prace remontowo-konserwatorskie, w wyniku których wyremontowany został dach świątyni, wieża, cztery tarcze zegarowe, a także elewacja południowa.
Niekiedy, w wyniku nieporozumienia, jako projektant kościoła pojawia się niejaki Teufel. W rzeczywistości był on właścicielem toruńskiej firmy budowlanej. W literaturze pojawił się w wyniku żartu autora jednego z wczesnych przewodników po mieście (gra słów; – diabeł, jako budowniczy kościoła).
Kościół figuruje w gminnej ewidencji zabytków (nr 5).
15 sierpnia 2007 roku przed kościołem odsłonięto figurę Matki Boskiej Królowej Korony Polskiej.

</doc>
<doc id="516771" url="https://pl.wikipedia.org/wiki?curid=516771" title="Orlik">
Orlik



</doc>
<doc id="516772" url="https://pl.wikipedia.org/wiki?curid=516772" title="Kościół św. Szczepana w Toruniu">
Kościół św. Szczepana w Toruniu

Kościół św. Szczepana w Toruniu – kościół parafii ewangelicko-augsburskiej w Toruniu.
Lokalizacja.
Kościół znajduje się na terenie Zespołu Staromiejskiego, przy ulicy Wały Generała Władysława Sikorskiego 14, w sąsiedztwie Państwowej Straży Pożarnej oraz Urzędu Miasta Torunia.
Historia.
Zbudowany został w latach 1902–1904 na terenie zasypanej fosy miejskiej przy obecnych Wałach gen. Sikorskiego w stylu neogotyckim według projektu architekta Richarda Gansa z Berlina dla zboru ewangelicko-reformowanego założonego w 1676 roku. Kamień węgielny położono 18 czerwca 1903 roku, poświęcenie nastąpiło 18 lutego 1904 roku. Znaczne zasługi dla jego wybudowania położył ówczesny pastor parafii Paul Arndt (duchowny ewangelicko-reformowany), działający wraz z kolegium kościelnym, w skład którego wchodził m.in. przemysłowiec August Born. Kościół ma długość 25 m, szerokość 11,5 m, wieża ma wysokość 49,5 m. Jest budowlą dwunawową, z płytkim prezbiterium zwróconym na zachód i z wieżą w narożniku płn.wsch.
Parafia była nieliczna (ok.100 osób) ale zamożna. Wchodziła w skład pruskiego Kościoła Ewangelicko-Unijnego. W 1921 roku wyjechał ostatni stały pastor i część parafian. Od 1930 roku w kościele oprócz rzadkich nabożeństw po niemiecku dla nielicznych parafian, odprawiano także nabożeństwa po polsku dla ewangelików reformowanych służących w polskim wojsku. Pastorami byli wtedy Wilhelm Fibich (1930–1935) i Jan Potocki (1935–1939).
W czasie II wojny światowej kościół został zdewastowany, następnie przekazany parafii ewangelicko-augsburskiej i po renowacji ponownie poświęcony 26 sierpnia 1945 roku, otrzymując obecną nazwę.
Neogotyckie wyposażenie z czasów budowy: 
. Dzwony pochodzą ze zburzonego kościoła ewangelickiego na Podgórzu. W 1946 roku odsłonięto tablicę pamiątkową ku czci duchownych związanych z tutejszą parafią, zamordowanych przez hitlerowców w latach II wojny światowej, a w 2002 roku tablicę ku czci wieloletniego proboszcza, ks. seniora Ryszarda Trenklera.

</doc>
<doc id="516774" url="https://pl.wikipedia.org/wiki?curid=516774" title="Ewangelicki Zbór Świętego Szczepana w Toruniu">
Ewangelicki Zbór Świętego Szczepana w Toruniu



</doc>
<doc id="516775" url="https://pl.wikipedia.org/wiki?curid=516775" title="PZL-130">
PZL-130



</doc>
<doc id="516776" url="https://pl.wikipedia.org/wiki?curid=516776" title="PZL-104">
PZL-104



</doc>
<doc id="516777" url="https://pl.wikipedia.org/wiki?curid=516777" title="Trawers (jeździectwo)">
Trawers (jeździectwo)

Trawers – ćwiczenie ujeżdżeniowe w jeździectwie. Jest to ruch boczny, w którym głowa konia jest zwrócona w kierunku ruchu, łopatki przesuwają się po torze równoległym do ściany, zad skierowany jest do wewnątrz, a kończyny zewnętrzne krzyżują się "ponad" wewnętrznymi. Zewnętrzna łydka jeźdźca odsuwa zad konia od ściany w momencie uniesienia tylnej "zewnętrznej" kończyny, która przesuwa się w ślad przedniej "wewnętrznej". Wewnętrzna łydka podtrzymuje płynność ruchu do przodu i zapobiega "wpadaniu" zadu; wewnętrzna wodza utrzymuje zgięcie głowy konia i wskazuje kierunek ruchu, podczas gdy zewnętrzna reguluje zgięcie i współpracuje z zewnętrzną łydką w utrzymaniu zebrania konia. Podobnym, choć trudniejszym ćwiczeniem jest ciąg.

</doc>
<doc id="516778" url="https://pl.wikipedia.org/wiki?curid=516778" title="Damien Rice">
Damien Rice

Damien Rice (ur. 7 grudnia 1973 w Celbridge w hrabstwie Kildare) – irlandzki muzyk i kompozytor.
Kariera.
Był członkiem rockowego zespołu Juniper, jednak w wyniku nieporozumień z wytwórnią płytową odszedł z zespołu w 1999. Przeprowadził się do Toskanii (Włochy), a następnie podróżował po Europie. Po roku powrócił do Dublina.
W 2002 roku wydał debiutancki solowy album studyjny, zatytułowany "O", za który otrzymał Shortlist Music Prize. Pochodzące z albumu piosenki „The Blower's Daughter” i „Cold Water"' zostały wykorzystane w ścieżce dźwiękowej do filmu "Bliżej" Mike’a Nicholsa w 2004. Utwór „Cold Water” został także wykorzystany w filmach "Dziewczyna z kawiarni" ("The Girl in the Café") Davida Yatesa (2005) i "Zostań" ("Stay") Marca Forstera (2005). Utwór „Delicate” można usłyszeć w jednym z odcinków serialu "Zagubieni, Dom z papieru", a także w serialu "Huff". W serialu "Dr House" pojawiły się utwory „Delicate” oraz „Grey Room”.
W 2006 wydał drugą płytę zatytułowaną "9". W 2007 utwór „9 Crimes” pojawił się w filmie "Shrek 3" (jednak nie zamieszczono go w albumie ze ścieżką muzyczną filmu) oraz w ostatnim odcinku drugiej serii serialu "Jericho". W 2010 utwór ten pojawił się w odcinku pt. "9 Crimes" 3 sezonu serialu "Czysta krew". Utwory „Sleep Don't Weep” i „9 Crimes” pojawiły się również w serialu „Chirurdzy”.
W listopadzie 2014 wydał nowy album, zatytułowany "My Favourite Faded Fantasy". Płytę promował singiel „I Don't Want To Change You”. Wydanie było również promowane na trasie koncertowej.

</doc>
<doc id="516779" url="https://pl.wikipedia.org/wiki?curid=516779" title="Prawo Dollo">
Prawo Dollo

Prawo Dollo – hipoteza wysunięta przez francusko-belgijskiego paleontologa Louisa Dollo w roku 1893, mówiąca o nieodwracalności ewolucji.
Po raz pierwszy została sformułowana przez Dollo w brzmieniu „organizm nie jest w stanie powrócić nawet częściowo do formy uzyskanej przez przodków” (ang. "An organism is unable to return, even partially, to a previous stage already realized in the ranks of its ancestors").
Według tej hipotezy struktura czy też organ utracony w procesie ewolucji nie pojawi się ponownie w linii organizmów, których przodkowie organ ów utracili. Wśród zwierząt znanych jest co najmniej kilka przykładów łamiących to prawo (choć nie wszyscy autorzy się z tym zgadzają), np. ponowne wykształcenie zębów żuchwowych u żab z rodzaju "Gastrotheca" przed 5–17 mln lat, po tym, jak płazy bezogonowe utraciły zęby żuchwy przed co najmniej 230 mln lat.

</doc>
<doc id="516783" url="https://pl.wikipedia.org/wiki?curid=516783" title="Patrouille de France">
Patrouille de France

Patrouille de France (pełna nazwa: Patrouille Acrobatique de France, pl. Francuski Zespół Akrobacyjny) – zespół akrobacyjny Francuskich Sił Powietrznych.
Zespół lata na samolotach Alpha Jet.
Historia.
W 1931 roku we Francji po raz pierwszy odbył się pierwszy pokaz lotniczy, który wykonali instruktorzy lotnictwa ze szkoły w Etampes. Stacjonujący na lotnisku Etampes-Montdésir zespół Patrouille d'Etampes posiadał 3 samoloty Morane-Saulnier 230 (MS 230) i kilka MS 225. Rezultaty szkolenia akrobacyjnego były olbrzymie, grupa została wybrana do udziału w zawodach organizowanych we Francji i poza nią. W 1934 roku we Francji istniała też inna grupa lotnicza, której sławę przyniósł pokaz lotu samolotami połączonymi ze sobą kablami. 
W 1937 roku zespół przeniósł się do Salon-de-Provence. Zmieniono też nazwę grupy na Patrouille de l'école de l'air, co oznacza po francusku Zespół Akrobacyjny Francuskiej Akrobacyjnej Akademii Sił Powietrznych. Działalność pilotów przerwała II wojna światowa. Po jej zakończeniu, w 1946 roku były pilot Patrouille d'Etampes - kpt. Perrier stworzył Patrouille de Tours w Szkole Instruktorów w Tours. W 1947 roku piloci zostali przeniesieni z powrotem do Etampes. W następnym roku piloci występowali pod nazwą Escadrille de Présentation de l'armee de l'air, co oznacza Eskadra Akrobacyjna Francuskich Sił Powietrznych. Nazwę tę nadało zespołowi ministerstwo lotnictwa. Grupa ta wyposażona w Stampe SV 4C miała reprezentować Armeé de L'air na pokazach aeronautycznych. Skrzydła myśliwskie zostały też zaopatrzone w samoloty Vampire i Thunderjety. Zespół latał do 1953 roku. 
W roku 1950 major Gauthier z 2. Skrzydła utworzył w Dijon zespół latający na samolotach Vampire. W 1951 roku w 4. Skrzydle powstał kolejny zespół- założył go kpt. Marias. w 1952 roku mjr Delachenal i trzech innych pilotów z 3. Skrzydła w Reims trenowali na Thunderjetach. 
Z pilotów tych skrzydeł utworzono w 1953 roku Patrouille de France. Pierwszy raz zostali tak nazwani piloci grupy z 3. Skrzydła.
W 1954 roku dowództwo zadecydowało, że w 2 Skrzydle w Dijon powstanie nowe Patrouille de France. W tym samym roku wprowadzono do armii pierwsze samoloty Dassault MD 450 Ouragan. Od 1953 do 1963 zespół tworzyły cztery skrzydła myśliwskie. Swój wkład w historię miały: 12. Skrzydło z Cambrai, 4. Skrzydło z Bremgarten, 2. Skrzydło z Dijon i 7. Skrzydło z Nancy. Latały one na samolotach Dassault MD 450 Ouragan oraz Dassault MD 454 Mystère IVA. 
W styczniu 1964 roku grupa została rozwiązana. Mimo to, Akademia Francuskich Sił Powietrznych kontynuowała tradycję grupy. Ich zacięcie akrobatyczne opłaciło się - minister obrony powierzył im rolę rozwiązanego wcześniej Patrouille de France. Grupa pokazowa posiadała na początku tylko 6 samolotów Fouga CM.170 Magister, później powiększyła się do dziewięciu, a w końcu jedenastu maszyn. 16 września 1980 roku odbył się w Salon-de-Provence ostatni pokaz na CM.170. Patrouille de France otrzymało nowe francusko-niemieckie samoloty Alpha Jet. W 1981 piloci latali na siedmiu takich maszynach, rok później na ośmiu.

</doc>
<doc id="516784" url="https://pl.wikipedia.org/wiki?curid=516784" title="Wim Jonk">
Wim Jonk

Wilhelmus Maria "Wim" Jonk (ur. 12 października 1966 w Volendamie) – holenderski piłkarz, grający na pozycji stopera, defensywnego pomocnika lub rozgrywającego.
Kariera klubowa.
Był zawodnikiem m.in. PSV Eindhoven, Ajaksu Amsterdam i Interu Mediolan. Z dwoma pierwszymi triumfował w rozgrywkach o mistrzostwo Holandii, a z dwoma ostatnimi zwyciężył w Pucharze UEFA.
Kariera reprezentacyjna.
W reprezentacji Holandii od 1992 do 1999 roku rozegrał 49 meczów i strzelił 11 goli – IV miejsce na mistrzostwach świata 1998 oraz ćwierćfinał mistrzostw świata 1994.

</doc>
<doc id="516786" url="https://pl.wikipedia.org/wiki?curid=516786" title="Aron Winter">
Aron Winter

Aron Mohamed Winter (ur. 1 marca 1967 w Paramaribo w Surinamie) – holenderski piłkarz grający na pozycji stopera, defensywnego pomocnika lub rozgrywającego. Z reprezentacją Holandii, w której barwach rozegrał 84 mecze, zdobył mistrzostwo Europy w 1988 roku (jako rezerwowy), brązowe medale Euro 1992 i Euro 2000 oraz dotarł do półfinału Mistrzostw Świata 1998. Był zawodnikiem m.in. S.S. Lazio i łącznie przez dziewięć sezonów Ajaksu Amsterdam, z którym triumfował w rozgrywkach o mistrzostwo Holandii oraz w Pucharze Zdobywców Pucharów i Pucharze UEFA. Kilkakrotnie w czasie swojej kariery miał kłopoty z kibicami w związku z tym, że jest ciemnoskórym Żydem.
Sukcesy piłkarskie.
W reprezentacji Holandii od 1987 do 2000 roku rozegrał 84 mecze i strzelił 6 goli – mistrzostwo Europy 1988 (jako rezerwowy), III-IV miejsce na Euro 1992 i Euro 2000, IV miejsce na Mistrzostwach Świata 1998 oraz ćwierćfinał Mistrzostw Świata 1994 i Mistrzostw Europy 1996.

</doc>
<doc id="516788" url="https://pl.wikipedia.org/wiki?curid=516788" title="Arthur Numan">
Arthur Numan

Arthur Johannes Numan (ur. 14 grudnia 1969 w Heemskerk) – holenderski piłkarz występujący na pozycji obrońcy, trener piłkarski, selekcjoner reprezentacji Holandii B.
Kariera klubowa.
Numan zawodową karierę rozpoczynał w 1987 roku w klubie HFC Haarlem z Eredivisie. W tych rozgrywkach zadebiutował 26 marca 1988 roku w wygranym 2:0 pojedynku z DS '79. 17 kwietnia 1988 roku w wygranym 5:1 spotkaniu z ADO Den Haag strzelił pierwszego gola w Eredivisie. W 1990 roku, po spadku Haarlemu po Eerste divisie, odszedł z klubu.
Latem 1990 roku podpisał kontrakt z pierwszoligowym FC Twente. Pierwszy ligowy mecz zaliczył tam 23 grudnia 1990 roku przeciwko PSV Eindhoven (1:2). W Twente spędził 2 lata. W tym czasie rozegrał tam 49 ligowych spotkań i zdobył 7 bramek.
W 1992 roku Numan przeszedł do PSV Eindhoven, także grającego w Eredivisie. Zadebiutował tam 2 września 1992 roku w wygranym 3:0 ligowym pojedynku z SC Cambuur. W 1996 roku zdobył z klubem Puchar Holandii oraz Superpuchar Holandii. W 1997 roku ponownie zdobył z zespołem Superpuchar Holandii, a także zdobył z nim mistrzostwo Holandii. W 1998 roku po raz trzeci został z klubem triumfatorem Superpucharu Holandii.
W 1998 roku Numan podpisał kontrakt ze szkockim Rangers. W Scottish Premier League zadebiutował 15 sierpnia 1998 roku w wygranym 2:1 spotkaniu z Motherwell. W Glasgow spędził 5 lat. W tym czasie zdobył z klubem 3 mistrzostwa Szkocji (1999, 2000, 2003), 4 Puchary Szkocji (1999, 2000, 2002, 2003) oraz 3 Puchary Ligi Szkockiej (1999, 2002, 2003). W 2003 roku zakończył karierę.
Kariera reprezentacyjna.
W reprezentacji Holandii Numan zadebiutował 14 października 1992 roku w zremisowanym 2:2 meczu eliminacji Mistrzostw Świata 1994 z Polską. W 1994 roku został powołany do kadry na Mistrzostwa Świata. Zagrał na nich w pojedynku z Irlandii, a Holandia odpadła z turnieju w ćwierćfinale.
W 1996 roku znalazł się w drużynie na Mistrzostwa Europy. Nie wystąpił na nich jednak w żadnym spotkaniu. Holandia natomiast zakończyła turniej na ćwierćfinale.
W 1998 roku Numan ponownie był uczestnikiem Mistrzostw Świata. Wystąpił na nich w 6 meczach: z Belgią (0:0), Koreą Południową (5:0), Meksykiem (2:2), Jugosławią (2:1), Argentyną (2:1) i Chorwacją (1:2). W pojedynku z Argentyną otrzymał także czerwoną kartkę. Tamten mundial Holandia zakończyła na 4. miejscu.
W 2000 roku po raz drugi wziął udział w Mistrzostwach Europy. Zagrał na nich w spotkaniach z Francją (3:2) i Jugosławią (6:1). Holandia odpadła z tamtego turnieju w półfinale.
W 2001 roku wystąpił w 3 meczach eliminacji mistrzostw świata (2002), w tym w decydującym meczu z Irlandią (Przegranym przez Holendrów 0:1), ale jego drużyna nie zakwalifikowała się na ten turniej.
W 2002 roku po raz ostatni w pomarańczowych barwach wystąpił 19 maja w wygranym przez Holendrów meczu towarzyskim z USA (2:0).
W latach 1992–2002 w drużynie narodowej Numan rozegrał w sumie 45 spotkań.

</doc>
<doc id="516789" url="https://pl.wikipedia.org/wiki?curid=516789" title="Ruud Hesp">
Ruud Hesp

Rudolfus Hubertus "Ruud" Hesp (ur. 31 października 1965 w Bussum) – holenderski piłkarz grający na pozycji bramkarza. Mimo iż w drugiej połowie lat 90. występował w pierwszej jedenastce FC Barcelona, nigdy nie zagrał w reprezentacji Holandii. Z klubem ze stolicy Katalonii zdobył dwukrotnie mistrzostwo Hiszpanii, Puchar tego kraju oraz Superpuchar Europy.
Sukcesy piłkarskie.
W reprezentacji Holandii nie rozegrał ani jednego meczu – IV miejsce na Mundialu 1998 (jako rezerwowy) oraz ćwierćfinał Euro 1996 (jako rezerwowy).

</doc>
<doc id="516790" url="https://pl.wikipedia.org/wiki?curid=516790" title="Zapłacono">
Zapłacono

Zapłacono – album zespołu Voo Voo, jest powszechnie uznawany za jeden z najlepszych w historii tej grupy.
Opis.
W „Encyklopedii polskiego rocka” Leszek Gnoiński napisał o tej płycie:
"Zapłacono" okazało się bodaj najbardziej rockową i zarazem najbardziej urozmaiconą płytą zespołu Waglewskiego, nawiązującego do Hendrixa („Gdy będę miał 65”) oraz korzystającego z formuły balladowej (np. „Czajnik”, „Joszko”), po prostu rock’n’rollowej („Łeboskłon”) i niemal grunge’owej („Świat jednonożny”).
Muzycy.
Gościnnie:

</doc>
<doc id="516791" url="https://pl.wikipedia.org/wiki?curid=516791" title="Przecław z Pogorzeli">
Przecław z Pogorzeli

Przecław z Pogorzeli, Preczlaw von Pogarell (ur. 5 maja 1299 w Pogorzeli lub Michałowie lub 5 maja 1310, zm. w nocy z 5 na 6 kwietnia 1376 r. w Otmuchowie) – śląski duchowny katolicki, biskup wrocławski w latach 1342–1376.
Życiorys.
Przecław z Pogorzeli pochodził z rodu panów z Pogorzeli. Był synem Bogusza z Michałowa i Pogorzeli, wiązany również z Owiesnem koło Dzierżoniowa. Miał starsze rodzeństwo: Henryka, Boguszkę i Mirzana oraz młodszego brata Guntera. Po raz pierwszy został wymieniony 14 kwietnia 1329 jako kanonik wrocławski. Po 29 lipca 1336 wyjechał na studia do Bolonii. 5 maja 1341 kapituła wybrała go na biskupa jako kandydata popieranego przez Luksemburgów, a wbrew naciskom polskim. Z powodu sprzeciwu arcybiskupa gnieźnieńskiego Janisława musiał osobiście pojechać do Awinionu po zatwierdzenie papieskie. Bulla konfirmacyjna została wydana w Awinionie 28 stycznia 1342, 17 marca 1342 także w Awinionie Przecław został wyświęcony na biskupa.
Przecław z Pogorzeli jako biskup wrocławski wspierał politykę Luksemburgów. Otworzył zamki biskupie wojskom czeskim, a króla Jana Luksemburskiego zwolnił od kar kościelnych. Za jego pontyfikatu Karol IV zatwierdził wszystkie przywileje nadane kościołowi wrocławskiemu od czasów Henryka Brodatego oraz przyrzekł bronić praw, swobód i mienia osób duchownych. Zwrócił też zamek milicki, który biskup przekazał później kapitule katedralnej. W okresie jego panowania doszło w kościele św. Wojciecha do pojednania biskupa z wrocławską radą miejską. Przeciwstawił się jednak dyplomacji luksemburskiej, która usiłowała włączyć biskupstwo wrocławskie do nowo utworzonej metropolii w Pradze.
Od księcia Bolesława III kupił w 1344 Grodków. W latach następnych nabył kilka zamków, między innymi w Paczkowie, powiększając obszar księstwa biskupiego. W 1358 został zmuszony do zakupu zamku w Žulovej. W celu zebrania niezbędnych do tego celu środków sprzedał kasztelanię milicką księciu oleśnickiemu Konradowi I. Nie szczędził wydatków na wyposażenie i przyozdobienie wrocławskiej katedry. Dziełem biskupa Przecława było ukończenie budowy gotyckiej katedry oraz wzniesienie od strony wschodniej Kaplicy Mariackiej. W diecezji biskup wprowadził święto św. Jadwigi. W Nysie ufundował dwa przytułki: św. Józefa dla mężczyzn i św. Barbary dla kobiet. Za jego rządów na terenie diecezji wrocławskiej osiedlili się karmelici, kartuzi i paulini, którzy przyczyniali się swoją pracą do podniesienia poziomu życia religijnego wśród wiernych. W Brzegu książę Ludwik I ufundował w 1368 r. kolegiatę św. Jadwigi przy kaplicy zamkowej, a jego brat, Wacław I założył w 1354 w Legnicy kolegiatę Bożego Grobu. Wspólnie zaś założyli w Legnicy klasztor dla benedyktynek w 1348. W listopadzie 1351 we Wrocławiu spotkali się cesarz Karol IV Luksemburski i Kazimierz Wielki. Na pamiątkę tego spotkania został wzniesiony kościół św. Stanisława, Wacława i Doroty, przy którym Karol IV dał początek klasztorowi augustianów-eremitów.
Czas rządów Przecława z Pogorzeli to w historiografii kościelnej „złoty wiek” biskupstwa wrocławskiego.
Biskup został pochowany w Kaplicy Mariackiej, przy katedrze wrocławskiej, gdzie znajduje się jego marmurowy sarkofag.

</doc>
<doc id="516792" url="https://pl.wikipedia.org/wiki?curid=516792" title="Joszko Broda">
Joszko Broda

Joszko Broda (ur. 23 lutego 1972 w Istebnej) – polski muzyk, multiinstrumentalista, producent muzyczny i kompozytor.
Kariera.
Muzyki uczył się od swojego ojca, Józefa Brody i Jana Sikory „Gajdosza”. Gra na drumli, fujarze postnej, fujarze sałaskiej, fujarkach pięciootworowych, fujarkach sześciootworowych, rogach, trombicie, skrzypcach, gajdach, kozie, okarynie, liściu, słomce, trzcinie i na wielu innych instrumentach, śpiewa po góralsku. Prowadzi warsztaty artystyczne i zespół dla dzieci.
Joszko Broda pojawił się na scenie w wieku czterech lat w zespole swojego ojca, występował w Polsce i w Europie. Wziął udział w nagraniach studyjnych prowadzonych przez europejskie instytucje kulturalne. Joszka możemy usłyszeć na płycie "Beskidy" wydanej przez Polskie Radio w 1997 w serii "Muzyka Źródeł" i na płycie "Pologne" wydanej przez francuską wytwórnię Radia Ocora.
Pierwszy własny zespół Joszka Brody założył w Zakopanem z kolegami z liceum. Grupa znana była pod nazwą "Palinka" lub "Jedenastu jadowitych juhasów…". Zdobył tam nagrodę Grand Prix na festiwalu Euro Folk w Sanoku. Potem rozpoczęła się współpraca z Wojciechem Ossowskim, Wojciechem Waglewskim i zespołem Voo Voo, rodziną Pospieszalskich, Antoniną Krzysztoń, Anną Marią Jopek, zespołem Raz, Dwa, Trzy, reżyserem Leszkiem Gałyszem.
W 1996 uczestniczył w nagraniu płyty "Przyjdź" i został członkiem rockowego zespołu 2Tm2,3 tworzonego przez Roberta Friedricha, Tomasza Budzyńskiego i Dariusza Malejonka. Od roku 1999 brał udział w tworzeniu zespołu Arka Noego.
W 2000 zaczął realizować swoje własne produkcje muzyczne. Powstała płyta "Jałmużna Postna" nagrana w bazylice Dominikanów w Lublinie, polsko-węgierska płyta "Posłóchejcie kamaradzi" i trzy albumy związane z prowadzonym przez Joszka zespołem Dzieci z Brodą: Normalnie szok!, Halo Halo Dzieci Europy i Czuwaj wiaro! – do piosenek z tego albumu Telewizja Polska wyprodukowała teledyski, które znajdują się w stałej ekspozycji w Muzeum Powstania Warszawskiego.
Joszko Broda współpracuje z Józefem Brodą, Januszem Grzywaczem, Marcinem Pospieszalskim, Cezarym Paciorkiem, Joachimem Menclem, Locko Richterem, Arkadiuszem Skolikiem, Palem Havasretim, Kalmanem Gasparem, Szabolcem Roka, Arką Noego, Józefem Wilkoniem. Współpracował z Piotrem Żyżelewiczem do jego śmierci w kwietniu 2011 roku.
Życie prywatne.
5 czerwca 1999 poślubił Deborę. Mają 11 dzieci, w tym dziewięciu synów i dwie córki: Jana (ur. 2000), Macieja (ur. 2002), Tomasza (ur. 2004), Mikołaja (ur. 2006), Jeremiego (ur. 2008), Iwa (ur. 2009), Marię (ur. 2010), Rocha (ur. 2012), Józefa (ur. 2014), Piotra (ur. 2018) i Antoninę (ur. 5 czerwca 2019).

</doc>
<doc id="516793" url="https://pl.wikipedia.org/wiki?curid=516793" title="Indian Ocean Experiment">
Indian Ocean Experiment

Indian Ocean Experiment (Eksperyment na Oceanie Indyjskim), skrótowiec INDOEX – eksperyment z 1999 roku, którego celem było zbadanie wpływu aerozoli pochodzenia naturalnego i antropogenicznego na klimat oraz wzajemne oddziaływania między aerozolami a klimatem w skali regionu i całego świata.
Opis eksperymentu.
INDOEX był dużym, międzynarodowym projektem, który badał w jaki sposób odbywa się transport i jakie są skutki zanieczyszczeń w strefie pomiędzy źródłem ich emisji nad kontynentem a obszarem ich usuwania z atmosfery nad oceanem. Naukowcy mieli do dyspozycji cztery samoloty, dwa statki badawcze (R/V – research vessel), kilka stacji naziemnych, sondaże meteorologiczne oraz satelity (specjalnie na potrzeby INDOEX-u przesunięto nad Ocean Indyjski europejskiego, geostacjonarnego satelitę METEOSAT-5). INDOEX dał początek projektowi Brązowa Chmura Atmosferyczna (ABC). Centrum operacyjne znajdowało się w Male, stolicy Malediwów, na lotnisku Male International Airport. 
Cele eksperymentu.
Cele pośrednie:
Naukowcy starali się zbadać w jakim stopniu warstwa zanieczyszczeń wpływa na takie właściwości chmur jak koncentracja kropelek chmurowych, rozwój opadów czy albedo chmur. Wielkość albedo chmury jest o tyle istotna w kształtowaniu klimatu, że od jej wielkości zależy ile promieniowania słonecznego zostanie odbite przez powierzchnię chmury z powrotem w kosmos. Na południowej półkuli brak jest źródeł zanieczyszczeń więc powietrze nad południową częścią Oceanu Indyjskiego pozostaje czyste. Docierające tam zanieczyszczone powietrze z północy jest oczyszczane w ITCZ poprzez wilgotną depozycję.
Wybór regionu.
Projekt INDOEX objął swym zasięgiem obszar północnego i południowego Oceanu Indyjskiego. Powodem wybrania tego obszaru były dwa kontrastujące obszary: zanieczyszczona strefa wiatru od lądu z Indii oraz strefa czystego powietrza na półkuli południowej rozgraniczone przez ITCZ.
Gęsto zaludniona południowa część Azji z Półwyspem Indyjskim w szczególności, zamieszkana przez ponad dwa miliardy ludzi jest źródłem emisji dużej ilości zanieczyszczeń powietrza, które są przenoszone nad wody Oceanu Indyjskiego przez północno-wschodni monsun zimowy. Naukowcy odkryli, że gęsta, brązowawa warstwa zanieczyszczeń rozciąga się niemal jednorodnie od powierzchni oceanu do wysokości jednego kilometra (a miejscami nawet do 3 km). Obszar ten obejmuje wody Morza Arabskiego, część Zatoki Bengalskiej oraz równikową część Oceanu Indyjskiego, aż po 5 stopień szerokości geograficznej południowej. Głównymi składnikami zanieczyszczającymi powietrze są: sadza, siarczany, azotany, cząstki organiczne, pyły zawieszone oraz cząstki mineralne (piaski). Obecność tych aerozoli sprawia, że widzialność na otwartym morzu spada nawet poniżej 10 km, jest to sytuacja charakterystyczna przy najbardziej zanieczyszczonych atlantyckich wybrzeżach Ameryki Północnej oraz Europy.
Czas trwania.
Główna faza projektu odbyła się w 1999 roku w czasie zimowego monsunu na północnym i południowym oceanie Indyjskim. Eksperyment rozpoczął się w lutym i trwał do końca marca 1999.
Koordynacja.
Głównym naukowcem eksperymentu ze strony amerykańskiej był V. Ramanathan, dyrektor C4 (Center for Clouds, Chemistry and Climate) w Instytucie Oceanografii Scrippsów). Drugim kierownikiem naukowym był Paul Crutzen, były dyrektor Instytutu Chemii im. Maksa Plancka, laureat Nagrody Nobla w dziedzinie chemii w 1995.
W projekcie tym uczestniczyli również naukowcy z innych krajów, między innymi z Anglii, Australii, Austrii, Francji, Holandii, Indii, Malediwów, Mauritiusa, Niemiec, Polski, Południowej Afryki, Stanów Zjednoczonych i Szwecji.
Udział polskich naukowców.
W eksperymencie INDOEX wzięli udział Krzysztof Markowicz z Zakładu Fizyki Atmosfery na Uniwersytecie Warszawskim oraz Piotr Flatau z Instytutu Oceanografii im. Scripps.
Rezultaty.
Badania wykazały, że oprócz typowych właściwości aerozoli takich jak:
aerozole w czasie INDOEXu zawierały dużą ilość sadzy emitowanej podczas niepełnego spalania paliw kopalnianych i odpadów, co zwiększało ich właściwości absorpcyjne promieniowania.
Aerozole występujące nad Oceanem Indyjskim różnią się od tych nad Atlantykiem, gdyż dzięki rozwiniętym technologiom stosowanym w zakładach amerykańskich i europejskich następuje kompletne spalanie paliw co zapobiega dostawaniu się do atmosfery aerozoli o dużej absorpcji promieniowania. W związku z tym aerozole nad Atlantykiem mają nieco inne właściwości związane z promieniowaniem.

</doc>
<doc id="516794" url="https://pl.wikipedia.org/wiki?curid=516794" title="INDOEX">
INDOEX



</doc>
<doc id="516796" url="https://pl.wikipedia.org/wiki?curid=516796" title="Leszek Gnoiński">
Leszek Gnoiński

Leszek Gnoiński, właśc. Lech Gnoiński (ur. 19 września 1966 w Warszawie) – polski dziennikarz muzyczny. Członek sekcji muzyki rozrywkowej Akademii Fonograficznej ZPAV.
Życiorys.
Urodził się w Warszawie, od 2005 mieszka w Krakowie. Od 1992 zajmuje się dziennikarstwem muzycznym. Między 1992 a 1994 był współpracownikiem redakcji „Tylko Rock” i pracownikiem wydającego go wydawnictwa Respublika Press International. Od 1994 do 2003 pracował w dzienniku „Super Express”. Pomiędzy 1994 a 1999 współprowadził „Super Rock”, największą w dziennikach ogólnopolskich wkładkę o muzyce rockowej i popkulturze, która ukazywała się w każdą środę. W kolejnych latach pisał do działów "Rozrywka" i "Super Tydzień". W lutym 2003 został zastępcą redaktora naczelnego magazynu muzycznego „Muza”. W kolejnych latach pracował jako redaktor naczelny portalu cgm.pl (2003-2004), dziennikarz Discovery Historia TVN (2007-2008). W międzyczasie był współpracownikiem m.in. „Machiny” (1998, 2006-2007), „Premier” (2005-2006), „Dziennika Polskiego” (2005-2006), „Dziennika” (2005-2007), portalu t-mobile-music.pl (do 2013), „Miasto Kobiet” (2012-2020), „Gazety Magnetofonowej” (2016-2019), „Newsweek” (2019), "Polityka" (od 2021). Współpracował z kilkoma rozgłośniami, m.in. Radio 94 (dzisiejsze Antyradio), Ex FM (dzisiejsza Radiofonia), Radio Kraków, w latach 2019 - 2020 współprowadzi z Kamilem Wicikiem audycję "Tu jest muzyka. W Polskę idziemy" w Programie I Polskiego Radia, a od listopada 2020 roku prowadzi audycję "Radio aktywny blok" w radiu internetowym Radiospacja.
W czasie pracy w „Super Expressie” zaczął pisać książki: "Raport o Acid Drinkers", "Encyklopedię polskiego rocka" czy "Kult Kazika", której sprzedało się prawie 30 tys. egzemplarzy. Napisana przez niego książka "Republika. Nieustanne tango" została uznana przez krytyków muzycznych, czytelników i ZAIKS „najlepszą książką o muzyce 2016”. Był współautorem publikacji "The Very Best of Perfect. 1980–2020". W 2020 wydał książkę biograficzną Izabeli Trojanowskiej.
Po przeprowadzce do Krakowa zaczął współpracę z Discovery Historia TVN serią filmów Historia polskiego rocka i głośnym obrazem pełnometrażowym "Beats of Freedom – Zew wolności". 
Redaktor około setki płyt, m.in. wydanych w ramach "Złotej kolekcji" (John Porter, Lech Janerka, Urszula, Sztywny Pal Azji, Róże Europy, Voo Voo, Chłopcy z Placu Broni, Tomek Lipiński, T.Love, Big Cyc, Lata osiemdziesiąte, Lata dziewięćdziesiąte), serii 30 albumów dodawanych do "Dziennika" z serii „Gwiazdy polskiej muzyki lat 80.”, „Najmniejszych koncertów świata” (Myslovitz, Pustki, Lech Janerka, Muniek), boksu Acid Drinkers „Anthology 1989–2009”, a także albumów Myslovitz, Lenny Valentino, Perfect, Voo Voo, Big Cyc, projektu Nowe Sytuacje. Współautor scenariusza wystawy stałej jarocińskiego Spichlerza Polskiego Rocka i współtwórcą serii filmów o tym festiwalu.
Wybrany do Rady Akademii Fonograficznej ZPAV (kadencja 2018-2021 i 2021-). Dziennikarz Kulturalny Małopolski roku 2018.

</doc>
<doc id="516798" url="https://pl.wikipedia.org/wiki?curid=516798" title="Central Equatorial Pacific Experiment">
Central Equatorial Pacific Experiment

Central Equatorial Pacific Experiment (Eksperyment na Centralnym Pacyfiku Równikowym, w skrócie CEPEX) odbył się w marcu 1993 roku na centralnym Pacyfiku.
CEPEX miał za zadanie zbadanie tzw. hipotezy termostatu, która starała się wytłumaczyć dlaczego maksymalna temperatura oceanu na Ziemi utrzymuje się w granicach 300 K.
Eksperyment zakończył się połowicznym sukcesem, a jego głównym wynikiem była kontrowersyjna hipoteza anomalnej absorpcji chmur opublikowana w czasopiśmie "Science" w 1995 głosząca, że radiacyjny wpływ chmurowy w tropikach jest o około 1,5 raza większy niż postulowany uprzednio. Hipoteza ta przez wiele lat dominowała dyskusję efektu chmur na klimat.

</doc>
<doc id="516800" url="https://pl.wikipedia.org/wiki?curid=516800" title="CEPEX">
CEPEX



</doc>
<doc id="516803" url="https://pl.wikipedia.org/wiki?curid=516803" title="Hipoteza termostatu">
Hipoteza termostatu

 
Hipoteza termostatu równikowego – meteorologiczna hipoteza, która stara się wytłumaczyć dlaczego maksymalna temperatura oceanu na ziemi utrzymuje się w granicach 300K.
W 1991 roku Ramanathan i Collins zapostulowali hipotezę termostatu tropikalnego, w której przy rosnącej temperaturze oceanu zaczyna rozwijać się głęboka konwekcja burzowa, która powoduje powstawanie rozległych stratyfikowanych chmur w górnych warstwach atmosfery. Wierzchołki tych chmur odbijają promieniowanie słoneczne. W hipotezie termostatu ujemne sprzężenie zwrotne ogranicza maksymalną temperaturę wody na powierzchni ziemi. Hipoteza stanowiła centralny temat eksperymentu badawczego CEPEX w 1993 roku.

</doc>
<doc id="516805" url="https://pl.wikipedia.org/wiki?curid=516805" title="Organizacja Studentów Polskich w Nowym Jorku">
Organizacja Studentów Polskich w Nowym Jorku

Organizacja Studentów Polskich w Nowym Jorku (OSP), również znana jak Polish Student Organization in New York (PSO) to organizacja polonijna założona w 1991 roku w Nowym Jorku. W 1994 roku OSP otrzymała oficjalny status organizacji niedochodowej (ang. non-profit organization).
OSP ma charakter federacji polskich klubów i środowisk studenckich na uczelniach w okolicach Nowego Jorku.
Jednym z najistotniejszych elementów działalności OSP są porady dla przyszłych studentów amerykańskich uczelni. OSP jest wydawcą przewodnika "Studia w USA, czyli jak zostać studentem amerykańskiej uczelni" autorstwa Katarzyny Kowalskiej, jak również organizuje spotkania informacyjne dla kandydatów na studia.

</doc>
<doc id="516806" url="https://pl.wikipedia.org/wiki?curid=516806" title="Paul Crutzen">
Paul Crutzen

Paul Josef Crutzen (ur. 3 grudnia 1933 w Amsterdamie, zm. 28 stycznia 2021 w Moguncji) – holenderski chemik atmosfery i meteorolog. W 1995 otrzymał Nagrodę Nobla w dziedzinie chemii za pracę nad zmianami ilości ozonu.
Pracował przez wiele lat w amerykańskim Narodowym Centrum Badań Atmosferycznch. Był dyrektorem wydziału chemii atmosfery w Instytucie Maxa Plancka w Moguncji, a od 2006 pracował w Instytucie Oceanografii Scrippsów.
W 1999 był jednym z szefów klimatycznego projektu badawczego Indian Ocean Experiment, prowadzonego na Oceanie Indyjskim.
W 2000 zaproponował, by uznać, że od 200 lat żyjemy w nowej epoce geologicznej: antropocenie. Jako dowód wymienił gwałtowną urbanizację świata, szybkie wyczerpywanie przez człowieka paliw kopalnych gromadzonych przez setki milionów lat, a także zanieczyszczenie środowiska i emisję gazów cieplarnianych.
Nagrody i odznaczenia.
Crutzen, razem z Mario J. Moliną i F. Sherwood Rowlandem zostali odznaczeni Nagrodą Nobla w dziedzinie chemii w 1995 "za badania w dziedzinie chemii atmosfery, w szczególności dotyczące powstawania i rozpadu ozonu". Wśród innych wyróżnień Crutzena są m.in.:

</doc>
<doc id="516814" url="https://pl.wikipedia.org/wiki?curid=516814" title="Bojowa Organizacja Ludowa (Włocławek)">
Bojowa Organizacja Ludowa (Włocławek)

Bojowa Organizacja Ludowa (BOL) – polska wojskowa organizacja konspiracyjna działająca prawdopodobnie od początku 1940 do połowy 1943 we Włocławku i powiecie włocławskim.
Utworzona została prawdopodobnie 17 stycznia 1940 we Włocławku. Na jej czele stał ppłk Florian Sokołowski ps. "Wandalin", szefem sztabu był por. Henryk Gluss-Brudziński. Członków przyjmowano spośród byłych wojskowych. Prowadzono głównie działalność związaną z samopomocą, szkoleniem wojskowym i wywiadem na potrzeby walki bieżącej i przewidywanej przyszłej akcji wojskowej. W kwietniu 1943 BOL podporządkowała się Armii Krajowej i weszła w skład Inspektoratu Rejonowego Włocławek AK. Latem 1943 doszło do aresztowań bardzo wielu jej członków.

</doc>
<doc id="516815" url="https://pl.wikipedia.org/wiki?curid=516815" title="Suka Off">
Suka Off

Grupa artystyczna Suka Off z Katowic została założona w 1995 roku. Prezentowała na festiwalach w kraju i za granicą przedstawienia na pograniczu teatru i sztuki performance.
Mieści się w nurcie body art, głównym tematem jest tożsamość płci we współczesnej kulturze.
Performance „Clone Factory” (2005) spowodował falę oskarżeń grupy o szerzenie pornografii. Zgłoszenie zespołu do Łódzkich Spotkań Teatralnych, na których grupa wcześniej zdobyła główną nagrodę, zostało odrzucone. Od tej pory grupa koncentruje się na występach zagranicznych.

</doc>
<doc id="516816" url="https://pl.wikipedia.org/wiki?curid=516816" title="Aksynit">
Aksynit

Aksynit – rzadki minerał z gromady krzemianów. 
Nazwa pochodzi od greckiego słowa "axe" – topór (ze względu na formę kryształów). 
Właściwości.
Zazwyczaj tworzy kryształy tabliczkowe, bardzo ostro zakończone. Występuje w formie skupień zbitych i ziarnistych. Tworzy też narośla i szczotki krystaliczne. Jest kruchy, przeświecający. W płomieniu łatwo się topi tworząc szkliwo, barwi płomień na zielono (obecność boru). Ma własności piroelektryczne. 
Skład chemiczny jest bardzo zmienny, zależny od miejsca występowania. Najłatwiejszą cechą rozpoznawczą aksynitu jest kształt jego kryształów. Ciemniejsze odmiany mogą być mylone z kwarcem dymnym lub brunatnym drawitem (odmianą turmalinu). 
Historia.
Przez długie lata był traktowany jako brunatny turmalin. Jego właściwą naturę rozpoznał
René Just Haüydemu w 1797 roku. Rzadko wykorzystywano go jako kamień szlachetny.
Występowanie.
Występuje w skałach bogatych w wapń. Krystalizuje w wysokich temperaturach w brzeżnych partiach lub w otoczeniu stygnącej magmy granitowej. Nigdy nie występuje w dużych ilościach.
Miejsca występowania.
W Polsce kryształy aksynitu spotyka się w granitach w okolic Strzegomia na Dolnym Śląsku.
Zastosowanie.
Tworzy niewielkie kryształy, nie przekraczające wagi 5 karatów – ogranicza to możliwość szlifowania (najczęściej kaboszony i szlif fasetkowy). Kryształy są bardzo rzadko przejrzyste i pozbawione wad.
Linki zewnętrzne.
Galeria: , 
Artykuły:

</doc>
<doc id="516817" url="https://pl.wikipedia.org/wiki?curid=516817" title="Milicja Obywatelska (PRL)">
Milicja Obywatelska (PRL)



</doc>
<doc id="516819" url="https://pl.wikipedia.org/wiki?curid=516819" title="Parafia św. Bartłomieja Apostoła w Bieruniu">
Parafia św. Bartłomieja Apostoła w Bieruniu

Parafia św. Bartłomieja Apostoła – rzymskokatolicka parafia znajdująca się w Bieruniu, w dzielnicy Bieruń Stary. Parafia należy do dekanatu Bieruń w archidiecezji katowickiej.
Geneza.
Pierwotnie Bieruń należał do lędzińskiej parafii św. Klemensa. Okręg pszczyński należał wówczas do dekanatu oświęcimskiego, a ten zaś do diecezji krakowskiej. Drewniany kościół św. Bartłomieja wybudowano w I poł. XV w. Początkowe losy tego kościółka nie są znane – wiadomo tylko, że w 1568 r. był tam ks. Wojciech, wikary zależny od lędzińskiego plebana. 30 sierpnia 1568 r. książę pszczyński Karol Promnitz, protestant, zmusił do rezygnacji z urzędu dziekana pszczyńskiego ks. Warszowskiego, a następnie odwołał wszystkich plebanów dekanatu pszczyńskiego na mocy cuius regio eius religio. W 1578 r. powstał spór Karola Promnitza z biskupem krakowskim Piotrem Myszkowskim o dziesięciny dla kościoła w Bieruniu, które miały płacić Bojszowy. Ten fakt wskazuje na odłączenie się bieruńskiego kościoła od lędzińskiej parafii. Od końca 1578 r. w Bieruniu urzędował pastor Klemens. W 1580 r. Jan Biberstein wybudował kościół w Bojszowach, któremu od dnia 9 października 1580 r. Bieruń miał płacić dziesięcinę. Na początku XVII w. (między 1619 a 1628 r.) wybudowano poza miastem kościół św. Walentego, jako że miał on za patrona świętego można przypuszczać, że był katolicki. W listopadzie 1598 r. wizytacji kościelnej (pierwszej po soborze trydenckim) dekanatu pszczyńskiego dokonał archidiakon krakowski Krzysztof Kazimirski na zlecenie biskupa Jerzego Radziwiłła. Według niej kościół w "Oppidum Bierun" znajdował się w rękach luterańskich. 13 września 1628 r. burgrabia Karol Hannibal von Dohn wydał w imieniu cesarza Ferdynanda II edykt nakazujący pastorom opuszczenie ziemi pszczyńskiej w ciągu 14 dni. 6 marca 1629 r. cesarz wydał edykt zaprowadzający stan religijny, który istniał w państwie w 1553 r. W 1630 r. biskup krakowski zamianował w Bieruniu plebana ks. Łukasza.
Kościół.
Obecny kościół jest czwartym z kolei zbudowanym na tym miejscu. Pierwsza wzmianka o kościele w Bieruniu pochodzi z kroniki Liber Beneficiorum Jana Długosza: „Bieruń, miasto (...), w którym jest kościół drewniany pw. św. Bartłomieja, filia kościoła macierzystego w Lędzinach (...) kościół w Bieruniu jest świeżo zbudowany...”. Jan Długosz tę część kroniki napisał przed śmiercią księcia Mikołaja II w 1452 r. Prawdopodobnie drewniany kościół powstał pod patronatem księżnej Heleny, która w 1407 r. otrzymała ziemię pszczyńską jako wiano od księcia Jana II. Z mapy Hindenburga z 1636 r., na której są narysowane dwa kościoły w Bieruniu, widać, że kościół św. Bartłomieja miał sygnaturkę i ogrodzenie. Protokół wizytacyjny z 1665 r. zawiera krótki opis tego kościoła. Był drewniany, starodawny, miał trzy ołtarze, drewnianą zakrystię i chrzcielnicę oraz ogrodzenie. 21 lipca 1677 r. wybuchł w Bieruniu pożar, który zniszczył całe miasto z wyjątkiem kościoła św. Walentego. Po pożarze proboszcz ks. Witkiewicz wybudował plebanię, szkołę i szpital. Z powodu braku pieniędzy i z faktu istnienia kościółka św. Walentego proboszcz nie podjął się odbudowy kościoła parafialnego. Dopiero w 1679 r. nowy proboszcz ks. Herbst zaczął zbierać pieniądze i 9 maja 1680 r. położono fundamenty pod nowy drewniany kościół. Poświęcenia dokonał dziekan pszczyński ks. Franciszek Szafrański 22 grudnia 1680 r. W 1686 r. cieśla Jacek z Mysłowic dostał absolutorium od proboszcza. Ołtarz główny i obraz zostały wykonane w Żorach. Kościół posiadał dwa boczne ołtarze – NMP i św. Antoniego Padewskiego i dzwonnicę, na której w lutym 1681 r. zawieszono dzwon. Prawie sto lat później wskutek rosnącej liczby mieszkańców Bierunia proboszcz ks. Karol Posadowski postanowił wybudować nowy, większy kościół. Samą budowę rozłożono na kilka lat. W 1770 r. zburzono starą wieżę i wybudowano murowaną. W 1776 r. rozebrano resztę drewnianego kościoła i przystąpiono do dalszej budowy. 20 października 1776 r. dziekan pszczyński ks. Tomasz Trzebień dokonał poświęcenia nowej świątyni. W opisie kościoła z 1791 r. napisano: „Kościół parafialny w miasteczku Bieruniu jest murowany; wielki chór podługowaty (nawa główna), mały chór (prezbiterium) w pół oktogonu czyli ośmiokątny”. Długość kościoła wynosiła 84 stopy (23,9 m). Nie było sklepienia, tylko płaski, drewniany sufit. W 1794 r. postawiono nowy ołtarz główny, wykonany przez Matysa Hampela z Lublińca.
W 1833 r. proboszcz ks. Jan Hawlicki zbudował zakrystię, a burmistrz Bierunia Józef Niesyto ufundował kaplicę św. Barbary po przeciwległej stronie kościoła. 9 czerwca 1845 r. całe miasto, a więc i kościół wraz z plebanią, szpitalem i szkołą, spłonęło w pożarze. Udało się uratować kielichy, monstrancje, ornaty, akta, metryki i ważniejsze dokumenty. Najpierw odbudowano szkołę i plebanię. Po zebraniu funduszy rozebrano zgliszcza i 14 czerwca 1851 r. przystąpiono do budowy. Architektem był Królewski Inspektor budowlany Józef Linke z Raciborza, a kierownikiem budowy Augustyn Kern z Gliwic. Budowa przeciągnęła się z powodu braku pieniędzy. 29 maja 1859 r. sufragan wrocławski Bogedain poświęcił nowy kościół. Główny ołtarz wykonał Jan Gajda w 1857 r. W czasie II wojny światowej pocisk artyleryjski przebił dach i wybuchł wewnątrz, co wzbudziło niepokój miejscowej ludności, gdyż w pobliżu znajdował się niemiecki skład amunicji. Kościół ten stoi do dzisiaj, jedynie w 1948 r. dobudowano dwie zakrystie.
Od 1955 r. z inicjatywy ówczesnego proboszcza – ks. Jana Trochy na święta Bożego Narodzenia w kościele wystawiana jest ruchoma szopka, której twórcami są mieszkańcy Bierunia.

</doc>
<doc id="516820" url="https://pl.wikipedia.org/wiki?curid=516820" title="Chikungunya">
Chikungunya

Chikungunya (wymawiane: „czikungunia”), czikungunia – tropikalna choroba wirusowa, występująca głównie w południowej Azji i wschodniej Afryce, podobna do dengi, przenoszona przez komary.
W 2006 wystąpiły masowe zachorowania na wyspach Oceanu Indyjskiego (Reunion, Majotta, Seszele, Mauritius, Komory, Madagaskar, Malediwy) oraz w zachodnich, nadbrzeżnych rejonach Indii i w Malezji.
W 2007 zanotowano przypadki chikungunyi w okolicy Rimini we włoskim regionie Emilia-Romania. Był to pierwszy przypadek stwierdzony w Europie.
Historia.
Chorobę opisano po raz pierwszy w Tanzanii w 1953 roku. Określenie „chikungunya” ma pochodzić z jednego z tamtejszych narzeczy i oznaczać „zgarbienie”, „przykurczenie”.
Etiologia.
Choroba wywołana jest przez arbowirusa Chikungunya ("alfawirus" z rodziny "Togaviridae"). Choroba przenoszona jest przez komary ("Aedes aegypti", "Aedes albopictus" lub "Aedes polynesiensis"). Nie występuje transmisja pomiędzy ludźmi. Rezerwuarem zarazka są małpy. Wirus pochodzi z Afryki. Stwierdzono dwie mutacje pozwalające egzystować w "Aedes albopictus".
Objawy i przebieg.
Początkowo (3-7 dni po ekspozycji) zakażenie wirusem powoduje wystąpienie objawów rzekomogrypowych (gorączka, bóle głowy, nudności, osłabienie, bóle stawów i mięśni), wysypki i świądu skóry.
Gorączka zwykle ustępuje w ciągu kilku dni (tygodni), ale zdarzają się przedłużające się miesiącami bóle i zapalenia stawów, trwające nawet przez lata.
Nie ma dowodów na występowanie przypadków przebiegu krwotocznego ani neuroinwazji. Śmiertelność wynosi poniżej 1 przypadku na 1000 i dotyczy głównie osób w starszym wieku.
Leczenie i zapobieganie.
Nie opracowano szczepionki ani leczenia przyczynowego choroby. Leczenie jest objawowe i polega na podawaniu niesterydowych leków przeciwzapalnych. Przeciwwskazany jest kwas acetylosalicylowy.
Jedyną znaną metodą zapobiegawczą jest unikanie narażenia na ukłucia przez komary (moskitiery, repelenty).

</doc>
<doc id="516823" url="https://pl.wikipedia.org/wiki?curid=516823" title="Układ regulacji stałowartościowej">
Układ regulacji stałowartościowej

Układ regulacji stałowartościowej – w automatyce układ regulacji, którego algorytm działania realizuje utrzymanie wielkości regulowanej na stałym poziomie. 

</doc>
<doc id="516828" url="https://pl.wikipedia.org/wiki?curid=516828" title="Discovery Channel">
Discovery Channel

Discovery – edukacyjny kanał telewizyjny, założony w 1985 przez Johna Hendricksa w Stanach Zjednoczonych.
Odbiór.
Od 1989 roku dociera do 149 mln abonentów w 145 krajach na świecie (w tym 17 europejskich). Nadawany w Polsce od 1996 roku, początkowo na platformie satelitarnej Multichoice Kaleidoscope, następnie Wizja TV, a obecnie na platformach: Platforma Canal+, Cyfrowy Polsat, a także w wielu sieciach telewizji kablowej. Emituje przez 24 godziny dziennie filmy i programy popularnonaukowe, historyczne i przyrodnicze.
Wersja HDTV.
14 grudnia 2012 roku na satelicie Thor 6 (0,8°W) pojawiły się polskie wersje kanałów Discovery Channel HD i TLC HD.
17 stycznia 2013 nadawca kanału oficjalnie poinformował o wprowadzeniu kanału Discovery Channel HD (będącym wersją HD kanału Discovery Channel) i zastąpieniu nim dotychczas nadawanego kanału Discovery HD Showcase. Sygnał prowadzony z nowego dosyłu, był kolejno zastępowany u poszczególnych operatorów. Przykładowo w pierwszej kolejności 17 stycznia 2013 podmiana nastąpiła w sieci kablowej UPC Polska, 19 stycznia 2013 na wszystkich polskich platformach cyfrowych, a 31 stycznia 2013 w sieci kablowej Multimedia Polska.
Oglądalność Discovery Polska.
Wszyscy 4+:
Zagraniczne kanały Discovery w polskiej wersji językowej.
Wszystkie kanały są z lektorem (w tym blok programowy Discovery Kids). Dostępne są w wybranych sieciach kablowych i satelitarnych platformach cyfrowych:

</doc>
<doc id="516830" url="https://pl.wikipedia.org/wiki?curid=516830" title="Herb Jana Pawła II">
Herb Jana Pawła II

Opis herbu.
Na panoplium, składającym się z dwóch skrzyżowanych w skos kluczy św. Piotra, skierowanych piórami na zewnątrz i ku górze, gdzie jeden jest srebrny, a drugi złoty, tarcza heraldyczna, zbliżona w kształcie do tarczy typu angielskiego. Ponad tarczą tiara, spod której wyłania się podobna do stuły czerwona wstęga, ozdobiona na swoich rozłożonych na boki końcach złotymi krzyżami i wykończona złotą frędzlą. W błękitnym polu tarczy, krzyż złoty łaciński, (stykający się z krawędzią tarczy jak w przypadku figury zaszczytnej), przesunięty w prawo. Pod poprzeczną belką krzyża, po lewej (heraldycznie) stronie, złota litera M, oznaczająca Maryję.
Dewiza wybrana przez Jana Pawła II brzmiała "Totus Tuus" ("Cały twój"). Zgodnie jednak z zasadą konstrukcji stosowaną w herbach papieskich, dewiza ta nie była zamieszczana w herbie.
Dodatkowe informacje.
Autorem herbu papieskiego Jana Pawła II był ks. Bruno Bernard Heim.
Herb papieża nawiązuje do herbu kardynalskiego Karola Wojtyły. Pierwowzór poddano jednak rygorom stylizacji heraldycznej, w tym uwzględnieniu alternacji heraldycznej. Godło herbowe uzyskało więc barwę złotą w miejsce czarnej. Herb zyskał też stosowne dla herbu papieskiego oznaki przynależne godności urzędu – poprzez umieszczenie go na tle godła Stolicy Apostolskiej.

</doc>
<doc id="516831" url="https://pl.wikipedia.org/wiki?curid=516831" title="Układ regulacyjny">
Układ regulacyjny



</doc>
<doc id="516832" url="https://pl.wikipedia.org/wiki?curid=516832" title="Hallmark Channel">
Hallmark Channel

Hallmark Channel – dawny kanał telewizyjny nadawany przez 24 godziny na dobę, emitował filmy fabularne, seriale – głównie kryminalne i miniseriale, należał do Sparrowhawk Media jednego z największych w USA producentów filmów telewizyjnych. Stacja należała do NBCUniversal. Obok Oscarów i Złotych Globów zdobył 126 nagród Emmy, w 1997 roku zrealizował ponad 70 nowych tytułów, docierał do 12 mln widzów. 13 września 2010 o godz. 6:00 po dwunastoletniej obecności w Polsce kanał zakończył nadawanie, a w jego miejscu rozpoczął nadawanie kanał 13th Street Universal, który emituje filmy i seriale ze świata zbrodni i suspensu.

</doc>
<doc id="516834" url="https://pl.wikipedia.org/wiki?curid=516834" title="Marvolo Gaunt">
Marvolo Gaunt



</doc>
<doc id="516835" url="https://pl.wikipedia.org/wiki?curid=516835" title="Czesław Marchewczyk">
Czesław Marchewczyk

Czesław Marchewczyk (ur. 1 października 1912 w Krakowie, zm. 10 listopada 2003 w Krakowie) – polski hokeista i piłkarz ręczny, trzykrotny olimpijczyk.
Życiorys.
W hokej zaczął grać w Sokole Kraków, w 1927 przeniósł się do Cracovii, której barwom był wierny przez całą swoją karierę. Trzykrotnie zdobywał mistrzostwo Polski, w 1937, 1946, 1947.
Jako pierwszy krakowianin został powołany do reprezentacji Polski, w której rozegrał 66 meczów, zdobywając 20 bramek. Reprezentował Polskę na trzech olimpiadach zimowych: Lake Placid (1932), Garmisch-Partenkirchen (1936) i St Moritz (1948). Brał również udział w pięciu turniejach o hokejowe mistrzostwo świata (1930, 1935, 1937, 1938, 1939).
Grał również w piłkę ręczną, zdobywając dla Cracovii dwa razy mistrzostwo Polski - 1930, 1933. W 1935 rozegrał jedno spotkanie w reprezentacji kraju.
W 1934 ukończył Państwową Szkołę Techniczną - Wydział Budownictwa. W 1949 Akademia Górniczo-Hutnicza w Krakowie nadała mu stopień inżyniera budowniczego w zakresie architektury. Był pomysłodawcą i stał na czele społecznego komitetu budowy sztucznego lodowiska w Krakowie (otwartego w 1961). W latach 1957-1967 członek zarządu PZHL. Pochowany na Cmentarzu wojskowym przy ul. Prandoty w Krakowie.
Był odznaczony: Krzyżem Armii Krajowej, Krzyżem Kawalerskim Orderu Odrodzenia Polski i Medalem Cracoviae Marenti. W 1994 został odznaczony medalem Kalos Kagathos.
Został pochowany na cmentarzu wojskowym przy ul. Prandoty (kwatera XCVI-płd.-19).
W marcu 2013 rada miasta Krakowa jego imieniem nazwała plac w dzielnicy Grzegórzki w okolicach lodowiska Cracovii. 
Ojciec Jacka Marchewczyka, lekarza i działacza opozycji w PRL, Wojciecha Marchewczyka, dziennikarza i działacza opozycji, oraz Rafała Marchewczyka muzyka i dyrygenta.

</doc>
<doc id="516836" url="https://pl.wikipedia.org/wiki?curid=516836" title="Izostenuria">
Izostenuria

Izostenuria – gęstość względna moczu równa 1,010-1,012 kg/l. Jest to gęstość względna odbiałczonego osocza.

</doc>
<doc id="516838" url="https://pl.wikipedia.org/wiki?curid=516838" title="Herb Benedykta XVI">
Herb Benedykta XVI

Herb papieski Benedykta XVI – był to oficjalny herb Stolicy Apostolskiej w czasie pontyfikatu papieża Benedykta XVI (2005–2013).
Opis.
Benedykt XVI dokonał znaczącej modyfikacji herbu papieskiego: zniknęła tradycyjnie wieńcząca go tiara, zastąpiły ją mitra i paliusz.
Herb składa się z tarczy herbowej, dwóch kluczy św. Piotra, oraz mitry (infuły) biskupiej umieszczonej nad tarczą. Papieska infuła odróżnia się jednak od zwykłej, biskupiej 3 poziomymi paskami koloru złotego, symbolizującymi 3 piętra tiary: porządek, prawo i magisterium. Łączący je zaś pionowy pasek oznacza jedność tych cech w osobie papieża.
Tarcza składa się z trzech części.
Pierwsza jej część jest koloru złotego i mieści się z prawej (heraldycznie) strony na górze, znajduje się na niej głowa ciemnoskórej osoby z czerwoną koroną i kolczykiem w uchu (lewy profil twarzy). Joseph Ratzinger, zanim został prefektem Kongregacji Nauki Wiary, był arcybiskupem Monachium i Fryzyngi, a każdy z biskupów Fryzyngi miał ten symbol w swoim herbie. Wyobrażenie ukoronowanej głowy „Murzyna z Fryzyngi” pojawiło się w herbie dawnego biskupiego księstwa Fryzyngi w 1316 roku, za sprawą biskupa Konrada III. Wizerunek ten w niezmienionej formie przetrwał do chwili sekularyzacji przeprowadzonej w latach 1802–1803. W swojej autobiografii "Moje życie" wyjaśnia, że symbol ten stanowi wyrażenie uniwersalności Kościoła nieznającego różnic rasowych i klasowych, i w którym wszyscy stanowią jedność w Chrystusie. (Ga 3,28).
Część druga znajduje się z lewej (heraldycznie) strony u góry i znajduje się na niej brązowy niedźwiedź dźwigający na sobie czerwony pakunek z czarnym krzyżem. On także jest związany z biskupstwem Monachium i Fryzyngi, dokładnie z legendą o powstaniu tej diecezji. Według legendy, gdy koń pierwszego biskupa tamtejszej diecezji został zabity przez niedźwiedzia podczas pielgrzymki do Rzymu na początku VIII wieku – św. Korbinian zmusił zwierzę, aby zaniosło jego bagaże do celu podróży.
Ostatnia z części jest największa. Znajduje się na dole i jest koloru czerwonego, umieszczona została na niej złota muszla pielgrzymia (muszla przegrzebka czyli małża morskiego). Jest ona związana z sanktuarium św. Jakuba w Santiago de Compostela, gdzie pielgrzymi zostawiają muszle – jeden z atrybutów świętego, a także nawiązuje do widzenia biskupa Hippony – św. Augustyna, który ujrzał dziecko przelewające muszlą wodę z morza do dziury w piasku. Oznaczało to, że ludzki rozum nie jest zdolny w pełni pojąć tajemnicy Trójcy Świętej, a człowiek swoim umysłem ogarnia jedynie niewielką jej część. Dodać wypada, iż muszla znajduje się w herbie Schottenkloster w Ratyzbonie, gdzie przyszły papież wykładał teologię i jako arcybiskup umieścił „Jakobsmuschel” w swoim herbie. Ponadto pod herbem Benedykt XVI umieścił paliusz, z 3 czerwonymi krzyżami, który jest symbolem łączności między biskupem Rzymu a biskupami metropolitami i symbolem misji pasterskiej.
Papież Benedykt XVI, jeszcze jako biskup, jako swoją dewizę wybrał "Cooperatores Veritatis" ("Współpracownicy prawdy") – nie jest jednak ona nigdzie umieszczona w papieskim herbie, gdyż w herbach papieskich nie wstawiało się dewizy. Reguła ta została zmieniona przez papieża Franciszka, w którego herbie została umieszczona również dewiza.

</doc>
<doc id="516839" url="https://pl.wikipedia.org/wiki?curid=516839" title="Nefrostomia">
Nefrostomia



</doc>
<doc id="516841" url="https://pl.wikipedia.org/wiki?curid=516841" title="Sztuczny odbyt">
Sztuczny odbyt



</doc>
<doc id="516842" url="https://pl.wikipedia.org/wiki?curid=516842" title="Pałac w Goli">
Pałac w Goli

Pałac w Goli - zabytkowy pałac, znajdujący się we wsi Gola, 70 km na południe od Poznania koło miasta Gostyń na trasie Leszno – Jarocin.
Pałac w stylu klasycystycznym został zbudowany pod koniec XVIII wieku dla Jana Radolińskiego, podkomorzyca wschowskiego. Ukończenie go w takim stanie jak jest obecnie nastąpiło w 1827 roku przez ówczesnego właściciela, Andrzeja Potworowskiego. Otoczony jest zabytkowym parkiem z dwoma stawami pełnymi ryb, żab i kaczek. Myśliwski wystrój oraz zabytkowe meble w stylowych wnętrzach.

</doc>
<doc id="516844" url="https://pl.wikipedia.org/wiki?curid=516844" title="Urometr">
Urometr

Urometr – przyrząd wykorzystywany w diagnostyce medycznej służący do określania gęstości (ciężaru właściwego moczu. Urometr jest densymetrem szklanym areometrem o parametrach:

</doc>
<doc id="516847" url="https://pl.wikipedia.org/wiki?curid=516847" title="Profesor (stanowisko)">
Profesor (stanowisko)

Profesor (do 2018 profesor zwyczajny; skrót: prof. zw., ) – stanowisko w szkole wyższej przewidziane dla nauczyciela akademickiego posiadającego tytuł profesora.
Do 2018 było to stanowisko przewidziane dla pracownika naukowo-dydaktycznego lub pracownika naukowego, który posiada tytuł naukowy profesora (art. 114 ust. 1 ustawy z dnia 27 lipca 2005 – Prawo o szkolnictwie wyższym (, z późn. zm.)). Stanowisko profesora zwyczajnego było ukoronowaniem kariery naukowej pracowników uczelni, wiązało się bowiem z największym prestiżem – jest przyznawane szczególnie zasłużonym dla uczelni i wyróżniającym się naukowcom z tytułem naukowym profesora. 1 października 2018 wprowadzono stanowisko profesora i profesora uczelni.
W PRL.
Do 1990 profesor zwyczajny i profesor nadzwyczajny były dwoma odrębnymi tytułami naukowymi, które nadawała Rada Państwa; profesor zwyczajny był wyższy rangą niż profesor nadzwyczajny.
Stanowisko profesora zwyczajnego a tytuł naukowy profesora.
Tytuł naukowy profesora, na podstawie wniosku Centralnej Komisji do Spraw Stopni i Tytułów z inicjatywy rady uprawnionej podstawowej jednostki organizacyjnej, nadaje Prezydent RP postanowieniem w sprawie nadania tytułu profesora. Stanowisko profesora zwyczajnego przyznawane natomiast było jako etat przez upoważnione organy uczelni wyłącznie osobom mającym tytuł naukowy profesora. Stanowisko profesora nadzwyczajnego mogło być natomiast powierzone pracownikom naukowym lub naukowo-dydaktycznym, którzy mieli tytuł naukowy albo stopień doktora habilitowanego, a w wyjątkowych wypadkach osobom mającym stopień naukowy doktora.
W stanie prawnym obowiązującym w latach 2005 do 2018 stanowisko profesora zwyczajnego miało wyższą rangę niż stanowisko profesora nadzwyczajnego.

</doc>
<doc id="516848" url="https://pl.wikipedia.org/wiki?curid=516848" title="Profesor uczelni">
Profesor uczelni

Profesor uczelni i profesor instytutu – stanowiska naukowe na polskich uczelniach, w instytutach PAN i instytutach badawczych.
Nazwa „profesor uczelni” była obiegowo używana już przed 2018 rokiem, kiedy to stanowisko zostało wprowadzone ustawą zastępując stanowisko profesora nadzwyczajnego. Obocznie stosuje się też określenie „profesor uczelniany”, żartobliwie również „profesor podwórkowy”.
Tytulatura.
Dla odróżnienia od osoby mającej tytuł profesora, stanowisko profesora uczelni lub instytutu powinno być zapisywane po nazwisku, razem z nazwą uczelni lub instytutu (przeważnie w postaci skrótowca), przez którą jest zatrudniony. Przykład poprawnego zapisu to: 
Ten sposób informowania o posiadanych stopniach lub tytule jest powszechnie aprobowany przez środowiska naukowe lub artystyczne. Zapisy typu "prof. UJ dr hab. Jan Nowak" są uznawane za niepoprawne.
Profesor uczelni.
Wprowadzone ustawą Prawo o szkolnictwie wyższym i nauce z 2018 roku stanowisko profesora uczelni może piastować nauczyciel akademicki posiadający co najmniej stopień doktora oraz znaczące osiągnięcia naukowe, artystyczne, dydaktyczne lub zawodowe, natomiast do zatrudnienia na stanowisku profesora instytutu wymagany jest co najmniej stopień doktora habilitowanego.
Stanowisko to jest wyższe od adiunkta i niższe od profesora. Na język angielski nazwa tego stanowiska tłumaczona jest jako "associate professor". Nie należy natomiast tłumaczyć tego stanowiska na "university professor", które w systemie amerykańskim jest stanowiskiem bardziej prestiżowym.
Profesor nadzwyczajny.
W myśl ustawy obowiązującej do 2018 roku, stanowisko profesora nadzwyczajnego było przewidziane dla pracownika naukowego lub naukowo-dydaktycznego, który miał stopień doktora habilitowanego lub tytuł naukowy profesora. Ustawodawca dopuszczał także zatrudnienie na stanowisku profesora nadzwyczajnego osoby, która miała jedynie stopień naukowy doktora oraz znaczne i twórcze osiągnięcia w pracy naukowej, jednak wymagało to pozytywnej opinii Centralnej Komisji do Spraw Stopni i Tytułów. Na uczelniach morskich na stanowisku profesora nadzwyczajnego można było zatrudnić doktora mającego dodatkowo najwyższy dyplom morski, to znaczy kapitana żeglugi wielkiej lub starszego mechanika. Istniało wówczas również osobne stanowisko profesora wizytującego.

</doc>
<doc id="516849" url="https://pl.wikipedia.org/wiki?curid=516849" title="Odma zaotrzewnowa">
Odma zaotrzewnowa

Odma zaotrzewnowa - to radiologiczna metoda diagnostyczna, obecnie o historycznym znaczeniu, polegająca na wprowadzeniu około 1000 ml powietrza lub tlenu do przestrzeni zaotrzewnowej celem uwidocznienia nerek.
Igłą wkłutą przez skórę krocza (inne drogi wprowadzenia igły - nadłonowa i lędźwiowa) podawało się powietrze, które następnie rozprzestrzeniało się równomiernie w całej przestrzeni zaotrzewnowej i wówczas uzyskiwało się bardzo dobrą widoczność zarysów nerek podczas wykonania badania radiologicznego.
Obecnie w dobie badań tomograficznych nie wykonuje się już odmy zaotrzewnowej.

</doc>
<doc id="516850" url="https://pl.wikipedia.org/wiki?curid=516850" title="Układ regulacji adaptacyjnej">
Układ regulacji adaptacyjnej



</doc>
<doc id="516852" url="https://pl.wikipedia.org/wiki?curid=516852" title="Herb Pawła VI">
Herb Pawła VI

Herb papieski Pawła VI był oficjalnym herbem Stolicy Apostolskiej w czasie pontyfikatu Pawła VI (1963-1978).
Skład.
Herb składa się z tarczy herbowej, dwóch kluczy św. Piotra, oraz tiary papieskiej umieszczonej nad tarczą. Tarcza herbowa jest koloru czerwonego i składa się z sześciu białych szczytów położonych na dole, oraz z trzech lilii koloru białego położonych nad szczytami. Papież Paweł VI jako dewizę wybrał słowa In nomine Domini (W imię Pańskie).

</doc>
<doc id="516853" url="https://pl.wikipedia.org/wiki?curid=516853" title="Układ regulacji nadążnej">
Układ regulacji nadążnej

Układ regulacji nadążnej (, układy śledzące) – taki układ automatyki, którego algorytm działania realizuje pewien przebieg wielkości sterowanej, przy czym przebieg ten nie jest znany.
Sygnał sterujący formula_1 jest nieznaną funkcją czasu. Zmiany sygnału sterującego formula_1 nie zależą od procesu zachodzącego wewnątrz układu automatycznej regulacji, ale są wywołane zjawiskami zachodzącymi poza tym układem. Zmiany w czasie wartości wielkości zadanej formula_3 są zwykle również nieznane. Wartości tej funkcji są określone przez czynniki występujące na zewnątrz układu regulacji. Zadaniem tego układu jest takie sterowanie obiektem, aby zmiany wielkości regulowanej nadążały za zmianami wartości zadanej. Wartość zadaną nazywa się "wielkością wiodącą".
Pewną odmianą układów śledzących są układy programowalne, w których sygnał wejściowy formula_4 jest z góry określony (znaną) funkcją czasu.

</doc>
<doc id="516859" url="https://pl.wikipedia.org/wiki?curid=516859" title="Alaskan klee kai">
Alaskan klee kai

Alaskan klee kai – północna rasa psa w typie szpica. Nazwa "klee kai" wywodzi się z języka Inuitów, gdzie oznacza "mały pies".
Rys historyczny.
Rasa ta została wyhodowana w Wasilla (Alaska) w połowie lat 70. XX wieku przez Lindę S. Spurlin i jej rodzinę , zainspirowaną przypadkowo skojarzonym alaskan husky z małym psem. Utworzono ją na bazie husky syberyjskiego i psów w typie alaskan husky oraz schipperke i american eskimo dog tak, aby zmniejszyć rozmiar psów jednocześnie unikając karłowatości.
Pierwotnie rasa nazywała się klee kai. W 1995 roku zmieniono jej nazwę na alaskan klee kai. United Kennel Club zarejestrował wzorzec rasy 1 stycznia 1997. Wyselekcjonowano trzy odmiany różniące się wielkością: toy, miniatura i standard.
Zachowanie i charakter.
Alaskan klee kai skore są do zabaw i aktywności fizycznej, do obcych odnoszą się z rezerwą. Odpowiednio socjalizowany jest psem zrównoważonym i oddanym, psy tej rasy mocno przywiązują się do właścicieli. 
Zdrowie i pielęgnacja.
Rasa ta nie ma większych kłopotów ze zdrowiem. Ze względu na swoje rozmiary mogą być trzymane w mieszkaniu pod warunkiem, że zostanie im zapewniona odpowiednia, codzienna dawka ruchu. Powinny być regularnie szczotkowane. Żyją do 14 lat.

</doc>
<doc id="516863" url="https://pl.wikipedia.org/wiki?curid=516863" title="Sarah McLachlan">
Sarah McLachlan

Sarah McLachlan, O.C. (ur. 28 stycznia 1968 w Halifaksie) – kanadyjska wokalistka, pianistka i kompozytorka.
Jako dziecko pobierała lekcje śpiewu oraz gry na fortepianie. Jako nastolatka uczęszczała do Queen Elizabeth High School. W 1988 roku ukazał się jej debiutancki album pt. "Touch", który uzyskał status platynowej płyty w Kanadzie i do 2006 rozszedł się w nakładzie ponad 40 mln egzemplarzy na całym świecie.
W 2005 roku wzięła udział w koncercie Live 8 w USA. 7 października 2008 wydała kompilację swoich przebojów pt. "Closer: The Best of Sarah McLachlan", na której umieścił również dwie premierowe piosenki, w tym singiel "U Want Me 2".
Została trzykrotnie nagrodzona statuetką Grammy Awards: dwukrotnie w kategorii "Best Female Pop Vocal Performance" za "Building a Mystery" (1998) i "I Will Remember You" (2000) oraz raz w kategorii "Best Pop Instrumental Performance" za "Last Dance" (1997).

</doc>
<doc id="516864" url="https://pl.wikipedia.org/wiki?curid=516864" title="Jarosław Morawiecki">
Jarosław Morawiecki

Jarosław Morawiecki (ur. 11 marca 1964 w Siemianowicach Śląskich) - polski hokeista, olimpijczyk, trener hokejowy.
Życiorys.
Zawodnik występujący na pozycji środkowego napastnika. Wychowanek Zagłębia Sosnowiec, w barwach którego zdobył w 1984 roku wicemistrzostwo, a w 1985 roku mistrzostwo Polski.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Uczestnik igrzysk olimpijskich w Calgary w 1988. W drugim meczu turnieju 16 lutego 1988 wystąpił w meczu przeciw aktualnym mistrzom świata, reprezentacji Szwecją (1:1), w którym zdobył gola. W trzecim spotkaniu 18 lutego 1988 przeciw Francji (6:2) także zdobył bramkę. Po tym meczu przeprowadzono kontrolę antydopingową Morawieckiego, która wykazała w jego moczu obecność testosteronu i epitestosteronu w ilości przekraczających normy określone przez komisję medyczną MKOl. Wskutek tego wynik spotkania Polski z Francją został anulowany i zweryfikowany na 0:2 na niekorzyść Polski. Według oficjalnego stanowiska polskiej reprezentacji, niedozwolone środki zostały podane zawodnikowi w barszczu z krokietami na przyjęciu u Polonii. Decyzją IIHF na Morawieckiego została nałożona 18-miesięczna dyskwalifikacja, która wkrótce potem została podtrzymana przez PZHL. Po dyskwalifikacji wraz z kolegą prowadził sklep spożywczy w Sosnowcu.
W czerwcu 1989 został powołany przez selekcjonerów Emila i Tadeusza Nikodemowiczów do kadry Polski na drugie półrocze 1989 roku (okres dyskwalifikacji mijał w sierpniu 1989). W sezonie 1989/1990 powrócił na lód. Pod koniec grudnia 1989 w barwach Polski grał w międzynarodowym turnieju Mont Blanc, w którym zdobył gola. W sezonie 1989/1990 grał w barwach Zagłębia Sosnowiec, a w jego trakcie po meczu 27 stycznia 1990 został poddany kontroli antydopingowej, która po raz kolejny wykazała w jego organizmie nadmiar testosteronu, w związku z czym decyzją zarządu PZHL z 12 marca 1990 został ukarany bezwarunkową, dożywotnią dyskwalifikacją. W 1992 kara została zawieszona.
Karierę kontynuował w Szwecji w II-ligowym Olofstroem IK oraz we francuskim klubie Caen. W 1997 powrócił do Polski i występował w KKH Katowice, Zagłębiu, GKS Tychy (od stycznia 2000) i TKH Toruń. W 2003 zakończył karierę zawodniczą.
W reprezentacji Polski zagrał 57 razy strzelając 17 bramek. Brał udział w trzech turniejach o mistrzostwo świata: 1985, 1986, 1987.
Był trenerem m.in. w Zagłębiu Sosnowiec oraz w TKH Toruń. W późniejszym czasie został szkoleniowcem reprezentacji Polski do lat 20, SMS II Sosnowiec, reprezentacji Polski do lat 18. W sezonie I ligi 2016/2017 główny trener SMS U18 Sosnowiec. 4 września 2018 został ogłoszony głównym trenerem reprezentacji Polski do lat 16. Pozostawał na tym stanowisku w sezonie 2019/2020,

</doc>
<doc id="516866" url="https://pl.wikipedia.org/wiki?curid=516866" title="Ted Schroeder">
Ted Schroeder

Frederick Rudolph Schroeder, Ted Schroeder (ur. 20 lipca 1921 w Newark, New Jersey, zm. 26 maja 2006 w La Jolla, Kalifornia) – tenisista amerykański, zwycięzca Wimbledonu i mistrzostw USA, zdobywca Pucharu Davisa.
Kariera tenisowa.
Jeden z wychowanków Los Angeles Tennis Club i Perry’ego Jonesa, w 1939 zdobył mistrzostwo USA juniorów, a w 1942 mistrzostwo uczelniane kraju ("US Intercollegiate") w grze pojedynczej i podwójnej (z Larry Dee), jako student Stanford University. Miał już w tym momencie za sobą znaczące sukcesy w gronie seniorów, przede wszystkim dwukrotne wielkoszlemowe mistrzostwo USA w parze z Jackiem Kramerem. W 1942 do tytułu akademickiego dołożył także dorosłe mistrzostwo USA, pokonując w finale Franka Parkera. Był drugim – po Donie McNeillu w 1940 – zwycięzcą mistrzostw USA seniorskich i akademickich w jednym sezonie. Zanotował wymowny stopniowy awans w hierarchii mistrzostw USA – w debiucie w 1939 odpadł w III rundzie, rok później w ćwierćfinale, w 1941 w półfinale. W 1942 znalazł się na czele rankingu amerykańskiego, ze względu na toczącą się wojnę jedynej liczącej się klasyfikacji tenisowej w tym okresie.
Po tytuł w 1942 sięgnął jeszcze jako cywil, ale wkrótce został powołany do wojska. Na kolejne wielkoszlemowe zwycięstwo czekał do 1947, kiedy ponownie triumfował w mistrzostwach USA w deblu z Kramerem. W 1949 odniósł – w swoim jedynym starcie w tej imprezie – zwycięstwo wimbledońskie. Aż cztery pojedynki (w tym trzy ostatnie) Schroedera rozstrzygały się w pięciu setach, co sprawiło, że przylgnął do niego przydomek „Teda szczęściarza”. W I rundzie pokonał Gardnara Mulloya 3:6, 9:11, 6:1, 6:0, 7:5, w ćwierćfinale Franka Sedgmana 3:6, 6:8, 6:3, 6:2, 9:7, w półfinale Erica Sturgessa 3:6, 7:5, 5:7, 6:1, 6:2, w finale Jaroslava Drobnego 3:6, 6:0, 6:3, 4:6, 6:4. Szczęście sprzyjało Schroederowi szczególnie w ćwierćfinale przeciwko Sedgmanowi, kiedy obronił dwie piłki meczowe, w tym jedną w kuriozalnych okolicznościach – zmuszony do drugiego podania po wywołaniu w pierwszym błędu stóp, pozwolił sobie na ryzykowny serwis, a następnie zakończył akcję wolejem zagranym ramą rakiety.
Na Wimbledonie w 1949 doszedł także do finału debla z Mulloyem, ale para ta przegrała do Parkera i Gonzaleza. Kilka miesięcy później Schroeder zmierzył się z Gonzalezem w finale mistrzostw USA i przegrał po zaciętym meczu, mimo prowadzenia 2:0 w setach. Porażka ta kosztowała go pozycję lidera rankingu amerykańskiego i światowego, a także kontrakt zawodowy z promotorem Bobby Riggsem na mecze przeciwko dawnemu partnerowi deblowemu Kramerowi. W tej sytuacji kontynuował występy amatorskie przez kilka lat, nie odnosząc już tak spektakularnych zwycięstw, ale wygrywając m.in. mistrzostwa USA na kortach twardych w 1951.
Brak kontraktu zawodowego pozwolił mu także kontynuować występy w Pucharze Davisa. Schroeder debiutował w tych rozgrywkach w 1946 i przyczynił się do odzyskania przez Amerykanów trofeum, pokonując na otwarcie finału z Australią Johna Bromwicha i dokładając punkt deblowy z Kramerem (przeciwko Bromwichowi i Quistowi). Był także w zwycięskich składach w 1947, 1948 i 1949. W tych latach Amerykanie, jako obrońcy tytułu, nie uczestniczyli w rywalizacji w pełnym wymiarze, występując jedynie w finale z wyłonioną ekipą pretendentów ("Challenge Round"), za każdym razem Australią. W 1950 Amerykanie nie sprostali rywalom (Schroeder przegrał z Kenem McGregorem i Frankiem Sedgmanem oraz mecz deblowy w parze z Gardnarem Mulloyem) i rok później walczyli w normalnych rozgrywkach o finał, pokonując m.in. silną ekipę szwedzką. W finale Pucharu Davisa 1951 – ponownie przeciwko Australii – Schroder przegrał na otwarcie z Sedgmanem, a później grę podwójną w parze z Tony Trabertem. Zdołał jeszcze wyrównać stan rywalizacji na 2:2 po zwycięstwie nad Mervynem Rose, ale ostatecznie Puchar pozostał przy Australijczykach (w ostatnim singlu Sedgman pokonał Seixasa). Łącznie Schroeder w ramach Pucharu Davisa odniósł 13 zwycięstw i poniósł 6 porażek.
Praworęczny Schroeder znalazł się na liście Jacka Kramera 22 najwybitniejszych zawodników w historii tenisa (opublikowanej w książce "The Game – My 40 Years in Tennis", 1979), wprawdzie nie w pierwszym szeregu, ale obok takich zawodników, jak Rod Laver, Lew Hoad, Jack Crawford, Björn Borg, Jimmy Connors czy Arthur Ashe. Kramer podkreślał braki w uderzeniach Schroderea z głębi kortu, ale wysoko cenił jego wolę walki i umiejętności wolejowe, szczególnie ze strony bekhendowej. Uważał także drugie podanie Schroedera za jedno z najlepszych w tenisie, właśnie ten element – obok odporności psychicznej – wymieniając jako źródło jego sukcesów w zaciętych, pięciosetowych meczach.
Schroeder, który występy na kortach łączył z prywatną działalnością w biznesie, w 1966 został wpisany do Międzynarodowej Tenisowej Galerii Sławy. Jego syn John został zawodowym golfistą.

</doc>
<doc id="516867" url="https://pl.wikipedia.org/wiki?curid=516867" title="Fred Schroeder Jr.">
Fred Schroeder Jr.



</doc>
<doc id="516868" url="https://pl.wikipedia.org/wiki?curid=516868" title="Frederick Schroeder">
Frederick Schroeder



</doc>
<doc id="516870" url="https://pl.wikipedia.org/wiki?curid=516870" title="Bogdan Dziubiński">
Bogdan Dziubiński

Bogdan Krzysztof Dziubiński (ur. 1 stycznia 1958 w Nowym Targu) – polski hokeista, olimpijczyk.
Kariera sportowa.
Zawodnik występujący na pozycji napastnika. Reprezentował barwy: Podhala Nowy Targ, Legii Warszawa, Cracovii oraz Krems (Austria). W barwach Podhala sześć razy zdobywał mistrzostwo i dwa razy wicemistrzostwo Polski.
W reprezentacji polski rozegrał 70 spotkań zdobywając 45 bramek. Uczestnik Zimowych Igrzysk Olimpijskich w Lake Placid w 1980 oraz trzech turniejów o mistrzostwo świata - 1977, 1981, 1982.
Był w komitecie założycielskim Towarzystwa Sportowego Old Boys Podhale.
Jego bratankiem jest Krystian Dziubiński, również hokeista.

</doc>
<doc id="516871" url="https://pl.wikipedia.org/wiki?curid=516871" title="Spółdzielnia socjalna">
Spółdzielnia socjalna

Spółdzielnia socjalna – podmiot polskiego prawa łączący cechy przedsiębiorstwa oraz organizacji pozarządowej (przedsiębiorstwo społeczne). Członkami spółdzielni socjalnej muszą być co najmniej w 50% osoby zagrożone wykluczeniem społecznym. Ustawowo celem spółdzielni jest powrót do uregulowanego życia społecznego i aktywności na rynku pracy jej członków. Spółdzielnia socjalna, jako rodzaj spółdzielni pracy, opiera się na zasadzie osobistego świadczenia pracy przez jej członków.
Instytucja spółdzielni socjalnej została w Polsce wprowadzona ustawą z 20 kwietnia 2004 o promocji zatrudnienia i instytucjach rynku pracy, która jednocześnie zmieniła ustawę z 16 września 1982 Prawo spółdzielcze.
Aktualną podstawą prawną dla działania spółdzielni socjalnych jest ustawa z 27 kwietnia 2006 o spółdzielniach socjalnych.
Założenie spółdzielni.
Spółdzielnię socjalną mogą założyć osoby z pełną zdolnością do czynności prawnych i równocześnie zaliczające się do przynajmniej jednej z następujących kategorii:
oraz inne osoby, pod warunkiem, że ich liczba nie przekracza 50% ogólnej liczby założycieli.
Założyciele spółdzielni to 3 osoby, jeżeli założycielami są osoby fizyczne. W takiej sytuacji istnieje obowiązek uzupełnienia składu członkowskiego spółdzielni do 5 osób w terminie 12 miesięcy. [art. 5 ust 1 i nowy ust 1a]
Spółdzielnia socjalna jest osobą prawną i podlega wpisowi do Krajowego Rejestru Sądowego na wniosek założycieli, do którego obowiązkowo dołączają zaświadczenia potwierdzające ich status jako osób należących do wymienionych kategorii (orzeczenie o stopniu niepełnosprawności, zaświadczenie powiatowego urzędu pracy o statusie bezrobotnego, zaświadczenie o statusie bezdomnego realizującego indywidualny program wychodzenia z bezdomności, o zakończeniu przez osoby uzależnione wymaganych programów terapeutycznych itp.).
Spółdzielnię socjalną mogą również założyć co najmniej dwie spośród następujących osób prawnych:
Osoby prawne po założeniu spółdzielni socjalnej zobowiązane są do zatrudnienia co najmniej 5 osób spośród tych wymienionych w art. 4 ust. 1 ustawy o spółdzielniach socjalnych w terminie 6 miesięcy od zarejestrowania spółdzielni w Krajowym Rejestrze Sądowym.
Założona spółdzielnia musi w obrocie posługiwać się oznaczeniem "Spółdzielnia Socjalna" lub skrótem SPNS 
Spółdzielcy.
Spółdzielnia socjalna nie może mieć mniej niż 5 i więcej niż 50 członków, w przeciwnym razie podlega likwidacji. To samo dotyczy sytuacji, kiedy limit liczby członków ze szczególnymi kwalifikacjami będzie przekraczał 50% ogólnej liczby członków spółdzielni nieprzerwanie przez 3 miesiące. Ograniczenie maksymalnej ogólnej liczby członków do 50 nie dotyczy spółdzielni socjalnych powstałych z przekształcenia dotychczasowych spółdzielni niewidomych i inwalidów.
Krąg osób, które mogą być członkami spółdzielni, jest szerszy od określonego wyżej kręgu możliwych założycieli.
Bez prawa członkostwa pracę na rzecz spółdzielni socjalnej mogą wykonywać osoby skazane na karę ograniczenia wolności oraz wolontariusze.
Działalność spółdzielni.
Spółdzielcy prowadzą działalność o dwojakim charakterze. Nadrzędnym ich celem jest powrót do uregulowanego życia społecznego i zawodowego i temu celowi podporządkowana jest podstawowa działalność spółdzielni. W art. 2 ust. 2 ustawy o spółdzielniach socjalnych wskazano, iż działa ona na rzecz:
Drugim celem spółdzielców jest prowadzenie przedsiębiorstwa w oparciu o wspólną pracę (art. 2 ust. 1 ustawy).
Ponadto spółdzielnia socjalna może prowadzić działalność społeczną, kulturalno-oświatową oraz społecznie użyteczną – zarówno na rzecz swoich członków jak również środowiska lokalnego. Cele te są finansowane z nadwyżki bilansowej (art. 10 ust. 1 ustawy), która nie może być podzielona między członków spółdzielni (art. 10 ust. 2 ustawy)
Zrzeszenia spółdzielni.
Podejmowane są próby nawiązania współpracy pomiędzy poszczególnymi spółdzielniami, polegającej m.in. na wymianie doświadczeń i wspólnym staraniach o wprowadzanie przepisów wspierających rozwój spółdzielczości socjalnej. Aktywny na tym polu jest Ogólnopolski Związek Rewizyjny Spółdzielni Socjalnych (OZRSS).
Głównym celem OZRSS jest:

</doc>
<doc id="516872" url="https://pl.wikipedia.org/wiki?curid=516872" title="Lista pozycji seksualnych">
Lista pozycji seksualnych

To hasło dotyczy pozycji seksualnych. Zawiera listę i opis różnych form współżycia, a także zachowań seksualnych pomiędzy ludźmi.
Nazewnictwo.
Poniżej opisano stosunki seksualne kobiety z mężczyzną lub mężczyznami. Większość pozycji jest jednak również praktykowana przy stosunkach jednopłciowych, czy to mężczyzn czy kobiet z użyciem strap-on dildo.
Pozycje genitalne.
Pozycje genitalne dotyczą kontaktów seksualnych, w których dochodzi do kontaktu genitaliów partnerów. Dotyczy to najczęściej przyrodzenia lub wibratora, penetrującego pochwę lub odbyt. Jednakże te pozycje mogą być użyte bez penetracji.
Pozycje tylne.
W większości pozycji tylnych możliwa jest nie tylko penetracja pochwy, ale i odbytu.
Pozycje oralne.
Zachowanie seksualne polegające na pieszczeniu ciała partnerki lub partnera, a w szczególności narządów płciowych oraz innych stref erogennych, z użyciem języka i ust.
Cunnilingus.
Seks oralny dotyczący kobiecych genitaliów.
Fellatio.
Seks oralny dotyczący męskich genitaliów. Jego formą jest głębokie gardło , które polega na wzięciu wzwiedzionego przyrodzenia w całości do jamy ustnej i gardła (niekiedy wraz z moszną). Jedną z możliwości jest „trzepot motyla”, polegający na trzepotaniu językiem wzdłuż i w poprzek pręgi znajdującej się na spodniej stronie członka.
Pozycje 69.
Jednoczesny seks oralny między dwojgiem osób. Kochankowie ułożeni są w odwrotnych kierunkach, pobudzając się jednocześnie.
Pozycje Anilingus.
Aktywność seksualna polegająca na kontakcie pomiędzy odbytem jednej osoby a ustami i językiem drugiej. Anilingus jest jednocześnie formą seksu analnego i seksu oralnego. Potocznie określany często jako rimming od kolokwializmu pochodzenia angielskiego. Często tej formie pieszczot towarzyszy również stymulacja krocza.
Seks grupowy.
Wielokrotna penetracja.
Penetracja może być wykonana z użyciem palców, stóp, palców stóp, wibratorów lub klasycznie – przyrodzeniem.
Podwójna penetracja.
„Podwójna penetracja” – jednoczesna penetracja, odbytu i pochwy, odbytu i ust lub ust i pochwy.
Potrójna penetracja.
Jednoczesna penetracja ust, pochwy i odbytu.
Poczwórna penetracja.
Podwójna penetracja pochwy i odbytu (ang. DVDA): jednoczesna penetracja dwoma przyrodzeniami odbytu i dwoma pochwy, fizycznie niemożliwa. Termin ten zyskał popularność dzięki filmowi „Orgazmo” twórców serii „South Park”

</doc>
<doc id="516874" url="https://pl.wikipedia.org/wiki?curid=516874" title="May S. Bundy">
May S. Bundy



</doc>
<doc id="516878" url="https://pl.wikipedia.org/wiki?curid=516878" title="Pisana (polana)">
Pisana (polana)

Polana Pisana – polana leżąca w Dolinie Kościeliskiej w Tatrach Zachodnich. Położona jest na wysokości 1010–1100 m. Składa się z dwóch części: Niżniej Polany Pisanej po zachodniej stronie Kościeliskiego Potoku i Wyżniej Polany Pisanej po wschodniej stronie tego potoku.
Polana znajduje się na obszarze zbudowanym z margli kredowych. Dawniej była użytkowana pastersko, wchodziła w skład dawnej Hali Pisanej. Obecnie stopniowo zarasta górnoreglowym lasem. Wyżnia Polana Pisana miała w 1955 r. powierzchnię ok. 6 ha, Niżnia ok. 7 ha, ale w 2004 r. w wyniku zarośnięcia ich powierzchnia zmniejszyła się: Wyżniej o ok. 42%, Niżniej o ok. 65%.
Ponad polaną wznoszą się od zachodu Raptawicka Turnia i Stoły, a od wschodu Organy, Upłazkowa Turnia, Zdziary Pisaniarskie, Ratusz (1296 m), Saturn (1391 m), od północy Zbójnicka Turnia. Pod Saturnem znajdują się ubogie złoża rudy ołowiu.
Wszystkie te turnie zbudowane są z wapieni i dolomitów i znajdują się w nich liczne jaskinie. Jeszcze w XIX wieku ze żlebu Żeleźniak, wpadającego do tej polany, oraz z pobliskich Stołów, wydobywano wysokogatunkowe rudy żelaza. W czasie II wojny światowej z szałasu znajdującego się na polanie często korzystali tatrzańscy kurierzy i partyzanci. Obecnie szałas ten już nie istnieje. W styczniu 1945 r. Niemcy spalili go podczas bitwy z radzieckimi partyzantami kpt. Potiomkina. Po wojnie został odbudowany, przez jakiś czas służył turystom i GOPR-owi, a w 1987 r. został powtórnie spalony, tym razem przez filmowców kręcących tu film pt. "Trójkąt bermudzki".
Powyżej polany znajduje się przewężenie, zwane Wyżnią Kościeliską Bramą (Bramą Raptawicką). Po przejściu dwóch mostków, 150 m w górę ponad polaną odchodzi na lewo jednokierunkowy szlak turystyczny do Wąwozu Kraków. 700 m wyżej znajduje się Skała Pisana – wapienna ściana z tysiącami wyrytych autografów dawnych turystów (m.in. można odczytać autograf malarza Henryka Siemiradzkiego). Pod skałą znajduje się duży otwór i wywierzysko, które jest połączone z podziemną odnogą Kościeliskiego Potoku i odwadnia Wąwóz Kraków. Otwór prowadzi do Jaskini Wodnej pod Pisaną. Naprzeciwko skały znajdują się udostępnione dla turystów jaskinie: Raptawicka, Obłazkowa i Mylna, prowadzą tam znakowane szlaki turystyczne.
Do Polany Pisanej dostać się można z Kir leżących u wylotu tej doliny, przy szosie z Zakopanego (pieszo 1 h, z powrotem 50 min), albo dojechać dorożką góralską lub saniami. Trasa prowadzi cały czas dnem Doliny Kościeliskiej. Na polanie znajduje się postój dorożek, bufet, ławki i stoły dla turystów, WC i pomnik upamiętniający żołnierzy brygady partyzanckiej im. Szczorsa i ich walkę z hitlerowcami w latach 1944–1945. Polana jest najczęściej miejscem odpoczynku turystów podążających dalej.
Nazwa polany występuje już w bardzo starych dokumentach i pochodzi prawdopodobnie od tego, że była opisywana przez kartografów. W rejonie polany znajdują się stanowiska bardzo rzadkiego w Polsce gatunku rośliny – zarzyczki górskiej.

</doc>
<doc id="516881" url="https://pl.wikipedia.org/wiki?curid=516881" title="Elżbieta Pleszczyńska">
Elżbieta Pleszczyńska

Elżbieta Pleszczyńska (ur. 20 marca 1933 w Woli Wydrzynej) – polska statystyk, profesor zwyczajny nauk matematycznych, działaczka społeczna na rzecz pomocy osobom z niepełnosprawnością.
Dzieciństwo.
Najmłodsze dziecko Ludwika Pleszczyńskiego i Róży z Gerliczów Pleszczyńskiej. Ojciec walczył o niepodległość, otrzymał krzyż Virtuti Militari, został komendantem straży ogniowej w Sulmierzycach, był wybrany do Rady Gminnej, Rady Powiatowej, Wydziału Powiatowego, a w 1938 roku także na posła Sejmu Rzeczypospolitej. Elżbieta miała dwóch braci, Stefana i Wacława, oraz siostrę Halinkę, która zmarła wkrótce po urodzeniu. Trzynastego dnia powstania warszawskiego jako jedenastoletnia dziewczynka trafiła do obozu w Pruszkowie, a potem do fabryki amunicji w Vöhrenbach w Schwarzwaldzie. Później wróciła do rodzinnych stron, jednak ze względu na to, że jej matka była dziedziczką majątku Wydrzynej Woli, po wojnie cała rodzina musiała uciekać. Wyjechali do Kępna, gdzie gościli u Zakrzewskich, rodziny dalekiego znajomego. Później zatrzymali się w Poznaniu. Kiedy w 1948 likwidowano Państwowe Nieruchomości Ziemskie, a pracowników wtrącano do więzienia, Ludwik Pleszczyński, będący dyrektorem okręgu lubuskiego, uniknął uwięzienia ze względu na ciężką operację, i Pleszczyńscy wrócili do Warszawy.
Działalność naukowa.
Była jedną z pięciu osób z klasy maturalnej, które nie należały do ZMP. Dostała rekomendacje na studia tylko dzięki temu, że przygotowała do matury dwójkę słabszych uczniów.
W 1956 została magistrem matematyki na Uniwersytecie Warszawskim (Wydział Matematyki, Fizyki i Chemii). Po obronie wybrała pracę naukową, podobnie zresztą jak jeden z jej braci, Wacław Pleszczyński, późniejszy profesor Akademii Rolniczej w Lublinie.
W 1958 Elżbieta z małym dzieckiem zdołała uniknąć eksmisji z wynajmowanego w Warszawie pokoju. Dopiero w 1959 uzyskali mieszkanie kwaterunkowe.
Od 1956 do 1972 Pleszczyńska pracowała w Instytucie Matematycznym PAN, gdzie zajmowała się statystyką matematyczną. W 1965 obroniła tam u prof. Jana Oderfelda doktorat z dziedziny analizy dyskryminacyjnej ("Moc testu a rozdzielność hipotez w projektowaniu badań statystycznych"). Na przełomie lat 1967/8 odbyła czteromiesięczny staż naukowy na Uniwersytecie Walijskim, a na przełomie 1971/1972 sześciomiesięczny na Uniwersytecie Montrealskim. W 1973 obroniła w IMPAN habilitację ("Problemy estymacji trendu w analizie statystycznej szeregów czasowych").
Następnie w 1973 przeniosła się do Instytutu Podstaw Informatyki PAN. W 1977, 1979 i 1989 wyróżniona nagrodą Sekretarza Naukowego PAN. W 1981 odwiedziła Włochy na zaproszenie Włoskiej Akademii Nauk. W 1993 została mianowana profesorem nauk matematycznych.
W latach 90., wraz z zespołem, zapoczątkowała nową gałąź analizy statystycznej – gradacyjną analizę danych. W 2000 została zaproszona na konsultacje na Uniwersytecie w Cambridge. Elżbieta Pleszczyńska została w 2001 roku zaliczona przez KBN do grona stu najwybitniejszych przedstawicieli polskiej informatyki. Co prawda wszystkie jej prace zawsze dotyczyły statystyki i eksploracji danych, jednak klasyfikacja dyscyplin naukowych KBN w ogóle nie uwzględniała takich dziedzin, więc z konieczności były one kierowane do działu „informatyka”, jako najbliższego eksploracyjnej analizie danych.
W Instytucie Podstaw Informatyki PAN prof. Pleszczyńska przez lata kierowała Zespołem Statystycznej Analizy Danych, aż do osiągnięcia wieku 70 lat, kiedy zgodnie z ustawą o PAN pracownik mianowany musi przejść na emeryturę. Mimo to nadal intensywnie zajmowała się pracą naukową.
Poglądy naukowe.
Prof. Pleszczyńska znana jest z krytyki klasycznego podejścia statystycznego. Klasyczne metody parametryczne, takie jak współczynnik korelacji Pearsona czy metoda najmniejszych kwadratów, dają rzetelny i porównywalny pomiar rzeczywistych zależności tylko dla porównywalnych typów rozkładu populacji (na ogół zakłada się wielowymiarowy rozkład normalny). Klasyczne parametryczne testy hipotez statystycznych także są wyprowadzane przy założeniu określonych rozkładów.
Metody te zawodzą w przypadku występowania elementów odstających, a ich wyniki powinny być odmiennie interpretowane przy rozkładach innych niż normalne. Założeń tych w praktyce się nie sprawdza, co więcej, nie są one nigdy spełnione – nie istnieje w realnym świecie rozkład normalny, gdyż każda cecha statystyczna jest ograniczona (nie ma ludzi o wzroście ujemnym, czy równym 2 km), podczas gdy rozkład normalny zakłada dodatnią gęstość prawdopodobieństwa dla dowolnej wartości rzeczywistej. W wielu przypadkach rozkład jest dodatkowo skośny lub dyskretny, co nie przeszkadza ludziom używać metod projektowanych dla rozkładu normalnego.
Metody parametryczne zwykle pracują więc na danych, których nie obejmowało ich matematyczne wyprowadzenie. Rozmiar tego odstępstwa od założeń może być zmierzony, jednak decyzja, jaki jego poziom jest akceptowalny, jest arbitralna i zwykle nie wynika z merytorycznych badań. Mimo to często korzysta się z wyników testów parametrycznych, co prowadzi do „naukowego” uzasadniania nienaukowych, z góry założonych wniosków.
Z tych powodów prof. Pleszczyńska jest zwolenniczką eksploracyjnej analizy danych oraz metod nie wymagających wstępnych założeń dotyczących rozkładów (rho Spearmana, tau Kendalla, gradacyjna analiza danych itp.).
Publikacje.
Ważniejsze publikacje (wybór z kilkudziesięciu):
Działalność społeczna.
Elżbieta Pleszczyńska była pomysłodawczynią oraz współzałożycielką we wrześniu 1990 Fundacji Pomocy Matematykom i Informatykom Niesprawnym Ruchowo. Była też sekretarzem Fundacji i jednym z głównych motorów jej działań.
21 marca 2001 Elżbieta Pleszczyńska opuściła zarząd Fundacji. 12 stycznia 2007 prof. Pleszczyńska ponownie weszła (jako sekretarz) do Rady Fundacji. Opuściła ją 29 czerwca 2009 roku.
28 stycznia 2010 z jej inicjatywy zarejestrowano nową organizację – Stowarzyszenie Matematyków i Informatyków z Niepełnosprawnościami i ich Przyjaciół „Integrał”. Prof. Pleszczyńska objęła w niej funkcję skarbnika.
Życie prywatne.
Matka dziennikarza Krzysztofa Leskiego (ojciec Kazimierz Leski) i babcia dwójki wnucząt Basi i Tadeusza. Mieszka na warszawskiej Woli.

</doc>
<doc id="516886" url="https://pl.wikipedia.org/wiki?curid=516886" title="Tabu (album)">
Tabu (album)

Tabu – album zespołu Kombi nagrany w 1988 roku w studiu Sławomira Łosowskiego i wydany w roku następnym – 1989. W sferze brzmieniowej był on połączeniem muzyki z lat 1976-1982 i tej późniejszej z okresu "elektronicznego". Przede wszystkim bardziej niż w poprzednich albumach jest słyszalna gitara Grzegorza Skawińskiego, co nie oznacza że syntezatory nie są tu wszechobecne. Sławomir Łosowski utrzymał zestaw klawiszowy użyty w LP "Kombi 4", lecz komputer perkusyjny Yamaha RX11 zastąpiony został wielobarwnym modelem Yamaha RX5. W zestawie także użyto dodatkowego modułu basowego 360 Midi Bass Systems. Płyta zawiera takie przeboje jak: „Nietykalni – skamieniałe zło”, „Pamiętaj mnie”, „Tabu - Obcy Ląd”, „Też chciałbym tak”. Na koncercie 15-lecia Kombi muzykom została wręczona za album "Tabu" złota płyta.
Skład.
Reżyser dźwięku: Marian Ślusarczyk. Producent: Sławomir Łosowski.

</doc>
<doc id="516887" url="https://pl.wikipedia.org/wiki?curid=516887" title="Pomnik Reformacji w Genewie">
Pomnik Reformacji w Genewie

Pomnik Reformacji w Genewie, (franc. "le Mur des Réformateurs") to monumentalny pomnik o długości 100 m i wysokości około 5,5 m, znajdujący się w Parc des Bastions, naprzeciwko głównego budynku uniwersytetu, w Genewie (Szwajcaria).
Na ogłoszony w 1908 r. międzynarodowy konkurs na monument, upamiętniający wielkie dzieło Reformacji, napłynęło 71 prac o bardzo różnorodnym charakterze. Zwyciężył projekt autorstwa 4 architektów szwajcarskich (w tym Alphonse'a Laverrière'a i Jeana Taillensa).
Pomnik zaczęto budować w roku 1909, w 400. rocznicę urodzin Jana Kalwina i 350. rocznicę założenia Akademii Genewskiej (obecnie Uniwersytet Genewski). Monument, wykonany z wapienia pochodzącego z kamieniołomów w Pouillenay w departamencie Côte-d’Or w Burgundii, ukończono w 1917 r. Wbudowano go w dolną część szesnastowiecznych fortyfikacji miejskich, które aż do połowy XIX wieku otaczały miasto. Autorami rzeźb byli dwaj rzeźbiarze z Francji: Paul Landowski i Henri Bouchard.
Centralną część pomnika zajmuje grupa 4 posągów (o wysokości około 5 m) przedstawicieli Reformacji; są to (od lewej strony do prawej): Wilhelm Farel (który wprowadził Reformację do Genewy), Jan Kalwin, Teodor Beza (pierwszy rektor Akademii Genewskiej) i John Knox. Ponad głowami tych postaci wyrzeźbiona jest dewiza Reformacji i Genewy: "Post Tenebras Lux" ("Po mrokach światło"). Po obu stronach centralnej grupy figuralnej mniejsze posągi, płaskorzeźby i napisy upamiętniają innych krzewicieli kalwinizmu oraz kluczowe momenty w historii tego wyznania.
Jest tu także upamiętniony organizator Kościoła ewangelicko-reformowanego w Polsce, polski i europejski działacz Reformacji Jan Łaski (młodszy) (pod łacińskim nazwiskiem: Joannes a Lasco). Z boków pomnika 2 stele upamiętniają Marcina Lutra i Huldrycha Zwinglego. Elementem pomnika jest także statua Rogera Williamsa.
3 listopada 2002 r. z okazji Święta Reformacji na płycie pomnika wyryto dodatkowo nazwiska trzech innych prekursorów Reformacji: Piotra Waldo, Johna Wycliffe'a i Jana Husa, a także pierwszej kobiety zasłużonej dla tego ruchu – Marie Dentière.

</doc>
<doc id="516888" url="https://pl.wikipedia.org/wiki?curid=516888" title="Teratologia">
Teratologia

Teratologia (z gr. "téras" = "potwór" i "lógos" = "nauka") – nauka, która zajmuje się badaniem potworności, nieprawidłowości oraz wad rozwojowych. Powiązana jest ściśle z anatomią porównawczą i patologiczną, embriologią i genetyką. Badania teratologii mają wielkie znaczenie dla poznania prawidłowego rozwoju organizmów, ponieważ u potworków widoczne są szczególnie wyraźnie określone właściwości rozwojowe.
Przedmiotem badań teratologicznych jest opis wad i potworności oraz wykrywanie
przyczyn (czynników teratogennych) ich powstawania.
U ludzi ważnym czynnikiem teratogennym mogą być narkotyki, leki oraz inne substancje chemiczne.
Inne przyczyny anomalii to:
Anomalie u roślin.
Anomalia w rozwoju roślin mogą obejmować łączenie się dwóch organów normalnie występujących oddzielnie. W wyniku takich zmian mogą powstawać lejkowate liście lub rurkowate płatki. Nieprawidłowości mogą również prowadzić do rozdzielenia organów w postaci rozwidleń pędów lub liści oraz rozdzielenia części kwiatów lub owoców. Patologiczne zmiany w niektórych przypadkach prowadzą do zmiany miejsca występowania organu lub nietypowego kierunku wzrostu a także do występowania nietypowej liczby organów. Anomalie mogą przejawiać się niesymetrycznością organów symetrycznych w normalnej postaci lub na odwrót. Zmiany wyglądu oprócz kształtu obejmują także barwę. W wyniku takich zmian wybarwieniu mogą ulegać inne niż płatki korony części kwiatów. Zjawisko takie nazywane jest chromatyzmem. Z kolei zazielenienie płatków korony nosi nazwę wirescencji. Organy roślin ulegają niekiedy patologicznemu rozrostowi, hipertrofii lub karłowaceniu, atrofii. Nieprawidłowości rozwojowe obejmują także wytwarzanie całkiem nowych organów. Przykładem takich organów są galasy powstające na różnych częściach roślin w wyniku ataku patogenów.

</doc>
<doc id="516889" url="https://pl.wikipedia.org/wiki?curid=516889" title="Jezioro Ełckie">
Jezioro Ełckie

 
Jezioro Ełckie () – jezioro w woj. warmińsko-mazurskim, w pow. ełckim, w Ełku, należące do Pojezierza Ełckiego.
Charakterystyka jeziora.
Jezioro Ełckie jest jednym ze 120 największych i 8 najgłębszych jezior Polski.
Przewężenie rozdziela jezioro na dwie części: północną (Małe Ełckie) i południową (Duże Ełckie). Na wyspie, połączonej mostami i drogą znajduje się zamek krzyżacki.
Jezioro jest otoczone zabudową miasta Ełk oraz wsi Chruściele i Barany, a także polami uprawnymi. Głównym źródłem zanieczyszczeń wody są miasto Ełk, pola uprawne oraz tereny rekreacyjne zlokalizowane wzdłuż wschodniego brzegu jeziora. Brzegi przeważnie niskie i bezleśne.
Przez jezioro przepływa rzeka Ełk, która wpada do jego środkowej części i wypływa z plosa południowo-zachodniego. Od zachodu wpada krótka struga z jeziora Sunowo, natomiast z południowej strony strumień z pobliskiego jeziora Szarek (127,33 ha).
Misa jeziora ma kształt bumerangu. Długość maksymalna jeziora wynosi 4 km a szerokość 3,5 km, linia brzegowa jest silnie rozwinięta. Jezioro jest wyraźnie zróżnicowane morfometrycznie i dzieli się na trzy, wyraźnie wykształcone plosa:
Jezioro jest głębokie. Urozmaicone dno tworzy szereg głęboczaków i wypłaceń. Najgłębsze miejsce jeziora znajduje się w północnej części plosa środkowego. W plosie tym znajdują się także inne zagłębienia o znacznej głębokości. Stoki misy jeziornej w całym plosie są bardzo strome, co utrudnia prowadzenie odłowów, zarówno sprzętem ciągnionym jak i stawnym. Ploso północne jest płytsze. Posiada dwa głęboczaki, o głębokości przekraczającej 23 m stoki misy są tam łagodniej nachylone. Ploso południowe jest najpłytsze. Jego głębokość tylko nieco przekracza 10 m. Stoki misy jeziornej tego plosa są nachylone łagodnie. Dno tworzy szereg płycizn. Na trzech z nich utworzyły się wyspy trzcinowe. Otoczenie jeziora tworzą zabudowania miasta Ełk oraz wsi Chruściele i Barany, a także pola uprawne. Udział lasów i nieużytków jest niewielki. Zbiornik jest w stosunkowo niewielkim stopniu wykorzystywany do celów rekreacyjnych.
Jezioro Ełckie wymieniane było jeszcze w 1928 roku jako wyjątkowo czyste (oligotroficzne) o bardzo dobrych warunkach tlenowych w hipolimnionie, o czym świadczyło występowanie skorupiaka refiktowanego Pallasea quadrispinosa. W 1986 r. stwierdzono przekształcanie jeziora w typ eutroficzny, a w 1991 r. dalsze pogarszanie warunków tlenowych wykazujące na postępujący proces eutrofizacji. Wystąpiło niezwykłe przyśpieszenie eutrofizacji następujące w warunkach naturalnych w okresie tysięcy lat. Od kilku lat jest rekultywowane metodą napowietrzania.
Dane morfometryczne.
Powierzchnia zwierciadła wody według różnych źródeł wynosi od 382,4 ha przez 385,0 ha do 400,93 ha.
Zwierciadło wody położone jest na wysokości 119,9 m n.p.m. lub 120,4 m n.p.m. Średnia głębokość jeziora wynosi 15,0 m, natomiast głębokość maksymalna 55,8 m lub 56 m.
W oparciu o badania przeprowadzone w 2002 roku wody jeziora zaliczono do II klasy czystości.
Rekultywacja jeziora Ełckiego.
Jezioro Ełckie znajduje się w stadium postępującej degradacji, spowodowanej nadmiernym dopływem zanieczyszczeń ze zlewni. Jezioro odbiera zanieczyszczenia z nieskanalizowanych osiedli (miasto Ełk), ścieki deszczowe i ścieki z hodowli pstrągów oraz zanieczyszczenia obszarowe z pól.
Od lipca 1999 roku północna część Jeziora Ełckiego, z uwagi na silne deficyty tlenowe latem i występowanie siarkowodoru, poddawana jest zabiegom rekultywacyjnym. Wody jeziora są napowietrzane za pomocą dwóch urządzeń o nazwie STRATIFLOX 1000 o długości 20 m, przy jednoczesnym dozowaniu do wody substancji chemicznej (soli żelaza) PIX, która powoduje dezaktywację związków fosforu zawartych w wodzie.
Na zlecenie Urzędu Miasta Ełk nadzór merytoryczny nad rekultywacją sprawuje, Stacja Hydrobiologiczna Polskiej Akademii Nauk w Mikołajkach. Konsekwencją zabiegów rekultywacji będzie: usunięcie siarkowodoru z naddenych wód plosa, wytworzenie utlenionej warstwy na powierzchni osadów dennych, co wyeliminuje wydzielanie fosforu z dna, ograniczenie biomasy glonów w strefie powierzchniowej, wzrost przejrzystości wody, rozwój fauny dennej w związku z natlenieniem wód naddennych, rozwój roślinności oraz pojawienie się ryb.
W 2003 roku wyniki analizy czynników fizyko-chemicznych siedliska pelagialu Jeziora Ełckiego dowiodły o pozytywnych zmianach, jakie zaszły w napowietrzanych silosach. Nastąpił wzrost tlenu w wodach i warstwach przydennych, które spowodowało znaczne obniżenie ilości siarkowodoru w warstwie naddennej.

</doc>
<doc id="516890" url="https://pl.wikipedia.org/wiki?curid=516890" title="Nidwalden">
Nidwalden

Nidwalden – kanton w środkowej Szwajcarii. Jego stolicą jest Stans.
Od północy do kantonu przylega Jezioro Czterech Kantonów. Z pozostałych stron Nidwalden jest otoczone górami. Najwyższy szczyt w kantonie to Rotstöckli, liczący 2901 m n.p.m.
W 1291 r. Nidwalden wraz z kantonami Obwalden, Uri i Schwyz utworzyły sojusz, który był pierwszym zalążkiem późniejszej Szwajcarii.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="516892" url="https://pl.wikipedia.org/wiki?curid=516892" title="Cyryl Terlecki">
Cyryl Terlecki

Cyryl Terlecki herbu Sas (data ur. nieznana, zm. 1607) – biskup prawosławny, współtwórca unii brzeskiej z 1596 r.
Życiorys.
Pochodził z rodziny szlacheckiej, przyszedł na świat w majątku Wysokie-Poczapowo (powiat piński). Uzyskał dobre wykształcenie świeckie, na karierę duchowną zdecydował się dopiero po śmierci żony. Początkowo był białym duchownym, protopopem cerkwi św. Dymitra w Pińsku. 8 czerwca 1576 rada wielkoksiążęca zgłosiła jego kandydaturę na biskupa turowsko-pińskiego. Jeszcze w tym samym miesiącu Konstanty Ostrogski zaapelował do niego o ukaranie prawosławnych duchownych, którzy budzili powszechne zgorszenie swoim pijaństwem, grubiaństwem i niedbalstwem. Stefan Batory potwierdził nominację rady wielkoksiążęcej i wydał Cyrylowi Terleckiemu przywilej na katedrę turowsko-pińską.
Początkowo postawa hierarchy pozwalała domniemywać, że naprawdę będzie on dążył do poprawy moralnej postawy podległych mu duchownych. Z czasem okazało się jednak, że Cyryl dążył przede wszystkim do pomnażania osobistego majątku. W okresie zarządzania eparchią turowsko-pińską wielokrotnie popadał w konflikty z miejscową szlachtą na tle prerogatyw sądowniczych (właściciele ziemscy bezprawnie sądzili prawosławnych duchownych), uzyskując wielokrotnie poparcie królewskie. Biskup prowadził też szereg procesów sądowych o majątki cerkiewne, organizował najazdy na dobra swoich przeciwników.
W 1585 Cyryl Terlecki został przeniesiony na katedrę łucko-ostrogską. W 1585 patriarcha konstantynopolitański Jeremiasz II nadał mu godność swojego egzarchy w Rzeczypospolitej. Podejmując tę decyzję, hierarcha nie wiedział o hulaszczym trybie życia duchownego, a jedynie kierował się jego znakomitym wykształceniem i pozycją społeczną.
W 1590 po soborze biskupów prawosławnych Rzeczypospolitej w Bełzie, razem z hierarchami chełmskim Dionizym, pińsko-turowskim Leoncjuszem i lwowskim Gedeonem zadeklarował chęć przejścia na katolicyzm z zachowaniem obrządku bizantyńskiego. Razem z biskupem włodzimierskim Hipacym Pociejem prowadził prowadził tajne rozmowy z nuncjuszem apostolskim Germanusem Malaspiną i przedstawicielami dworu w sprawie organizacji soboru unijnego. W listopadzie 1595 ci sami hierarchowie udali się do Rzymu w celu przedyskutowania ostatecznych warunków unii kościelnej. Po powrocie do kraju aktywnie agitowali na rzecz unii wśród duchowieństwa i wiernych.
Po ogłoszeniu unii brzeskiej na synodzie w Brześciu w 1596 oficjalnie przeszedł na unię i pozostawał ordynariuszem eparchii łuckiej, jako biskup unicki, do 1607. 
Był sygnatariuszem aktu unii brzeskiej w 1596 roku.

</doc>
<doc id="516894" url="https://pl.wikipedia.org/wiki?curid=516894" title="Jezioro Drużno">
Jezioro Drużno



</doc>
<doc id="516895" url="https://pl.wikipedia.org/wiki?curid=516895" title="Podpalenie">
Podpalenie

Podpalenie – umyślne podłożenie ognia mające na celu wywołanie pożaru. 
Szacuje się, że ok. 40% pożarów w Polsce to podpalenia.
Nałogowe podpalenie określane jest mianem piromanii.

</doc>
<doc id="516897" url="https://pl.wikipedia.org/wiki?curid=516897" title="Parafia Nawiedzenia Najświętszej Maryi Panny w Mysłowicach">
Parafia Nawiedzenia Najświętszej Maryi Panny w Mysłowicach

Parafia Nawiedzenia NMP – rzymskokatolicka parafia znajdująca się w Mysłowicach, w dzielnicy Brzezinka. Parafia należy do dekanatu mysłowickiego w archidiecezji katowickiej, erygowana 31 marca 1903 r., konsekrowana 27 października 2013 r.
Geneza.
Brzezinka, dziś dzielnica Mysłowic, swoją nazwę zawdzięcza prawdopodobnie rosnącym tam licznym dębom i bukom (w okresie rządów pruskich otrzymała nazwę „Birkental” – od niemieckich słów "Birke" – brzoza oraz "Tal" – dolina). Impulsem, który pobudził mieszkańców Brzezinki do zbudowania własnego kościoła, co w kolejnych latach przysłużyło się ustanowieniu parafii, był rozwój przemysłu w Brzezince. Pod koniec XIX w. Kopalnia „Karol” otrzymała prawa górnicze jako pierwsza z działających na terenie Brzezinki. Zaraz po rozpoczęciu działalności wydobywczej nastąpił rozwój przemysłu hutniczego. Kiedy w 1847 r. powstała linia kolejowa łącząca Mysłowice z Wrocławiem i Berlinem przez Brzezinkę, została ona przedłużona do Oświęcimia. Z kolei w 1853 r. Brzezinka uzyskała połączenie drogowe z Wrocławiem. Wymienione powyżej wydarzenia sprzyjały rozwojowi życia społecznego, zmianie struktury ludności z rolniczej na rolniczo-robotniczą, ale przede wszystkim wzrostowi liczby mieszkańców Brzezinki. Ten właśnie powód jako najważniejszy w powstaniu brzezińskiej parafii podaje historyk, autor publikacji z 1928 r. pt. „Dzieje parafii i wsi Brzezinki” – ks. Jan Kudera.
Jako pierwszy z bezpośrednich kroków, które miały doprowadzić do powstania nowej parafii należy uznać rozesłane przez eksburmistrza Mysłowic – Piotra Rothera – zaproszenia do mieszkańców Brzezinki na spotkanie, na którym chciano omówić projekt utworzenia w Brzezince osobnej parafii. Ks. Jan Kudera uważa, że pomysł Rothera nie był szczery i bezinteresowny, gdyż z powodu nieznanych bliżej zatargów Piotra Rothera z magistratem mysłowickim chciał on w ten sposób dokuczyć miastu oraz osobiście proboszczowi mysłowickiemu – Edwardowi Kleemannowi. Zebranie to odbyło się, a obecni na nim znaczący obywatele brzezińscy nie tylko zgodzili się na realizację propozycji, ale nawet uznali tę sprawę za pilną. Do realizacji idei budowy kościoła doszło dopiero w dwadzieścia lat po zebraniu z 1872 r. Przyczyn tak znacznego opóźnienia realizacji projektu budowy kościoła było kilka. Pierwszym z nich był podział ludność na dwa obozy – ten, który chciał wciąż należeć do parafii w Mysłowicach oraz drugi, który chciał utworzenia osobnej parafii w Brzezince – zgodnie z pomysłem Rothera. 14 lutego 1872 r. Komitet Budowy Kościoła powołany w Brzezince wysłał pismo do biskupa wrocławskiego, informując go o postanowieniach komitetu, na co dziesięć dni później biskup Heinrich Förster odpowiedział, że sprawę budowy kościoła powierzył kurii wrocławskiej. Pismo to jednak nic nie wspominało o oficjalnym zezwoleniu na budowę kościoła, jednak Rother tak to zinterpretował obwieszczając wszem wobec, iż ma pozwolenie na budowę. Z tego powodu Generalny Wikariat 21 maja 1872 r. zawiadomił komitet o tym, że o żadnym pozwoleniu na odłączenie Brzezinki od parafii w Mysłowicach nie może być mowy za życia mysłowickiego proboszcza ks. Kleemanna. W tym samym czasie wszelkie inwestycje budowlane zostały zahamowane z powodu tzw. kulturkampfu.
Po ustaniu kulturkampfu nastały lepsze czasy także dla budownictwa kościelnego. 18 maja 1886 r. w Brzezince powołano nowy Komitet Budowy Kościoła. Katolicy zaczęli zbierać ofiary i można było rozpocząć budowę.
Budowa kościoła.
Kościół został wybudowany na ziemiach podarowanych przez Andrzeja Sorka, według planów, których autorem był architekt Schneider z Katowic. Budowę rozpoczęto jesienią 1892 r., pracę przyspieszyło podarowanie przez biskupa dotacji w wysokości 5000 marek. 25 października tegoż roku poświęcono kamień węgielny, w który został wmurowany dokument, opisujący przebieg przygotowań do budowy kościoła, a także informacje dotyczące Brzezinki i jej mieszkańców w tamtych latach – m.in. liczba mieszkańców, kopalń, szkół, zatrudnienie, a także wymieniono najhojniejszych ofiarodawców. Z tego dokumentu dowiadujemy się, że kościół budowany był pod wezwaniem Nawiedzenia NMP; do takiego, a nie innego patronatu mogły się przyczynić nagłośnione objawienia Matki Boskiej z Lourdes w 1858 r. W 1893 r. do komitetu budowy przystąpił mysłowicki proboszcz ks. Klaszka, który pomógł wprowadzić do projektu ważne zmiany – m.in. pominięte dzwony, ogrodzenie, ołtarze, ambonę. Pojawiły się dwa poważne problemy w czasie budowy. Pierwszym z nich była słaba konstrukcja ścian, a drugim – groźba bankructwa architekta Schneidera. Pojawiła się nawet obawa, że kościół zostanie zburzony lub sprzedany, aby w ten sposób spłacić długi architekta. 22 listopada 1893 r. mysłowicki proboszcz Klaszka poświęcił kościół. Wystrój wewnętrzny kościoła był darem z rozebranego kościoła w Chorzowie, wraz z wystrojem brzezińskiemu kościołowi zostały podarowane stare organy.
Po poświęceniu kościoła mieszkańcy Brzezinki uciekli się do podstępu, aby wymóc na biskupie wrocławskim stworzenie osobnej parafii. Postanowili oni zatrzymać biskupa wrocławskiego kard Georga Koppa, kiedy to 4 maja 1902 r. przejeżdżał przez Brzezinkę do Dziećkowic, aby udzielić tam sakramentu bierzmowania. Przywitany przez naczelnika Ludę kard. Georg Kopp wprawdzie nie wstąpił do Brzezinki, jednak obiecał przysłać księdza.
15 października 1902 r. ks. Emil Wawreczko – mysłowicki wikary – został mianowany przez kard. Georga Koppa pierwszym proboszczem w Brzezince, który 9 listopada został uroczyście wprowadzony na ten urząd. Ks. Wawreczko zatroszczył się o powstanie cmentarza, odnowienie ołtarza, budowę dwóch ołtarzy bocznych.
31 marca 1903 r. kardynał Georg Kopp z Wrocławia erygował parafię w Brzezince, włączając ją do dekanatu mysłowickiego. 27 października 2013 r. abp senior Damian Zimoń konsekrował świątynię.
Duszpasterstwo.
Brzezinka była parafią, która szybko potrafiła na swoim terenie powołać do życia istniejące w tamtych czasach stowarzyszenia kościelne. W 1903 r. w parafii zawiązała się Mariańska Kongregacja Panien, która po dwudziestu latach liczyła już 230 członkiń, co na parafię liczącą 6000 ludzi było sporym osiągnięciem. Warto zaznaczyć, że to parafia w Brzezince już w 1905 r., jako pierwsza na Górnym Śląsku, wprowadziła zwyczaj odprawiania pasterki o północy. W 1909 r. do Brzezinki przybyły Siostry Służebniczki NMP. Zajmowały się katechezą i pracą z dziećmi. W 2021 roku zakończyły swoją działalność po 112 latach. W 2022 roku przybyły do parafii siostry Jadwiżanki.

</doc>
<doc id="516900" url="https://pl.wikipedia.org/wiki?curid=516900" title="Miasta w San Marino">
Miasta w San Marino

Według danych oficjalnych pochodzących z 2006 roku San Marino posiadało 9 miast. Stolica kraju San Marino plasuje się dopiero na trzecim miejscu; Serravalle jako jedyne miasto liczyło ponad 10 tys. mieszkańców; 7 miast z ludnością 1÷10 tys. oraz jedyne miasto poniżej 1 tys. mieszkańców.
Największe miasta w San Marino.
Największe miasta w San Marino według liczebności mieszkańców (stan na 31.12.2006):

</doc>
<doc id="516903" url="https://pl.wikipedia.org/wiki?curid=516903" title="Pola sandrowe">
Pola sandrowe



</doc>
<doc id="516904" url="https://pl.wikipedia.org/wiki?curid=516904" title="Nuevo Colombino">
Nuevo Colombino

Estadio Nuevo Colombino - stadion piłkarski, który znajduje się w mieście Huelva, Hiszpania. Od 2001 roku swoje mecze rozgrywa na nim drużyna Recreativo de Huelva. Obiekt pomieścić może 21 670 widzów.

</doc>
<doc id="516906" url="https://pl.wikipedia.org/wiki?curid=516906" title="Giuseppe Farina">
Giuseppe Farina

Emilio Giuseppe „Nino” Farina (ur. 30 października 1906 w Turynie, zm. 30 czerwca 1966 w Aiguebelle) – włoski kierowca wyścigowy, pierwszy w historii mistrz świata Formuły 1.
Farina przeszedł do historii Formuły 1 jako zwycięzca inauguracyjnego sezonu mistrzostw świata w 1950 roku.
Jest bratankiem Battisty Pininfarina.
Życiorys.
Farina swój pierwszy samochód dostał w wieku 9 lat, był to mały 2-cylindrowy Temperino.
Pierwsze zwycięstwo w Grand Prix odniósł w 1950 roku. Dalsze dwa pierwsze miejsca w pozostałych sześciu wyścigach sezonu przyniosły mu tytuł mistrzowski. Ostatni raz wygrał w 1953 roku. Farina rozpoczął sezon 1954 od drugiego miejsca w GP Argenytny, ale podczas wyścigu Mille Miglia złamał rękę. Potem doznał poparzeń w trakcie wyścigu samochodów sportowych na Monza. Musiał zrobić sobie wolne. Powrócił na tor dopiero w 1955 roku, jednak nie na długo. Nie był w stanie znieść bólu podczas jazdy i dlatego musiał aplikować sobie morfinę. Wreszcie zdecydował się odejść z Formuły 1 w połowie sezonu. W 1966 r. jadąc swym prywatnym Fordem Cortina-Lotus na wyścig o GP Francji wpadł w poślizg i uderzył w słup telegraficzny. Farina, który wychodził cało z najbardziej nieprawdopodobnych sytuacji na wyścigowych torach, zginął w wypadku samochodowym w drodze na Grand Prix Francji.

</doc>
<doc id="516909" url="https://pl.wikipedia.org/wiki?curid=516909" title="Obwalden">
Obwalden

Obwalden – kanton w środkowej Szwajcarii. Jego stolicą jest Sarnen.
Najwyższym szczytem kantonu jest Titlis (3238 m n.p.m.)
W 1291 r. Obwalden, wraz z Nidwalden, Uri i Schwyz utworzyły sojusz, który był pierwszym zalążkiem Związku Szwajcarskiego.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="516914" url="https://pl.wikipedia.org/wiki?curid=516914" title="Arkonia">
Arkonia



</doc>
<doc id="516916" url="https://pl.wikipedia.org/wiki?curid=516916" title="Serravalle">
Serravalle

Serravalle – zamek ("castello") w San Marino, który jest jednym z 9 tego typu jednostek administracyjnych w kraju. Miejscowość zlokalizowana jest w północnej części San Marino. Serravalle to największy zamek w tym państwie. W 2012 roku liczył mieszkańców.
Nazwa zamku pochodzi od słów: "serra" (łańcuch) i "valle" (niewielka dolina).
Serravalle otrzymało prawa miejskie w 1463 roku, w tym samym roku weszło w skład San Marino.
Najważniejszym zabytkiem w mieście jest Kościół świętego Andrzeja z 1824.
W okręgu miejskim Serravalle znajduje się kilka wiosek oraz największe miasto San Marino, Dogana. W Serravalle znajduje się jedyny, a zarazem narodowy stadion piłkarski reprezentacji narodowej, a także kompleks basenów.
W Serravalle ma również swoją siedzibę Instytut Sadownictwa i Instytut Warzywnictwa.

</doc>
<doc id="516917" url="https://pl.wikipedia.org/wiki?curid=516917" title="Rycerstwo Niepokalanej">
Rycerstwo Niepokalanej

Rycerstwo Niepokalanej (, skrót "MI", dawniej "Milicja Niepokalanej") – organizacja religijna założona w 1917 roku z inicjatywy ojca Maksymiliana Kolbego.
Historia.
Spotkanie inauguracyjne odbyło się 16 października 1917 roku w obecności siedmiu członków założycieli. 28 marca 1919 papież Benedykt XV udzielił członkom Rycerstwa Niepokalanej ustnego błogosławieństwa, a niedługo potem pisemne błogosławieństwo dał wikariusz generalny franciszkanów o. Dominik Tavani. Oficjalnego zatwierdzenia przez Kościół dokonał 2 stycznia 1920 roku kardynał Basilio Pompilj.
Od 1919 roku organizacja działa w Polsce, a 20 grudnia 1919 jej program oficjalnie zatwierdził bp Adam Sapieha. W latach 90. XX wieku liczba polskich członków przekroczyła 1,6 mln osób. Centrum Narodowe Rycerstwa znajduje się w Niepokalanowie.
Od stycznia 1922 roku ukazuje się „Rycerz Niepokalanej”, będący oficjalnym organem prasowym organizacji. Na łamach pierwszego numeru tego miesięcznika przedstawiono zarys historii oraz program Milicji Niepokalanej.
Statut tej organizacji jako podstawowy cel działalności wskazywał "staranie się o nawrócenie grzeszników, heretyków, schizmatyków itd., a najbardziej masonów, oraz uświęcenie wszystkich pod opieką i za pośrednictwem Najświętszej Maryi Panny Niepokalanej". Założyciel szczególną uwagę przykładał do modlitwy za członków lóż wolnomularskich, których działalność postrzegał jako olbrzymie zagrożenie.
17 października 1997 r. Rycerstwo Niepokalanej zostało zatwierdzone przez Watykan jako stowarzyszenie publiczne międzynarodowe.
Siedziba.
W Niepokalanowie Lasku ma swoją siedzibę Zarząd Narodowy Stowarzyszenia „Rycerstwo Niepokalanej” w Polsce. Dom, otoczony lasem, wybudowany i poświęcony w 1939 r. przez św. Maksymiliana, jest dla Rycerstwa Niepokalanej, według słów założyciela: "jeszcze jednym środkiem do osiągnięcia celu MI".
Ośrodek Formacyjny Rycerstwa Niepokalanej, popularnie zwany „Laskiem”, w latach 1999–2004, dzięki pomocy ludzi dobrej woli, został rozbudowany i nowocześnie wyposażony, a 17 czerwca 2004 poświęcony uroczyście przez prymasa Polski kard. Józefa Glempa. Dom rekolekcyjny jest przeznaczony do prowadzenia rekolekcji, dni skupienia, czuwań modlitewnych w duchu Rycerstwa Niepokalanej. W ciągu roku akademickiego na terenie „Lasku” organizowane są Dni Skupienia. Pomysłodawcą i organizatorem jest o. Artur Pyza OFMConv oraz młodzież uczestnicząca w Warszawskiej Akademickiej Pielgrzymce Metropolitalnej na Jasną Górę.

</doc>
<doc id="516919" url="https://pl.wikipedia.org/wiki?curid=516919" title="St Pancras International">
St Pancras International

St Pancras International (do 14 listopada 2007 St Pancras) – międzynarodowa stacja kolejowa w północnej części centrum Londynu, zlokalizowana pomiędzy budynkiem Biblioteki Brytyjskiej na zachodzie a stacją King’s Cross na wschodzie. Budynek dworca pochodzi z XIX wieku, obecnie posiada 15 peronów i obsłużył w 2005 roku 4,429 mln pasażerów.
Na początku XXI wieku stacja została poddana renowacji i ponownie otwarta 14 listopada 2007, zmieniając nazwę na St Pancras International; wtedy też została oddana do użytku część terminala dla pasażerów linii Eurostar, zabezpieczona podobnie jak terminale lotnicze. W sieci londyńskiego metra dworzec dzieli swoją stację z pobliskim King’s Cross. Jest to stacja King’s Cross St. Pancras.
Połączenia.
Schemat odjazdów
East Midlands Trains
Z dworca odjeżdżają pociągi do regionu East Midlands, dokładniej do miast Luton, Bedford, Wellingborough, Kettering, Market Harborough, Leicester, Loughborough, Nottingham, Derby, Chesterfield, Burton-upon-Trent i Sheffield.
Eurostar
Eurostar obsługuje połączenia do Europy kontynentalnej, które zostały tu przeniesione z dworca London Waterloo. Dziennie odjeżdża stąd 17 pociągów do Paryża, na dworzec Gare du Nord, 10 pociągów do Brukseli, na dworzec Bruxelles-Midi, 1 pociąg do Marne-la-Vallée, obsługującego park rozrywki Disneyland Resort Paris. Sezonowo odbywają się też połączenia do Avignon w Prowansji i do La Plagne w Alpach (do stacji Aime-la-Plagne).
First Capital Connect
Do 9 grudnia 2007 First Capital Connect obsługiwał połączenia po trasie Thameslink z dworca pobliskiego Kings Cross Thameslink, jednak podczas rozbudowy i reorganizacji St Pancras International operator przeniósł się właśnie na tę stację a Kings Cross Thameslink został zamknięty. W rozkładzie są połączenia do Bedford (ok. 90 kilometrów na północ od Londynu) i do Brighton na południowym wybrzeżu (ok. 90 kilometrów od Londynu). W kierunku Bedford główne stacje to Kentish Town, St Albans i Luton, zaś gdy pociąg jedzie na południe są to Farringdon, East Croydon i dworzec kolejowy Londyn-Gatwick. Pociągi odjeżdżają średnio co 6 minut w godzinach szczytu i co 15 w pozostałych. Trasa obsługiwana jest przez pociągi typu 319.
Przyszłość.
W grudniu 2008 East Midlands Trains skróci czas połączeń do Sheffield (o ok. 20 minut) i do Leicester (o ok. 1 godz. 10 min.). Zwiększona będzie również częstotliwość tych połączeń – do 5 na godzinę.
W roku 2009 Southeastern uruchomi szybkie połączenia do południowo-wschodniej Anglii korzystając z infrastruktury szybkiej linii kolejowej High Speed 1. Firma będzie używać peronów 11-13 położonych we wschodniej części dworca. W tym samym roku w komnatach dworca zostaną otwarte apartamenty i pięciogwiazdkowy hotel sieci Marriott. Apartamentami będzie zarządzać przedsiębiorstwo Manhattan Loft Corporation.
Eurostar najprawdopodobniej będzie używał stacji Stratford International jako swojego pierwszego przystanku po St Pancras International gdy zakończy się rozbudowa sieci Docklands Light Railway. Obecnie nie ma żadnego połączenia między krajową a międzynarodową stacją Stratford. Ma je zapewnić właśnie DLR w roku 2010. Podczas olimpiady letniej w 2012 roku St Pancras będzie obsługiwał serwis „Olimpic Javelin” do miasteczka olimpijskiego.
King’s Cross St Pancras – stacja metra.
Stacja posiada najwięcej połączeń w całym Londynie, przechodzi przez nią 6 linii wzdłuż 4 szlaków:

</doc>
<doc id="516920" url="https://pl.wikipedia.org/wiki?curid=516920" title="Koniczyna inkarnatka">
Koniczyna inkarnatka



</doc>
<doc id="516922" url="https://pl.wikipedia.org/wiki?curid=516922" title="Futbol">
Futbol

Futbol – nazwa stosowana do grupy sportów mających wspólne pochodzenie, polegających na zdobyciu większej ilości punktów (bramek) za pomocą okrągłej lub owalnej piłki. Jedynie piłka nożna i rugby rozpowszechniły się na całym świecie, pozostałe odmiany mają znaczenie lokalne, głównie w byłych koloniach brytyjskich. W Polsce słowo "futbol" najczęściej odnosi się do piłki nożnej.
Dyscypliny.
 piłka nożna (ang. "association football", "soccer") – najpopularniejsza drużynowa dyscyplina sportu na świecie. Jej celem jest zdobycie okrągłą piłką większej liczby bramek od drużyny przeciwnej za pomocą stóp, względnie innych części ciała oprócz rąk (co nie dotyczy bramkarza).
rugby ("Rugby football") – najstarsza skodyfikowana dyscyplina futbolowa polegająca na zdobyciu większej liczby punktów owalną piłką. Punkty otrzymuje się za położenie piłki na polu punktowym przeciwnika (tzw. przyłożenie), bądź kopnięciu między słupy bramki. Piłką można grać zarówno ręką jak i nogą. Trzema najpopularniejszymi odmianami rugby są:
futbol australijski – australijska odmiana futbolu polegająca na zdobyciu większej ilości punktów owalną piłką. Punkty zdobywa się za kopnięcie piłki między słupy bramki, z czego bramka dzieli się na trzy pionowe strefy o różnej wartości punktów. Piłką można grać zarówno ręką jak i nogą. W odróżnieniu od pozostałych kodów futbolowych, boisko jest owalne.
futbol gaelicki – irlandzka odmiana futbolu polegająca na zdobyciu większej ilości punktów okrągłą piłką. Punkty uzyskuje się za kopnięcie piłki między słupy bramki, z czego bramka dzieli się na dwie poziome strefy o różnej wartości punktów. Piłką można grać zarówno ręką jak i nogą. Ze względu na liczne podobieństwa do futbolu australijskiego często rozgrywa się mecze międzypaństwowe według reguł mieszanych.
futbol rusztowy (ang. "gridiron football") – północnoamerykańskie odmiany futbolu polegające na zdobyciu większej liczby punktów owalną piłką. Punkty zdobywa się za pomocą wbiegnięcia na pole punktowe przeciwnika (tzw. "touchdown"), kopnięcia między słupy bramki, lub powalenie przeciwnika w jego strefie punktowej (tzw. "safety"). Futbol rusztowy charakteryzuje się większą brutalnością, co wymusza używanie przez zawodników twardych ochraniaczy, oraz licznymi przerwami w grze (w odróżnieniu do ciągłości prowadzenia gry we wszystkich pozostałych dyscyplinach). Wyróżnia się:
Ponadto lokalnie wciąż odbywają się zawody futbolu ludowego, przede wszystkim w Wielkiej Brytanii (np. Royal Shrovetide Football), we Włoszech (calcio fiorentino), we Francji (soule), i w Gruzji (lelo burti).
Nazwa.
Pochodzenie angielskiego wyrazu „"football”" nie jest do końca jasne. Istnieją trzy podstawowe teorie dotyczące etymologii wyrazu:
Słowo „futbol” w większości języków jest kojarzone z piłką nożną, jednak w wielu krajach anglojęzycznych oznacza zazwyczaj dominujący kod futbolowy. Określenie „"soccer"”, wbrew powszechnemu mniemaniu wywodzi się z brytyjskiego angielskiego i jest slangowym skrótem pełnej nazwy piłki nożnej: „"association football"”.
Pochodzenie.
Do połowy XIX wieku historia wszystkich kodów futbolowych jest wspólna. Początków należy doszukiwać się w grach popularnych w starożytności w basenie Morza Śródziemnego, choć warto wspomnieć, że sporty z użyciem piłki istniały w różnych cywilizacjach i kulturach na całej Ziemi. W Chinach grano w grę cuju już około 2300 lat temu. Jej reguły spisano między 206 a 220 r.n.e. Gra dotarła później do Korei (znana jako chuk-guk) i Japonii (pod nazwą kemari). Podobne gry mieli Eskimosi (Aqsaqtuk), Indianie (Pahsaheman), Aborygeni, czy Maorysi (Ki-o-rahi). Gumowej piłki używano w prekolumbijskiej Mezoameryce, choć lokalny sport przypominał raczej koszykówkę albo siatkówkę. Gry z piłką znali też Celtowie i wikingowie, choć trudno dziś określić, czy było to zapożyczenie od Rzymian, czy własna inwencja.
Starożytni Grecy i Rzymianie posiadali liczne gry z piłką. Spośród nich ważne dla rozwoju futbolu było rzymskie harpastum, wywodzące się od greckiej gry episkyros, uprawiane przez legionistów w ramach ćwiczeń i rozpowszechnone przez nich na terenie Imperium. Gra polegała na umieszczaniu piłki za linią końcową boiska, którą można było przemieszczać zarówno ręką, jak i nogą. Harpastum dało początek średniowiecznym grom takim jak calcio fiorentino we Włoszech, soule we Francji, czy futbol ludowy na Wyspach Brytyjskich. Rzymskie piłki, zwane follis, były pompowane powietrzem.
Nie wiadomo, czy popularne w późnym średniowieczu na Wyspach Brytyjskich gry piłkarskie dotarły z Celtami, Rzymianami, Duńczykami, czy Normanami, można jednak prześledzić ich niesłabnącą popularność od najstarszej notatki sporządzonej między 1174 a 1183 r. W średniowieczu w wielu miastach grano w różne odmiany futbolu ludowego (ang. "mob football"), jak Royal Shrovetide Football. Grano na ulicach miejskich, a celem było przemieszczenie piłki do wyznaczonego miejsca (najczęściej była to brama miejska). Sport ten nie miał spisanych reguł: cechował się dużą brutalnością, drużyny liczyły nawet po kilkuset zawodników, którzy w czasie gry dewastowali miasto. Z tych powodów sport ten był wielokrotnie zakazywany edyktami królewskimi, kościelnymi i miejskimi. Mimo to futbol ludowy nie tracił na popularności i rozprzestrzenił się na obszarze kolonii brytyjskich. Piłki wtedy często przenoszono w rękach, kopiąc je tylko sporadycznie, a robiono ze zwierzęcych pęcherzy wypełnianych np. słomą.
W XIX wieku Wielka Brytania była centrum rewolucji przemysłowej, co doprowadziło do znaczących zmian cywilizacyjnych. Piłką zaczęto grać na podmiejskich łąkach, doprowadzono do spisania pierwszych reguł. Prym wiodły szkoły publiczne, które uznały, że gry ruchowe mogą pozytywnie wpłynąć na rozwój i dyscyplinę młodzieży. Powstanie kolei sprawiło, że szkoły mogły dużo łatwiej rywalizować ze sobą. Problemem był jednak brak wspólnych zasad rywalizacji. Reguły – zazwyczaj nieliczne – ustalano tuż przed meczem. Najstarsze spisane zasady gry powstały w 1845 r. w szkole w mieście Rugby w środkowej Anglii, od którego wzięła się nazwa całej dyscypliny sportu. Apokryficzna historia przypisuje powstanie gry Williamowi Webbowi Ellisowi w 1823 r., upamiętnionemu m.in. w nazwie Pucharu Świata w rugby union.
Kluczowe dla rozwoju piłki nożnej okazały się reguły spisane w Cambridge w 1848 r. i w Sheffield w 1857 r. Od tego momentu można mówić o stopniowym oddzielaniu się piłki nożnej od rugby. Wówczas narastał też konflikt między zwolennikami i przeciwnikami grania ręką. Reguły Cambridge, ograniczające możliwość trzymania piłki w ręku i faworyzujące jej kopanie, nie zostały szeroko przyjęte w Anglii, ale stały się podstawą dla pierwszych zasad The Football Association (FA) w 1863 r. Konflikt dotyczący szarżowania i gry rękoma doprowadził do powołania w 1871 r. the Rugby Football Union (RFU). Drogi rugby i piłki nożnej się rozeszły.
Północnoangielski Sheffield Football Club założony w 1857 r. spisał w tym samym roku własne reguły, które miały znacząco wpłynąć na rozwój piłki nożnej. Pierwotna piłka nożna przypominała bardziej rugby. Identyczna zasada spalonego uniemożliwiała grę do przodu, stąd pod bramkę rywala przemieszczano się albo dryblując, albo za pomocą młyna. Po odejściu klubów preferujących reguły rugby FA zaadaptowała liczne zasady z Sheffield, jak rzut wolny, rzut rożny, rzut z autu, czy poprzeczkę. Ostatecznie oba związki połączyły się w 1877 r. Na taktykę znacząco wpłynęli też Szkoci, rozwijając grę podaniami.
W podobnym czasie w różnych regionach Imperium Brytyjskiego i Stanów Zjednoczonych spisano niezależnie lokalne reguły gry, często inspirując się rugby lub wczesną piłką nożną. W ten sposób narodziły się odmiany: amerykańska, australijska, irlandzka, kanadyjska.
Narastający w 2. połowie XIX stulecia konflikt wewnątrz RFU dotyczący profesjonalizmu doprowadził do rozłamu i powstania trzynastoosobowej odmiany rugby (tzw. "rugby league"), która zdobyła popularność przede wszystkim w robotniczych regionach Anglii i Australii.
W ciągu XX wieku narodziły się liczne odmiany tych dyscyplin futbolowych umożliwiające aktywność sportową osobom niepełnosprawnym (jak rugby na wózkach, goalball), grę na hali (futsal, arena football), zmniejszoną liczbą zawodników (rugby 7), ograniczając kontakt fizyczny (touch rugby, futbol flagowy), grę na piasku (piłka nożna plażowa, rugby plażowe), czy pod wodą (rugby podwodne), itp.

</doc>
<doc id="516923" url="https://pl.wikipedia.org/wiki?curid=516923" title="Bird Without Wings">
Bird Without Wings

Bird Without Wings – wydany w 1997 album niemieckiego zespołu Diary of Dreams.

</doc>
<doc id="516928" url="https://pl.wikipedia.org/wiki?curid=516928" title="Trzęsienie ziemi na Jawie (maj 2006)">
Trzęsienie ziemi na Jawie (maj 2006)

Trzęsienie ziemi na Jawie o magnitudzie 6,3 miało miejsce 27 maja 2006 o godzinie 5:54 czasu lokalnego oraz dwa wstrząsy wtórne o magnitudzie 4,8 i 4,6 po 4 i po 6 godzinach od wstrząsu głównego w pobliżu miasta Yogyakarta na Jawie. Według oficjalnych źródeł zginęły 5778 osób, ponad 44 000 zostało rannych, a 600 tysięcy osób straciło dach nad głową. Epicentrum znajdowało się w Oceanie Indyjskim około 25 km na południe od Yogyakarty i około 440 kilometrów na wschód od stolicy Indonezji, Dżakarty.
Trzęsienie ziemi było spowodowane ruchami tektonicznymi i nie było bezpośrednio związane z obecną aktywnością wulkanu Merapi.
Obszar zniszczeń rozciąga się na setki kilometrów kwadratowych rolniczej okolicy wokół zabytkowej Jogyakarty. Najbardziej ucierpiało miasto Bantul, gdzie zginęło co najmniej dwa tysiące ludzi oraz centrum tego regionu – Yogyakarta, gdzie tysiące budynków legło w gruzach.
Mieszkańcy nadmorskiej części Jawy ewakuowali się do wnętrza wyspy w obawie przed tsunami.
Indonezja leży w tzw. pierścieniu ognia, aktywnym sejsmicznie regionie w basenie Oceanu Spokojnego.

</doc>
<doc id="516929" url="https://pl.wikipedia.org/wiki?curid=516929" title="Finnair">
Finnair

Finnair – narodowe linie lotnicze Finlandii, z siedzibą w Vantaa. Jej głównym portem przesiadkowym jest port lotniczy Helsinki-Vantaa. Finnair jest piątą najstarszą nieprzerwanie działającą linią lotniczą świata.
Do Polski Finnair wykonuje loty do Warszawy i Krakowa, a od 11 maja 2015 również do Gdańska.
Historia.
Linia powstała w 1923 roku pod nazwą Aero O/Y. Pierwszy komercyjny lot wykonano 20 marca 1924 roku przewożąc 162 kg poczty z Helsinek do Tallina samolotem Junkers F 13 wyposażonym w pływaki. W pierwszych latach istnienia firmy samoloty Junkersa stanowiły podstawowe wyposażenie fińskiego przewoźnika. W 1926 roku do eksploatacji wszedł Junkers G 24 a w 1932 roku Junkers Ju 52. Początkowo, wykorzystując rozległą sieć jezior, maszyny wyposażone w pływaki, wykorzystywały akweny do startów i lądowań, zimą, pływaki zamieniano na narty. Dopiero w 1935 roku w Turku wybudowano pierwsze lotnisko a rok później w Helsinkach. Wraz z wybuchem wojny zimowej kontrolę nad liniami przejęło wojsko. Dopiero po jej zakończeniu w kwietniu 1940 roku wznowiono loty komercyjne. W 1941 roku linia otrzymała dwie pierwsze maszyny Douglas DC-2. Samoloty zostały pozyskanie od Niemiec, które z kolei zdobyły maszyny w Czechosłowacji. Kolejny konflikt ze Związkiem Radzieckim na powrót wprowadził wojskowy zarząd nad przedsiębiorstwem. Po zakończeniu II wojny światowej większościowym udziałowcem firmy zostało państwo. Trzonem floty przewoźnika były pozyskane z demobilu samoloty Douglas DC-3. W latach 50. ubiegłego wieku firma pozyskała amerykańskie CV-340 i CV-440. W 1956 roku Finnair zainaugurował loty do Moskwy, stając się w ten sposób pierwszą linią lotniczą spoza bloku wschodniego latającą do stolicy Związku Radzieckiego. Również w tym samym roku firma zaczęła używać nazwy handlowej Finnair, która stała się oficjalną nazwą fińskiego przewoźnika 25 czerwca 1968 roku. W 1960 roku linia otrzymała pierwsze samoloty z napędem odrzutowym, były to francuskie samoloty typu Sud Aviation Caravelle. W 1969 roku zakupiono maszyny Douglas DC-8. Dzięki nim, przewoźnik mógł rozpocząć realizację lotów transatlantyckich do Nowego Jorku z międzylądowaniem w Amsterdamie. Pierwszy z takich lotów odbył się w maju 1969 roku. W 1973 roku fińskie linie rozpoczęły regularne loty do Warszawy, podstawową maszyną używaną na trasie do stolicy Polski, przez wiele lat był McDonnell Douglas DC-9. W 1975 roku pozyskano pierwsze szerokokadłubowe samoloty McDonnell Douglas DC-10. Pierwszy komercyjny lot, DC-10 wykonał 14 lutego 1975 roku na trasie Helsinki – Las Palmas na Wyspach Kanaryjskich. W 1983 roku, Finnair został pierwszą europejską linią lotniczą, która uruchomiła bezpośrednie połączenie z Japonią. Kolejnym pionierskim połączeniem na azjatyckim kierunku lotów było uruchomienie w 1988 roku bezpośredniego połączenia z Pekinem, również jako pierwsza zachodnioeuropejska linia. 7 grudnia 1990 roku do Finlandii dotarł pierwszy z zakupionych przez przewoźnika, szerokokadłubowych McDonnell Douglas MD-11. Finnair był pierwszą linią lotniczą, której dostarczono ten typ maszyny. 20 grudnia 1990 roku zainaugurowano ich komercyjne wykorzystanie lotem czarterowym z Helsinek na Teneryfę.
7 października 2015 roku, w trakcie odbywającej się w Tuluzie uroczystości, Finnair oficjalnie odebrał pierwszy egzemplarz samolotu Airbus A350 XWB stając się tym samym pierwszym europejskim użytkownikiem tego typu maszyn. Dwa dni później, 9 października samolot wykonał swój pierwszy komercyjny lot na trasie Helsinki - Amsterdam.
Finnair nie odnotowała śmiertelnego wypadku od 1963, a w przypadku lotów międzynarodowych, wcale, nie licząc samolotu zestrzelonego przez radzieckie lotnictwo w 1940 i zaginionego samolotu z dwoma generałami, prawdopodobnie uprowadzonego do ZSRR w 1927.
Flota.
Flota Finnair składa się z 80 samolotów o średnim wieku 12,6 lat (stan na luty 2023 r.).

</doc>
<doc id="516930" url="https://pl.wikipedia.org/wiki?curid=516930" title="Su-7">
Su-7

 
Su-7 (ros. Су-7 w kodzie NATO "Fitter") – radziecki naddźwiękowy samolot myśliwsko-bombowy opracowany w biurze konstrukcyjnym Pawła Suchoja.
Historia rozwoju.
W wyniku doświadczeń zebranych podczas wojny koreańskiej postanowiono w ZSRR opracować nową generację samolotów myśliwskich, charakteryzujących się prędkością Ma 1,5-1,7 i skrzydłami o dużym skosie. Do prac projektowych w 1953 roku przystąpiły trzy konkurujące ze sobą biura konstrukcyjne: OKB-51 Pawła Suchoja, OKB-115 Aleksandra Jakowlewa i OKB-155 Artioma Mikojana.
OKB Suchoja przedstawiło dwie koncepcje nowego samolotu oznaczone jako S i T. Samolot S miał posiadać skrzydła skośne, a samolot T trójkątne. Dodatkowo ze względu na przyszłe zadania oba projekty istniały w dwóch wersjach: myśliwca frontowego (S-1, T-1) oraz myśliwca przechwytującego (S-3, T-3), różniących się wyposażeniem i uzbrojeniem.
Do dalszego rozwoju władze ZSRR wybrały projekty S-1 oraz T-3. Projekt S-1 stał się późniejszym Su-7, a T-3 rozwijano dalej, tworząc myśliwiec przechwytujący Su-9.
Samolot S-1 zbudowano w układzie średniopłata. Kadłub miał konstrukcję półskorupową z przednim, centralnym wlotem powietrza. Skrzydła skośne o skosie krawędzi natarcia 60°. Usterzenie klasyczne ze statecznikiem pionowym i płytowymi sterami wysokości. Podwozie trójpodporowe z kołem przednim. Napęd stanowił silnik turboodrzutowy AL-7F o ciągu z dopalaniem 85,36 kN opracowany w zespole Archipa Lulki. Uzbrojenie składało się z dwóch działek NR-30 kal. 30 mm umieszczonych w nasadach skrzydeł oraz bomb lub npr podwieszanych na dwóch węzłach pod kadłubem zamiennie z dodatkowymi zbiornikami paliwa.
Pierwszy lot prototyp "S-1" wykonał 7 września 1955 roku, pilotowany przez Andrieja Koczetkowa. Podczas prób prototyp "S-1" jako pierwszy samolot w lotnictwie ZSRR przekroczył 9 czerwca 1956 roku dwukrotną prędkość dźwięku osiągając Ma=2,03 (2170 km/h).
We wrześniu 1956 roku oblatano drugi prototyp "S-2" posiadający dłuższy kadłub. Samolot ten w jednym z lotów osiągnął wysokość 19 100 m, co było wówczas rekordem w ZSRR.
Jeszcze zanim w grudniu 1958 roku zakończono oficjalnie próby państwowe, samolot rekomendowano w 1957 roku do produkcji seryjnej w zakładach w Komsomolsku nad Amurem pod oznaczeniem wojskowym Su-7. Pierwszy samolot seryjny oblatano w marcu 1958 roku.
Pomimo że zdecydowano się na produkcję seryjną, samolot nie był dojrzały konstrukcyjnie i trapiły go liczne problemy. Wojska lotnicze ZSRR wolały zaś dopracowaną konstrukcję MiG-21F powstałą w konkurencyjnym OKB Mikojana. W latach 1958–1959 zbudowano około 150 egzemplarzy Su-7.
Historia samolotu Su-7 mogłaby się wtedy zakończyć, gdyby nie pilna potrzeba posiadania pod koniec lat 50. w ZSRR samolotu myśliwsko-bombowego, przeznaczonego do uderzeń na cele naziemne. Su-7 z racji swej prędkości, dużego udźwigu uzbrojenia, sporego zasięgu i mocnego silnika nadawał się do tego znakomicie.
24 kwietnia 1959 roku oblatano prototyp "S-22-1" będący myśliwsko-bombową wersją Su-7. Rozszerzono w nim asortyment podwieszanego uzbrojenia, przenoszonego teraz na 4 węzłach (2 pod kadłubem + 2 pod skrzydłami), rozbudowano wyposażenie radiotechniczne, zwiększono zapas paliwa oraz ułatwiono obsługę naziemną. W drugiej połowie 1960 roku rozpoczęto produkcję tego samolotu pod oznaczeniem Su-7B.
W międzyczasie dokonywano różnych usprawnień, mimo to samolot nadal przysparzał problemów w eksploatacji. W 1962 roku do produkcji trafiła zmodernizowana wersja oznaczona Su-7BM, przystosowana do przenoszenia bomb jądrowych. Dla lepszego wykorzystania nowego uzbrojenia rozbudowano w niej wyposażenie pokładowe oraz zwiększono zasięg lotu.
W latach 60. pracowano nad umożliwieniem operowania samolotów odrzutowych z niewielkich lotnisk, w tym także gruntowych. Dlatego też na kilku egzemplarzach Su-7 testowano różne rozwiązania mające skrócić start i lądowanie. Wśród nich były rakietowe przyspieszacze startowe oraz podwozie z dodatkowymi płozami, dzięki którym samolot nie zapadał się na powierzchniach gruntowych.
Rozwiązania te znalazły zastosowanie na produkowanej od 1965 roku wersji nazwanej Su-7BKŁ, która to była najliczniej wytwarzaną odmianą Su-7. Do zakończenia produkcji w 1971 roku zbudowano około 500 egzemplarzy.
Su-7BKŁ poza hydraulicznie opuszczanymi płozami znajdującymi się obok kół oraz mocowaniami przyspieszaczy startowych, posiadał także dwa spadochrony hamujące oraz unowocześnione wyposażenie. Dodatkowo zwiększono liczbę węzłów podwieszeń z czterech do sześciu (2 pod kadłubem + 4 pod skrzydłami), a w latach 70. przystosowano samoloty do przenoszenia zasobników zakłócających SPS-141, SPS-142, SPS-143.
Na bazie Su-7BM i Su-7BKŁ powstała eksportowa odmiana Su-7BMK przeznaczona dla państw spoza Układu Warszawskiego.
Opracowano także dwumiejscową wersję szkolno-bojową Su-7U, mającą służyć do szkolenia przyszłych pilotów Su-7. Powstała ona na bazie Su-7BM poprzez wydłużenie o 200 mm kadłuba i dodanie stanowiska drugiego pilota. Prototypy tej wersji "U-22-1" i "U-22-2" zbudowano w drugiej połowie 1965 roku, a pierwszy seryjny samolot wystartował w kwietniu 1966. Produkcja trwała do 1971 roku, razem z odmianą eksportową nazwaną Su-7UMK.
Korzystając z płatowca Su-7 stworzono eksperymentalny samolot o zmiennej geometrii skrzydeł Su-7IG oblatany 2 sierpnia 1966 roku. Skrzydła Su-7IG miały w locie możliwość ustawienia w dwóch skrajnych położeniach: do startu i lądowania na skos 30° oraz do lotu na skos 63°. Dzięki temu samolot miał małą prędkość lądowania, a jednocześnie dużą prędkość maksymalną i zasięg. W wyniku prac nad Su-7IG powstała rodzina samolotów Su-17/-20/-22, będąca rozwinięciem Su-7.
Su-7 w Polsce.
Pierwsze 6 Su-7BM Polska odebrała w czerwcu 1964 roku. Samoloty te, podobnie jak i wszystkie kolejne Su-7, trafiły do 3.Pułku Lotnictwa Myśliwsko-Bombowego z Bydgoszczy. W 1966 roku dotarło do Polski 12 egzemplarzy nowszej wersji Su-7BKŁ. Dostawy kontynuowano w następnych latach: w 1968 roku otrzymano 2 Su-7BKŁ, w 1969 roku 3 Su-7U, w 1971 roku 4 Su-7BKŁ i 1 Su-7U, a w 1972 roku 12 Su-7BKŁ oraz w 1977 roku jeden Su-7U. W latach 1974–1977 dostarczono także 4 Su-7U do 7.Brygady Lotnictwa Bombowo-Rozpoznawczego z Powidza razem z samolotami Su-20, które nie posiadały własnej wersji szkolno-bojowej.
W muzeach.
Samoloty Su-7 są eksponowane w następujących muzeach:

</doc>
<doc id="516932" url="https://pl.wikipedia.org/wiki?curid=516932" title="Koniczyna szkarłatna">
Koniczyna szkarłatna



</doc>
<doc id="516933" url="https://pl.wikipedia.org/wiki?curid=516933" title="Zalążnia">
Zalążnia

Zalążnia ("ovarium") – rozszerzona, dolna część słupka kwiatowego ("pistillum") u roślin okrytonasiennych. Powstaje w wyniku zrośnięcia jednego lub więcej owocolistków, tworzących ściany komory zalążniowej. Zalążnia w słupku zbudowanym z jednego owocolistka jest zawsze jednokomorowa. Jeśli owocolistków jest więcej, ale zrastają się brzegami – także tworzą komorę pojedynczą. Jeśli brzegi owocolistków wchodzą do wnętrza, a ściany zalążni powstają w wyniku zrastania się ich zewnętrznych części, to zalążnia może być wielokomorowa lub może zawierać niepełne przegrody. Jeśli to nie brzegi owocolistków, a wybujałe tkanki wyrastające z ich ścian dzielą komorę zalążni – nazywane są one fałszywymi przegrodami (np. u kapustowatych). Zalążnia utworzona z więcej niż jednego owocolistka nazywana bywa cenokarpem. W wyniku zrastania się owocolistków (zarówno pojedynczych, jak i wielu), ich górna powierzchnia staje się wewnętrzną ścianą zalążni. Nierzadko owocolistki zrastają się w dolnej części słupka, tworzącej zalążnię, podczas gdy wyżej rozchylają się, tworząc odrębne szyjki i znamiona.
Na wewnętrznych ścianach owocolistków znajduje się jeden lub wiele zalążków. Powstawać mogą albo na brzegach owocolistków (submarginalnie) albo na ich powierzchni (laminalnie) z wyniosłości zwanej łożyskiem (placenta), przez które przechodzą wiązki przewodzące. U niektórych grup systematycznych roślin (u sandałowców) następuje daleko posunięta redukcja budowy i integracja zalążków z zalążnią, np. u gałecznicowatych redukcja integumentów i łożyska prowadzi do tego, że komórki macierzyste makrospor osadzone są po prostu w ścianie zalążni.
W zależności od umieszczenia względem brzegów owocolistka i liczby komór zalążni wyróżnia się następujące sposoby osadzenia zalążków:
W zależności od położenia zalążni względem dna kwiatowego wyróżnia się słupek górny, górny kołozalążniowy lub dolny.
W czasie zapylania kwiatu łagiewka pyłkowa rośnie na wewnętrznej powierzchni zalążni, zwykle wzdłuż łożyska, dochodząc do wierzchołka zalążka. Z chwilą zapłodnienia zalążek rozwija się w nasiono, a zalążnia bierze udział w tworzeniu owocu – z jej ścian powstaje owocnia.

</doc>
<doc id="516936" url="https://pl.wikipedia.org/wiki?curid=516936" title="Sześcio-ośmiościan rombowy wielki">
Sześcio-ośmiościan rombowy wielki

Sześcio-ośmiościan rombowy wielki – wielościan półforemny, jego powierzchnia składa się z 26 ścian w tym 12 kwadratów, 8 sześciokątów foremnych i 6 ośmiokątów foremnych.
Ma on 48 wierzchołków, 72 krawędzie.

</doc>
<doc id="516938" url="https://pl.wikipedia.org/wiki?curid=516938" title="St. Gallen (kanton)">
St. Gallen (kanton)

St. Gallen – kanton w północno-wschodniej Szwajcarii. Jego stolicą jest St. Gallen.
Geografia.
Na północnym wschodzie kanton przylega do Jeziora Bodeńskiego. Wschodnią granicę stanowi Ren, za którym są już Austria i Liechtenstein. Na południu graniczy z kantonami Gryzonia, Glarus i Schwyz. Na zachodzie z kantonami Zurych i Turgowia.
Wewnątrz kantonu St. Gallen, całkowicie otoczone jego terenami leżą kantony Appenzell Innerrhoden i Appenzell Ausserrhoden.
Głównymi rzekami kantonu są Ren, Thur, Linth i Seez. Ukształtowanie terenu jest zróżnicowane: od nizinnych nad Renem i Jeziorem Bodeńskim do górskich krajobrazów na południu. Około jedną czwartą powierzchni zajmują lasy, a około połowę – Alpy. Najwyższym szczytem znajdującym się na terenie kantonu jest Ringelspitz, liczący 3248 m n.p.m.
Historia.
Historia kantonu związana jest ściśle z dziejami opactwa benedyktynów z St. Gallen. W 1803 kanton dołączył do Związku Szwajcarskiego. W 1890 została uchwalona konstytucja.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="516943" url="https://pl.wikipedia.org/wiki?curid=516943" title="Janusz Zawadzki">
Janusz Zawadzki

Janusz Zawadzki (ur. 27 kwietnia 1931 w Sosnowcu, zm. 19 stycznia 1977 w Sosnowcu) – polski hokeista, olimpijczyk.
Zawodnik występujący na pozycji obrońcy. Reprezentował kluby: RKU Sosnowiec, Legię Warszawa i Górnika Katowice. Dwukrotnie zdobywał tytuł mistrza Polski, w 1953 z Legią i w 1958 z Górnikiem.
W reprezentacji Polski wystąpił 33 razy. Uczestnik Igrzysk Olimpijskich w Cortina d’Ampezzo w 1956. W 1953 zdobył brązowy medal akademickich mistrzostw świata.

</doc>
<doc id="516945" url="https://pl.wikipedia.org/wiki?curid=516945" title="Figlik">
Figlik

Figlik – polski gatunek literacki stworzony przez Mikołaja Reja w piątej części drugiego wydania "Żwierzyńca" ("Przypowieści przypadłe inaczej Figliki albo rozlicznych ludzi przypadki dworskie"[...]). Figliki stanowiły odmianę epigramatu. Były krótkimi utworami wierszowanymi, przedstawiającymi jedną sytuację z życia dworskiego lub szlacheckiego w tonacji komicznej lub satyrycznej. 

</doc>
<doc id="516948" url="https://pl.wikipedia.org/wiki?curid=516948" title="Port lotniczy Helsinki-Vantaa">
Port lotniczy Helsinki-Vantaa

Port lotniczy Helsinki-Vantaa (ang.: "Helsinki-Vantaa International Airport", fin.: "Helsinki-Vantaan lentoasema", szw.: "Helsingfors-Vanda flygplats", kod IATA: HEL, kod ICAO: EFHK) – międzynarodowy port lotniczy, najruchliwszy w Finlandii, znajdujący się w mieście Vantaa, 15 km na północ od centrum Helsinek. Jest jednym z głównych portów lotniczych regionu krajów nordyckich. W 2005 obsłużył 11 133 195 pasażerów, a w 2010 12 883 399.

</doc>
<doc id="516950" url="https://pl.wikipedia.org/wiki?curid=516950" title="Dżodżiakarta">
Dżodżiakarta



</doc>
<doc id="516951" url="https://pl.wikipedia.org/wiki?curid=516951" title="Ciągotka">
Ciągotka



</doc>
<doc id="516954" url="https://pl.wikipedia.org/wiki?curid=516954" title="Helsinki-Vantaa Airport">
Helsinki-Vantaa Airport



</doc>
<doc id="516956" url="https://pl.wikipedia.org/wiki?curid=516956" title="Dwudziesto-dwunastościan przycięty">
Dwudziesto-dwunastościan przycięty

Dwudziesto-dwunastościan przycięty (lub dwunastościan przycięty) – wielościan mający
60 wierzchołków, 150 krawędzi, 92 ściany (80 trójkątów równobocznych, 12 pięciokątów foremnych). Jest wielościanem chiralnym; posiada dwie formy: prawą oraz lewą.
Wzory i właściwości.
formula_1
Grupa symetrii:
formula_2
Galeria.
Dwa enancjomery dwudziesto-dwunastościanu:

</doc>
<doc id="516966" url="https://pl.wikipedia.org/wiki?curid=516966" title="Lilak">
Lilak

Lilak ("Syringa" L.) – rodzaj roślin z rodziny oliwkowatych. Rodzaj liczy w zależności od ujęcia od 12 do ok. 30 gatunków. Rośliny te występują w południowej i wschodniej Azji (od Afganistanu po Japonię, głównie w Chinach) oraz w południowo-wschodniej Europie (dwa gatunki – lilak pospolity "S. vulgaris" i lilak Josiki "S. josikaea"). W naturze rośliny te rosną w zaroślach, często na zboczach gór i urwiskach, zwłaszcza na podłożu wapiennym. Potocznie lilaki nazywane są „bzami”, jednak jest to określenie błędne, gdyż nazwa ta odnosi się do roślin z rodzaju "Sambucus".
Popularne rośliny ozdobne od dawna uprawiane dla efektownych, obfitych kwiatostanów o silnym zapachu. Tylko w przypadku lilaka pospolitego wyhodowano ok. 1,5 tys. odmian, a poza tym uprawiane i krzyżowane są też inne gatunki. Z gałęzi lilaka po wydrążeniu rdzenia wyrabiano fajki.
Systematyka.
Rodzaj z rodziny oliwkowatych ("Oleaceae"), a w jej obrębie z plemienia "Oleeae". Wraz z rodzajem ligustr "Ligustrum" tworzy podplemię "Ligustrinae" . Analizy filogenetyczne oparte na badaniach molekularnych pozwoliły stwierdzić, że rodzaj "Ligustrum" jest zagnieżdżony w rodzaju "Syringa", czyniąc z niego takson parafiletyczny.

</doc>
<doc id="516967" url="https://pl.wikipedia.org/wiki?curid=516967" title="Szafuza (kanton)">
Szafuza (kanton)

Szafuza (niem. "Schaffhausen") – kanton w północnej Szwajcarii. Jego stolicą jest Szafuza.
Geografia.
Kanton Szafuzy jest najbardziej na północ wysuniętą częścią Szwajcarii. Poza fragmentem miasteczka Stein am Rhein (Vor der Brugg) i fragmentem nabrzeża przy elektrowni wodnej w Szafuzie leży na prawym brzegu Renu i jest otoczony głównie przez terytorium Niemiec (Badenia-Wirtembergia). Kanton jest jednym z mniejszych w Szwajcarii zarówno pod względem powierzchni (298 km², 7. od końca), jak i ludności (77 tys. msk., 8. od końca). Długość granic wynosi 185,4 km, w tym 151,8 km z Niemcami, 23,2 km z kantonem Zurychu i 10,4 km z kantonem Turgowii. Dodatkowo w środkowej części kantonu, nad Renem znajduje się niemiecka eksklawa – Büsingen am Hochrhein.
Kanton składa się z trzech części – największej, środkowej, na terenie której leży stolica i największe miasto kantonu Szafuza, położonej na wschód eksklawy określanej mianem „górnej części” ("Oberer Kantonsteil") położonej u wypływu Renu z Jeziora Bodeńskiego, na terenie której leży miasteczko Stein am Rhein i położonej na południe najmniejszej „dolnej części” ("Unterer Kantonsteil").
Mający charakter wyżyny i gór niskich zalesiony masyw Randeln będący wysuniętą na wschód częścią gór Jury dominuje w krajobrazie regionu. We wschodniej części kantonu znajduje się wysoczyzna Reiat, zaś w południowej fragment równiny Klettgau. Najniższy punkt terytorium znajduje się nad Renem w miejscowości Buchberg (344 m n.p.m.), zaś najwyższym jest Hagen wyniesiony 912 m n.p.m. na którym znajduje się wieża widokowa.
Kanton rozciąga się wzdłuż prawego brzegu górnego Renu od jego wypływu z jez. Bodeńskiego. W jego ciągu, na granicy z kantonem Zurychu znajduje się największy w Europie wodospad Rheinfall. Przez region przepływa kilka niewielkich dopływów Renu, z których największym jest Wutach. Na Renie znajdują się dwie elektrownie wodne (w Szafuzie i Neuhausen am Rheinfall).
Klimat Szafuzy jest umiarkowany, cechuje się wpływami pobliskich masywów alpejskich, Schwarzwaldu i Jury. Średni roczny opad wynosi 863 mm, a nasłonecznienie wynosi 1345 godzin na rok. Dobre warunki geograficzne (wystawione na południe stoki) i klimatyczne sprawiły, że jest to drugi pod względem wielkości obszar winiarski niemieckojęzycznej części Szwajcarii.
Historia.
Najstarsze ślady osadnictwa sprzed 10 tysięcy lat znajdują się w jaskini Kesslerloch w miejscowości Thayngen. Na terenie tej samej miejscowości w miejscu zwanym Weier (obecnie kulturowy rezerwat przyrody) znaleziono mające około 6 tys. lat pozostałości osady zbudowanej z palafitów. Wraz z 110 innymi miejscami z obszaru alpejskiego zostały one wpisane w 2011 r. na listę światowego dziedzictwa kultury i sztuki UNESCO, a efekty prac archeologów można oglądać w Muzeum w dawnym klasztorze Wszystkich Świętych w Szafuzie ("Museum zu Allerheiligen").
Zamieszkałe przez plemiona celtyckie ziemie podbili w I w. p.n.e. Rzymianie, zakładając osadę Iuliomagus. Około 600 r.n.e. w okolicy Szafuzy osiedlili się germańscy Alemanowie, których najstarsze osiedle znajdowało się na terenie dzisiejszej wsi Berslingen.
Miasto Szafuza pojawia się po raz pierwszy w 1045 r., gdy uzyskała z nadania króla Henryka III prawo bicia monet. W 1049 r. w tejże miejscowości założono benedyktyński klasztor Wszystkich Świętych. W 1259 r. powstał pierwszy stały most przez Ren. W 1278 r. król Rudolf I Habsburg nadał miastu status wolnego miasta.
Korzystne położenie miejscowości przy przeprawie przez Ren, w pobliżu naturalnej przeszkody w postaci wodospadu który należało ominąć drogą lądową, wpływały na rozwój miasta, które na początku XIV wieku liczyło ponad 2 tysiące mieszkańców, fortyfikacje i znajdowało się na szlakach łączących Konstancję z Zurychem i St. Gallen. W 1330 r. król Ludwik I Bawarski pozbawił Szafuzę statusu wolnego miasta, włączając je do posiadłości austriackich. W roku 1402 odbył się pierwszy znany proces czarownic. W 1411 r. miasto uzyskało prawo zakładania cechów, których powstało 10. W 1415 r. Szafuza odzyskała status wolnego miasta rzeszy, który wykupiła 1418 r. od potrzebującego pieniędzy Fryderyka IV Austriackiego. Początkowo miejscowość wiązała się politycznie z położonymi na północ od niej miastami szwabskimi, jednakże w 1454 r. sprzymierza się ze Związkiem Szwajcarskim, by 10 sierpnia 1501 r. stać się pełnoprawnym członkiem Konfederacji.
Do 1522 r. niewielkie państewko ustaliło granice swojego terytorium zbliżone do współczesnego, głównie na zasadzie wykupów ziemi. W 1529 r. rada miejska przegłosowała przejście na protestantyzm za namową proboszcza Sebastiana Hofmeistera. Istniejące klasztory zlikwidowano, a ziemię kościelną przejęto.
W trakcie wojny trzydziestoletniej przez terytorium Szafuzy przechodziły wojska bawarskie i szwedzkie. W czasie wojen napoleońskich Szafuza wchodziła w skład Republiki Helweckiej (1798-1803) oraz drugiej konfederacji (tzw. okres "mediacji Napoleona" 1803-14). Wówczas nastąpiła najważniejsza zmiana granic kantonu, w ramach której m.in. przejęto od Zurychu miasteczko Stein am Rhein. W 1839 r. przeprowadzono drobną korektę granicy z Wielkim Księstwem Badenii opierając ją na rzece Wutach. Wraz z założeniem w Mühlentalu odlewni przez Johanna Conrada Fischera rozpoczął się okres industrializacji na terenie kantonu. W trakcie szwajcarskiej wojny domowej w 1847 r. Szafuza poparła zwycięskie wojska liberałów (konfederatów). W 1857 r. powstało pierwsze połączenie kolejowe do Winterthuru ("Rheinfallbahn"), po którym powstały kolejne, w tym do Niemiec.
Szwajcaria w obu wojnach światowych pozostała neutralna, jednak granicę kontrolowały wzmocnione jednostki armii szwajcarskiej. W wyniku błędu nawigacyjnego 1 kwietnia 1944 r. lotnictwo amerykańskie omyłkowo zbombardowało Szafuzę zabijając 40, a raniąc 271 ludzi. W ramach odszkodowania Stany Zjednoczone zapłaciły 40 milionów franków szwajcarskich.
W drugiej połowie XX wieku kanton rozwijał się pomyślnie co zaowocowało nowymi inwestycjami przemysłowymi i infrastrukturalnymi. W 1967 r. przeprowadzono drobną korektę granic z Republiką Federalną Niemiec. Kanton przyjął w 2002 r. nową konstytucję, zastępując poprzednią z 1876 r.
Demografia.
Blisko 22% mieszkańców kantonu stanowią obcokrajowcy, głównie z sąsiednich Niemiec oraz Bałkanów. Połowa ludności należy do reformowanego Kościoła Szafuzy, ponad 24% stanowią katolicy, 6% muzułmanie, niecałe 7% inne religie, a blisko 13% bezwyznaniowcy.
Niemiecki używany w Szafuzie należy do dialektów górnoalemańskich.
Gospodarka.
Gospodarka Szafuzy jest powiązana z gospodarką sąsiedniego kantonu Zurych. Ważnym elementem ekonomii regionu był do 2. poł. XX wieku przemysł ciężki. Obecnie dominują usługi, turystyka. Szafuza jest też drugim co do wielkości producentem wina w niemieckojęzycznej części Szwajcarii. Bezrobocie jest na bardzo niskim poziomie.
Turystyka.
Ważnym składnikiem gospodarki kantonu stanowi turystyka. Do głównych atrakcji należą:
Transport.
Miasto jest dobrze skomunikowane koleją i drogami zarówno z resztą Szwajcarii, jak i Niemcami. Na dworcu w Szafuzie zatrzymują się międzynarodowe pociągi do Zurychu. Liczne statki pływają regularnie po Renie. Miasto Szafuza posiada kilka linii autobusowych i jedną trolejbusową. Dobrze rozwinięta sieć dróg rowerowych.
Polityka.
Kanton jest zarządzany przez Radę Kantonu mającą 60 członków wybieranych na czteroletnią kadencję. Obowiązuje system podwójnej większości. Każda decyzja wiążąca się z kosztami powyżej pół miliona CHF podlega obowiązkowemu referendum, a powyżej 100 tys. CHF fakultatywnemu. Jeśli zostanie zebranych 1000 podpisów, każda ustawa musi być także poddana w ciągu 90 dni referendum. Władzę wykonawczą stanowi wybierana co cztery lata przez mieszkańców pięcioosobowa Rada Zarządzająca.

</doc>
<doc id="516973" url="https://pl.wikipedia.org/wiki?curid=516973" title="Katastrofa lotu Air France 4590">
Katastrofa lotu Air France 4590

Katastrofa lotnicza Concorde Air France lot 4590 – wypadek lotniczy, który miał miejsce 25 lipca 2000 o godzinie 16:44:31 (koniec zapisu z czarnej skrzynki) na obrzeżach miasteczka Gonesse, pod Paryżem. Rozpędzający się na pasie startowym nr 26 lotniska Charles’a de Gaulle’a samolot Concorde najechał z dużą prędkością (ok. 300 km/h) kołem głównego podwozia na pasek metalu – element konstrukcyjny silnika, który odpadł ze startującego wcześniej samolotu McDonnell Douglas DC-10 linii lotniczych Continental Airlines.
Ogumienie w samolotach Concorde zużywało się znacznie szybciej i było dużo bardziej podatne na uszkodzenia niż w innych samolotach ze względu na wysoką prędkość startu (komplet opon wystarczał zaledwie na 25-30 cykli start/lądowanie).
Metalowy element z DC-10 spowodował rozerwanie opony lewego koła samolotu, a jej fragmenty, w tym duży ok. 4,5 kg odłamek, uderzyły w dolną część skrzydła, przyczyniając się prawdopodobnie do powstania fali uderzeniowej w zbiorniku paliwa znajdującym się w jego wnętrzu. Efektem tego było rozerwanie zbiornika nad wnęką podwozia. Na skutek zwarcia w uszkodzonej odłamkami ogumienia instalacji elektrycznej wewnątrz komory podwozia lub w wyniku zetknięcia z gorącymi elementami silnika, wyciekające paliwo zapaliło się. W tym czasie maszyna przekroczyła już prędkość decyzji tzw. V1, do której można jeszcze bezpiecznie przerwać start i wyhamować.
Rozprzestrzeniający się pożar wpływał negatywnie na pracę silników nr 1 i 2, powodując okresowe spadki ciągu. Powstała asymetria ciągu oraz lekko skręcona goleń podwozia (z powodu pękniętej opony) doprowadziły do zbaczania samolotu z osi pasa startowego, do tego stopnia, że istniała obawa jego zjechania na trawę obok pasa.
Jako dodatkowy powód wypadku rozważano brak tulei dystansowej w łożysku zawieszenia wózka podwozia. Powstałe luzy mogły spowodować lub przyczynić się do zaobserwowanego zboczenia ku lewej krawędzi pasa.
W związku z nieprawidłowym torem jazdy, pilot będący przy sterach był zmuszony poderwać maszynę do lotu tuż przed osiągnięciem wymaganej prędkości minimalnej do poderwania maszyny. Wobec problemów ograniczających ciąg obu lewostronnych silników, Concorde miał trudności z uzyskaniem odpowiedniej prędkości i wysokości lotu.
Po oderwaniu się od ziemi włączył się alarm sygnalizujący pożar w komorze silnika nr 2, w konsekwencji silnik ten został wyłączony proceduralnie. Nasiliło to deficyt ciągu obciążonej paliwem i pasażerami maszyny. Sąsiedni silnik nr 1 w tym czasie odzyskał ciąg zbliżony do nominalnego, jednak już po kilku sekundach wpadające do sprężarki gorące gazy lub paliwo zaburzyły pracę silnika i spowodowały ponowny, drastyczny spadek ciągu.
Gwałtowny pożar prowadził ponadto w kolejnych sekundach do uszkodzeń powierzchni sterowych skrzydła, co ograniczyło sterowność samolotu. W połączeniu z asymetrią ciągu i utrzymującą się poniżej wymaganego poziomu prędkością lotu doprowadziło to do utraty stateczności, a w konsekwencji do uderzenia o ziemię.
Dramat rozegrał się dokładnie w 2 minuty:
Samolot spadł na hotel i restaurację „Les Relais Bleus” (48°59′08″N, 2°28′20″E) tuż przed miejscowością Gonesse. Wypadek pochłonął 113 ofiar: 100 pasażerów, 9 osób załogi oraz 4 osoby znajdujące się w hotelu (m.in. dwie Polki).
Ostatnie słowa kapitana pilota – dowódcy samolotu – Christiana Marty, 11 sekund przed wypadkiem, brzmiały: „Za późno. Nie ma czasu”.

</doc>
<doc id="516974" url="https://pl.wikipedia.org/wiki?curid=516974" title="Tropicale Thaitii Granda Banda">
Tropicale Thaitii Granda Banda

Tropicale Thaitii Granda Banda (skrót TTGB, czasami pisane jako Tropicale Thaiti Granda Banda) – humorystyczny zespół muzyczny wywodzący się z Krakowa, działający w latach 1969–1980.
Historia.
Grupa powstała w roku 1969 w murach krakowskiej PWSM, pod kierownictwem kompozytora i aranżera Zbigniewa Raja. Początkowo formacja nosiła nazwę "Duetto Tropicale Longrono Thaitii Tercetto Picolisimo Granda Banda". Po kilku koncertach okazało się, że zbyt długa nazwa nie mieści się na plakatach i skrócono ją do "Tropicale Thaitii Granda Banda". W 1976 nazwę ograniczono do "Granda Banda".
W 1970 w plebiscycie tygodnika „Panorama” uznano zespół za objawienie roku, a występ na Festiwalu Piosenki Polskiej w Opolu okrzyknięto wybitnym osiągnięciem w dziedzinie piosenki niekonwencjonalnej. Miarą popularności zespołu było wykonanie ponad 3 tysięcy koncertów w Polsce, USA, Kanadzie, Czechosłowacji, NRD oraz coroczny udział w Festiwalu w Opolu, jak i festiwalu Old Jazz Meeting – Złota Tarka w Warszawie, na Festiwalu Wokalistów Jazzowych w Lublinie, czy na Targach Estradowych w Łodzi. Grupa wielokrotnie występowała w telewizyjnych programach rozrywkowych. Dokonała również wielu nagrań swych piosenek na użytek Polskiego Radia.
W 1980 zespół definitywnie się rozwiązał, a Zbigniew Raj zasilił grono twórców Piwnicy pod Baranami.
Repertuar.
W repertuarze zespołu znalazło się wiele tekstów Zbigniewa Raja, który skomponował oraz zaaranżował niemal wszystkie utwory, wykonywane przez TTGB. Wykorzystywano także teksty m.in. Brunona Miecugowa, Ludwika Jerzego Kerna, Marka Pacuły, a czasem sięgano do źródeł niekonwencjonalnych, jak np. Śpiewnik dla rzemieślników z 1907 r. W programie zespołu oprócz niestereotypowych piosenek pojawiała się groteska, żart muzyczny, pastisz oraz duża dawka absurdalnego humoru. Pewną część repertuaru stanowiły parodie i żarty, które nie były wydawane na płytach. Nagrywano jedynie utwory własne – zgodnie z polityką repertuarową Polskich Nagrań. Wyjątkiem była „Radość o poranku” Jonasza Kofty, która nagrana została w związku z koncertem towarzyszącym festiwalowi Opole'77 pt. „Nastroje nas troje”.
Skład.
Pierwszy skład: 
Narastające problemy życia na walizkach zmusiły w 1977 wielu członków do opuszczenia zespołu. Ze starego składu pozostał Zbigniew Raj, Jerzy Dura, Zbigniew Potoczek, a doszli Marek Grausberg, Adam Kapera, Marian Śmiłek, Paweł Bielecki, Krzysztof Szachnowski i Bogumił Dijuk. 
W występach wraz z Grandą Bandą brali udział m.in. Zenon Laskowik, Bohdan Smoleń, Tadeusz Drozda, Maciej Pietrzyk, Ryszard Dreger. Przez długi czas w koncertach zespołowi towarzyszył śpiewający kabaretowe piosenki Andrzej Piasecki, a także Jolanta Borusiewicz, Andrzej Zaucha, Andrzej Sikorowski, Wojciech Belon, Zisiz Mocios.
Z zespołem było związanych kolejno troje impresariów: Maja Samulewicz, Karol Reinhard i Ryszard Gebler oraz pracownicy techniczni Jerzy Guzgan, Aleksander Paciorek, Wiesław Orlita, Wiesław Irlik, Stanisław Kędryna, Marek Sadowski.
Płyty.
Na płytach (singel, longplay, CD) znajdują się utwory:

</doc>
<doc id="516976" url="https://pl.wikipedia.org/wiki?curid=516976" title="Głóg">
Głóg

Głóg ("Crataegus" L.) – rodzaj roślin należący do rodziny różowatych ("Rosaceae"). Do rodzaju zaliczanych jest ok. 217–230 gatunków, ale według niektórych ujęć – co najmniej tysiąc. Zasięg rodzaju obejmuje strefę umiarkowaną na półkuli północnej, przy czym centrum zróżnicowania stanowi Ameryka Północna, gdzie rośnie 169 gatunków. W Europie obecnych jest 21 gatunków, z czego w Polsce naturalnie rosną: głóg dwuszyjkowy "C. laevigata", jednoszyjkowy "C. monogyna", odgiętodziałkowy "C. rhipidophylla" oraz mieszańce – głóg wielkoowocowy "C. ×macrocarpa", pośredni "C. ×media" i nierównoząbkowy "C. ×subsphaericea". Jako zdziczałe i zadomowione wymieniane są: głóg ałtajski "C. chlorocarpa", głóg wachlarzowaty "C. flabellata" i głóg szkarłatny (szypułkowy) "C. coccinea".
Liczne gatunki są wykorzystywane jako lecznicze i jadalne, uprawiane są także jako ozdobne, wykorzystywane jest ich drewno.
W Polsce głóg nosi nazwy ludowe: babi mąka, ptôszi chléb, zajęcze gruszki, kolidupa, diobli gruszki.
Systematyka.
Rodzaj z plemienia "Pyreae", podrodziny "Spiraeoideae" (dawniej "Pomoideae") z rodziny różowatych "Rosaceae" lub (w innym ujęciu) do podplemienia "Malinae", plemienia "Maleae", podrodziny "Amygdaloideae" w tej samej rodzinie.
W obrębie rodzaju pozycję bazalną lub blisko bazalnej zajmuje nieszpułka zwyczajna "Crataegus germanica", w różnych ujęciach włączany tutaj lub wyodrębniany w osobny, monotypowy rodzaj, wóczas jako "Mespilus germanica". Poza tym głóg spokrewniony jest blisko z rodzajami ognik "Pyracantha" i głogownik "Photinia".
Klasyfikację w obrębie rodzaju utrudnia występowanie obok łatwo krzyżujących się gatunków diploidalnych rozmnażających się po zapyleniu krzyżowym, wielkiej liczby triploidów rozmnażających się apomiktycznie, samopylnych i faktultatywnie apomiktycznych tetraploidów oraz kompleksów gatunków blisko spokrewnionych, na wczesnym etapie specjacji, wciąż tworzących liczne krzyżówki między sobą.

</doc>
<doc id="516979" url="https://pl.wikipedia.org/wiki?curid=516979" title="Dwudziesto-dwunastościan rombowy mały">
Dwudziesto-dwunastościan rombowy mały

Dwudziesto-dwunastościan rombowy mały (lub dwunasto-dwudziestościan rombowy mały) ma
60 wierzchołków, 120 krawędzi i 62 ściany (20 trójkątów równobocznych, 30 kwadratów i 12 pięciokątów foremnych).

</doc>
<doc id="516982" url="https://pl.wikipedia.org/wiki?curid=516982" title="Dworek Laszczyków w Kielcach">
Dworek Laszczyków w Kielcach

Dworek Laszczyków – jeden z najcenniejszych zabytków Kielc znajdujący się na południowym stoku Wzgórza Zamkowego przy ulicy Jana Pawła II. Jest to ostatni drewniany budynek tego typu w mieście, a jego historia sięga ponad 200 lat.
Budowniczym obiektu jest Jakub Jaworski, ostatni starosta biskupi, który, zgodnie z zawartą 7 marca 1788 r. umową z dziekanem Kolegiaty Kieleckiej – ks. Jerzym Dobrzańskim, wydzierżawił teren i wzniósł dworek wraz z budynkami gospodarczymi.
Obiekt postawiono z modrzewia na kamienno-ceglanym podmurowaniu i przykryto wysokim czterospadowym dachem łamanym pokrytym pojedynczym gontem. Przed frontem budynku znajdował się prowadzący do ciemnej sieni ganek. Od strony ogrodu do budynku przylegały dwa kamienne lamusy. Wewnątrz budowli znajdowały się cztery pokoje. Obok głównego budynku (który jako jedyny pozostał), w części południowo-wschodniej znajdowała się oficyna mieszkalna o podobnych gabarytach, a po stronie zachodniej mieścił się chlewik oraz dwie kloaki i drwalnia. W północno-wschodnim narożniku stały wozownia, stajenka i komórka. Na terenie posesji znajdował się także ogród owocowy. Przed wejściem do głównego budynku zlokalizowana była studnia, która została zasypana, gdy w okresie powojennym doprowadzono bieżącą wodę i gaz oraz skanalizowano obiekt.
Obecny wygląd budynku jest wynikiem remontów i przebudów prowadzonych w XIX, XX oraz XXI wieku. Aktualnie wnętrza dworu zostały przeznaczone na cele wystawiennicze.
Koło dworku przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.

</doc>
<doc id="516985" url="https://pl.wikipedia.org/wiki?curid=516985" title="Massimo Bonini">
Massimo Bonini

Massimo Bonini (ur. 13 października 1959 w San Marino) – sanmaryński piłkarz występujący na pozycji pomocnika, reprezentant San Marino w latach 1990–1995.
Kariera klubowa.
Bonini rozpoczynał swoją piłkarską karierę w zespole AC Bellaria Igea Marina. Później był zawodnikiem FC Forlì, AC Cesena, a od 1981 do 1989 roku Juventus FC. Dla zespołu z Turynu zagrał 296 razy i zdobył 6 bramek, wywalczył 3 razy mistrzostwo Włoch, raz Puchar Włoch, w 1985 roku Puchar Mistrzów, Superpuchar Europy i Puchar Interkontynentalny, jak również Puchar Zdobywców Pucharów. Bonini jest jedynym obywatelem San Marino, który zdobył europejski puchar w piłce nożnej. Karierę klubową zakończył w zespole FC Bologna.
Kariera reprezentacyjna.
Bonini występował w reprezentacji Włoch U-21, jednak nie mógł wystąpić w drużynie seniorskiej z powodu obywatelstwa San Marino. Między 1990 a 1995 występował w reprezentacji San Marino, w której zagrał 19 razy. Po zakończeniu kariery został selekcjonerem tej drużyny narodowej. W 2004 roku został uznany przez FSGC za najlepszego gracza okresu 1954–2003 i dołączył do Złotej Listy UEFA.

</doc>
<doc id="516986" url="https://pl.wikipedia.org/wiki?curid=516986" title="Instygator koronny">
Instygator koronny

Instygator królewski (łac. "Instigator Regni" z łac. "instigare" „pobudzać, podżegać”) – najwyższy prokurator państwa, urząd centralny niesenatorski Korony I Rzeczypospolitej, utworzony w roku 1557.
Dożywotni urzędnik powoływany przez króla, w jego imieniu ścigał przestępstwa popełnione przeciwko państwu oraz zbrodnie obrazy majestatu. Brał udział z głosem doradczym w sądach asesorskich i z głosem stanowczym w sądach referendarskich. Po 1764 kontrolował komisje skarbowe.
Jego odpowiednikiem w Wielkim Księstwie Litewskim był instygator litewski. Po 1775 wprowadzono czterech podnosząc do tej godności ich dwóch zastępców. Pensja roczna instygatora koronnego wynosiła 6 tysięcy złotych.
Pierwszych instygatorów zaczęto powoływać w XVI w. w większych miastach małopolskich i ruskich. Pełnili przed sądami grodzkimi funkcje oskarżycieli publicznych w przypadku popełnienia przestępstw ściganych z urzędu oraz wspierali przed sądami strony w sprawach prywatnych ściganych na wniosek. Brali także udział w czynnościach egzekucyjnych a mianowicie pozywali strony utrudniające ich przeprowadzenie.
Lista instygatorów.
Źródło: Urzędnicy dawnej Rzeczypospolitej XII-XVIII wieku.

</doc>
<doc id="516987" url="https://pl.wikipedia.org/wiki?curid=516987" title="Schwyz (kanton)">
Schwyz (kanton)

Schwyz – kanton w środkowej Szwajcarii. Jego stolicą jest Schwyz.
Geografia.
W obrębie, bądź na granicach kantonu znajdują się liczne jeziora, takie jak: Jezioro Czterech Kantonów, Jezioro Zuryskie, Zug i inne.
Teren kantonu jest raczej wyżynny niż górski, co tworzy dobre warunki dla rolnictwa. Najwyższym szczytem jest Ortstock (2716 m n.p.m.).
Historia.
Schwyz jest kantonem założycielskim Konfederacji Szwajcarskiej. Miało to miejsce 1 sierpnia 1291 roku a współzałożycielami zostały kantony Uri i Unterwalden. Schwyz objął przywództwo nad Związkiem w początkowej fazie jego istnienia i to od jego nazwy pochodzi słowo "Szwajcaria".
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="516988" url="https://pl.wikipedia.org/wiki?curid=516988" title="Schwyz">
Schwyz



</doc>
<doc id="516990" url="https://pl.wikipedia.org/wiki?curid=516990" title="Gerkan, Marg und Partner">
Gerkan, Marg und Partner

Gerkan, Marg und Partner (GMP) – niemieckie biuro architektoniczne działające w Hamburgu.
Firmę założyli w 1965 architekci Meinhard von Gerkan i Volkwin Marg. Biuro znane jest przede wszystkim z wielkich projektów komunikacyjnych i konstrukcji wielkoprzestrzennych.

</doc>
<doc id="516992" url="https://pl.wikipedia.org/wiki?curid=516992" title="Lista wysp w Niemczech">
Lista wysp w Niemczech



</doc>
<doc id="516993" url="https://pl.wikipedia.org/wiki?curid=516993" title="Patrol Jin Jina">
Patrol Jin Jina

Patrol Jin Jina (ang. "Jin Jin and Panda Patrol", niem. "Jin Jin und die Panda-Patrouille", 1995) – amerykański serial animowany dla dzieci, opowiadający o przygodach małego misia imieniem Jin Jin. Towarzyszą mu papuga, małpka i pies dingo. Razem walczą z dwoma przestępcami, którzy chcą sprzedać misie panda.
Wersja polska.
Wersja polska: Master Film
Reżyseria: Jan Warenycia
Dialogi:
Dźwięk: Marcin Ejsmund
Montaż: Anna Luiza Mucha
Kierownictwo produkcji: Ala Siejko
Wystąpili:
i inni

</doc>
<doc id="516994" url="https://pl.wikipedia.org/wiki?curid=516994" title="Małe siostry Jezusa">
Małe siostry Jezusa

Małe siostry Jezusa – żeńskie zgromadzenie kontemplacyjne.
Mniszki ze Zgromadzenia Małych Sióstr Jezusa nie żyją za klauzurą, lecz mieszkając wśród ludzi, pracując z nimi i dzieląc ich warunki bytowe, tak jak żył Jezus w Nazarecie. Są obecne wśród rozmaitych grup: plemion koczowniczych na Saharze, Cyganów, ludzi pozostających poza zorganizowanymi formami duszpasterstwa, np. pracujących w cyrkach, a także w środowiskach marginesu społecznego lub wśród plemion skazanych na wymarcie.
Zgromadzenie założyła w 1939 r. w Algierii Magdalena Hutin, w oparciu o duchowość Karola de Foucauld.
Obecnie zgromadzenie liczy 1350 osób na całym świecie (Polek ok. 40). Główne domy zakonne w Polsce znajdują się w Warszawie i w Częstochowie.

</doc>
<doc id="516998" url="https://pl.wikipedia.org/wiki?curid=516998" title="Granat No 13">
Granat No 13

No 13 – holenderski granat zaczepny.
Granat No 13 posiada cylindryczny korpus wykonany z blachy ocynkowanej. Pierwsza wersja była uzbrajana zapalnikiem No 12, później rozpoczęto produkcję wersji No 13C1 uzbrajanej zapalnikiem No 19C2/20.

</doc>
<doc id="517007" url="https://pl.wikipedia.org/wiki?curid=517007" title="Zalew Porajski">
Zalew Porajski



</doc>
<doc id="517012" url="https://pl.wikipedia.org/wiki?curid=517012" title="Cahal">
Cahal



</doc>
<doc id="517015" url="https://pl.wikipedia.org/wiki?curid=517015" title="Stefan Białas">
Stefan Białas

Stefan Feliks Białas (ur. 8 grudnia 1948 w Siemianowicach Śląskich) – trener piłkarski i komentator sportowy. Był piłkarzem m.in. Śląska Wrocław i Legii Warszawa.
Jako szkoleniowiec pracował w Tunezji i Francji, a także w warszawskiej Legii. Do 2 października 2006 pełnił obowiązki I trenera Cracovii. 12 maja został trenerem Jagiellonii Białystok, asystentem został Dariusz Czykier. 7 czerwca 2008 za porozumieniem obu stron rozstał się z Jagiellonią. 14 marca 2010 został tymczasowym trenerem Legii Warszawa po zwolnieniu Jana Urbana. 31 maja 2010 roku zgodnie z umową przestał pełnić funkcję trenera Legii Warszawa.
Był również komentatorem Ligue 1 w Eleven.
Jest bratem Jana Białasa, piłkarza i reprezentanta Polski.

</doc>
<doc id="517016" url="https://pl.wikipedia.org/wiki?curid=517016" title="Jan Skrobisz">
Jan Skrobisz

Jan Władysław Skrobisz (ur. 2 czerwca 1946 w Radomsku) – polski polityk, inżynier budownictwa, poseł na Sejm II kadencji.
Życiorys.
Ukończył w 1977 studia na Wydziale Budownictwa i Architektury Politechniki Łódzkiej. W 1990 uzyskał mandat radnego Bełchatowa. W wyborach parlamentarnych w 1993 został wybrany do Sejmu z listy Konfederacji Polski Niepodległej. W trakcie kadencji został posłem niezrzeszonym. W marcu 1995 dołączył do Bezpartyjnego Bloku Wspierania Reform, który dzięki temu reaktywował klub. W czerwcu tego samego roku przystąpił do Unii Polityki Realnej, ponownie zostając posłem niezrzeszonym. Pracował m.in. w komisjach: Polityki Przestrzennej Budowlanej i Mieszkaniowej, Przekształceń Własnościowych, Samorządu Terytorialnego i Polityki Regionalnej, Komisji Nadzwyczajnej do Rozpatrzenia Projektów Ustaw Dotyczących Komercjalizacji i Prywatyzacji Przedsiębiorstw Państwowych.
Pod koniec kadencji zwrócił się do ministra spraw wewnętrznych i administracji z prośbą o wyjaśnienie sytuacji prawnej działających w Polsce lóż masońskich podporządkowanych Wielkiemu Wschodowi Francji.
Po zakończeniu kadencji Sejmu w 1997 powrócił do pracy w Kopalni Węgla Brunatnego Bełchatów. Pełnił funkcje przewodniczącego rad nadzorczych spółek komunalnych. W wyborach parlamentarnych w 2001 bez powodzenia kandydował z ostatniego miejsca na liście do Sejmu z listy Platformy Obywatelskiej (w ramach porozumienia wyborczego UPR z PO). W 2005 przeszedł na emeryturę.

</doc>
<doc id="517018" url="https://pl.wikipedia.org/wiki?curid=517018" title="Granat No 14">
Granat No 14

No 14 – izraelski granat zaczepny.
Granat No 14 posiada cylindryczny korpus wykonany z impregnowanej tektury. Odmiana granatu No 14 jest niemiecki granat DT 11.

</doc>
<doc id="517019" url="https://pl.wikipedia.org/wiki?curid=517019" title="Solura (kanton)">
Solura (kanton)

Solura (niem. "Solothurn") – kanton w środkowej Szwajcarii. Jego stolicą jest Solura.
Geografia.
Teren Solury jest przeważnie płaski, położony w dolinie rzeki Aare, choć część powierzchni kantonu zajmują podnóża masywu Jury. Dwa dystrykty kantonu są eksklawami i znajdują się wzdłuż francuskiej granicy. Najwyższym szczytem kantonu jest Hasenmatt, w wysokości 1445 m n.p.m.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="517026" url="https://pl.wikipedia.org/wiki?curid=517026" title="Quorum sensing">
Quorum sensing

Quorum sensing jest to sposób "porozumiewania się" między sobą bakterii za pomocą cząsteczek związków chemicznych. Jeszcze nie utrwaliła się polska nazwa tego zjawiska (proponowane są nazwy: wyczuwanie kworum, sygnalizator zagęszczenia itp.)
Pierwszymi organizmami, u których zaobserwowano to zjawisko, były bakterie z rzędu: "Myxobacteria" oraz "Streptomyces".
Historia.
Pierwsze badania nad "quorum sensing" prowadzili w latach 70. XX wieku naukowcy na Uniwersytecie Harvarda. W 1979 roku Nealson i Hasting opisali quorum sensing u świecących bakterii morskich "Vibrio fischeri" i "Vibrio harveyi".
Badali oni szczepy bakterii "Vibrio fischeri" oraz "Vibrio harveyi", pospolite drobnoustroje mórz i oceanów. Zauważyli, że podczas hodowli w pewnym momencie bakterie zaczynają świecić. Zjawisko to miało miejsce dopiero w momencie dużego zagęszczenia szczepów. Postawiono pytanie, dlaczego zjawisko nie zachodziło w małym zagęszczeniu szczepów? Po przeprowadzeniu badań naukowcy doszli do wniosku, że gdy hodowla osiągnie duże zagęszczenie, aby nie zginąć z powodu braku pokarmu lub samozatrucia metabolitami, wytwarza związki chemiczne które informują kolonię o potrzebie zaprzestania rozmnażania. W przypadku rodzaju "Vibrio" towarzyszy temu luminescencja.
Występowanie.
Inne bakterie, u których odkryto to zjawisko to między innymi:
"Quorum sensing" może także zachodzić między tkankami roślinnymi i zwierzęcymi.
Znaczenie biologiczne.
Procesy, w których wykorzystywane jest przez bakterie zjawisko quorum sensing:

</doc>
<doc id="517027" url="https://pl.wikipedia.org/wiki?curid=517027" title="Stanisław Darski">
Stanisław Darski

Stanisław Darski (ur. 17 listopada 1891 we Lwowie jako Stanisław Menda, zm. 22 grudnia 1983 w Warszawie) – polski prawnik, ekonomista i polityk. Minister żeglugi w latach 1956–1964 (od 1957 do 1960 minister żeglugi i gospodarki wodnej), konsul honorowy Finlandii w Gdyni od 1934 roku, mistrz Polski w tenisie.
Życiorys.
Syn Władysława i Antoniny, w 1921 zmienił nazwisko Menda na Darski. Na Uniwersytecie Jana Kazimierza we lwowie uzyskał w 1916 doktorat prawa, ukończył także Akademię Handlową we Lwowie. Brał udział w bitwie o Lwów w trakcie wojny polsko-ukraińskiej. W 1920 przeniósł się do Gdańska, gdzie pracował w przedsiębiorstwie handlu międzynarodowego „Lambert i Krzysiak”, zajmując się spedycją, żeglugą i handlem morskim. W 1929 został sekretarzem generalnym Związku Gdyńskich Ekspedytorów Portowych. W 1930 został zatrudniony w „Żegludze Polskiej” jako kierownik linii regularnych (m.in. na trasie Gdynia – Ryga – Tallinn – Helsinki), w 1933 objął funkcję zastępcy dyrektora naczelnego, a w 1936 dyrektora ds. handlowych „Żeglugi Polskiej”.
Rozwinął kontakty żeglugowe z Finlandią i w tym właśnie kraju zastał go wybuch II wojny światowej. Przedostał się wkrótce do Wielkiej Brytanii, gdzie kontynuował pracę w „Żegludze Polskiej”, zarejestrowanej jako "Polish Steamship Agency Limited". Był również prezesem Związku Armatorów Polskich. Od 1944 do 1945 doradca w Szkole Handlu Zagranicznego i Administracji Portów w Londynie, w lipcu 1945 nawiązał współpracę z powołaną przez Tymczasowy Rząd Jedności Narodowej Polską Misją Morską w Londynie. W 1946 powrócił do kraju i został wicedyrektorem i dyrektorem Generalnego Inspektoratu dla Portów i Żeglugi oraz dyrektorem Departamentu Portów i Żeglugi w Ministerstwie Handlu Zagranicznego i Żeglugi, następnie do 1949 dyrektor departamentu w Ministerstwie Żeglugi. Brał udział w opracowaniu zagadnień floty handlowej w Planie Odbudowy Gospodarczej. W 1949 przeszedł na stanowisko dyrektora naczelnego przedsiębiorstwa Gdynia–Ameryka Linie Żeglugowe, po czym w 1950 został wykładowcą Wyższej Szkoły Handlu Morskiego w Gdyni. Był na tej uczelni docentem i kierownikiem Katedry Organizacji i Techniki Transportu Morskiego.
W 1947 wstąpił do Polskiej Partii Robotniczej, a następnie do Polskiej Zjednoczonej Partii Robotniczej, w 1950 usunięty z partii. W listopadzie 1956 został powołany na stanowisko ministra żeglugi w rządzie Józefa Cyrankiewicza, będąc jednym z dwóch bezpartyjnych (obok ministra zdrowia Rajmunda Barańskiego) członków gabinetu. Przeciwstawił się planom likwidacji resortu i podporządkowania go Ministerstwu Handlu Zagranicznego, a nawet doprowadził do poszerzenia zadań o gospodarkę wodną (pełnił kolejno funkcję ministra żeglugi 1956–1957, ministra żeglugi i gospodarki wodnej 1957–1960 i ponownie ministra żeglugi 1960–1964). W grudniu 1964 przeszedł na emeryturę, na czele resortu zastąpił go Janusz Burakiewicz.
W 1961 mianowany profesorem nadzwyczajnym i przewodniczącym Komitetu Badań Morza Polskiej Akademii Nauk, przyczynił się do zdobycia środków na badania oceanograficzne. Na emeryturze pozostał konsultantem programów rozwoju polskiej gospodarki morskiej.
W młodości był czołowym polskim tenisistą. Przed I wojną światową był zaliczany do najlepszych graczy Galicji, w 1922 zdobył złoty medal w grze pojedynczej na drugich w historii mistrzostwach Polski, organizowanych w Łodzi. W 1924 uczestniczył w wyjeździe polskich zawodników na turniej halowy w Barcelonie, stanowiącym jeden z pierwszych kontaktów zagranicznych polskiego tenisa (bez sukcesów sportowych). Latem 1923, korzystając ze służbowego pobytu w Londynie, jako pierwszy reprezentant Polski wystąpił na Wimbledonie; przegrał w I rundzie z Francuzem René Lacoste 0:6, 4:6, 1:6.
Pochowany na Cmentarzu Witomińskim w Gdyni (kwatera 57-19-15).

</doc>
<doc id="517031" url="https://pl.wikipedia.org/wiki?curid=517031" title="Unterwalden">
Unterwalden

Unterwalden (fr. "Unterwald", ret. "Silvania") – nazwa określająca dwa szwajcarskie półkantony: Obwalden (górna część) i Nidwalden (dolna część).
Unterwalden było jednym z założycieli Związku Szwajcarskiego w 1291 r. (wspólnie ze Schwyz i Uri).

</doc>
<doc id="517033" url="https://pl.wikipedia.org/wiki?curid=517033" title="Warna (stacja kolejowa)">
Warna (stacja kolejowa)

Warna () – jedna z najstarszych stacji kolejowych w Bułgarii, oficjalnie została otwarta 3 marca 1925 przez cara Borysa III. W 2005 dworzec przeszedł gruntowny remont.

</doc>
<doc id="517034" url="https://pl.wikipedia.org/wiki?curid=517034" title="OMV">
OMV

OMV (poprzednio "Österreichische Mineralölverwaltung", "ÖMV") – austriacka grupa zajmującą się przetwarzaniem ropy naftowej oraz dystrybucją produktów ropopochodnych m.in. paliw. Jego prezesem jest Rainer Seele. Spółka działa w 18 krajach na 5 kontynentach. Ma udziały w Borealis A/S, AMI Agrolinz International GmbH, węgierskiej grupie MOL, BAYERNOIL Raffineriegesellschaft GmbH, EconGas GmbH, Petrom SA, Turkish Petrol Ofisi.

</doc>
<doc id="517038" url="https://pl.wikipedia.org/wiki?curid=517038" title="Unifikacja (maszynoznawstwo)">
Unifikacja (maszynoznawstwo)

Unifkacją nazywamy stosowanie w różnych częściach maszyny tych samych elementów lub ich zespołów, co zmniejsza ich różnorodność.

</doc>
<doc id="517040" url="https://pl.wikipedia.org/wiki?curid=517040" title="Kenkō Yoshida">
Kenkō Yoshida

 – japoński pisarz i poeta, mnich buddyjski.
Imię i nazwisko.
Pierwotnie nazywał się Urabe no Kaneyoshi 卜部兼好. Przybrane przez niego nazwisko "Yoshida" 吉田 wywodzi się od nazwy świątyni w Kioto, gdzie jego przodkowie służyli jako kapłani. Imię "Kaneyoshi" 兼好 natomiast zaczęto odczytywać (bez zmiany zapisu znakami chińskimi) na sposób sinojapoński jako "Kenkō" 兼好, tak jak to niekiedy miało miejsce w średniowiecznej Japonii (por. np. "Fujiwara no Sadaie/Teika" 藤原定家). Znany jest także jako „mnich Kenkō” ("Kenkō hōshi" 兼好法師).
Życiorys.
Wywodził się z szanowanej rodziny kapłanów sintoistycznych. Przez długie lata służył na dworze cesarskim, jednak po śmierci w 1324 roku swego protektora, ekscesarza Go-Udy, został mnichem buddyjskiej sekty Tendai. Prowadził samotne życie, wędrując po wschodnich prowincjach Japonii, a następnie jako pustelnik – najpierw na górze Hieizan, później na Narabigaoka w pobliżu Kioto, gdzie prawdopodobnie powstało "Tsurezuregusa". Ostatnią dekadę życia spędził w pobliżu góry Kunimiyama w prowincji Iga. Przez swoich współczesnych ceniony był zwłaszcza jako poeta, wybitny twórca wierszy waka (zaliczany do czterech mistrzów poezji okresu Ashikaga).
Twórczość.
Jego najbardziej znanym dziełem jest zbiór szkiców zuihitsu zatytułowany "Tsurezuregusa" ("Szkice z wolnych chwil" lub "Zapiski dla zabicia czasu"), powstały w latach 1330–1331. Istnieje także antologia jego wierszy "Kenkō hōshi shū" 兼好法師集 („Zbiór mnicha Kenkō”).

</doc>
<doc id="517041" url="https://pl.wikipedia.org/wiki?curid=517041" title="Szklarska Poręba Dolna">
Szklarska Poręba Dolna

Szklarska Poręba Dolna – stacja kolejowa w Szklarskiej Porębie, w województwie dolnośląskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="517042" url="https://pl.wikipedia.org/wiki?curid=517042" title="Yoshida Kenko">
Yoshida Kenko



</doc>
<doc id="517049" url="https://pl.wikipedia.org/wiki?curid=517049" title="Władimir Biendierow">
Władimir Biendierow

Władimir Nikołajewicz Biendierow ros. Владимир Николаевич Бендеров (ur. 4 sierpnia 1924 w Moskwie, ZSRR, zginął 3 czerwca 1973 w katastrofie lotniczej na lotnisku Le Bourget pod Paryżem) – inżynier, generał major lotnictwa, był członkiem radzieckiego korpusu kosmonautów.
Życiorys.
W 1941 w Moskwie ukończył szkołę średnią. Dwa lata później, w Saratowie, został absolwentem specjalnej szkoły sił powietrznych ZSRR. W 1944 został absolwentem Wasilkowskiej Wojskowej Szkoły Lotniczej. Później kontynuował naukę w Moskwie, gdzie w 1950 ukończył Wojskową Akademię Techniczną im. N. Żukowskiego (Военно-инженерная академия имени Н.Е.Жуковского) – specjalność silniki dla aparatów latających. Służbę wojskową rozpoczął latem 1950 w Państwowym Instytucie Naukowo-Doświadczalnym Sił Powietrznych (ГК НИИ ВВС), gdzie jako inżynier zajmował się testami silników i paliw. We wrześniu 1953, bez przerywania służby wojskowej, został oddelegowany do Ministerstwa Przemysłu Lotniczego ZSRR i skierowany do pracy w zakładach lotniczych Doświadczalnego Biura Konstrukcyjnego A. N. Tupolewa (ОКБ А. Н.Туполева). Był tam do 1965 wiodącym inżynierem. Od 1954 brał udział w lotach doświadczalnych samolotów w tym: Tu-124, Tu-134 i Tu-144. Testował również bombowiec strategiczny Tu-104, samoloty Tu-104A i Tu-107 oraz system tankowania w powietrzu samolotu Tu-16. W 1959 uczestniczył w przygotowaniach samolotu Tu-114 do lotów na trasach Moskwa-Nowy Jork i Moskwa-Waszyngton. Od 1960 został szefem stacji lotniczo-doświadczalnej (ОКБ-156), a później zastępcą naczelnika bazy lotniczej ds. doświadczalnych. Od 1964 brał udział w lotach doświadczalnych wszystkich samolotów, które powstały w Doświadczalnym Biurze Konstrukcyjnym A. N. Tupolewa.
Wiosną 1964 w Naukowo-Badawczym Szpitalu Lotniczym (НИАГ) pomyślnie przeszedł badania lekarskie dla kandydatów do lotu na pokładzie statku kosmicznego Woschod. Był kandydatem skierowanym przez Ministerstwo Przemysłu Lotniczego ZSRR. Do grupy przygotowującej się do takiej misji miał być wybrany przez Siergieja Korolowa. Od 1 czerwca 1964 razem z innymi kandydatami rozpoczął trening, który po miesiącu przerwali lekarze stwierdzając, iż z uwagi na stan zdrowia nie może uczestniczyć w dalszych przygotowaniach. Według innych źródeł Biendierow nie mieścił się w ciasnej kabinie Woschoda, w której miało znaleźć się aż trzech kosmonautów. W lutym 1965 Andriej Tupolew jeszcze raz spróbował umieścić Biendierowa w grupie kosmonautów, ale nie przyniosło to pożądanego rezultatu. Pomimo tego niepowodzenia Tupolew nadal uważał, że jest on jednym z niewielu kandydatów, który będzie mógł uczestniczyć w lotach doświadczalnych projektowanych przez jego biuro w latach 60. systemów aerokosmicznych (chodzi załogowy rakietoplan „Zwiezda” oznaczony jako Tu-136).
W czasie kariery lotniczej ustanowił 22 rekordy świata w sporcie samolotowym. M.in. w 1959 na 1000-kilometrowej zamkniętej trasie, na samolocie Tu-104B ze standardowym ładunkiem, osiągnął rekordową prędkość przelotową wynoszącą 1015,9 km/h. Inne rekordy ustanawiał na samolotach typu Tu-104 A i E.
Odznaczony był Orderem Lenina i licznymi medalami wojskowymi.
Zginął 3 czerwca 1973 w katastrofie lotniczej samolotu Tu-144 podczas pokazów na lotnisku Le Bourget pod Paryżem w czasie Międzynarodowego Salonu Lotniczego w Paryżu. Pochowany został na Cmentarzu Nowodziewiczym w Moskwie.

</doc>
<doc id="517052" url="https://pl.wikipedia.org/wiki?curid=517052" title="Maria Emilia Salerini">
Maria Emilia Salerini



</doc>
<doc id="517055" url="https://pl.wikipedia.org/wiki?curid=517055" title="Krzyż (stacja kolejowa)">
Krzyż (stacja kolejowa)

Krzyż – pasażerska i towarowa stacja kolejowa w Krzyżu Wielkopolskim, jedna z największych w województwie wielkopolskim.
Opis stacji.
Według klasyfikacji PKP ma kategorię dworca lokalnego. Stacja ma charakter węzłowy – krzyżują się tu linie kolejowe nr 203 (Tczew – Küstrin Kietz), 351 (Poznań Gł. – Szczecin Gł.) oraz nieczynna linia kolejowa nr 412 do Wałcza. Na stacji Krzyż zatrzymują się pociągi pasażerskie wszystkich kategorii.
Stacja Krzyż jest jedną z niewielu stacji w Polsce rozplanowanych wyspowo – obiekty przeznaczone do obsługi podróżnych umieszczone są na środkowym, poszerzonym peronie 1/3 i połączone z miastem przejściem nadziemnym. Podobny układ ma także pobliska stacja Piła Główna. Pociągi pasażerskie odprawiane są z czterech peronów – dwóch po północnej i dwóch po południowej stronie budynku dworcowego. Sekcja towarowa stacji usytuowana jest w jej wschodniej części, a budynki zajmowane przez służby utrzymania taboru, w tym lokomotywownia – w środkowej i zachodniej. Stacja Krzyż wyposażona jest w semafory świetlne.
Pasażerowie.
W roku 2017 wymiana pasażerska wyniosła 730 tys. osób (2 tys. dziennie).
W roku 2018 stacja obsługiwała 2,1 tys. pasażerów na dobę (łącznie 767 tys. osób).
W roku 2019 wymiana pasażerska wyniosła 621 tys. osób (1,7 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 438 tys. osób (1,2 tys. dziennie).
Połączenia.
Ze względu na położenie w pobliżu granicy województwa wielkopolskiego z województwami: lubuskim i zachodniopomorskim, Krzyż jest istotnym węzłem przesiadkowym w ruchu regionalnym. Bezpośrednie pociągi osobowe Polregio (pod marką REGIO) są odprawiane w czterech kierunkach: w stronę Poznania (stacje docelowe: Poznań Gł.), Szczecina (stacje docelowe: Szczecin Gł., Świnoujście, Świnoujście Port), Piły (stacje docelowe: Piła Gł., Chojnice) i Gorzowa Wielkopolskiego (stacje docelowe: Gorzów Wlkp., Kostrzyn). Wedle przedstawionego w 2015 roku Planu Zrównoważonego Rozwoju Publicznego Transportu dla Województwa Wielkopolskiego, połączenia na trasie Krzyż-Piła Gł. miały zostać zlikwidowane; propozycja ta spotkała się z oporem społeczności lokalnych.
W ruchu dalekobieżnym Krzyż jest stacją pośrednią na odcinku Poznań Gł.-Szczecin Gł. Liczba połączeń dalekobieżnych wzrasta w sezonie letnim w związku z położeniem stacji na jednej z bezpośrednich tras nad morze. Dodatkowo, jest to stacja przesiadkowa dla pasażerów zmierzających do Gorzowa Wielkopolskiego, do którego dociera tylko jedno połączenie dalekobieżne dziennie. Przyjazdy i odjazdy autobusów szynowych są często skorelowane z godzinami przyjazdów i odjazdów pociągów pospiesznych i ekspresowych.

</doc>
<doc id="517057" url="https://pl.wikipedia.org/wiki?curid=517057" title="Granat No 20">
Granat No 20

No 20 – współczesny, holenderski granat zaczepny.
No 20 posiada korpus z tworzywa sztucznego, w którym zatopione jest 2100 stalowych kulek, które po wybuchu osiągają prędkość początkową 1600 m/s.

</doc>
<doc id="517058" url="https://pl.wikipedia.org/wiki?curid=517058" title="Marie Dentière">
Marie Dentière

Marie Dentière (inna wersja nazwiska: "Marie d'Ennetières") (ur. 1490, zm. 1561) – to jedna z nielicznych wybitnych kobiet-teologów, francuskojęzyczna Niderlandka, początkowo przeorysza w zakonie augustianek, następnie żona pastora, historyk i teolog protestancki. Przez wieki zapomniana lub wyszydzana (jako rzekomo kobieta o zbyt wybujałych ambicjach), została na nowo odkryta pod koniec XX wieku. Oznaką docenienia jej wkładu w rozwój teologii protestanckiej jest umieszczenie jej nazwiska w 2003 na Pomniku Reformacji w Genewie.
Życiorys.
Zmiana wyznania.
Pochodząca z rodziny szlacheckiej z Flandrii, Marie zostaje przeoryszą w zakonie augustianek w klasztorze w Près-Porchins koło Tournai. Do klasztoru wcześnie docierają pisma Marcina Lutra i Marie pod ich wpływem opuszcza klasztor i w 1524 nawraca się na protestantyzm. Przybywa do Strasburga, gdzie wychodzi za mąż za byłego księdza (również z Tournai) Simona Roberta. Z tego związku rodzą się 2 córki. Marie z mężem przenosi się do Szwajcarii, do Bex, a następnie do Aigle, gdzie Robert jest pastorem (Marie pomaga mu w działalności duszpasterskiej) aż do jego śmierci w 1532.
Powtórne małżeństwo.
Osobowość i inteligencja Marie zafascynowały młodszego od niej o 19 lat Antoine Fromenta- bliskiego współpracownika Wilhelma Farela i Marie zostaje żoną Fromenta (ona miała wówczas 43 lata, on - 24). Z tego związku rodzi się jedna córka. Małżeństwo osiedla się w Genewie w 1535, gdzie w rok później Marie publikuje anonimowo (książki autorstwa kobiet były źle widziane) swoje pierwsze dzieło: "La guerre et déslivrance de la ville de Genève" ("Wojna i wyzwolenie miasta Genewy"), które cechuje się dobrym przygotowaniem teologicznym i historycznym autorki oraz doskonałym i zwięzłym stylem pisarskim. Ta książka przyczyniła się do utrwalenia Reformacji w Genewie.
Teologia i prawa kobiet.
Marie utrzymuje ożywioną korespondencję z wybitnymi intelektualistami epoki, m.in. z Małgorzatą, królową Nawarry (matką chrzestną jej córki). Podejmuje też aktywną działalność misyjną, udając się m.in. do klasztorów, gdzie usiłuje nawrócić zakonnice na protestantyzm. Spisuje własne przemyślenia teologiczne (kalwińskie), w których kładzie nacisk na wolę bożą, jako podstawę losu świata i człowieka oraz "słowo boże" jako sposób wyrażania tej woli. Podkreśla rolę łaski jako głównej cechy bożego miłosierdzia.
W 1539 publikuje kolejną książkę, której rozdział pt. "Défense pour les femmes" ("Obrona kobiet") podejmuje nowatorską tematykę: Marie broni prawa kobiet do samodzielnego studiowania i analizowania Biblii, podkreśla (ilustrując to przykładami biblijnymi) ważną rolę kobiet w historii. Opowiada się też za dopuszczeniem kobiet do działalności misyjnej (opierając się na słowach Jezusa, skierowanych do kobiet, które przyszły do jego pustego grobu). 
Książka Marie była zbyt nowatorska jak na tamtą epokę i wyraźnie sprzeczna z naukami genewskich pastorów, którzy widzieli kobiety wyłącznie w roli żon i matek. Z tego powodu nakład książki został skonfiskowany.
Ostatnie lata życia.
Po powrocie Jana Kalwina do Genewy, mąż Marie popada w konflikt z tym nowym przywódcą, głównie z powodu swojego bezgranicznego przywiązania do żony. Farel podsyca ten konflikt opisując Kalwinowi Fromenta jako męża zdominowanego przez zaborczą i ambitną żonę, topiącego swoje troski w alkoholu (co było przesadą ze strony Farela). Ponieważ Kalwin nie miał najlepszej opinii o kobietach, a szczególnie potępiał wszelkie twórcze działania kobiet, to i jego opinia o Fromencie i Marie stawała się coraz gorsza. Krytykowano również zaangażowanie Fromenta w handel winami. W końcu Marie zabroniono jakiejkolwiek działalności publicznej, a Froment w 1542 przestał być pastorem i zaczął pracować jako notariusz. Paradoksalnie, okazało się, że Marie jest autorką przynajmniej jednego kazania, wygłoszonego przez Kalwina.

</doc>
<doc id="517059" url="https://pl.wikipedia.org/wiki?curid=517059" title="Bert Konterman">
Bert Konterman

Lubertus Gerard „Bert” Konterman (ur. 14 stycznia 1971 w Rouveen) – holenderski piłkarz grający na pozycji środkowego lub prawego obrońcy bądź pomocnika. Z reprezentacją Holandii, w której barwach rozegrał 6 meczów, zdobył brązowy medal Euro 2000. Był zawodnikiem m.in. Feyenoordu i Rangers F.C. W obu tych klubach zdobywał mistrzostwo kraju (Holandii i Szkocji).
Sukcesy piłkarskie.
W reprezentacji Holandii od 1999 do 2000 roku rozegrał 6 meczów – III-IV miejsce na Euro 2000.

</doc>
<doc id="517060" url="https://pl.wikipedia.org/wiki?curid=517060" title="Ma. Emilia Salerni">
Ma. Emilia Salerni



</doc>
<doc id="517063" url="https://pl.wikipedia.org/wiki?curid=517063" title="FedEx">
FedEx

FedEx Corporation (skrót od Federal Express) – amerykańskie przedsiębiorstwo zajmujące się przewozem przesyłek i logistyką, głównie za pomocą samolotów. Ma ono zasięg ogólnoświatowy i świadczy usługi do 220 krajów i terytoriów.
Historia.
Przedsiębiorstwo zostało założone jako "Federal Express" w 1971 roku przez Fredericka W. Smitha w Little Rock, w stanie Arkansas, jednak w roku 1973 za sprawą konfliktu z władzami lotniska w Little Rock siedziba została przeniesiona do Memphis, w stanie Tennessee. Nazwa przedsiębiorstwa została wybrana w celu łatwiejszego uzyskiwania kontraktów zlecanych przez rząd Stanów Zjednoczonych. Przedsiębiorstwo oficjalnie zaczęło swoją działalność 17 kwietnia 1973 r. Początkowo posiadało 14 samolotów odrzutowych Dassault Falcon 20 i realizowało połączenia między 25 miastami w USA. "FedEx" był pierwszym przedsiębiorstwem transportowym używającym odrzutowców.
W kwietniu 2012 roku FedEx kupił polską firmę kurierską Opek Sp. z o.o.
Głównymi rywalami na rynku usług kurierskich dla FedEx są: DHL, United Parcel Service i United States Postal Service.
Flota powietrzna przedsiębiorstwa.
Pierwotnie FedEx zamówił również 10 Airbusów A380, jednak w związku z opóźnieniami w dostawach samolotu firma anulowała kontrakt z Airbusem i w listopadzie 2006 roku złożyła zamówienie na 15 sztuk samolotu Boeing 777 Freighter.

</doc>
<doc id="517064" url="https://pl.wikipedia.org/wiki?curid=517064" title="The Dresden Dolls">
The Dresden Dolls

The Dresden Dolls – duet muzyczny, grający muzykę którą sami określają jako „punkowy kabaret”. Tworzący grupę Amanda Palmer i Brian Viglione, po raz pierwszy spotkali się podczas przyjęcia z okazji święta Halloween w 2000. Brian zobaczył Amandę grającą gościom na pianinie i od razu uznał, że chce z nią współpracować. Wkrótce założyli zespół. Początkowo planowali rozszerzyć skład, ale ostatecznie zrezygnowali z tej koncepcji.
Geneza nazwy.
Jak twierdzi Brian nazwa jest kombinacją Drezna, które kojarzy się z tragedią i bombardowaniem bezbronnego miasta, oraz porcelanowych laleczek, które są delikatne i kruche. Zestawienie chaosu i delikatności, mające odzwierciedlać muzykę zespołu.

</doc>
<doc id="517065" url="https://pl.wikipedia.org/wiki?curid=517065" title="Izotermia">
Izotermia

Izotermia – niezmienność temperatury powietrza wraz z wysokością. Często jest stanem przejściowym do inwersji temperatury.

</doc>
<doc id="517066" url="https://pl.wikipedia.org/wiki?curid=517066" title="Barnim IV Dobry">
Barnim IV Dobry

Barnim IV Dobry (ur. w okr. 1319–1320, zm. 22 sierpnia 1365 w Wołogoszczy) – książę wołogosko-rugijski z dynastii Gryfitów. Syn Warcisława IV i Elżbiety.
Życie i panowanie.
Pierwszy raz został wspominany w źródłach w 1324, jako współwystawca dokumentów razem z matką i starszym bratem. Jeszcze w 1343 nie posiadał własnej pieczęci, co przemawia za datowaniem jego narodzin na lata 1319–1320. Według literatury przedmiotu nie odgrywał ważniejszej roli w polityce Gryfitów. Księstwem, w jego imieniu zarządzał starszy brat Bogusław V (Wielki).
11 lipca 1343 Barnim IV, wespół z pierworodnym Warcisława IV zawarł sojusz/pakt z Kazimierzem Wielkim przeciw Krzyżakom, które gwarantowały nienaruszalność postanowień zawartych 8 lipca tego roku pomiędzy królem Polski a Krzyżakami (pokój kaliski).
Dopuszczony do współrządów przez brata Bogusława V – zarządzał Rugią. Przydomkiem "Dobry" określa jego XIV-wieczna "Genealogia bukowska".
Rodzina.
Barnim IV był żonaty z Zofią (według E. Lubinusa - "Sophia Vandalica Maria"), prawdopodobnie córką Jana II, księcia na Güstrowie i wdową po Albrechcie IV, księciu sasko–lauenburskim.
Ze związku małżeńskiego miał troje dzieci:
Od Barnima IV Dobrego pochodzi linia wołogoska Gryfitów, która przetrwała najdłużej z całej dynastii. Potomek Barnima w czwartym pokoleniu, Eryk II Lienzer odziedziczył po wygaśnięciu dwóch pozostałych linii najpierw w 1459 r. księstwo słupskie, a potem w 1464 r. księstwo szczecińskie. Księstwo wołogoskie zatrzymał brat Eryka II, Warcisław X, a po jego zgonie całe Pomorze Zachodnie przypadło potomkom Eryka II. 

</doc>
<doc id="517071" url="https://pl.wikipedia.org/wiki?curid=517071" title="Prefektura Yamaguchi">
Prefektura Yamaguchi

 znajduje się w regionie Chūgoku, na zachodnim krańcu wyspy Honsiu ("Honshū"), w Japonii. Stolicą prefektury jest miasto Yamaguchi, usytuowane w jej centralnej części, a najludniejszym miastem jest Shimonoseki. W okresie Edo prefektura Yamaguchi należała do rodu Mōri.
Opis.
Geograficznie prefektura dzieli się na trzy obszary: Morza Wewnętrznego, łańcucha gór Chūgoku biegnącego w głębi lądu ze wschodu na zachód i wybrzeża Morza Japońskiego. Do prefektury należy około 250 wysp i wysepek rozproszonych wzdłuż wybrzeży obu mórz (łączna linia brzegowa ok. 1500 km).
Mine.
Na terenie prefektury znajduje się płaskowyż Akiyoshi-dai (130 km²) o największej koncentracji formacji krasowych w Japonii oraz Akiyoshi-dō, największa i najdłuższa wapienna jaskinia w kraju. 
Hagi.
Hagi to dawne, dobrze zachowane miasto zamkowe, usytuowane na wybrzeżu Morza Japońskiego. W przeszłości główna siedziba m.in. klanu Mōri, jednego z najpotężniejszych. Rządził on w obecnej Yamaguchi – wówczas Chōshū – przez ponad 250 lat i odegrał kluczową rolę w czasie restauracji Meiji, w drugiej połowie XIX wieku.
Częściowo przez miasto prowadzi wąski kanał Aiba, zbudowany w pierwszej połowie XVIII wieku. Przy pomocy małych łodzi transportowano takie towary, jak drewno opałowe i ryż. Woda służyła także do celów rolniczych i zapobiegania pożarom. Obecnie pływają w niej kolorowe karpie koi.
Miasto jest słynne ze swojej ceramiki (hagi-yaki). Technika wytwarzania tego rodzaju wyrobów dotarła z Korei na początku XVII wieku. Kolor ceramiki zmienia się z upływem czasu, gdy pozostałości herbaty dostają się do maleńkich otworów na jej powierzchni. Ta cecha jest bardzo ceniona przez miłośników herbaty.
W mieście znajduje się świątynia buddyjska Daishō-in, zbudowana w 1656 roku jako świątynia rodzinna klanu Mōri. Wielu przywódców rodu zostało tam pochowanych. Obecnie należy ona do szkoły Rinzai buddyzmu zen.
Z kolei świątynia Tōkō-ji została założona w 1691 roku i należy do szkoły Ōbaku japońskiego buddyzmu zen. Jej piękne drewniane budynki stoją w lesie na wschód od centrum Hagi. Podobnie jak większość świątyń tej sekty, ma styl architektoniczny, który wykazuje więcej chińskich wpływów niż przeciętna japońska świątynia. Za budynkami świątyni znajduje się cmentarz pozostałych panów feudalnych (daimyō) klanu Mōri.
Iwakuni.
Zamek Iwakuni został zbudowany w 1608 roku, na początku okresu Edo. Miejsce jego budowy wybrano kierując się naturalnymi walorami obronnymi na szczycie góry Shiro (ponad 200 m ponad miastem) i częściowym otoczeniem rzeką Nishiki. Budowany pięć lat zamek został zburzony dekretem sioguna zaledwie siedem lat po jego ukończeniu. Obecna rekonstrukcja pochodzi z 1962 roku. Wewnątrz eksponowane są miecze i zbroje samurajskie oraz inne przedmioty związane z historią zamku. 
Shimonoseki.
Miasto Shimonoseki leży na zachodnim krańcu prefektury i jednocześnie wyspy Honsiu, nad cieśniną Kanmon, która ma szerokość 650 m, oddzielając miasto od wyspy Kiusiu ("Kyūshū"). Cieśnina jest ruchliwą drogą morską, co pozwoliło miastu stać się od dawna ważnym węzłem komunikacyjnym, chociaż wybudowanie mostów i tuneli w poprzek cieśniny nieco zmniejszyło jego pozycję. 
Otoczone z trzech stron wodą Shimonoseki jest znane z połowów owoców morza. Najbardziej znanym produktem jest ryba z rodziny rozdymkowatych o nazwie takifugu, lokalnie nazywana "fuku". Jest ona traktowana jako przysmak, pomimo że niektóre jej narządy są silnie toksyczne. Z tego powodu tylko specjalnie licencjonowani kucharze mogą je przygotowywać i sprzedawać.
Podział administracyjny.
Prefektura Yamaguchi dzieli się na 4 powiaty ("gun"):
Wcześniej istniał jeszcze jeden powiat, Tsuno, który został zlikwidowany w 2003 roku, a jego tereny przyłączono do powiatu Kumage.
W prefekturze znajduje się 13 miast:
Turystyka.
Główną atrakcją turystyczną tej prefektury jest słynny most Kintai w mieście Iwakuni. Ten pięciołukowy, drewniany most jest symbolem zachodniej części wyspy Honsiu. 
Podziwianie mostu jest szczególnie atrakcyjne w okresie kwitnienia wiśni (sakura) przypadającego w tym rejonie przeważnie na początku kwietnia. Zwyczaj ten (hanami) ("oglądanie kwiatów") polega na spacerach wśród drzew lub organizowaniu wspólnych spotkań o charakterze pikników, także z towarzyszeniem muzyki i tańców.

</doc>
<doc id="517073" url="https://pl.wikipedia.org/wiki?curid=517073" title="Barnim IV">
Barnim IV



</doc>
<doc id="517074" url="https://pl.wikipedia.org/wiki?curid=517074" title="Francesco Toldo">
Francesco Toldo

Francesco Toldo (ur. 2 grudnia 1971 w Padwie) – włoski piłkarz grający na pozycji bramkarza.
Z reprezentacją Włoch, w której barwach rozegrał 28 meczów, zdobył wicemistrzostwo Europy w 2000 roku. Na Euro 2000 wystąpił tylko dlatego, że kontuzji doznał pierwszy golkiper Gianluigi Buffon. Toldo, zdaniem komentatorów, w pełni wykorzystał swoją szansę, bowiem, szczególnie dzięki występowi w półfinałowym spotkaniu z Holandią, w którym obronił trzy rzuty karne, został uznany za najlepszego bramkarza turnieju. Od lipca 2001 roku był zawodnikiem Interu Mediolan. W sezonie 2008/2009 był drugim bramkarzem Interu. Pierwszym był Brazylijczyk Júlio César. 1 lipca 2010 roku zakończył karierę piłkarską.
Sukcesy piłkarskie.
W reprezentacji Włoch od 1995 do 2004 roku rozegrał 28 meczów (stan na 27 maja 2006) – wicemistrzostwo Europy 2000 oraz starty w Mundialu 1998 (ćwierćfinał, jako rezerwowy), Mundialu 2002 (druga runda, jako rezerwowy) oraz Euro 1996 (runda grupowa, jako rezerwowy) i Euro 2004 (runda grupowa, jako rezerwowy).

</doc>
<doc id="517076" url="https://pl.wikipedia.org/wiki?curid=517076" title="Kryterium Sylvestera">
Kryterium Sylvestera

Kryterium Sylvestera – kryterium pozwalające badać dodatnią (lub ujemną) określoność symetrycznej macierzy. Nazwa pochodzi od brytyjskiego matematyka J. J. Sylvestera.
Kryterium Sylvestera.
Niech
będzie macierzą symetryczną o współczynnikach rzeczywistych.
Niech ponadto
Wówczas
formula_5 jest dodatnio określona wtedy i tylko wtedy, gdy jej wiodące minory główne są dodatnie, tj.
formula_5 jest ujemnie określona wtedy i tylko wtedy, gdy
Reguła mnemotechniczna:
gdzie na przekątnej zaznaczono znaki minorów głównych (,narożnikowych”) formula_17
Jeśli macierz formula_5 traktować jako macierz formy kwadratowej
to forma ta jest dodatnio (ujemnie) określona wtedy i tylko wtedy, gdy jej macierz jest dodatnio (ujemnie) określona.

</doc>
<doc id="517077" url="https://pl.wikipedia.org/wiki?curid=517077" title="Kryterium Sylvestra">
Kryterium Sylvestra



</doc>
<doc id="517080" url="https://pl.wikipedia.org/wiki?curid=517080" title="Granat Oramil P-31">
Granat Oramil P-31

Oramil P-31 – współczesny, hiszpański granat uniwersalny. Może być używany jako granat obronny, zaczepny oraz nasadkowy.
Granat P-31 ma cylindryczny korpus wykonany z tworzywa sztucznego. W wersji granatu obronnego nakłada się na niego tuleję odłamkową. Do granatu można dokręcić ogon ze stabilizatorami i użyć jako granatu nasadkowego.

</doc>
