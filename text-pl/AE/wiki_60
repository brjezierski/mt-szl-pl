<doc id="517084" url="https://pl.wikipedia.org/wiki?curid=517084" title="Chris Brown (piosenkarz)">
Chris Brown (piosenkarz)

Christopher Maurice „Chris” Brown (ur. 5 maja 1989 w Tappahannock) – amerykański piosenkarz R&amp;B.
Życiorys.
Wczesne lata.
Urodził się w niewielkim mieście Tappahannock w stanie Wirginia jako syn Joyce Hawkins, byłej dyrektorki przedszkola, i Clintona Browna, funkcjonariusza służby więziennej w miejscowym więzieniu. Ma starszą siostrę Lytrell Bundy, która pracuje w banku. Muzyka była zawsze obecna w życiu Browna, począwszy od jego dzieciństwa. Słuchał albumów soulowych, które posiadali jego rodzice i w końcu zaczął interesować się sceną hip-hopową. 
Brown nauczył się śpiewać i tańczyć w młodym wieku, a jego inspiracją stał się Michael Jackson. Zaczął występować w swoim chórze kościelnym i na kilku lokalnych pokazach talentów. Kiedy naśladował wykonanie Ushera „My Way”, jego matka rozpoznała jego talent wokalny i zaczęła szukać okazji do zawarcia kontraktu płytowego. W tym samym czasie Brown borykał się z problemami osobistymi. Jego rodzice rozwiedli się, gdy jego matka doświadczyła przemocy domowej. Przez większość dzieciństwa był wychowywany przez matkę i jej partnera. Uczęszczał do Essex High School w stanie Wirginii.
Kariera.
Mając 13 lat, wraz z matką zaczął kontaktować się z wytwórniami muzycznymi, a już pod koniec 2004 opuścił szkołę, by zająć się nagrywaniem debiutanckiego albumu dla Jive Records. Debiutancki solowy album "Chris Brown" wydany 29 listopada 2005 przyniósł wokaliście popularność, a sama płyta uzyskała status podwójnej platyny. Promocyjny singiel "Run It!" debiutował na pierwszym miejscu listy przebojów. Po sukcesie albumu Chris Brown powrócił do nauki, by ukończyć college.
Drugi album "Exclusive" ukazał się 6 listopada 2007, sprzedając się w nakładzie ponad 2 mln kopii. Singiel "Kiss Kiss" z gościnnym udziałem T-Paina zajął pierwsze miejsce na liście przebojów. W 2008 magazyn "Billboard" przyznał mu nagrodę wykonawcy roku. W tym czasie nawiązał współpracę m.in. z raperem o pseudonimie Nas oraz Ludacrisem.
W latach 2009–2017 ukazało się sześć solowych albumów wokalisty. W tym czasie współpracował z wieloma artystami, wśród których znaleźli się m.in. Nicki Minaj, Akon, Benny Benassi, Brandy, Busta Rhymes, Justin Bieber, Kevin McCall, Lil Wayne, Tyga oraz Usher.
Życie prywatne.
Spotykał się z piosenkarką Rihanną. Ma córkę Royalty Brown (ur. 2014). W lipcu 2018 został aresztowany przez policję po koncercie w West Palm Beach pod zarzutem dokonania pobicia w nocnym klubie w Tampie – po wpłaceniu kaucji został wypuszczony.

</doc>
<doc id="517085" url="https://pl.wikipedia.org/wiki?curid=517085" title="Bell 412">
Bell 412

Bell 412 – amerykański lekki śmigłowiec wielozadaniowy skonstruowany przez firmę Bell pod koniec lat 70., wersja rozwojowa Bella 212. Łącznie zbudowano prawie 900 śmigłowców tego typu, są użytkowane w kilkunastu krajach. Nadal jest w produkcji.
Wersje.
Produkowane na licencji
Bell 412 w polskich służbach.
Wojsko Polskie używało trzech egzemplarzy śmigłowca Bell 412. Pierwsze dwa: 412SP (numer boczny 01, z podwoziem kołowym i bardzo bogatym, „bizantyjskim” wyposażeniem) oraz 412HP (numer boczny 02) wypożyczono w roku 1991 na czas wizyty papieża Jana Pawła II. Po wizycie śmigłowiec 412HP numer boczny 02 zwrócono.
W roku 1993 do Sił Powietrznych trafił śmigłowiec Bell 412HP (numer boczny 02) zastąpił Bella 412SP (numer boczny 01). Używany był przez 36 Specjalny Pułk Lotnictwa Transportowego do przewozu "VIP-ów". Podczas realizacji zadań dla 36 pułku w latach 1993-2011 śmigłowiec nr 02 spędził w powietrzu niecałe 3000 godzin.
Pod koniec 2011 roku w związku z likwidacją pułku śmigłowiec przekazano Policji. Z uwagi na brak potrzebnych środków na potrzebny remont śmigłowiec długo nie był użytkowany i stał w hangarze Centralnej Bazy Zarządu Lotnictwa Policji Głównego Sztabu Policji Komendy Głównej Policji w Warszawie.
Potrzebne środki Policja otrzymała dopiero po roku. Niezbędny remont rozpoczęto w listopadzie 2012 roku i miał się on zakończyć w styczniu 2013 roku.

</doc>
<doc id="517088" url="https://pl.wikipedia.org/wiki?curid=517088" title="Długość krzywej">
Długość krzywej

Długość krzywej to wielkość charakteryzująca krzywą formula_1 określoną jako formula_2 W tym przypadku tę krzywą nazywa się "prostowalną" lub "rektyfikowalną".
Krzywą w przestrzeni euklidesowej można przybliżać łamaną o skończonej liczbie odcinków (można żądać, by ich końce leżały na krzywej; w szczególności, by końce łamanej pokrywały się z końcami krzywej), których długość łatwo obliczyć (np. za pomocą twierdzenia Pitagorasa) – długość całego przybliżenia jest wtedy sumą długości wszystkich odcinków.
Zwiększanie liczby odcinków (o krótszej długości) łamanej umożliwia lepsze przybliżanie krzywej. Długości kolejnych przybliżeń mogą rosnąć nieograniczenie, jednak istnieje klasa krzywych, dla których długości ich przybliżeń dążą do pewnej wartości wraz ze wzrostem liczby i skracaniem długości odcinków łamanej. Jeśli dla danej krzywej istnieje kres górny długości dowolnego jej przybliżenia wielomianowego, to wielkość tę nazywa się "długością" tej krzywej. Samą krzywą nazywa się wtedy "prostowalną" albo "rektyfikowalną".
Definicja.
Niech formula_3 będzie krzywą w przestrzeni euklidesowej (lub ogólnie metrycznej) formula_4 Istnieje wtedy funkcja ciągła formula_5 nazywana "parametryzacją", której obrazem jest krzywa formula_6 Oznaczmy dalej formula_7 oraz długość formula_8 odcinka formula_9 daną jako odległość między punktami formula_10 i formula_11
Z podziału odcinka formula_12 uzyskujemy skończony zbiór punktów formula_13 na krzywej formula_6 Długość krzywej formula_3 wyraża się wtedy wzorem:
gdzie supremum (kres górny) wzięto po wszystkich podziałach odcinka formula_17 oraz formula_18
Dowodzi się, że wartość formula_19 nie zależy od wyboru parametryzacji. Jeśli jest ona skończona, to krzywą formula_3 nazywa się prostowalną (lub rektyfikowalną) i nieprostowalną (lub nierektyfikowalną) w przeciwnym przypadku.
Parametr naturalny krzywej.
Parametrem tym jest długość łuku formula_21 krzywej mierzona od jej wyróżnionego punktu początkowego formula_22 do punktu bieżącego po krzywej formula_23
Przypadki szczególne.
Jeśli formula_24 spełnia warunek Lipschitza, to jest ona prostowalna. Wówczas można zdefiniować wielkość
dzięki której można wyrazić długość krzywej formula_3 sparametryzowanej za pomocą formula_24 wzorem:
Jeśli formula_24 jest różniczkowalna, to długość krzywej formula_3 wyraża się wzorem:
Jeżeli krzywa płaska sparametryzowana jest w kartezjańskim układzie współrzędnych "XY" równaniami formula_32 oraz formula_33 gdzie funkcje formula_34 i formula_35 są gładkie, to długość tej krzywej opisuje wzór:
We współrzędnych biegunowych formula_37 powyższy wzór przyjmuje postać
Przykład.
Cykloida.
Długość łuku cykloidy opisanej równaniem parametrycznym:
wynosi formula_40 gdzie formula_41 jest ustalone oraz formula_42
Obliczamy pochodne:
Podstawiamy do wzoru:
skąd
Korzystając ze wzoru trygonometrycznego na różnicę kosinusów
dochodzimy do równości
Ze względu na to, iż w granicach całkowania formula_48 wyrażenie formula_49 jest nieujemne, otrzymujemy ostatecznie równość
Długość łuku cykloidy jest równa poczwórnej średnicy toczącego się okręgu.

</doc>
<doc id="517092" url="https://pl.wikipedia.org/wiki?curid=517092" title="Voivod">
Voivod

Voivod – kanadyjska grupa muzyczna wykonująca w początkowym okresie działalności thrash metal, a następnie metal progresywny. Zespół był jedną z najbardziej wpływowych grup w metalowym undergroundzie lat 80. Powstał w Quebecu w 1982 roku. Założycielami byli Michel „Away” Langevin (perkusja) i Denis „Piggy” D’Amour (gitara elektryczna). Voivod był jedną z pierwszych metalowych kanadyjskich grup, która stała się znana poza granicami swojego kraju. Muzykę formacji charakteryzowały oryginalne brzmienie gitar, teksty poruszały tematy futurologiczne, częstym wątkiem było przejęcie władzy nad światem przez maszyny.
Historia.
Wczesne lata.
Historia zespołu rozpoczyna w 1968 roku, w kanadyjskim Jonquière, małej miejscowości gdzie znajdowała się największa w Ameryce Północnej huta aluminium. W tym roku, pięcioletni wówczas Michel Langevin przeżył wypadek samochodowy. Podczas rekonwalescencji, zaczął tworzyć swoje pierwsze prace plastyczne: “Przenosiłem na papier, malowałem swoje koszmary. Bałem się wszystkich mechanicznych rzeczy. Mieszkałem blisko fabryki i wszystkie hałasy które stamtąd dochodziły sprawiały, że myślałem o mechanicznych monstrach. A potem o nich śniłem. Po przebudzeniu, po prostu je rysowałem”. Już jako nastolatek większość czasu spędzał czytając książki. Wtedy też wymyślił postać wampira o imieniu Voivod, którego osadził w post-nuklearnej krainie Morgoth, gdzie trwała wieczna wojna. Langevin: „Byłem chyba trochę staromodny, mocno siedziałem w klimatach "Władcy Pierścieni". Stamtąd pochodzi oczywiście nazwa krainy Morgoth. Sam Voivod pochodzi od Drakuli. Interesowałem się także tematyką sci-fi i po prostu wszystko wymieszałem”.
W 1980 roku Langevin zaczął grać na perkusji. Razem ze swoimi kolegami, wśród których znajdował się Denis D’Amour, organizował wspólne jam session. Wkrótce z tej grupy wyłonił się zespół Death Dealer, jednak Langevin i D’Amour zadecydowali że pójdą własną drogą. Wczesna inkarnacja Voivod powstała w 1981, do składu dołączył basista Jean-Yves Thériault, lokalny DJ, znajomy D’Amoura. Tak się jednak złożyło iż Jean kompletnie nie umiał grać na basie, jednak D’Amour szybko go tego nauczył. Prawda ostatecznie była taka, że D’Amour był jedynym muzykiem który potrafił posługiwać się instrumentem, wobec czego wspólne próby zamieniały się w chaos. Langevin obwieścił wówczas iż potrzebuje co najmniej jednego roku aby oddać się codziennym ćwiczeniom na perkusji. W listopadzie 1982 roku zespół zebrał się ponownie w składzie Langevin, D’Amour i na krótko Jean Fortin z Death Dealer. Wkrótce jednak został on zastąpiony przez Thériaulta. Voivod rozpoczął poszukiwania odpowiedniego wokalisty. Został nim Denis Bélanger w styczniu roku następnego. Zespół wykonywał wtedy covery Judas Priest, Motörhead i Venom. Pierwszy koncert odbył się 25 stycznia 1983 roku i został wydany na kasecie jako demo pod tytułem "Anachronism". Od tego momentu członkowie zespołu zaczęli posługiwać się pseudonimami których używali podczas całej swojej późniejszej kariery. D’Amour – Piggy – ze względu na swoją posturę, Langevin – Away – jako że często zdarzało mu się spóźniać lub nie zjawiać się na próby, Bélanger – Snake, takie skojarzenie wywołał u Langevina, gdy pojawił się po raz pierwszy na próbie. I wreszcie Thériault jako Blacky: “To było imię mojego psa, owczarka niemieckiego, którego otruli mi sąsiedzi. To był fajny pies, tyle że pogryzł parę osób. Poza tym Blacky pasowało wtedy do mojego charakteru... Zawsze doszukiwałem się ciemnych stron różnych rzeczy...”. W 1984 roku ukazało się kolejne demo "To the Death". Muzycy wysłali je do Metal Blade Records, wytwórnia umieściła utwór "Condemned to the Gallows" na piątej edycji wydawanej przez siebie składanki "Metal Massacre".
Thrash Metal lata 1984 – 1987.
Członkowie Voivod zaciągnęli pożyczkę – każdy po 500 dolarów – od matki Snake’a i dysponując kwotą 2 000 dolarów, w czerwcu 1984 weszli do studia Le Terroir aby w ciągu ośmiu dni nagrać debiutancki album "War and Pain". Grupa przedstawiła muzykę thrash metalową z elementami punkrocka. Wiesław Weiss opisał twórczość kwartetu jako „własną odmianę metalu – wściekle dynamiczną, niezwykle hałaśliwą, pełną pędu, demoniczną”. Mimo iż magazyn Kerrang! określił Voivod jako „najgorszy zespół na Ziemi” to płyta rozeszła się w ilości 70 000 egzemplarzy. W grudniu ukazało się kolejne demo "Morgoth Invasion". 4 kwietnia 1985 zespół wyruszył w pierwszą trasę poza Kanadę, jako support Cro-Mags i Venom. Wkrótce zaczął powstawać materiał na nową płytę, natomiast brakowało środków pieniężnych na pokrycie kosztów nagrania. Langevin: „Nie mieliśmy kontraktu, byliśmy wtedy bardzo, bardzo biedni. Zarabialiśmy po 152 dolary na miesiąc. Potem ukradziono nam część sprzętu”. Aby przynajmniej tymczasowo rozwiązać problemy finansowe, Voivod zorganizował w Montrealu festiwal World War III, na którym zagrał razem z Celtic Frost, Destruction, Possessed i Nasty Savage. Nadal bez kontraktu płytowego, w październiku zespół wszedł do studia. W tym też czasie grupa przeprowadziła się do Montrealu. Snake: „We czwórkę zamieszkaliśmy razem w malutkim mieszkaniu. Były tam karaluchy. Kiedy wracaliśmy wieczorem po próbie, zabieraliśmy po drodze gazety aby zabić nimi całe to robactwo. Cholera, teraz nie wierzę że to robiliśmy”. W tarapatach pomógł ostatecznie zaprzyjaźniony Celtic Frost – muzycy tego zespołu zabrali ze sobą taśmy demo Voivod i zaprezentowali je w Niemczech, w swojej wytwórni Noise Records. Nagrania spotkały się z aprobatą i został podpisany kontrakt na trzy płyty. Tym sposobem, na przestrzeni października i listopada został zarejestrowany "Rrröööaaarrr", który ujrzał światło dziennie w 1986. Album nie zebrał dobrych recenzji, spotkał się wręcz z określeniem iż był krokiem wstecz w porównaniu z debiutem. Nie zachwyciła przedstawiona muzyka, wiele do życzenia pozostawiało także brzmienie, co było spowodowane m.in. faktem iż Blackiemu skradziono wzmacniacz. Płyta była promowana teledyskiem do utworu "Ripping Headaches". Inna piosenka, o wymownym tytule "Fuck Off and Die", była skierowana do Metal Blade. W czerwcu Voivod intensywnie koncertował w USA, znowu razem z Celtic Frost. W listopadzie zespół udał się na europejskie tournée wraz z Possessed. W grudniu, tylko dla członków fan klubu Iron Gang, ukazało się koncertowe demo "No Speed Limit". Voivod zdecydował o pozostaniu w Europie na czas rejestracji kolejnego albumu. Wydany w 1987 "Killing Technology" był wyraźnym krokiem w kierunku bardziej dojrzałej twórczości i świadczył o stopniowym adoptowaniu elementów charakterystycznych dla rocka progresywnego. Piggy wyciągnął wnioski z dwóch pierwszych płyt: „Po prostu graliśmy zbyt szybko. Traciliśmy wyczucie. Nieco zwolniliśmy i muzyka stała się cięższa”. Kwiecień i maj wypełniło „Tournado” z Kreator, trasa obejmowała Amerykę Północną, następnie była kontynuowana w listopadzie, w Europie. Jednak nie wszystko układało się pomyślnie. Away: „Do tego momentu odbywaliśmy próby codziennie od 1983 roku. Żyliśmy razem, w małym mieszkaniu w Montrealu, wszystko ze sobą grało, oprawa graficzna współgrała z muzyką a muzyka tworzyła całość z opowieścią przedstawioną w tekstach. Jednak nasze działania nabrały takiej intensywności że zespół mógł tego nie przetrwać. Pracowaliśmy nieprzerwanie przez cztery czy pięć lat, praktycznie non-stop, mieliśmy trzy albumy, cieszyliśmy się dobrą reputacją na podziemnej scenie metalowej a jednak ciągle mieszkaliśmy we czwórkę, razem z karaluchami, w małej norze nad barem ze striptizem”.
Metal progresywny lata 1988-1993.
Punktem zwrotnym w karierze okazał się następny album "Dimension Hatröss". Łączył thrash metal z rockiem progresywnym, Piggy powoływał się na twórczość zespołów takich jak King Crimson, Pink Floyd, Yes, Genesis czy Emerson, Lake and Palmer. Duży sukces odniósł utwór "Tribal Convictions", do którego został nakręcony teledysk. Zespołowi udało się podpisać korzystny kontrakt z MCA Records, członkowie Voivod mogli sobie wreszcie pozwolić na to, aby zamieszkać osobno. Grupa wyruszyła w tournée, które wkrótce zostało odwołane – u Piggy’ego zdiagnozowano guza mózgu. Dostępne źródła podają różne wersje przebiegu choroby. Pierwsza jest taka, iż gitarzysta dowiedział się, że ewentualna operacja może spowodować ślepotę, w związku z czym nie zgodził się na jej przeprowadzenie i poddał się leczeniu farmakologicznemu. Inne źródła podają, że niebezpieczna operacja doszła jednak do skutku i zakończyła się sukcesem. Ze względu na długi pobyt D’Amoura w szpitalu, zespół w 1988 miał przerwę w działalności, którą wykorzystał na stworzenie materiału na kolejny album.
Pierwsza pod skrzydłami MCA płyta "Nothingface" z 1989 roku okazała się największym osiągnięciem zespołu. Away: „To było odrobinę surrealistyczne, wszystko wydarzyło się bardzo szybko. Nothingface odniósł sukces w środowisku ludzi związanych nie tylko ze sceną metalową, ale i alternatywną. Ku naszemu zdumieniu, sprzedaż wyniosła 250 000 – 300 000 egzemplarzy, mimo że muzyka była dziwna”. Po raz pierwszy w historii "Nothingface" znalazł się w zestawieniu Billboard 200, na pozycji 114. Album, utrzymany w nieco wolniejszym niż dotychczas tempie, wśród starych fanów zyskał opinię zbyt łagodnego. W zestawie znalazł się cover "Astronomy Domine" grupy Pink Floyd. Zmiana dotyczyła także warstwy tekstowej – główny bohater, Voivod, zaczął koncentrować się na sprawach związanych ze swoim życiem wewnętrznym. Grupa zaangażowała się także w ochronę środowiska o czym opowiadał utwór "Missing Sequences" – wyrażał obawy przed chorobą Alzheimera w nawiązaniu do rodzinnego Jonquière, „przytłoczonego przez hutę aluminium”. Snake: „Niektórzy naukowcy zaczęli twierdzić, że Alzheimera może wywoływać aluminium. Nie jestem pewien czy to prawda, ale tam gdzie mieszkaliśmy znajduje się wielka fabryka i część miasta jest niemożliwie śmierdząca i obrzydliwa. Nie potrafię tam mieszkać, można się zatruć. Ponadto w okolicy znajduje się wielkie, purpurowe jezioro. Jest różowe i purpurowe, właściwie to można po nim chodzić. Za młodu łapaliśmy tam niezły odlot. Zachorowania na raka są częste w tej części miasta, kiedy przechodzisz przez ulice zaczyna śmierdzieć zgniłymi jajami. Ludzie tam mieszkają… szaleństwo”.
Cały kolejny rok Voivod spędził na koncertowaniu z Soundgarden, Faith No More, a także Rush. Następny album "Angel Rat" przyniósł radykalne zmiany. Po pierwsze teksty przestały traktować o Voivodzie. Po drugie – zespół zwrócił się w kierunku prostszych, bardziej rockowych i krótszych piosenek. Przedstawiona muzyka była porównywana do twórczości Pink Floyd z okresu "Meddle", a także Rush z czasów "Caress of Steel". W tym też okresie nastąpiła eksplozja grunge’u z zespołami takimi jak Nirvana na czele i publiczność oczekiwała bardziej zwartych form. Piggy ponadto był zmęczony dotychczasową twórczością: „Granie tych wszystkich złożonych partii gitary – chyba jaja sobie ze mnie robisz? Na scenie koncentrowałem się tylko na mojej dłoni na gryfie oraz na przełączaniu efektów. Nawet bym nie zauważył czy jest na sali publiczność”. Zespół zdecydował się na współpracę z Terrym Brownem, producentem m.in. Rush. Jednak kooperacja nie układała się pomyślnie, poza tym wytwórnia ingerowała w kształt kompozycji. Nie zniósł tego ostatecznie Blacky, który postanowił odejść: „Wielka szkoda że tak naprawdę nie mieliśmy kontroli przy okazji tego albumu, szkoda ponieważ ten materiał miał potencjał. Według mnie, dema pochodzące z przedprodukcji – wciąż mam ich kopie na taśmie – brzmią dziesięć razy lepiej niż gotowy album. Albumu nie mam, posiadam tylko taśmy z ostatecznym miksem, którego nienawidzę. (…) W zespole byłem wtedy jedynym który twierdził iż dalsza współpraca z Terrym Brownem doprowadzi do katastrofy. Jedyne co mogło uratować płytę to zmiana producenta na etapie miksu, jednak reszta zespołu opowiedziała się za kontynuowaniem współpracy z Terrym, co ostatecznie doprowadziło do mojego odejścia. Sesje wyglądały tak że Terry chciał abyśmy każdą piosenkę nagrywali w ten sposób aby była potencjalnym hitem. Maksymalnie mnie to wkurzało, Piggy też nie był z tego powodu szczęśliwy, ale ostatecznie machnął na to ręką, podczas gdy ja nie zmieniłem zdania”. Away: „Czuliśmy że to nastąpi, Blacky pisał coraz więcej muzyki związanej z tańcem nowoczesnym, coraz więcej używał klawiszy i sampli a coraz mniej grał na basie. Czuliśmy że jest bardziej zainteresowany new wave podczas gdy nas pociągał rock. Musieliśmy się rozstać”. "Angel Rat" rozszedł się w ilości 150 000 egzemplarzy co było poniżej oczekiwań ze strony MCA.
W 1992 roku ukazała się kompilacja "Best of Voivod", która przedstawiała „transformację muzyki grupy z prymitywnego thrash metalu do przekonującego metalu progresywnego”. W tym czasie, bez basisty, Voivod sporadycznie koncertował. Nastąpiła krótka przerwa w działalności, ostatecznie zdecydowano się na muzyka sesyjnego w osobie Pierre St. Jeana. W 1993 roku ukazał się "The Outer Limits" – zdaniem wspomnianego już Wiesława Weissa, było to najwybitniejsze dzieło grupy. Tytuł został zaczerpnięty z fantastycznego amerykańskiego serialu "Po tamtej stronie". Album z jednej strony zawierał krótkie utwory, z drugiej – najdłuższą kompozycję w historii zespołu, siedemnastominutowy "Jack Luminous", który w warstwie tekstowej opowiadał o najeźdźcy z kosmosu. Oprócz tego w zestawie znalazła się kolejna przeróbka piosenki Pink Floyd, tym razem była to "The Nile Song". Niektóre wydania były wzbogacone o grafikę 3D. Płyta spotkała się z chłodnym przyjęciem, sprzedaż była poniżej oczekiwań. Po wydaniu "The Outer Limits" z zespołem postanowił pożegnać się Snake, pojawiły się wówczas plotki iż miał problemy z narkotykami. Away jednak tak wyjaśniał: „Dla Blacky’ego i Snake’a musiało być frustrujące, iż ja zajmowałem się całą oprawą plastyczną i tekstami, a Piggy pisał większość muzyki”.
Eric Forrest lata 1995–2001.
Po odejściu Snake’a zespół zorganizował przesłuchania w rezultacie których został przyjęty Eric „E-Force” Forrest, który dodatkowo grał na basie. Voivod przygotował muzykę na nowy album, jednakże MCA zdecydowało iż nowe kompozycje są zbyt „ciężkie”. Kontrakt został polubownie rozwiązany, zespół przeszedł do Hypnotic Records. "Negatron", który ukazał się w 1995, porzucał charakterystyczną dla zespołu psychodelię na rzecz konwencjonalnego heavy metalu. Zainteresowanie zespołem stopniowo spadało, co miało odzwierciedlenie w coraz skromniejszej publiczności na koncertach. Mimo to, cały następny rok Voivod spędził w trasie obejmującej zarówno Amerykę Północną jak i Europę. W 1997 roku został wydany "Phobos", zawierający m.in. cover "21st Century Schizoid Man" grupy King Crimson. Należy wspomnieć, iż w tym czasie rozpoczęła się współpraca z Jasonem Newstedem, był on jednym z autorów utworu "M-Body". Album jednakże zebrał niskie oceny, popularność zespołu nadal spadała. Po raz pierwszy od czasów "Nothingface", płyta powracała do tematu Voivoda. W 1998 ukazał się koncertowy "Kronik". W lipcu tego roku zespół wystąpił w Warszawie. W sierpniu grupa miała wypadek samochodowy w Niemczech, niedaleko Mannheim, w którym najbardziej ucierpiał Eric – jego powrót do zdrowia był długotrwały. W 1999 Voivod otwierał koncerty Iron Maiden, Eric grał, ale poruszał się ciągle o kulach, podczas jednego z występów zaśpiewał Snake. W 2000 został wydany "Voivod Lives", kolejny album koncertowy. W tym samym roku Away i Piggy zdecydowali aby zakończyć działalność Voivod. Langevin: „W końcówce 2000 duch w zespole umarł. Piggy i ja zadecydowaliśmy rozwiązać zespół”. Ponadto formacja tonęła w długach, Away i Piggy byli zmuszeni podjąć się normalnej pracy: gitarzysta został oświetleniowcem w teatrze a perkusista zaczął przyjmować zlecenia związane z oprawą graficzną. Jednak z punktu widzenia Erica sprawy miały się następująco: „Tak naprawdę wcale nie odszedłem z Voivod, myślę że można powiedzieć, że zostałem wylany w elegancki sposób. Spotkaliśmy się w marcu 2001 i wtedy Away i Piggy powiedzieli mi że to koniec, w sensie koniec Voivod. No cóż, nie kupiłem tego, wiedziałem że Snake ma wrócić. Patrząc wstecz, uczciwie trzeba było przyznać, że ze strony zespołu był to dobry ruch. A potem jeszcze dołączenie Jasona – jak mógłbym konkurować z oryginalnym wokalistą oraz byłym basistą z Metallica? Nie żywię urazy – rola frontmana była dla mnie przywilejem i zaszczytem”. W związku z odejściem Erica, pojawiły się plotki jakoby pozwał Voivod, domagając się odszkodowania za wypadek w Niemczech. Jednakże sam zainteresowany zaprzeczał, twierdząc że wszystkie świadczenia otrzymał w ramach normalnego ubezpieczenia. Po odejściu z Voivod, Eric zamieszkał we Francji, gdzie kontynuował karierę z własną grupą E-Force.
Snake i Jasonic lata 2002-2005.
W międzyczasie Dave Grohl utworzył projekt Probot. Do oprawy graficznej został zaangażowany Away – spotkał się wówczas z Bélangerem, który również brał udział w przedsięwzięciu, śpiewał w utworze "Dictatosaurus". Snake: „Po wypadku Eric nie był w dobrej kondycji, zespół chciał kontynuować działalność z kimś innym. Pojawiłem się przy okazji pracy nad Probot. Tak to się stało. Było tak jakbym nigdy nie odszedł. Jakby nic się nie wydarzyło”. Away: „Snake’a nie było wśród nas wiele lat. Sporo się u niego zmieniło. Kiedy opuszczał zespół, miał sporo problemów. Wybrał się do piekła, a potem stamtąd powrócił”. 27 września 2002 roku do Voivod dołączył Jason „Jasonic” Newsted znany z Metallica. W październiku zespół wszedł do studia. W 2003 ukazał się "Voivod" (początkowo miał nosić tytuł "The Multiverse"), wydany pod własnym szyldem Newsteda – Chophouse Records. Płyta zawierająca krótkie, dynamiczne utwory, utrzymane w duchu hard rocka z elementami punku, okazała się największym do tej pory sukcesem. Zajęła 21 miejsce w zestawieniu Billboard w kategorii Top Independent Albums. Away podkreślał kluczową rolę jaką odegrał wówczas Newsted. Basista poprzez swoją firmę wsparł Voivod finansowo, a także walnie przyczynił się do reformacji grupy, to on stał za ponownym sprowadzeniem Snake’a. Kwiecień i maj wypełniła trasa z Sepultura, w czerwcu zespół otwierał występy Ozzy'ego Osbourne’a, a następnie wziął udział w Ozzfest. Planowane tournée z Ozzym zostało odwołane na skutek jego wypadku na quadzie. Tym sposobem, koncert w ramach Ozzfestu, z dnia 28 sierpnia 2003, miał okazać się ostatnim z Denisem D’Amourem w składzie. Rok 2004 Piggy spędził na komponowaniu nowego materiału, w 2005 ukazało się DVD "D-V-O-D-1", zawierające wszystkie teledyski zespołu z lat 80., a także inne materiały archiwalne. D’Amour planował nagrywanie z Voivod kolejnej płyty, ale wypadki miały potoczyć się inaczej.
Śmierć Piggy’ego.
Away: „Na samym początku 2005 roku Piggy zaczął się uskarżać, że coś jest nie tak z jego zdrowiem. W kwietniu poszedł do szpitala i wtedy wyglądało na to, iż jedyne czego potrzebuje, to operacja wyrostka”. Latem zdiagnozowano u niego raka jelita grubego, w szczególności okrężnicy. Piggy został hospitalizowany w Montrealu celem przeprowadzenia operacji usunięcia nowotworu. Jednakże wystąpiły komplikacje i okazało się, że rak był już w zaawansowanym stanie i w związku z tym nieoperowalny. Pojawiły się także przerzuty do wątroby. 24 sierpnia, zespół wydał oświadczenie: „Pomagamy Denisowi, jak tylko możemy, aby czuł się dobrze podczas walki o zdrowie. Denis jest bardzo skrytą osobą i nie chce robić ze swojej choroby wielkiej sprawy, dlatego nie możemy odpowiadać na pytania dotyczące jego stanu, ani podawać żadnych innych szczegółów. Doceniamy wasze zrozumienie”. 25 sierpnia, w nocy, Piggy zapadł w śpiączkę, z której już się nie wybudził. Zmarł następnego dnia, w piątek, około godziny 23:45 w otoczeniu rodziny oraz przyjaciół. Miał 45 lat. Jego pogrzeb odbył się 1 września w Jonquière.
Denis D’Amour cieszył się dużą estymą wśród muzyków związanych z metalową sceną. Po jego śmierci Afzaal Nasiruddeen, z Crisis napisał: „W naszych metalowych kręgach, to, co robił, nazywaliśmy akordami Piggy’ego – styl i brzmienie, które sam wymyślił oraz unikatowy sposób grania. (...) Nigdy nie zapomnę jego rozbawienia, gdy mówił mi, że za każdym razem, kiedy w jakimś magazynie widzi tabulatury Voivod, zawsze są zapisane niewłaściwie. Autorzy nigdy nie potrafili rozgryźć, jak on to gra i dlatego zawsze tworzyli te złożone struktury. Piggy śmiał się, gdy pokazywał mi, jakże prosta jest jego metoda i jak te akordy tworzone są poprzez czyste wyczucie brzmienia, będące przeciwieństwem jakiegoś technicznego nonsensu”. Mille Petrozza z Kreator tak wspominał zmarłego gitarzystę: „Voivod zawsze był dla nas jednym z najważniejszych zespołów tego gatunku. Nie tylko, dlatego że staliśmy się przyjaciółmi – od chwili naszej pierwszej trasy w 1987 roku – ale również ze względu na ich muzyczny poziom! Kiedyś Piggy nauczył mnie tych dziwnych chwytów Voivod, które od tamtej pory pojawiają się w wielu naszych utworach! (...)”.
Dziedzictwo Piggy’ego lata 2006-2009.
Away: „Piggy nagrywał i rejestrował praktycznie wszystko, był w tym mistrzem. Nagrywał całymi dniami. Zakładał słuchawki na uszy i grał. Nawet podczas swoich ostatnich godzin jasności umysłu nagrywał z gitarą akustyczną w ręku. Nie byłem w stanie tego wszystkiego przesłuchać w całości, to było dla mnie zbyt emocjonalne przeżycie. Ostatni zapis trwa około godziny. Dość mroczna muzyka. (...) Piggy do mnie zadzwonił i powiedział, że musi mi coś przekazać. Natychmiast udałem się do szpitala. Powiedział, że ma na laptopie profesjonalnie zarejestrowanych 23 utworów a oprócz tego wiele innego nowego materiału. Podał mi hasła dostępu oraz nazwy plików. To było tuż przed jego zapadnięciem w śpiączkę, to był jeden z jego ostatnich momentów świadomości. Powiedział mi że czuje że może w każdej chwili umrzeć, powiedział, że chce abyśmy wypełnili kontrakt podpisany z The End Records. Powiedział abyśmy wydali cały materiał”. Gitarzysta, dosłownie tuż przed śmiercią, zdążył przekazać Langevinowi partie gitarowe, które skomponował z myślą o kolejnym albumie. Newsted: „24 sierpnia, po południu, Denis zadzwonił do Michela i powiedział, że musi przyjść natychmiast do szpitala z laptopem. W ostatnim momencie świadomości powiedział mu gdzie wszystko jest. Potem po prostu zasnął”. Voivod postanowił wydać utwory zmarłego kolegi – koncepcja polegała na tym aby riffy Piggy’ego zostawić w takim stanie jakim są a jedynie dograć partie pozostałych instrumentów. Taki charakter miały dwie kolejne płyty: "Katorz" z 2006 oraz "Infini" z 2009. "Katorz", którego tytuł to fonetyczny zapis francuskiego słowa „quatorze”, oznaczającego “czternaście”, był ciężkim przeżyciem pod względem emocjonalnym dla członków zespołu. Away: „Bardzo trudno mi się słucha tych utworów, wiem że były pisane już pod koniec, gdy Piggy był bardzo chory”. Album jednakże miał charakter pozytywny. Snake: „Wszystko było już wstępnie napisane, nic nie chciałem zmieniać, wiedziałem że Piggy uwielbiał to co robiłem do tej pory, więc nie chciałem przenosić do muzyki smutku lub myśli związanych ze śmiercią Piggy’ego i jego odejściem. Moim zdaniem cały album traktuje o życiu, o byciu żywym”. "Katorz" zebrał dobre oceny, znalazł się także na 37 miejscu w zestawieniu Top Independent Albums. W niektórych recenzjach pojawiały się jednak zarzuty, iż płyta jest nierówna a piosenki uproszczone. Voivod nie zdecydował się na tournée promujące dzieło.
Przez cały 2007 rok działalność zespołu została całkowicie wstrzymana. Away: „Lata 2006 i 2007 spędziliśmy w ogóle nie myśląc o Voivod. Właściwie to byłem przekonany że ludzie o nas zapomną. Stało się inaczej. Pojawiło coraz więcej pytań kiedy wejdziemy znowu do studia, zaczęliśmy otrzymywać mnóstwo szalonych propozycji aby wystąpić na festiwalach w Europie”. Na początku września Piggy został wprowadzony do kanadyjskiego Quebec Metal Hall Of Fame. W 2008 roku Voivod ogłosił powrót na scenę. Jako że dwa lata wcześniej, Newsted uległ wypadkowi i miał uszkodzone ramię, szeregi Voivod zdecydował się zasilić oryginalny basista Blacky: „Z Piggym spotkałem się na jeden dzień przed jego śmiercią, byłem w szoku. Nie miałem bezpośredniego kontaktu z zespołem aż pewnego razu na voivod.net pojawiła się bardzo zła wiadomość, która potem została usunięta. Od kilku tygodni wiedziałem że Piggy ma kłopoty zdrowotne, ale tak jak wszyscy wierzyłem, że wyjdzie z tego. Zadzwoniłem do niego, ale telefon odebrała jego matka, była u niego już od paru dni. Chwilę potem zadzwoniłem do Michela i spotkaliśmy się w szpitalu gdzie (Piggy) zmarł jakieś 36 godzin później. (...) Pewnego dnia Michel skontaktował się ze mną i zapytał czy byłbym zainteresowany grać z nim i Denisem materiał z pierwszych sześciu płyt Voivod. Zasugerował również, że Dan mógłby grać na gitarze. Zgodziłem się bez chwili namysłu. Newsted, zgodnie z informacją na oficjalnej stronie zespołu, pozostał członkiem formacji. Jeśli chodzi o gitarzystę, to rozpatrywano wówczas również kandydaturę Andreasa Kissera z Sepultury, jednak podstawową przeszkodą okazała się odległość Kanada – Brazylia. Ostatecznie do Voivod został przyjęty Dan Mongrain, znany z zespołu Martyr, przyjaciel Blacky’ego. W takim składzie, 22 czerwca zespół dał pierwszy od śmierci Piggy’ego koncert, w Montrealu podczas festiwalu Heavy MTL. 23 czerwca 2009 ukazała się "Infini", ostatnia płyta z materiałem Piggy’ego. Ze względu na odnawiającą się kontuzję Newsteda był pomysł aby tym razem zagrali zarówno Blacky jak i Eric Forrest. Jednakże ostatecznie Newsted zadecydował, że podoła temu zadaniu w studio. Pojawiły się informacje jakoby miało być to ostatnie dzieło, kończące historię zespołu. Greg Prato napisał: „Nawet jeżeli Infini okaże się ostatnim albumem Voivod, to grupa odchodzi w dobrym stylu – z pomocą jednego z najbardziej niedocenianych gitarzysty wszech czasów”.
Dan Mongrain lata 2009 – obecnie.
Voivod w składzie Snake, Away, Blacky, Dan wyruszył w trasę. Podczas festiwalu Hellfest Summer Open Air we Francji, wystąpił Eric Forrest i zaśpiewał utwór "Tribal Convictions" razem z Bélangerem. Koncerty formacji trwały praktycznie nieprzerwanie na przestrzeni lat 2009 –2011. W tym okresie zespół trzykrotnie wystąpił w Polsce: 11 lipca 2009 w Krakowie, 14 maja 2011 we Wrocławiu oraz dzień później – w Warszawie. Pod koniec 2009 ukazało się kolejne DVD "", dokumentujące występ w Kawasaki. W połowie 2010 roku Voivod zarejestrował w studio nowy materiał, jednakże Away zastrzegł, iż na razie jest stanowczo za wcześnie aby mówić o kolejnym albumie. W czerwcu 2011 ukazał się koncertowy "Warriors of Ice", był to zapis z występu w Montrealu z 12 grudnia 2009.
We wrześniu 2011 Away zapowiedział nowy album, który miał się z początkiem następnego roku. Za nowe kompozycje odpowiedzialni byli głównie Dan i Blacky, autorem tekstów był Snake, natomiast przygotowaniem warstwy graficznej zajmował się Langevin. "Target Earth" ukazał się 21 stycznia 2013, był porównywany do wcześniejszych dokonań zespołu z okresu "Dimension Hatröss" oraz "Nothingface". W lipcu 2014 z powodów osobistych z zespołu ponownie odszedł Blacky, na jego miejsce został przyjęty Dominic „Rocky” Laroche. W lutym 2016 ukazała się EP-ka "Post Society".
W listopadzie 2017 zespół zaczął nagrywać swój czternasty album studyjny "The Wake", który wydany został we wrześniu 2018.
Tematyka poruszana w tekstach.
Zespół skłania się ku tworzeniu albumów koncepcyjnych powiązanych ze sobą w jedną długą opowieść science-fiction o bohaterze przemierzającym zniszczone, postnuklearne światy przyszłości. Teksty alegorycznie oraz wprost podejmowały temat współczesnych zagrożeń środowiska naturalnego oraz kwestii etycznych związanych z wykorzystaniem najnowszych technologii oraz badaniami naukowymi. Głównym autorem tekstów oraz całej oprawy graficznej był Away.

</doc>
<doc id="517095" url="https://pl.wikipedia.org/wiki?curid=517095" title="Home Again (album Jimmy’ego Somerville’a)">
Home Again (album Jimmy’ego Somerville’a)

Home Again – siódmy album w solowej karierze Jimmy'ego Somerville'a (ex Bronski Beat, ex The Communards)

</doc>
<doc id="517096" url="https://pl.wikipedia.org/wiki?curid=517096" title="Granat Oramil R-41">
Granat Oramil R-41

Oramil R-41 – współczesny, hiszpański granat uniwersalny.
Granat R-41 ma korpus z tworzywa sztucznego, elaborowany trotylem. Na granat można nałożyć tuleję odłamkową. Jest ona wykonana z tworzywa sztucznego, a w jej wnętrzu są zatopione stalowe kulki o dwóch średnicach. Granat uzbrojony jest zapalnikiem podwójnego działania. Może on działać jako zapalnik natychmiastowy (uzbraja się po 1,2 s po zwolnieniu łyżki i powoduje wybuch po upadku) lub ze zwłoką (wybuch 4 s po zwolnieniu łyżki).

</doc>
<doc id="517099" url="https://pl.wikipedia.org/wiki?curid=517099" title="Traktat w Saint-Germain-en-Laye (1919)">
Traktat w Saint-Germain-en-Laye (1919)

Traktat w Saint-Germain-en-Laye – traktat pokojowy podpisany 10 września 1919 roku w podparyskiej miejscowości Saint-Germain-en-Laye pomiędzy państwami Ententy a Niemiecką Austrią, będącą spadkobierczynią Austro-Węgier, w czasie I wojny światowej jednego z Państw Centralnych. Wszedł w życie 16 lipca 1920 r.
Spisany w języku angielskim, francuskim i włoskim, w razie wątpliwości miarodajny był tekst francuski. Depozytariuszem został rząd Francji.
Zawierał on postanowienia terytorialne oraz specjalne zobowiązanie się Austrii do nierezygnowania z niepodległości, chyba że za zgodą Ligi Narodów (art. 88). Miało to stanowić barierę wobec dążeń Austrii do zjednoczenia ("Anschlussu") z Niemcami (Republiką Weimarską). Ponadto traktat zawierał jedno postanowienie mogące stanowić złagodzenie strat terytorialnych: w południowej Karyntii, do której roszczenia wysuwało Królestwo Serbów, Chorwatów i Słoweńców (SHS) przewidziano plebiscyt, który odbył się w październiku 1920 roku i wypadł na korzyść Austrii, która miała zapewnić równouprawnienie miejscowym Słoweńcom.
Armię austriacką miano oprzeć na zaciągu ochotniczym, ograniczyć do 30 tys. ludzi, bez broni ciężkiej i lotnictwa. Przewidziano również obowiązek wypłacenia przez Austrię odszkodowań wojennych, zwrotu różnych dzieł sztuki pochodzących z krajów podbitych przez Habsburgów itp.
Równocześnie zawarto konwencję zmieniającą część postanowień zapadłych na Konferencji berlińskiej z lat 1884–1885.
Straty terytorialne dawnego Cesarstwa Austrii.
Traktat w Saint-Germain został przekreślony w zakresie terytorialnym przez Anschluss Austrii dokonany przez III Rzeszę w marcu 1938 roku.

</doc>
<doc id="517102" url="https://pl.wikipedia.org/wiki?curid=517102" title="Granat uniwersalny">
Granat uniwersalny

Granat uniwersalny - granat ręczny który może być wykorzystywany zarówno jako granat zaczepny jak i obronny.
Granaty uniwersalne dzielą się na dwie grupy:

</doc>
<doc id="517112" url="https://pl.wikipedia.org/wiki?curid=517112" title="Omarion">
Omarion

Omarion, właściwie Omari Ishmael Grandberry (ur. 12 listopada 1984 w Los Angeles w Iglewood w stanie Kalifornia) – piosenkarz R&amp;B aktor, były lider grupy B2K.
Jego matka Leslie miała 16 lat, kiedy go urodziła. Był pierwszym z siedmiorga dzieci. W 2001 wstąpił do grupy B2K. Z której po paru latach odszedł. Jego przyrodnim bratem jest Marques Houston

</doc>
<doc id="517114" url="https://pl.wikipedia.org/wiki?curid=517114" title="Grusza dzika">
Grusza dzika



</doc>
<doc id="517116" url="https://pl.wikipedia.org/wiki?curid=517116" title="Nigdy Więcej (kwartalnik)">
Nigdy Więcej (kwartalnik)

Nigdy Więcej – kwartalnik polityczno-społeczny, wydawany od 1994, najpierw przez Grupę Anty-Nazistowską, a następnie przez Stowarzyszenie „Nigdy Więcej”, podejmujący problematykę antysemityzmu, ksenofobii, rasizmu i nietolerancji, zarówno w czasach współczesnych, jak i w przeszłości. Promuje ideę wielokulturowości oraz dorobek kulturalny mniejszości narodowych i etnicznych.
Kwartalnik tworzy krąg osób deklarujących się jako zaangażowane w walkę z nacjonalistycznym postrzeganiem świata. Na jego łamach opublikowano artykuły oraz rozmowy z osobami publicznymi, głównie ze środowisk artystycznych czy sportowych. Magazyn zawiera artykuły i wypowiedzi polskich intelektualistów wyrażających sprzeciw wobec ksenofobii i szowinizmu. W czasopiśmie pojawili się m.in. Marek Edelman, Jan Tomasz Gross, Agnieszka Holland, Michał Głowiński, Maria Janion, Jacek Kuroń, Aleksander Kwaśniewski, Jerzy Owsiak, Andrzej Szczypiorski, ks. Michał Czajkowski, Władysław Bartoszewski, Andrzej Zoll czy Simon Wiesenthal.
Stałą rubryką pisma jest "Katalog wypadków – Brunatna Księga", dokumentujący incydenty na tle rasistowskim i ksenofobicznym oraz przestępstwa popełnione przez neofaszystów. Do odbiorców „Nigdy Więcej” należą osoby zainteresowane poruszaną problematyką, a także związki i stowarzyszenia mniejszości, organizacje działające na rzecz praw człowieka, uczeni, dziennikarze, działacze społeczni, pedagodzy i młodzież.
Redaktorem naczelnym pisma był założyciel i prezes Stowarzyszenia Nigdy Więcej, Marcin Kornak (1968-2014), zastępcą sekretarz Stowarzyszenia – Rafał Pankowski.
W 2016 roku ukazał się specjalny 22. numer magazynu, upamiętniający działalność społeczną, literacką i wydawniczą zmarłego Marcina Kornaka.

</doc>
<doc id="517117" url="https://pl.wikipedia.org/wiki?curid=517117" title="Józek Skrzek">
Józek Skrzek



</doc>
<doc id="517118" url="https://pl.wikipedia.org/wiki?curid=517118" title="Ulęgałka">
Ulęgałka



</doc>
<doc id="517119" url="https://pl.wikipedia.org/wiki?curid=517119" title="Steve Lukather">
Steve Lukather

Steve Lukather (ur. 21 października 1957 w Los Angeles) – amerykański muzyk, kompozytor, wokalista i multiinstrumentalista, a także producent muzyczny. Podczas wieloletnich występów w grupie muzycznej Toto uzyskał m.in. nagrodę Grammy.
Wydał kilka albumów solowych. Jest studyjnym muzykiem sesyjnym, który zaaranżował, skomponował i nagrał ponad 1000 albumów, które wdarły się na szczyty światowych list przebojów. Jakkolwiek jego twórczość z zespołem Toto jest zdominowana utworami z gatunku pop rock, jego solowa działalność ma wiele odmian i sięga różnych gatunków muzycznych jak rock, prog, jazz i funk.
Uznany klawiszowiec sesyjny David Paich i sesyjny perkusista Jeff Porcaro zaprosili dziewiętnastoletniego Lukathera do dołączenia do formowanego przez nich zespołu Toto w 1976 roku. Od tamtej pory jest członkiem zespołu. Jego talent został szybko dostrzeżony. Gdy ugruntował on swoją pozycję w świecie muzyki był wielokrotnie zapraszany do współpracy i gościnnych występów na setkach płyt i koncertów wielu sław muzyki. Był dwunastokrotnie nominowany do Nagrody Grammy. Statuetkę otrzymał 5 razy.
Życiorys.
Początki.
Urodził się 21 października 1957 w Los Angeles, w Kalifornii. Uczył się grać na instrumentach klawiszowych i perkusji a później sam zaczął się uczyć gry na gitarze, którą otrzymał od ojca w wieku siedmiu lat. Otrzymał również wtedy płytę zespołu The Beatles "Meet the Beatles!". Wielokrotnie wspominał, że ten album całkowicie zmienił jego życie, za sprawą gitarzysty George’a Harrisona.
W siódmej klasie Laurel Hall Lutheran School w Hollywood wraz z przyjaciółmi sformowali zespół „English Muffin”. W jego skład weszli Kevin MacKenzy, gitarzysta/basista Ron Sarian i jego brat Donny grający na perkusji. W 1970 roku zespół nagrał pierwszą płytę studyjną (Lukather miał wówczas 13 lat). Na stronie pierwszej znajdował się utwór „Grass” skomponowany przez Rona Sariana, który grał na gitarze a Steve Lukather na basie. Strona druga nazywała się „Leave It” i została skomponowana przez Lukathera. Tym razem Lukather grał na gitarze, a Sarian na basie. Obie piosenki zaśpiewane były przez Lukathera.
W szkole średniej Lukather poznał Davida Paicha, braci Porcaro (Jeffa, Steve’a i Mike’a), późniejszych członków zespołu Toto. Lukather, będący muzycznym samoukiem, zaczął brać lekcje gry na gitarze u Jimmy’ego Wyble’e, który rozwinął jego wiedzę na tematy związane z muzyką i jej tworzeniem, jak chociażby instrumentacja. Był to okres, w którym Lukather zaczął dorastać do decyzji o zostaniu muzykiem sesyjnym. Dawało mu to także możliwość współpracy z wieloma sławami muzyki. W realizacji tych planów pomagał mu Jeff Porcaro, perkusista udzielający się w zespole Steely Dan. Po sukcesie płyty i tournée zespołu Boz Scaggs, w którym udzielał się Lukather, Paich i Jeff Porcaro zaprosili go do formującego się w 1976 r. zespołu Toto. Do grupy dołączyli też Bobby Kimball, David Hungate i Steve Porcaro.
Toto.
Lukather jest gitarzystą prowadzącym w zespole Toto. Jest współkompozytorem piosenek (jednak to David Paich napisał i skomponował większość piosenek we wczesnym okresie zespołu), a także często pełni funkcję głównego wokalisty. Lukather uważał, że liderem zespołu jest Jeff Porcaro. Po jego śmierci w 1992 r. Steve przejął tę funkcję. Uważał, że zespół dalej musi tworzyć.
Po odejściu z grupy wokalisty Jeana Michaela Byrona w 1990 r. Toto zostało bez głównego wokalisty, aż do 1997 r. To właśnie Lukather zaśpiewał większość piosenek grupy w tym czasie. Steve był głównym wokalistą w każdej piosence na wydanej w 1992 "Kingdom of Desire" i wydanej w 1995 "Tambu" z wyjątkiem 2 instrumentalnych utworów. Singel wydany do płyty „Tambu” pt. „I will Remember” napisany wspólnie przez Lukathera i Stana Lyncha, zanotował #64 pozycję na brytyjskiej liście przebojów. Pomimo wokalnych umiejętności Steve’a, krytycy "Tambu" gorzej ocenili jego śpiew w porównaniu do byłych wokalistów grupy, jak chociażby Bobby’ego Kimballa. Krytycy zauważyli, że Steve „zmaga się” z niektórymi piosenkami i podczas koncertów bardzo chętnie korzysta z zapraszania gościnnie wokalistów i chórków. Ta wrzawa nie ustała aż do powrotu byłego wokalisty Josepha Williamsa i ponownej współpracy z Bobbym Kimballem w 1998 r. przy płycie "Toto XX", na której główny wokal nie jest już Lukathera.
Współautorskie piosenki Steve’a zwiększyły swoją liczbę w końcu lat 80., kiedy prawie każda piosenka była jego dziełem. Podpisanych tylko jego nazwiskiem było jednak bardzo niewiele. Dobrym przykładem jest tu singel „I Won't Hold You Back” z "Toto IV", który stał się hitem. Lukather stwierdził potem, że pisanie tekstów nie jest jego mocną stroną.
Lukather w jednym z wywiadów radiowych wyraził swój żal, że trasa koncertowa promująca „Falling in Between” nie była zbyt dobrze przyjęta w USA i stwierdził, że przyczyniły się do tego rozgłośnie radiowe, które zamiast przybliżać ludziom muzykę, sprzedają im hity masowej produkcji. Stwierdził również, że na całym świecie ich muzyka została dobrze przyjęta, tylko nie w USA. Dodał, że bardzo dużo ludzi na świecie i fanów narzeka na amerykański przemysł muzyczny (w większości na stację MTV). Uważa, że sprzedaje ona muzykę dla „idiotów ery komputera z gustowną fryzurą”. Skrytykował też popularne magazyny gitarowe wielbiące pseudomuzyków, podając za przykład Billy’ego Corgana.
Działalność sesyjna.
Osiągnął sukces jako muzyk sesyjny w latach 70. i 80. Był najbardziej rozpoznawalnym gitarzystą w Los Angeles. Współpracował z szeroką gamą sław muzyki światowej od Arethy Franklin do Warrena Zevona. Bardzo ceni sobie wsparcie, jakie dostał od Jeffa Porcaro i Davida Paicha przy osiągnięciu sukcesu w branży.
Ważne sesje nagraniowe: u Michaela Jacksona przy „Beat It” i „Human Nature” (współtworzone przez muzyka Toto Steve’a Porcaro), większość ścieżek na płycie Dona Henleya "I Can't Stand Still", 2 utwory na płycie Lionela Richiego "Can’t Slow Down", współpraca przy tworzeniu albumu Richarda Marxa "Repeat Offender".
Poza sesjami nagraniowymi, stworzył wiele hitów dla George’a Bensona, The Tubes i wielu innych artystów.

</doc>
<doc id="517121" url="https://pl.wikipedia.org/wiki?curid=517121" title="Piotr Wolski">
Piotr Wolski

Piotr Wolski ps. "Jackson" (ur. 1968 w Częstochowie) – polski perkusista, lider zespołu Tam Tam Project, twórca szkoły perkusyjnej Tam Tam Academy, swobodnie poruszający się w wielu gatunkach muzycznych (world music, jazz, house).
Współpracował i między innymi ze Stanisławem Soyką, Tomaszem Stańko, Włodzimierzem Kiniorskim oraz zespołami Habakuk, Maanam, Paff, Immanuel i innymi.

</doc>
<doc id="517124" url="https://pl.wikipedia.org/wiki?curid=517124" title="Dynamic Channel Index">
Dynamic Channel Index

Dynamic Channel Index - Jest to funkcja niektórych telewizorów (zwłaszcza nowej generacji}). Umożliwia podgląd 12 stacji jednocześnie. Środkowy obraz jest największy i ruchomy. Funkcja ta ułatwia dostęp do programów telewizyjnych i ich wybór.

</doc>
<doc id="517125" url="https://pl.wikipedia.org/wiki?curid=517125" title="Mapa lotnicza">
Mapa lotnicza

Mapa lotnicza – rodzaj mapy przeznaczony do nawigacji statku powietrznego. Umiejętność posługiwania się mapą jest niezbędnym warunkiem prawidłowego wykonania opublikowanych procedur oraz bezpieczeństwa w ruchu powietrznym.
Odwzorowanie.
Nie jest możliwe wierne przedstawienie powierzchni Ziemi, a używanie globusa ze zrozumiałych względów nie nadaje się do prowadzenia nawigacji.
Mapy lotnicze wykonuje się w większości przypadków w rzucie Merkatora. Rzut ten spełnia podstawowe warunki dla mapy lotniczej: zachowana jest wierność kątów (możliwe wykreślanie kursów kompasowych), wierność odległości oraz umożliwia żeglugę powietrzną po loksodromie.
Czasami mapy lotnicze wykonuje się też w rzucie gnonomicznym dla pokazania obszarów podbiegunowych oraz dla żeglugi po ortodromie.
Budowa mapy lotniczej.
Każda mapa lotnicza składa się z kilku ważnych informacji:

</doc>
<doc id="517127" url="https://pl.wikipedia.org/wiki?curid=517127" title="Jorgos Skolias">
Jorgos Skolias

Jorgos Skolias (ur. 9 listopada 1950 w Zgorzelcu) – polski wokalista i kompozytor greckiego pochodzenia.
Życiorys.
Studiuje starodawne techniki wokalne i kojarzony jest z nowatorskim, „poszukującym”, nurtem bluesa, jazzu czy rocka. Współpracował między innymi z zespołem Krzak, Dżem, Osjan i Tie Break oraz muzykami: Tomaszem Stańką, Tomaszem Szukalskim, Bogdanem Hołownią czy Zbigniewem Namysłowskim. Współpracuje również z Teatrem Tworzenia Jarosława Pijarowskiego (występował między innymi jako inicjator „dźwięku pokoju” w widowisku plenerowym "Zamek Dźwięku" na zamku w Golubiu-Dobrzyniu). W latach 2013–2015 był członkiem redakcji pisma mówionego "Gadający Pies".

</doc>
<doc id="517128" url="https://pl.wikipedia.org/wiki?curid=517128" title="Kenny Wayne Shepherd">
Kenny Wayne Shepherd

Kenny Wayne Shepherd (ur. 12 czerwca 1977 w Shreveport w stanie Luizjana w USA) – amerykański muzyk, gitarzysta bluesowy. Znany ze współpracy z Brianem Lee. W 2006 ożenił się z Hannah Gibson, córką aktora Mela Gibsona. W 2007 urodziło im się dziecko. Wziął udział w "Experience Hendrix Tribute Tour" – tournée poświęconemu Jimiemu Hendriksowi.

</doc>
<doc id="517130" url="https://pl.wikipedia.org/wiki?curid=517130" title="Parafia Ścięcia św. Jana Chrzciciela w Goduli">
Parafia Ścięcia św. Jana Chrzciciela w Goduli

 
Parafia Ścięcia św. Jana Chrzciciela w Goduli – parafia rzymskokatolicka w Goduli, znajdująca się w dekanacie Ruda Śląska.
Historia.
Mieszkańcy Goduli – osiedla powstającego w połowie XIX wieku, podobnie jak ich sąsiedzi z Orzegowa, Huty Dobrej Nadziei, Chebzia i huty orzegowskiej Morgenroth uczęszczali na nabożeństwa do parafii mariackiej w Bytomiu. Na prośbę mieszkańców biskup wrocławski Heinrich Foerster zezwolił na odprawianie mszy św. w lokalu szkolnym w Orzegowie. Pierwsza msza św. odprawiona została w Goduli 5 października 1859 roku.
W 1859 roku otrzymano pozwolenie na budowę szkoły i kaplicy w Goduli. Uroczyste poświęcenie budynku szkolnego i kaplicy odbyło się 20 listopada 1861 roku. Kaplicę poświęcono ku czci św. Józefa. Mieszkańcy Goduli mieli już prowizoryczną kaplicę, ale swoich zmarłych grzebali na cmentarzu na przedmieściu Bytomia, przy parafii św. Małgorzaty. 
Do chwili zamianowania kapłana, opiekę nad kaplicą powierzono nauczycielowi Karolowi Pawlikowi, który od roku 1882 był tam jednocześnie organistą. Urządzenie kaplicy w budynku szkolnym zaspokoiło potrzebę miejscowej ludności tylko na pewien czas. Zaczęto myśleć o budowie obszernego kościoła, a więc konsekwentnie także o utworzeniu nowej parafii. Pierwsze projekty oddzielenia Goduli od Bytomia powstały 1864 roku. Zwolennikiem odłączenia Goduli był proboszcz bytomski Józef Szafranek. Wikariusz generalny wyznaczył na przewodniczącego komisji badającej zasady podziału parafii bytomskiej dziekana Karla Pressfreunda z Biskupic. 28 lutego 1866 roku, za zgodą władz kościelnych, nastąpił podział parafii bytomskiej. 17 marca 1866 roku kuria biskupia we Wrocławiu mianowała ks. Friedricha Hofrichtera z Biskupic pierwszym duszpasterzem z tytułem kuratusa. 3 września 1866 roku poświęcono także miejsce na grzebanie zmarłych.
Pomimo istnienia od roku 1866 placówki duszpasterskiej (kuracji), parafia w Goduli została kanonicznie erygowana dopiero w roku 1925. Z tego powodu dwaj pierwsi duszpasterze (ks. Friedrich Hofrichter, ks. Edward Adamczyk) jedynie zwyczajowo określani są w piśmiennictwie tytułem proboszcza.
Kościół.
Fundatorami kościoła w Goduli są dziedzice Karola Goduli – Joanna i Hans Ulrich von Schaffgotsch. Budowa kościoła trwała do 1871 r. Poświęcenie kościoła nastąpiło 14 listopada 1871 roku, konsekracja 16 maja 1889 roku. Księgi metrykalne prowadzone są od 1866 roku.
Jako konstruktorów i architektów kościoła źródła archiwalne wymieniają Teodora Linke z Bytomia, Juliusza Raschdorffa i Karla Lüdecke, przy czym uważa się, że głównym autorem projektu był Karl Heidenreich. Kościół w Goduli jest budowlą orientowaną, założoną na planie krzyża łacińskiego, trzynawową, pseudohalową – nawy boczne są niższe od nawy głównej, lecz wyraźnie wyodrębniają się z nawy głównej. Od zachodu, na osi budowli, do nawy głównej przylega wieża, w partii dolnej czworoboczna, na około 2/3 wysokości przechodząca w ośmiobok. Prace przy realizacji budowy kościoła rozpoczęto w maju 1868 roku, 29 czerwca zaś uroczyście położono kamień węgielny. W wieży w 1871 roku zawieszono trzy dzwony, które nazwano: Joanna, Jan i Fryderyk.
Wieża flankowana jest dwiema ośmiobocznymi wieżyczkami schodkowymi, które łączą się z wąskimi nawami bocznymi. Nawa główna, podobnie jak nawy boczne, jest trójprzęsłowa, przy czym ciągi naw bocznych znajdują przedłużenie w transepcie. Od wschodu do transeptu przylega prezbiterium, zamknięte wielobocznie. Cały kościół opięty jest na zewnątrz przyporami. Nawa podzielona jest przy pomocy kolumn, na które spływają wiązki żeber sklepiennych. Cały kościół, z wyjątkiem wież, sklepiony jest krzyżowo-żebrowe.
Tego rodzaju budowla stała się popularna w architekturze sakralnej XIX-wiecznych osiedli przemysłowych. Podkreśla się w opracowaniach, że w 1873 roku, a więc w dwa lata po poświęceniu kościoła, zwrócono się do administracji Schaffgotschów z prośbą o wypożyczenie planów kościoła, który miał posłużyć jako wzór dla kościoła w Żyrardowie pod Warszawą.

</doc>
<doc id="517133" url="https://pl.wikipedia.org/wiki?curid=517133" title="B2K">
B2K

B2K – amerykańska grupa muzyczna wykonująca R&amp;B.

</doc>
<doc id="517134" url="https://pl.wikipedia.org/wiki?curid=517134" title="Dejan Stanković">
Dejan Stanković

Dejan Stanković (cyryl. Дејан Станковић, wym. ; ur. 11 września 1978 w Belgradzie) – serbski piłkarz grający na pozycji pomocnika. W latach od 2006 do 2011 kapitan reprezentacji Serbii. Jako pierwszy zagrał na Mistrzostwach Świata w barwach trzech różnych reprezentacji: Jugosławii, Serbii i Czarnogóry oraz Serbii.
Kariera klubowa.
Kariera juniorska.
Pierwsze kroki w piłkarskiej karierze Stanković stawiał w Radničkim Nova Pazova oraz klubie ze swej dzielnicy (Zemun), FK Teleoptik. Nie spędził jednak tam wiele czasu, ponieważ trener młodzieżowej ekipy Crvenej Zvezdy Belgrad – Branko Radović, ujrzał w nim potencjał.
Crvena Zvezda Belgrad.
Mając 14 lat Dejan rozpoczął treningi w młodzieżowych sekcjach Crvenej Zvezdy. Harmonijnie się rozwijając awansował do zespołów z coraz starszych roczników. Trenował go wtedy m.in. Vladimir Petković.
W sezonie 1994/95 za kadencji trenera Ljubomira Petrovicia w wieku 16 lat Dejan Stanković zadebiutował w pierwszym zespole Crvenej Zvezdy w meczu przeciwko lokalnemu rywalowi OFK Beograd (11 lutego 1995). Grając w jednym zespole z Darko Kovaceviciem, Stanković rozegrał siedem meczów i strzelił bramkę w meczu z Budocnostią Podgorica, a drużyna z Belgradu zdobyła mistrzostwo FR Jugosławii. Z powodu sankcji nałożonych na Jugosławię Crvena nie mogła aż do 1997 r. występować w europejskich pucharach, gdy zmierzyła się z Kaiserslautern w Pucharze Zdobywców Pucharów. Przed sezonem 1997/98 mając 19 lat został najmłodszym kapitanem Crvenej Zvezdy. .
Lazio.
W 1998 roku po debiucie w reprezentacji przeszedł do S.S. Lazio za 7,5 mln £ (24 mln DM). Debiut w barwach "„Biancocelesti”" nastąpił 13 września 1998 w meczu Serie A przeciwko drużynie Piacenzy, a Serb uświetnił go pierwszą bramką w nowych barwach. Stanković szybko wywalczył sobie miejsce w składzie wśród innych pomocników Lazio, m.in. Nedveda, Verona i Manciniego. Ciężka praca zaowocowała przydomkiem "Il Dragone" (Smok), nadanym przez kibiców S.S. Lazio. Dla Lazio zagrał w 137 ligowych spotkaniach w których strzelił 22 bramki.
Inter Mediolan.
Ciężka sytuacja rzymskiego klubu zmusiła go do sprzedania Stankovicia. Wykorzystał to Inter Mediolan, który w lutym 2004 kupił go za 4 mln € i połowę karty Gorana Pandewa. "Deki" odmówił wtedy Juventusowi, który był już dogadany z Lazio. W Interze zadebiutował 1 lutego w meczu z Sieną pod wodzą Alberto Zaccheroniego, wygranym 4:0. 21 lutego 2004 strzelił bramkę bezpośrednio z rzutu rożnego w Derbach della Madonnina, przegranym przez Inter 2:3. Była to jego pierwsze trafienie w barwach "Nerazzurrich". Na początku swej obecności w Mediolanie nie występował często, tym bardziej że utrudniały mu to kontuzje. 2 października zdobył gola i asystował w meczu LM z Valencią. 7 maja 2006 rozegrał setny mecz w barwach Interu.
Sezon 2006/07 był bardzo udany dla "Dekiego", który strzelił kilka ważnych goli (z Milanem, dwa z Catanią 15 października, a z Fiorentiną także asystę), a La Gazzetta dello Sport wybrała go pięciokrotnie na piłkarza meczu. 2 lutego 2007 r. przedłużył do 2010 r. kontrakt z Interem.
Po przyjściu do klubu José Mourinho w 2008 prasa spekulowała, że Dejan opuści klub razem z Adriano, Crespo, Suazo i Burdisso. Ostatecznie jednak dzięki m.in. kibicom pozostał w klubie (zabiegał o niego Juventus) i mógł cieszyć się z 17 w historii klubu Scudetto. 18 października 2008 r. zdobył bramkę w meczu z AS Roma na Stadio Olimpico. 14 listopada 2008 zdobył bramkę i zaliczył dwie asysty w spotkaniu z Chievo Werona. 28 stycznia miał decydujący wpływ na wynik meczu z Catanią (2:0), w którym zdobył gola i asystował przy drugim.
7 lutego 2009 wystąpił po raz 200. w Interze w meczu przeciwko Lecce. 15 lutego strzelił bramkę w derbowym starciu z Milanem. Przegrany 0:2 rewanżowy mecz Ligi Mistrzów z Manchesterem United był jego 63 w tych rozgrywkach co stanowiło rekordowe osiągnięcie serbskiego piłkarza. W sezonie 2008/09 Stanković prezentował się chimerycznie, w okresie od grudnia do lutego grał dobrze, a w pozostałym okresie był niewidoczny. 29 sierpnia 2009 r. w spotkaniu derbowym z Milanem strzelił ślicznego gola z 30 m. 17 października 2009 r. w meczu z Genoą (5:0) zdobył piękną bramkę z połowy boiska. Stanković miał też znaczący wkład w potrójną koronę (liga, puchar, Liga Mistrzów) w sezonie 2009/10. W Champions League strzelił gole w meczach z: Rubinem Kazań (29 września; 1:1) i Dynamem Kijów (20 listopada; 2:2). 28 listopada 2010 r. strzelił hat tricka w wygranym 5:2 meczu z Parmą. Współpraca z Rafą Benitezem nie układała się mu, więc po jego zwolnieniu bardzo się uradował. 5 kwietnia 2011 strzelił niezapomnianą bramkę z FC Schalke 04 oddając strzał ze środka boiska. Po zakończeniu sezonu 2011/12 ogłosił na Twitterze, że opuści Inter w sierpniu do czego jednak nie doszło. Sezon 2012/13 rozpoczął się dla niego dopiero w lutym z powodu kontuzji (zerwanie ścięgna Achillesa), której doznał w okresie przygotowawczym. Jego kontrakt z Interem miał obowiązywać do czerwca 2014 r., a na jego podstawie otrzymywał 3 mln euro rocznej pensji. 6 lipca 2013 r. poinformował o zakończeniu trwania umowy.
Kariera reprezentacyjna.
Stanković zadebiutował w reprezentacji Jugosławii 22 kwietnia 1998 w meczu z Koreą Płd. strzelając dwa gole. Wziął udział w Mistrzostwach Świata w 1998 r. i Mistrzostwach Europy w 2000.
W 2006 roku zastąpił Savo Miloševicia w roli kapitana nowo utworzonej reprezentacji Serbii. Mimo że Serbia jako pierwsza zakwalifikowała się na Mundial 2006, to udział Serbów zakończył się po fazie grupowej.
Na MŚ 2010 reprezentacja Serbii po raz pierwszy w historii wystąpiła w międzynarodowym turnieju jako niepodległe państwo (bez Czarnogóry). Po niespodziewanym zwycięstwie z Niemcami (0:1), polegli w meczach z Ghaną (0:1) i Australią (2:1) kończąc udział w MŚ na 4. miejscu w grupie.
16 października 2011 roku po spotkaniu ze Słowenią w eliminacjach Euro 2012, mając na koncie rekordowe 102. rozegrane mecze w reprezentacji, ogłosił zakończenie reprezentacyjnej kariery. Razem ze Savo Miloševiciem jest rekordzistą pod względem ilości gier dla reprezentacji Serbii.
Styl gry.
Stanković to defensywny lub środkowy pomocnik, który wcześniej grał także jako trequartista lub skrzydłowy. Jest dobrze wyszkolonym technicznie oraz nieustępliwym piłkarzem. Jego wybuchowy charakter nie raz powodował, że sędziowie karali go kartkami. Do jego specjalności należą mocne i precyzyjne strzały z dystansu (np. mecz z Schalke i bramka na 1:0). Lubi zagrywać tzw. „długie piłki”.
Życie prywatne.
Dejan Stanković urodził się jako syn Borislawa i Dragicy. Ożenił się z Aną Ačimovič, która jest siostrą Milenko Ačimovičia. Ma z nią trójkę dzieci (synowie Stefan, Filip i Aleksandar). Jest przyjacielem argentyńskiego koszykarza Hugo Sconchiniego.

</doc>
<doc id="517140" url="https://pl.wikipedia.org/wiki?curid=517140" title="Adam Prucnal">
Adam Prucnal

Adam Prucnal (ur. 21 czerwca 1970) – polski muzyk, kompozytor, producent muzyczny, instrumentalista grający między innymi z zespołami Ziyo, Brathanki oraz Krakowskie Przedmieście.

</doc>
<doc id="517144" url="https://pl.wikipedia.org/wiki?curid=517144" title="Tony MacAlpine">
Tony MacAlpine

Tony Jeff MacAlpine (ur. 29 sierpnia 1960 w Springfield w stanie Massachusetts) – amerykański muzyk i kompozytor, wirtuoz gitary elektrycznej, a także pianista i keyboardzista. Tony MacAlpine wraz z Vinniem Moore'em, Yngwie Malmsteenem i Jasonem Beckerem należy do najważniejszych przedstawicieli neoklasycznego heavy metalu lat 80. XX w. MacAlpine poza solową działalnością artystyczną współpracował z takimi wykonawcami i grupami muzycznymi jak: Steve Vai, Seven the Hardway, CAB, Devil's Slingshot, Joey Tafolla, Jeff Loomis, Derek Sherinian, Vitalij Kuprij, Mark Boals, Planet X oraz Ring of Fire.
Latem 2015 roku u MacAlpinea został zdiagnozowany nowotwór. Choroba muzyka spotkała się ze znacznym odzewem ze strony środowiska muzycznego, szereg muzyków przekazało na aukcje charytatywne swe instrumenty, w tym m.in. Mike Mushok, Joe Satriani, John Petrucci oraz Steve Lukather. 12 grudnia 2015 roku w Wiltern Theater w Los Angeles odbyła się koncert charytatywny na rzecz muzyka. Wzięli w nim udział m.in. Mike Portnoy, Tom Morello, John 5, Steve Vai oraz Billy Sheehan. W 2016 roku, po uprzedniej operacji muzyk oznajmił, iż stan jego zdrowia uległ poprawie. Gitarzysta wznowił także działalność artystyczną.

</doc>
<doc id="517147" url="https://pl.wikipedia.org/wiki?curid=517147" title="One of 18 Angels">
One of 18 Angels

One of 18 Angels – wydany w 2000 r. album niemieckiej formacji Diary of Dreams.

</doc>
<doc id="517157" url="https://pl.wikipedia.org/wiki?curid=517157" title="Billy Sheehan">
Billy Sheehan

Billy Sheehan (ur. 19 marca 1953 w Buffalo) – amerykański wokalista, muzyk i kompozytor, multiinstrumentalista, wirtuoz gitary basowej. Sheehan współpracował z takimi grupami muzycznymi jak: UFO, Niacin, Mr. Big, Devil's Slingshot i Planet X. Występował także w zespołach, wokalisty Davida Lee Rotha oraz wirtuoza gitary Steve’a Vaia. Muzyk współpracował ponadto z takimi wykonawcami i grupami jak: Virgil Donati, Tony MacAlpine, Richie Kotzen, Marty Friedman, Tim Owens, Talas oraz Austrian Death Machine.

</doc>
<doc id="517158" url="https://pl.wikipedia.org/wiki?curid=517158" title="Arenga">
Arenga

Arenga – część dokumentu zawierająca ogólne powody jego wystawienia.
Dokumenty średniowieczne.
Zazwyczaj klasyfikowana jest jako część korpusu (kontekstu) dokumentu. W dokumencie średniowiecznym miała pełnić rolę propagandową i perswazyjną, zawierała często motywy religijne. Stanowiła przejście od protokołu, czyli wstępu, do kontekstu, czyli tekstu zasadniczego dokumentu. Stanowiła najczęściej sentencję zawierającą cytat z Biblii, bądź inny fragment tekstu religijnego lub filozoficznego, mającą umotywować sens wydania dokumentu. Stanowiła zazwyczaj fragment dokumentu o najbardziej literackich walorach. W przypadku dokumentów nadań mogła zawierać ogólny opis zasług i walorów odbiorcy.
Od XIV wieku zniknęła z niektórych dokumentów, szczególnie nietrwałych, tj. listy, mandaty. Nadal pojawiała się w dokumentach o charakterze wieczystym.
Wieki późniejsze.
Obecnie arenga stanowi część składową preambuły umowy międzynarodowej. Wskazuje się w niej motywy, dla których umowa została zawarta. Wyróżnia się kilka rodzajów areng:

</doc>
<doc id="517163" url="https://pl.wikipedia.org/wiki?curid=517163" title="Iława Miasto">
Iława Miasto

Iława Miasto – przystanek kolejowy w Iławie, w województwie warmińsko-mazurskim w Polsce. Według kategoryzacji PKP ma kategorię D. 
W roku 2017 przystanek obsługiwał 50–99 pasażerów na dobę.
Połączenia.
Pociągi osobowe
Pociągi osobowe przyspieszone

</doc>
<doc id="517167" url="https://pl.wikipedia.org/wiki?curid=517167" title="Andy Timmons">
Andy Timmons

Andy Timmons (ur. 26 czerwca 1963 w Evansville) – amerykański muzyk sesyjny i instrumentalista, wirtuoz gitary. Znany z występów w grupach muzycznych Danger Danger oraz Pawn Kings oraz współpracy z Simon Phillips, Olivia Newton-John, Kip Winger, Paula Abdul, Paul Stanley, Steve Vai, Joe Satriani, Eric Johnson, Steve Morse, Mike Stern, Ace Frehley, Ted Nugent czy Pierre Bensusan.
Muzyk korzysta z wysokiej klasy gitar japońskiej firmy Ibanez model AT10, które sygnowane są jego nazwiskiem.

</doc>
<doc id="517171" url="https://pl.wikipedia.org/wiki?curid=517171" title="Kąty Grodziskie">
Kąty Grodziskie

Kąty Grodziskie – część miasta, a także osiedle i nazwa ulicy na warszawskiej Białołęce. Sąsiaduje z osiedlami: Mańki-Wojdy, Augustów, Grodzisk i Brzeziny.
Poprzednio Kąty Grodziskie były podwarszawską wsią, która została przyłączona wraz z innymi sąsiadującymi wsiami do Warszawy w 1977 roku.
W latach 1954–1972 wieś należała i była siedzibą władz gromady Kąty Grodziskie.

</doc>
<doc id="517175" url="https://pl.wikipedia.org/wiki?curid=517175" title="Narracja (gry fabularne)">
Narracja (gry fabularne)



</doc>
<doc id="517179" url="https://pl.wikipedia.org/wiki?curid=517179" title="Billy Gibbons">
Billy Gibbons

William Frederick Gibbons znany jako Billy Gibbons (ur. 16 grudnia 1949 w Houston) – amerykański muzyk, producent muzyczny, instrumentalista, wokalista, lider i założyciel grupy muzycznej ZZ Top, z którą nieprzerwanie koncertuje od 1969 roku.
W latach 1966–1969 działał w formacji The Moving Sidewalks wykonującej rocka psychodelicznego. Z zespołem wydał album studyjny pt. "Flash".
Billy Gibbons znany jest również ze współpracy z Vivianem Campbellem, Kid Rockiem, Hankiem Williamsem III, grupami muzycznymi Queens of the Stone Age, Revolting Cocks i Nickelback. Muzyk zagrał mały epizod w filmie "Powrót do przyszłości III", gdzie grał muzyka country na zabawie w Hill Valley w 1885 roku, i rolę ojca Angeli Montenegro w serialu "Kości".
Został sklasyfikowany na 32. miejscu 100. najlepszych gitarzystów wszech czasów na liście "Rolling Stone".
W latach 2015 i 2018 wydał dwa solowe albumy – "Perfectamundo" (pod nazwą Billy Gibbons and The BGF's) i "The Big Bad Blues" (pod nazwą Billy F Gibbons). 4. czerwca 2021 ukazał trzeci solowy album artysty zatytułowany "Hardware".

</doc>
<doc id="517181" url="https://pl.wikipedia.org/wiki?curid=517181" title="Granat Oramil PO 111">
Granat Oramil PO 111

Oramil PO 111 – współczesny, hiszpański granat uniwersalny.
PO 111 jest granatem zaczepnym, który poprzez nałożenie tulei odłamkowej z drutu można przekształcić w granat obronny.

</doc>
<doc id="517182" url="https://pl.wikipedia.org/wiki?curid=517182" title="Singkawang">
Singkawang

Singkawang – miasto w Indonezji na zachodnim wybrzeżu Borneo nad Morzem Południowochińskim, w prowincji Borneo Zachodnie.
Współrzędne geograficzne . 103 tys. mieszkańców (2006); większość populacji stanowi ludność chińska lub pochodzenia chińskiego.
Wyrób ceramiki artystycznej; ośrodek turystyczny, piękne plaże "Pasir Panjang".
Miasto jest nazywane również "Kota Amoy" od chińskich dziewcząt (zwanych "Amoy"), często nieletnich, świadczących usługi seksualne.

</doc>
<doc id="517184" url="https://pl.wikipedia.org/wiki?curid=517184" title="Świeczka">
Świeczka



</doc>
<doc id="517186" url="https://pl.wikipedia.org/wiki?curid=517186" title="Lech (rzeka)">
Lech (rzeka)

Lech (łac. "Licus", "Licca") – rzeka w Austrii i Niemczech, prawy dopływ Dunaju. Długość - 264 km, powierzchnia zlewni - 4126 km². 
Swoje źródło ma w pobliżu góry Rote Wand w Alpach Lechtalskich w austriackim kraju związkowym Vorarlberg. W górnym swym biegu płynie w głębokiej i wąskiej dolinie między Alpami Algawskimi i Alpami Lechtalskimi. Za granicą austriacko-niemiecką tworzy wodospad "Lechfall" o wysokości 12 m i wpływa do Jeziora Forggensee koło Füssen. Rzeka płynąc dalej na północ przepływa region zwany "Lechrain". Uchodzi do Dunaju koło miejscowości Marxheim w Bawarii na wysokości 405 m n.p.m. 
Nad Lechem leżą m.in.: 
Brzegi Lecha były miejscem kilku ważnych bitew: 

</doc>
<doc id="517190" url="https://pl.wikipedia.org/wiki?curid=517190" title="Feliks Jasieński">
Feliks Jasieński

Feliks Jasieński herbu Dołęga, pseudonim „Manggha”, „Felix”, „Globtrotter”, „Szczęsny Dołęga” (ur. 8 lipca 1861 w Grzegorzewicach, zm. 6 kwietnia 1929 w Krakowie) – polski krytyk i kolekcjoner sztuki.
Życiorys.
Potomek rodziny Jasieńskich – uczestników Sejmu Czteroletniego, jednej z najbardziej zamożnych i wpływowych rodzin ziemiańskich w sandomierskiem w XIX wieku. Jego edukacja przebiegała burzliwie. W V Gimnazjum Męskim powtarzał czwartą klasę. Szkołę ukończył, nie podchodząc do egzaminów końcowych. Studiował w Dorpacie, jednak z powodu choroby oczu nie ukończył studiów. Odbył liczne podróże po Europie, Egipcie, Azji Mniejszej. W różnych okresach mieszkał w Warszawie, Krakowie i Lwowie. Obracał się w środowisku cyganerii krakowskiej. Brał udział w wieczorach Zielonego Balonika. Był współtwórcą Towarzystwa Miłośników Muzeum Narodowego.
Artykuły i eseje Jasieńskiego publikowane były w „Chimerze”, „Miesięczniku Literackim i Artystycznym”, „Lamusie” (był tam kierownikiem literackim), „Krytyce”, „Prawdzie”, „Świecie”, „Wędrowcu”. Jest on również autorem wydanego w 1901 zbioru esejów zatytułowanego "Manggha. Promenades á travers les mondes, l'art et les idées". Razem z Adamem Cybulskim-Ładą wydał w 1904 album "Sztuka polska. Malarstwo".
Pseudonim "Manggha", używany przez niego najczęściej, pochodzi od tytułu zbioru drzeworytów japońskiego artysty Katsushiki Hokusai.
Liczne podróże zagraniczne pozwoliły mu zapoznać się z najnowszymi prądami w sztuce i zebrać bogatą kolekcję sztuki japońskiej. Od 1888 przebywał w Warszawie, ale w 1901 przeniósł się do Krakowa, gdzie odegrał istotną rolę jako mecenas sztuki i promotor modernizmu. Jego zbiory, obejmujące m.in. grafikę i ceramikę europejską, kolekcję tkanin z Europy i Dalekiego Wschodu, liczne antyki oraz wspomnianą kolekcję japońską, inspirowały wielu artystów młodopolskich: Juliana Fałata, Leona Wyczółkowskiego, Józefa Mehoffera, Ferdynanda Ruszczyca, Wojciecha Weissa, Józefa Pankiewicza, Stanisława Witkiewicza i innych.
Feliks Jasieński był jedną z najbarwniejszych postaci krakowskiego życia artystycznego, w związku z czym stał się bohaterem wielu anegdot. Powiadano, że miał on przy drzwiach swojego mieszkania – zawsze pełnego gości – zawiesić narysowaną na kartonie wielką otwartą dłoń, którą w zastępstwie ręki gospodarza mieli obowiązek uścisnąć wszyscy odwiedzający. W ten sposób Manggha zyskiwał odrobinę spokoju. Charakterystyczna postać Jasieńskiego przyciągała uwagę wielu malarzy. Portretował go m.in. Leon Wyczółkowski. Obraz tego artysty przedstawiał na pierwszym planie Jasieńskiego grającego na fisharmonii, a w tle widać było średniowieczną rzeźbę „Chrystus na krzyżu” z jego zbiorów. Gdy portret ten pokazano Stanisławowi Wyspiańskiemu, miał on podobno powiedzieć: "Tak, bardzo piękny obraz. Tylko wolałbym, żeby Chrystus grał, a Jasieński wisiał".
Jasieński początkowo planował przekazać swoje zbiory Muzeum Narodowemu w Warszawie, lecz z powodu napastliwych artykułów zamieszczonych w lokalnej prasie po wystawie jego zbiorów japońskich w pałacu Towarzystwa Zachęty Sztuk Pięknych, ostatecznie w 1920 zdecydował się podarować swoją kolekcję miastu Kraków z przeznaczeniem dla Muzeum Narodowego w Krakowie. Przekazał ok. 15 tys. eksponatów, w tym ok. 6,5 tys. o tematyce japońskiej, pod warunkiem, że będą udostępnione publiczności i będą stanowić nierozerwalną całość. Pełniąc rolę dożywotniego dyrektora przekazanych zbiorów, stale uzupełniał kolekcję.
2 maja 1924 został odznaczony Krzyżem Oficerskim Orderu Odrodzenia Polski.
Został pochowany na cmentarzu Rakowickim w Krakowie, w kwaterze XΔ.
Po śmierci Jasieńskiego zbiory zostały umieszczone w kamienicy Szołayskich przy pl. Szczepańskim. Ze względu na trudne warunki lokalowe, były one udostępniane zwiedzającym jedynie fragmentarycznie, podczas wystaw okresowych. W czasie II wojny światowej wiele eksponatów zaginęło, m.in. ok. 500 drzeworytów. Po wojnie zbiory powróciły do magazynów kamienicy fundacji Szołayskich.
Pod koniec lat 80. XX wieku, Andrzej Wajda przeznaczył swoją nagrodę od miasta Kioto na wybudowanie Centrum Sztuki i Techniki Japońskiej „Manggha” w Krakowie. Tam też umieszczono zbiory Jasieńskiego.
W dzielnicy Bieżanów-Prokocim imieniem Feliksa Jasieńskiego nazwano jedną z ulic.

</doc>
<doc id="517195" url="https://pl.wikipedia.org/wiki?curid=517195" title="Kazimierz III (książę szczeciński)">
Kazimierz III (książę szczeciński)

Kazimierz III (IV) (ur. w okr. 1345–1348, bądź 1348, zm. po 24 sierpnia 1372 pod Chojną) – starszy syn Barnima III Wielkiego, po wcześnie zmarłym bracie Ottonie; książę szczeciński od 1368 i książę Rzeszy od 1370. 
Życiorys.
Kazimierz III pojawił się w dokumentach cesarskich, jako świadek od 1359. Wychował się na dworze Karola IV Luksemburskiego w Pradze, gdzie przebywał w latach 1357–1367. Po śmierci ojca, w 1368 został księciem na Szczecinie. Był sojusznikiem Karola IV. Toczył wojnę z margrabią brandenburskim Ottonem Wittelsbachem, zwanym Leniwym (1371-1372). Wojna wybuchła na skutek pretensji do ziem Księstwa Szczecińskiego, do których wysuwali Brandenburczycy, a nad którymi wasalem i zarazem lennikiem cesarskim był Kazimierz. Gryfita jednocześnie został uznany za księcia Rzeszy (1370). 
Zmarł od odniesionych ran podczas oblężenia Chojny w Nowej Marchii (17 lipca-21 września 1372), o czym także traktuje stara pieśń ludowa. Księcia pochowano w zamkowym kościele św. Ottona w Szczecinie. Kazimierz III nie był żonaty, choć starsza literatura przedmiotu przypisywała jemu małżonkę Salomeę, która według E. Rymara (genealoga) była mylnie identyfikowana z Małgorzatą, drugą żoną Kazimierza IV słupskiego, córką Siemowita III Starszego, nazywanej inaczej Salomeą.
Rządy po nim objęli jego młodsi bracia Świętobor I i Bogusław VII.

</doc>
<doc id="517197" url="https://pl.wikipedia.org/wiki?curid=517197" title="SRP">
SRP



</doc>
<doc id="517203" url="https://pl.wikipedia.org/wiki?curid=517203" title="Dynastia Burbonów">
Dynastia Burbonów



</doc>
<doc id="517205" url="https://pl.wikipedia.org/wiki?curid=517205" title="Don Airey">
Don Airey

Donald Smith "Don" Airey (ur. 21 czerwca 1948 w Sunderland w Anglii) – klawiszowiec zespołu rockowego Deep Purple od 2002 roku. Wcześniej pracował w takich zespołach jak Gary Moore, Ozzy Osbourne, Judas Priest, Black Sabbath, Jethro Tull, Whitesnake, Colosseum II, Sinner, Michael Schenker, Uli Jon Roth, Rainbow, Divlje Jagode, czy Living Loud, a ostatnio także z grupą Saxon. Współpracował również z Andrew Lloyd Webberem.
Początki.
Don Airey zaczął uczyć się klasycznej gry na fortepianie w wieku siedmiu lat. Uzyskał stopień magistra na Uniwersytecie Nottingham oraz dyplom ukończenia Royal Northern College of Music.
Lata '70.
W 1974 przeniósł się do Londynu i dołączył do zespołu Cozy’ego Powella "Hammer". Później pracował nad kilkoma płytami z artystami solowymi, natomiast w 1978 wziął udział w sesji nagraniowej albumu "Never Say Die!" zespołu Black Sabbath. Wkrótce potem dołączył do zespołu gitarzysty Ritchiego Blackmore’a Rainbow i zagrał na debiucie solowym Gary’ego Moore’a "Back on the Streets". Z Rainbow zagrał na dwóch przebojowych albumach "Down to Earth" i "Difficult to Cure".
Lata '80.
W 1980 Airey grał na pierwszym albumie solowym Ozzy’ego Osbourne’a, "Blizzard of Ozz", na którym wykonał słynny, gotycki wstęp do utworu "Mr. Crowley". Po opuszczeniu Rainbow w 1981, dołączył do Osbourne’a na trzy lata i zagrał na albumach "Bark at the Moon" oraz "Speak of the Devil". W 1987 przyłączył się do zespołu Jethro Tull, z którym grał w trasie koncertowej promującej album "Crest of a Knave". W tym samym roku pojawił się multi-platynowy album zespołu Whitesnake o tym samym tytule, na którym Airey grał na organach (album ten w Europie znany jest jako "1987"). Wkrótce potem opuścił zespół, aby nagrać solową płytę "K2".
Lata '90.
W pierwszej połowie lat dziewięćdziesiątych zaangażowanie Dona w scenie muzycznej było sporadyczne, ponieważ jego starszy syn poważnie chorował.
W 1997 zaaranżował i zagrał utwór „Love Shine a Light” dla zespołu Katrina and the Waves i dyrygował towarzyszącej orkiestrze na Festiwalu Eurowizji. Utwór ten wygrał Festiwal. Airey grał również na organach u Olafa Lenka (założyciela zespołu At Vance) na jego pierwszym albumie solowym – "Sunset Cruise". W 2006 Airey pojawił się na płycie Gary’ego Moore’a "Old New Ballads Blues", na którym współtworzył wszystkie utwory.
Obecnie mieszka wraz z żoną Doris i trójką dzieci w południowo-zachodniej części Cambridgeshire. Brał także udział w nagrywaniu solowej płyty Bruce’a Dickinsona "Darkness Be My Friend". W chwili obecnej pisze książkę o swoich doświadczeniach w przemyśle muzycznym.
Deep Purple.
Do roku 2001 Airey był praktycznie na emeryturze, lecz dołączył do Deep Purple w zastępstwie za Jona Lorda. Kiedy okazało się, że Lord już nie wróci, w marcu 2002 Airey stał się członkiem Deep Purple „na pełny etat”. Z zespołem nagrał cztery albumy – "Bananas", "Rapture of the Deep," "Now What?!" i "InFinite".

</doc>
<doc id="517206" url="https://pl.wikipedia.org/wiki?curid=517206" title="Rząd tymczasowy">
Rząd tymczasowy



</doc>
<doc id="517207" url="https://pl.wikipedia.org/wiki?curid=517207" title="Fundusz Spójności">
Fundusz Spójności

Fundusz Spójności, Fundusz Kohezyjny (ang. "Cohesion Fund"), jeden z pięciu europejskich funduszy strukturalnych i inwestycyjnych, stanowiący dodatkowe, czasowe wsparcie finansowe dla wybranych krajów Unii Europejskiej, ustanowiony w ramach Traktatu z Maastricht (1992), a przygotowane formalnie przez rozporządzenie Rady Unii Europejskiej z 16 maja 1994 r. Gwarantował słabiej rozwiniętym państwom Unii Europejskiej, których dochód narodowy brutto na mieszkańca nie przekracza 90% średniej unijnej (kryterium spełniały wówczas Grecja, Hiszpania, Irlandia i Portugalia), pomoc w zakresie ochrony środowiska i infrastruktury transportowej (w ramach sieci transeuropejskich).
Środki Funduszu Spójności są kierowane do państw członkowskich, w których dochód narodowy brutto (DNB) na jednego mieszkańca jest niższy niż 90% średniej w państwach Unii Europejskiej, oraz w których opracowany został program zmierzający do spełnienia kryteriów konwergencji ustalonych w art. 104 Traktatu ustanawiającego Wspólnotę Europejską. W przypadku, gdy kraj członkowski nie dotrzyma programu konwergencji dla unii gospodarczej i walutowej, przyznane fundusze mogą zostać wstrzymane. 
Projekty finansowane z Funduszu Spójności powinny być zgodne z postanowieniami traktatów, przyjętymi zgodnie z nimi instrumentami oraz politykami wspólnotowymi łącznie z polityką ochrony środowiska, transportową, w dziedzinie sieci transeuropejskich, polityką konkurencji oraz polityką zamówień publicznych. 
Przy wyznaczaniu alokacji środków z Funduszu Spójności dla danego kraju brana jest pod uwagę liczba ludności, PNB na jednego mieszkańca, powierzchnia kraju oraz inne czynniki społeczno-ekonomiczne np. deficyt w obszarze infrastruktury transportowej w kraju odbiorcy wsparcia. Pomoc z Funduszu wraz z transferami z funduszy strukturalnych nie powinna przekroczyć 4% PKB kraju beneficjenta. 
Zgodnie z postanowieniami Traktatu o Przystąpieniu Polski do Unii Europejskiej na zobowiązania podejmowane przez nowe Państwa Członkowskie w ramach interwencji Funduszu Spójności, Unia Europejska przeznaczyła na lata 2004–2006 środki finansowe w wysokości 7 590,5 mln euro według cen z 1999 r. 
Biorąc pod uwagę kryteria stosowane przy wyznaczaniu wstępnej alokacji oraz wysokość środków finansowych przeznaczonych na zobowiązania w obecnym okresie programowania alokacja dla Polski, określona w Traktacie Akcesyjnym, waha się w przedziale od 45,65% do 52,72% całości środków. Tak więc średnia alokacja dla Polski w latach 2004–2006 wynosi 4178,6 mln euro. Zgodnie z Rozporządzeniem Rady 1164/94/WE przyznane Polsce środki Funduszu Spójności będą w równym stopniu wspierać obydwa obszary priorytetowe: środowisko i transport.
Od dnia 1 stycznia 2004 r. do otrzymywania wsparcia z Funduszu Spójności przestała się kwalifikować Irlandia, natomiast beneficjentami z dniem przystąpienia do Unii Europejskiej stały się Cypr, Czechy, Estonia, Litwa, Łotwa, Malta, Polska, Słowacja, Słowenia i Węgry. W latach 2007–2013 beneficjentami są także Bułgaria i Rumunia, natomiast Hiszpania, która przestała spełniać kryterium odnoszące się do PNB, uzyskuje wsparcie na zasadach przejściowych.
W krajach, które przystąpiły do Unii Europejskiej 1 maja 2004 r., ze środków Funduszu Spójności finansowane są także projekty rozpoczęte w ramach funduszu przedakcesyjnego ISPA. W perspektywie finansowej 2007–2013 środki Funduszu Spójności w Polsce przyznawane były w ramach Programu Operacyjnego Infrastruktura i Środowisko. Fundusz Spójności finansował w poprzedniej perspektywie największe inwestycje infrastrukturalne z sektora transportu oraz ochrony środowiska.
Mimo zachowania formalnej odrębności, w nowym zreformowanym kształcie w perspektywie finansowej 2007–2013 Fundusz Spójności może być nazywany "quasi funduszem strukturalnym". Świadczy o tym m.in. fakt, że Unia Europejska przedstawiła zbliżone ramy funkcjonowania wszystkich funduszy w jednym rozporządzeniu. Na poziomie krajowym wydatki Funduszu Spójności są ustalane razem z wydatkami funduszy strukturalnych w ramach tych samych wieloletnich programów operacyjnych stanowiących system wdrażania jednolitych Narodowych Strategicznych Ram Odniesienia.

</doc>
<doc id="517209" url="https://pl.wikipedia.org/wiki?curid=517209" title="Granat PRB 7">
Granat PRB 7

PRB 7 – belgijski granat ręczny.

</doc>
<doc id="517216" url="https://pl.wikipedia.org/wiki?curid=517216" title="Granat PRB 8">
Granat PRB 8

PRB 8 belgijski granat zaczepny. Jego odmianą jest granat nasadkowy PRB 103 wyposażony w statecznik.

</doc>
<doc id="517218" url="https://pl.wikipedia.org/wiki?curid=517218" title="Paul Gilbert">
Paul Gilbert

Paul Brandon Gilbert (ur. 6 listopada 1966 w Carbondale) – amerykański muzyk i kompozytor, wirtuoz gitary. Znany z występów w grupach muzycznych Racer X oraz Mr. Big. Wydaje również solowe albumy. Zagrał także w projekcie Guitar Wars razem z Nuno Bettencourtem i Steve'em Hackettem. Brał udział w trasie w G3 wraz z Joem Satrianim oraz Johnem Petruccim.
W 2004 roku muzyk został sklasyfikowany na 37. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="517220" url="https://pl.wikipedia.org/wiki?curid=517220" title="Oficer (żegluga)">
Oficer (żegluga)

Oficer – marynarz mający odpowiednie wykształcenie (przygotowanie) oraz wypływaną wymaganą praktykę morską, pełniący na statku morskim prawnie lub zwyczajowo określoną funkcję.
Prawnie wymagane stanowiska.
Oficerowie na statku morskim wykonują czynności na następujących poziomach:
Poniższe stanowiska są niezbędne dla zapewnienia bezpieczeństwa żeglugi zgodnie z polskim prawem.
Dział maszynowy.
Do lat 90. ubiegłego wieku, na statkach średniej wielkości i dużych, niezbędnie wymagano też radiooficera; obecnie radiooficer jest bardzo rzadko spotykany na statkach, jego obowiązki przejęli: oficerowie elektroautomatycy (w zakresie serwisu sprzętu radiowego) oraz oficerowie pokładowi (w zakresie obsługi sprzętu radiotechnicznego).
Kwalifikacje oficerów.
W celu zajmowania któregokolwiek z powyższych stanowisk oficer musi legitymować się odpowiednim dyplomem lub posiadać dyplom nadający mu wyższe uprawnienia. Dyplom oficerski jest ważny przez 5 lat, potem podlega odnowieniu. Warunkiem koniecznym do odnowienia tego dokumentu jest:
Dodatkowe stanowiska oficerskie.
Oprócz stanowisk oficerskich istotnych dla bezpieczeństwa żeglugi, armator może wciągnąć na listę załogi oficerów spełniających inne czynności niezbędne do eksploatacji statku lub zarządzania liczniejszym działem hotelowym na statkach pasażerskich. Legitymują się oni odpowiednimi kwalifikacjami tak jak ich odpowiednicy na lądzie. Oficerami marynarki handlowej mogą być też:

</doc>
<doc id="517221" url="https://pl.wikipedia.org/wiki?curid=517221" title="Kniaziowie Nowogrodu Wielkiego">
Kniaziowie Nowogrodu Wielkiego



</doc>
<doc id="517223" url="https://pl.wikipedia.org/wiki?curid=517223" title="Buławnik czerwony">
Buławnik czerwony

Buławnik czerwony ("Cephalanthera rubra" (L.) Rich.) – gatunek rośliny należący do rodziny storczykowatych ("Orchidaceae"). 
Rozmieszczenie geograficzne.
Występuje na obszarach klimatu umiarkowanego w Europie, Afryce Północnej i Azji Zachodniej. Południowa granica zasięgu przebiega przez Maroko (Atlas Wysoki), Algierię, wyspy Kreta i Cypr, północno-wschodnią Syrię po Iran, północna – przez południową Skandynawię. W Polsce roślina rzadka i z tendencją do zmniejszania liczebności. Notowano ją na około 300 stanowiskach, w 2002 r. potwierdzono występowanie na ok. 150. Najwięcej stanowisk jest na Wyżynie Krakowsko-Częstochowskiej oraz na niżu – w Puszczy Białowieskiej, na terenie Warmii i Mazur oraz w Wolińskim Parku Narodowym. W polskich Karpatach notowany był tylko na 6 stanowiskach, jednakże w ostatnim trzydziestoleciu potwierdzono jego występowanie tylko na jednym stanowisku, na Machowej Górze na Pogórzu Śląskim.
Biologia i ekologia.
W Europie jego zasięg pionowy wynosi 0-2400 m n.p.m.. W Polsce najwyżej położone z nich znajdowało się na Nosalu (ok. 1100 m n.p.m.). Jego populacje w Polsce zazwyczaj składają się z kilkunastu osobników, jedynie na stanowisku w okolicach Leżajska było około 250 pędów kwitnących i 50 płonnych.
Zagrożenia i ochrona.
Roślina objęta w Polsce ochroną ścisłą. Kategorie zagrożenia gatunku:
Gatunek zagrożony jest głównie przez zmiany w strukturze drzewostanów w których rośnie, szczególnie przez wprowadzanie drzew iglastych powodujących zakwaszanie gleby. Zagrożeniem jest również zacienianie jego stanowisk przez rozrastające się drzewa lub ekspansja niektórych roślin inwazyjnych, jak np. nawłoć ("Solidago") czy niecierpek drobnokwiatowy ("Impatiens parviflora")

</doc>
<doc id="517225" url="https://pl.wikipedia.org/wiki?curid=517225" title="Stepan Kłoczurak">
Stepan Kłoczurak

Stepan Kłoczurak (ukr. "Степан Клочурак"; ur. 27 lutego 1895 w Jasinie, zm. 8 lutego 1980 w Pradze) – ukraiński polityk okresu międzywojennego, zwolennik opcji ukraińskiej.
Uczył się w gimnazjach w Preszowie i Syhocie. Podczas I wojny światowej dosłużył się stopnia oficerskiego w wojskach Austro-Węgier. Po wojnie powrócił na rodzinną Huculszczyznę, gdzie rozpoczął aktywną działalność polityczną. Brał udział w organizacji efemerycznej Republiki Huculskiej na wschodnim Zakarpaciu i był członkiem jej naczelnej władzy – Huculskiej Rady Narodowej. Jego dziełem było zorganizowanie sił zbrojnych Republiki, Obrony Narodowej ("Narodna Oborona"), którą następnie dowodził. Na przełomie listopada i grudnia 1918 roku Kłoczurak jako emisariusz Rady podróżował do rządu Zachodnioukraińskiej Republiki Ludowej w Stanisławowie. Na początku 1919 roku Kłoczurak dowodził huculskimi oddziałami zbrojnymi. Po upadku Republiki w czerwcu 1919 roku został na kilka tygodni aresztowany przez władze rumuńskie.
Po upadku Republiki Huculskiej Stepan Kłoczurak prowadził działalność polityczną w rusińskiej frakcji czechosłowackiej partii agrarystów. Był członkiem władz ukraińskiego towarzystwa kulturalno-oświatowego "Proswita". Wydawał również gazety "Wpered" i "Ziemla i Wola".
Po utworzeniu autonomicznej Ukrainy Karpackiej w październiku 1938 roku Kłoczurak został w jej rządzie ministrem gospodarki, a następnie ministrem obrony. Przez kilka dni był też ministrem rządu niepodległej Karpato-Ukrainy Po zajęciu Rusi Zakarpackiej przez Węgry w marcu 1939 roku Kłoczurak wyjechał do Pragi. W 1945 roku został aresztowany przez NKWD i do roku 1957 był więziony w łagrach w okolicach Workuty. Po zwolnieniu ponownie osiadł w Pradze. Na krótko przed śmiercią wydał w USA wspomnienia z okresu Republiki Huculskiej, za co spotkały go szykany ze strony władz.
Bratanicą Stepana Kłoczuraka jest Halina Pawlowská, czeska pisarka.

</doc>
<doc id="517226" url="https://pl.wikipedia.org/wiki?curid=517226" title="Czułów (Tychy)">
Czułów (Tychy)

Czułów – dzielnica Tychów położona w północnej części miasta.
Czułów jest dzielnicą granicząca z Kostuchną (dzielnica Katowic) oraz z dzielnicami Zwierzyniec, Mąkołowiec i Stare Tychy (dzielnice tyskie). W Czułowie znajduje się jedna z dwóch tyskich oczyszczalni ścieków. Poza tym mieści się tu fabryka celulozy i papieru a w przeszłości istniała tu jedyna zabudowa kopalniana na terenie miasta Tychy - szyb wydechowy zamkniętej kopalni węgla kamiennego - "KWK Murcki-Staszic"
Historia.
Nazwa dzielnicy pochodzi od nazwiska Czuła. Pierwsze zapiski o niej pochodzą z drugiej połowy średniowiecza.
W 1887 r. uruchomiono w Czułowie papiernię, która początkowo wytwarzała wyłącznie celulozę. Po przejściu Czułowa do Polski w 1922 r. zakład rozbudowano i rozpoczęto produkcję papieru. Przez krótki okres ok. 1929 r. zakład był jedynym w Polsce producentem ligniny.
W latach 30. XX w. w Czułowie znajdował się pomnik upamiętniający powstania śląskie. Został on zburzony po wkroczeniu wojsk niemieckich we wrześniu 1939 r. Pomnik był wysoki, położony był przy obecnej ul. Katowickiej – gdzie w 2010 r. został odtworzony w małym formacie.
Tranzyt.
Przez Czułów biegnie droga krajowa nr 86.
Kursują tu autobusy ZTM linii 1, 4, 101, 36, 131, 688, 788, L i R (mikrobus).

</doc>
<doc id="517230" url="https://pl.wikipedia.org/wiki?curid=517230" title="Granat PRB 423">
Granat PRB 423

PRB 423 – współczesny, belgijski granat obronny.
PRB 423 ma skorupę wykonaną z tworzywa sztucznego. Na zewnętrznej powierzchni skorupy znajdują się karby poprawiające chwyt i zapobiegające wyślizgnięciu się granatu z dłoni. Wewnątrz skorupy znajduje się wkładka odłamkowa wykonana z ponacinanego drutu. W dolnej i górnej części granatu są dodatkowo zatopione metalowe kulki o masie 0,1 g (52 sztuki) dzięki którym rażenie we wszystkich kierunkach jest równomierne. Promień bezpieczny jest równy 20 m.

</doc>
<doc id="517233" url="https://pl.wikipedia.org/wiki?curid=517233" title="Buławnik mieczolistny">
Buławnik mieczolistny

Buławnik mieczolistny ("Cephalanthera longifolia" (L.) Fritsch) – gatunek byliny należący do rodziny storczykowatych ("Orchidaceae"). Występuje na przeważającej części Europy, w północnej Afryce i w umiarkowanych strefach klimatycznych Azji. W Polsce występuje na niżu i w niższych położeniach górskich, roślina bardzo rzadka.
Zagrożenia i ochrona.
Roślina objęta w Polsce ochroną ścisłą.
Kategorie zagrożenia gatunku:

</doc>
<doc id="517234" url="https://pl.wikipedia.org/wiki?curid=517234" title="Aktówka">
Aktówka

Aktówka – prostokątna, sztywna torba, zwykle ze skóry lub z materiału imitującego skórę. Używana najczęściej przez prawników i biznesmenów do przenoszenia ważnych dokumentów. Często zamykana na zamek szyfrowy lub klucz.

</doc>
<doc id="517235" url="https://pl.wikipedia.org/wiki?curid=517235" title="Józef Kloch">
Józef Kloch

Józef Wojciech Kloch (ur. 9 marca 1959 w Tarnowie) – polski duchowny rzymskokatolicki, doktor habilitowany nauk teologicznych, rzecznik Konferencji Episkopatu Polski w latach 2003-2015.
Życiorys.
Pochodzi z parafii św. Józefa i Matki Bożej Fatimskiej w Tarnowie. W 1984 r. przyjął święcenia kapłańskie z rąk biskupa tarnowskiego Jerzego Ablewicza. Po święceniach pracował jako wikariusz w parafiach w Ciężkowicach, Nowym Sączu, Paszynie i Bochni.
Od 1986 roku zaangażowany jest w problem wykorzystania informatyki w misji ewangelizacyjnej Kościoła. W grupie świeckich i duchownych prowadził prace na temat możliwości zastosowania nowych technologii informatycznych. Ich efektem było m.in. opracowanie w 1990 r. na zlecenie przewodniczącego synodalnej komisji ds. środków społecznego przekazu Jana Chrapka publikacji pt. "Możliwości zastosowania techniki komputerowej w pracach Kościoła". W późniejszych latach szczególnie zainteresował się internetem. W latach 90., z nominacji biskupa tarnowskiego Józefa Życińskiego, pełnił funkcję konsultanta ds. komputeryzacji i organizował pracownię informatyczną w Instytucie Teologicznym w Tarnowie. Został stypendystą The Catholic University of America oraz członkiem Polskiego Towarzystwa Komunikacji Społecznej i Polskiego Stowarzyszenia Edukacji Medialnej i Dziennikarstwa. W 1995 roku doktoryzował się na Wydziale Filozoficznym Papieskiej Akademii Teologicznej na podstawie rozprawy pt. "Argument „Chińskiego Pokoju” w krytyce mocnej sztucznej inteligencji według J. Searle'a", przygotowanej pod kierunkiem prof. Józefa Życińskiego. W 2014 r. uzyskał habilitację na Papieskim Wydziale Teologicznym we Wrocławiu na podstawie rozprawy pt. "Kościół w Polsce wobec Web 2.0".
Na Wydziale Teologicznym w Tarnowie był wykładowcą filozofii nauki i zastosowań informatyki. Z inspiracji biskupa tarnowskiego Wiktora Skworca tworzył Katolickie Centrum Edukacji Młodzieży „KANA” w Tarnowie. Był pierwszym dyrektorem programowym Radia Dobra Nowina w Tarnowie i przewodniczącym jej rady programowej. Współpracował z tarnowskim wydaniem „Gościa Niedzielnego” oraz z Katolicką Agencją Informacyjną, jako jej diecezjalny korespondent. Od 1998 r. był prezesem zarządu Fundacji „Opoka” i współautorem portalu Opoka.org.pl. Był również współtwórcą oficjalnej strony Episkopatu Polski Episkopat.pl. 21 stycznia 2003 r. uhonorowany został tytułem Internetowego Obywatela Roku przyznawanym przez organizację Internet Obywatelski za wkład w budowę społeczeństwa informacyjnego. W 2003 r. otrzymał tytuł Kapelana Jego Świątobliwości.
1 lipca 2003 r. zastąpił o. Adama Schulza SJ na stanowisku rzecznika Konferencji Episkopatu Polski oraz dyrektora Biura Prasowego KEP. 24 marca 2015 r. poinformował o rezygnacji z funkcji rzecznika KEP.. Funkcję rzecznika przestał pełnić 1 lipca tego samego roku. Jego następcą został ks. Paweł Rytel-Andrianik.
Jest adiunktem i kierownikiem Katedry Internetu i Komunikacji Cyfrowej w Instytucie Edukacji Medialnej i Dziennikarstwa Uniwersytetu Kardynała Stefana Wyszyńskiego w Warszawie.
Jest autorem kilkudziesięciu prac z zakresu filozofii nauki i sztucznej inteligencji, zastosowań informatyki i dydaktyki komputerowej.

</doc>
<doc id="517243" url="https://pl.wikipedia.org/wiki?curid=517243" title="Mineraloid">
Mineraloid

Mineraloid – naturalnie występująca substancja o uporządkowaniu wewnętrznym odmiennym niż w przypadku minerałów. Jest często uważana za nieoficjalną klasę składników budulcowych lub jako podklasę minerałów.
Mineraloidy są to zazwyczaj zwarte grupy różnych minerałów lub mieszaniny związków chemicznych niebędących minerałami. 
Do mineraloidów zalicza się zazwyczaj:

</doc>
<doc id="517248" url="https://pl.wikipedia.org/wiki?curid=517248" title="Pozidriv">
Pozidriv

Pozidriv – typ grotu wkrętaka z nacięciem krzyżowym, z krawędziami równoległymi oraz takie samo krzyżowe wgłębienie (nacięcie) na łbie wkręta. Oznaczany symbolem PZ, Pz, występuje w czterech rozmiarach: Pz1 2-3 mm, Pz2 3,5-5 mm, Pz3 6 mm, Pz4 8-12 mm. Podobny do typu Phillips, ale wgłębienie krzyżowe posiada ścianki prostopadłe do dna. Dla łatwiejszego rozróżnienia, końcówki grotów wkrętaków Pozidriv posiadają między krawędziami skośne zgrubienia w kształcie V, a na wkrętach Pozidriv umieszczone są ukośne cienkie nacięcia w kształcie X. Wkrętaki Pozidriv nie pasują do wkrętów Phillipsa, przylegają do nacięcia tylko niewielką częścią krawędzi, więc może dojść do uszkodzenia nacięcia wkręta lub narzędzia. Dlatego zaleca się używanie właściwych wkrętaków do stosowanych wkrętów, jak również odpowiednich rozmiarów wkrętaków.
Historia.
Firma Phillips Screw Company, która w 1936 r. opracowała grot typu Phillips i żyła głównie z praw licencyjnych do patentu, zaczęła udoskonalać konstrukcję łba. W wyniku tych prac typ Phillips został ulepszony, a gdy w roku 1966 wygasły prawa patentowe do niego, firma wprowadziła nowy rodzaj wgłębienia – Pozidriv. Miał on dwie zasadnicze cechy różniące go od poprzednika. Pierwszą zmianą było zwiększenie powierzchni styku narzędzia i wkręta, co umożliwiło przenoszenie większych momentów i ograniczało naprężenia, redukując tym samym deformację wkręta oraz zużycie narzędzia.
Druga różnica była bardziej zasadnicza. W czasach, gdy powstawał grot Phillips, jednym z problemów występujących przy stosowaniu elektrycznych wkrętaków było częste uszkadzanie wkrętów przez przyłożenie nadmiernego momentu. Dlatego typ Phillips został zaprojektowany tak, aby pod wpływem dużego momentu skręcającego następowało automatyczne wyskoczenie narzędzia z wgłębienia. W ciągu 30 lat od wprowadzenia wgłębienia systemu Phillips wkrętaki napędzane elektrycznie lub pneumatycznie przeszły szereg zmian, między innymi zostały wyposażone w sprzęgła ograniczające moment siły. W związku z tym nowy standard Pozidriv ma tak zmienioną konstrukcję, że ogranicza możliwość wyśliźnięcia się narzędzia z wgłębienia. Ogranicza to dodatkowo deformację wkręta i zużycie narzędzia.

</doc>
<doc id="517250" url="https://pl.wikipedia.org/wiki?curid=517250" title="Reanaliza meteorologiczna i oceaniczna">
Reanaliza meteorologiczna i oceaniczna

Reanaliza meteorologiczna (reintegracja) – powtórne przeanalizowanie długich szeregów czasowych pomiarów meteorologicznych (np temperatury ziemi) w skali globu lub w skali regionalnej. Ma na celu odrzucenie błędnych wyników pomiarowych i integrację danych pomiarowych z różnych obserwacji. Reanaliza meteorologiczna umożliwia badanie zmian klimatu na podstawie pomiarów, a nie badanie zmian wynikających z innych czynników takich jak zmiany technik pomiarowych.
Około 1996 w USA Eugenia Kalnay, M. Kanamitsu i inni udostępnili dane z pierwszej, 40-letniej reintegracji znanej jako "NCEP/NCAR reanalysis". W 2006 w USA Fedor Mesinger i współautorzy opublikowali pierwszą długoletnią (1979-2003) regionalną reanalizę (Northern American Regional Reanalysis, w skrócie NARR) o dużej rozdzielczości, przydatną do analizy cyklu hydrologiczngo, cyklu dobowego i zjawisk pogodowych.
Dyskusja.
Ciągi pomiarowe nawet najbardziej podstawowych wielkości atmosferycznych, takich jak temperatura przy powierzchni ziemi, są bardzo krótkie. Większość systematycznych pomiarów zaczęto dokonywać dopiero po II wojnie światowej. Jakość tych danych zależy od kraju, w którym robione były pomiary, problemem jest duża odległość pomiędzy stacjami pomiarowymi, zwłaszcza w obszarach oceanicznych. Dodatkowym problemem w ocenie zmian klimatu jest fakt, że techniki pomiarowe zmieniają się w czasie. Reanaliza meteorologiczna pozwala na ujednolicenie pomiarów za pomocą technik asymilacji danych i przeprowadzenie dokładnej analizy jakościowej. Dzięki reanalizie istnieje dostęp do ponad 40 lat szczegółowych danych o atmosferze i powierzchni ziemi.
Europejska reanaliza została opracowana przez Europejskie Centrum Prognoz Średnioterminowych; projekt ERA-15 od grudnia 1978 do lutego 1994 oraz projekt ERA-40 od 1957 roku.

</doc>
<doc id="517255" url="https://pl.wikipedia.org/wiki?curid=517255" title="Joga Bonito">
Joga Bonito

Joga Bonito (z port. „graj pięknie”) – serwis społecznościowy przygotowany we współpracy firmy Nike z Google, powołany dla kampanii reklamowej firmy Nike. Reklamy Joga TV widoczne są na stronie nikefootball.com oraz wyświetlane są w telewizji. Jako główny mówca organizacji występuje Éric Cantona. Joga TV jest pokazane jako podziemna stacja telewizyjna, która włamuje się do studiów wiadomości różnych telewizji. Ruch Joga Bonito ma na celu usunięcie niesportowych zachowań ze światowej piłki nożnej. Joga Bonito propaguje uczciwe zagrania i kreatywną grę oraz pokazuje widzianą ich okiem szczerość i ducha współzawodnictwa. Najczęściej w reklamach Jogi pokazywany jest tzw. freestyle. Mottem stowarzyszenia jest hasło „graj z serca”. 
Piłkarze, którzy występują w reklamach to m.in.: Ronaldinho, Fabio Cannavaro, Ronaldo, Adriano, Robinho, Robbie Keane, Cesc Fàbregas, Wayne Rooney, Zlatan Ibrahimović, Thierry Henry, Carlos Tévez czy Cristiano Ronaldo.

</doc>
<doc id="517257" url="https://pl.wikipedia.org/wiki?curid=517257" title="Tu Es Petrus">
Tu Es Petrus

Tu Es Petrus (łac. "Ty jesteś Skałą") – oratorium Piotra Rubika i Zbigniewa Książka. Dwupłytowy album koncertowy ukazał się 21 listopada 2005 roku nakładem wytwórni muzycznej Magic Records w dystrybucji Universal Music Polska. Jest to druga część Tryptyku Świętokrzyskiego.
Autorem libretta jest Zbigniew Książek, muzykę skomponował Piotr Rubik. Warstwę wokalną stanowią: Joanna Słowińska, Dorota Jarema, Olga Szomańska, Janusz Radek, Przemysław Branny i Maciej Miecznikowski. Jako narrator wystąpił Igor Michalski.
Album promowała piosenka „Niech mówią, że to nie jest miłość”.
Informacje o wydawnictwie.
Płyta została zarejestrowana podczas premiery 14 maja 2005 roku w Amfiteatrze na Kadzielni w Kielcach. W trakcie koncertu wystąpili: Piotr Rubik jako dyrygent, Dorota Jarema, Joanna Słowińska, Olga Szomańska, Przemysław Branny, Maciej Miecznikowski i Janusz Radek jako soliści, Igor Michalski w roli narratora oraz Chór Instytutu Edukacji Muzycznej Akademii Świętokrzyskiej i Chór Kameralny "Fermata" przy akompaniamencie Orkiestry Symfonicznej Filharmonii Świętokrzyskiej im. Oskara Kolberga w Kielcach. W późniejszym okresie jako soliści sporadycznie występowali również Małgorzata Markiewicz, Jacek Janiszewski i Andrzej Kozłowski.
2 lipca 2005 roku odbyła się premiera teledysku do piosenki „Niech mówią, że to nie jest miłość”. 20 sierpnia zdobyła ona pierwsze miejsce i tytuł przeboju lata na Festiwalu Jedynki w Sopocie w 2005 roku.
2 czerwca 2006 na 43 Krajowym Festiwalu Piosenki Polskiej „Opole 2006” płyta z nagraniem oratorium zdobyła Superjedynki w kategoriach "najlepsza płyta literacka" oraz "laureat laureatów".
Pozycja na liście sprzedaży.
Płyta z nagraniem oratorium rozeszła się już w ponad 100 tysiącach egzemplarzy, za co Zbigniew Książek i Piotr Rubik zostali uhonorowani przez korporację Universal Polska podwójną platynową płytą. 18 maja 2006 roku twórcy odebrali trofeum podczas kieleckiego koncertu "W hołdzie Janowi Pawłowi II" zorganizowanego z okazji przypadającej tego dnia rocznicy urodzin papieża.

</doc>
<doc id="517272" url="https://pl.wikipedia.org/wiki?curid=517272" title="Mirosław Trzeciak">
Mirosław Trzeciak

Mirosław Wojciech Trzeciak (ur. 11 kwietnia 1968 w Koszalinie) – polski piłkarz grający na pozycji napastnika. W barwach reprezentacji Polski, w której występował od 1991 do 1999 roku, rozegrał 22 mecze. Był zawodnikiem m.in. Lecha Poznań i ŁKS Łódź. Łącznie zdobył z nimi cztery tytuły mistrza kraju, a w 1997 roku był królem strzelców ekstraklasy. Ponadto grał w klubach Szwajcarii, Izraela i Hiszpanii.
Sukcesy piłkarskie.
W barwach Lecha Poznań rozegrał 190 meczów i strzelił 51 goli. W barwach BSC Young Boys rozegrał 12 meczów i strzelił 3 gole. W barwach ŁKS Łódź rozegrał 56 meczów i strzelił 27 goli. W lidze hiszpańskiej rozegrał 50 meczów i strzelił 12 goli.
W reprezentacji Polski od 1991 do 1999 roku rozegrał 22 mecze i strzelił 8 goli.
Po zakończeniu kariery piłkarskiej.
W czasie pobytu na Półwyspie Iberyjskim pracował jako komentator wydarzeń sportowych dla polskiej prasy. Podczas mundialu 2006 zadebiutował w roli komentatora sportowego. Pracował dla telewizji publicznej jako współkomentator w trakcie mistrzostw Europy w piłce nożnej 2012 w Polsce i Ukrainie i mistrzostw świata 2018 w Rosji. W 2007 roku objął stanowisko dyrektora ds. rozwoju sportowego w drużynie Legii Warszawa i wrócił do Polski po 8 latach spędzonych w Hiszpanii. 24 kwietnia 2007 roku został wiceprezesem zarządu KP Legia Warszawa (zachowując stanowisko dyrektora ds. rozwoju sportowego). W dniu 15 marca 2010 ogłosił rezygnację ze stanowiska dyrektora ds. rozwoju sportowego. Jego dotychczasowe obowiązki powierzono Markowi Jóźwiakowi. Jesienią 2010 został zatrudniony w pionie sportowym czwartoligowej drużyny hiszpańskiej CD Iruña, która jest filią Osasuny Pampeluna.

</doc>
<doc id="517276" url="https://pl.wikipedia.org/wiki?curid=517276" title="Kangertittivaq">
Kangertittivaq

Kangertittivaq () – fiord we wschodniej części Grenlandii. Jest najdłuższym (350 km) i jednym z najgłębszych (ponad 1500 m głębokości) na Ziemi.

</doc>
<doc id="517277" url="https://pl.wikipedia.org/wiki?curid=517277" title="Winna (album)">
Winna (album)

Winna – jedyny album studyjny formacji Chylińska. Wydawnictwo ukazało się 22 marca 2004 roku nakładem wytwórni muzycznej Pomaton EMI. Płyta dotarła do 2. miejsca listy OLiS w Polsce.
Piosenki wybrane na single promujące album to: „Winna”, „Niczyja”, „Zmysłowa”, do których powstały teledyski.

</doc>
<doc id="517281" url="https://pl.wikipedia.org/wiki?curid=517281" title="Brązowa Chmura Atmosferyczna">
Brązowa Chmura Atmosferyczna

Brązowa Chmura Atmosferyczna, ABC (od ang. "Atmospheric Brown Cloud") – projekt badawczy UNEP mający na celu zbadanie wpływu zanieczyszczeń na procesy hydrologiczne (np. powstawanie monsunu indyjskiego) i modyfikację ilości promieniowania słonecznego dochodzącego do powierzchni Ziemi przez zanieczyszczenia atmosferyczne. 
Projekt ten początkowo (około 2001) nazywał się "Asian Brown Cloud" (z identycznym skrótowcem: ABC) i jego punktem wyjścia były wyniki obserwacyjne z eksperymentu na Oceanie Indyjskim. Od 2006 kilka stacji pomiarowych wykonuje jednoczesne pomiary atmosferyczne, radiometryczne i aerozolowe.

</doc>
<doc id="517282" url="https://pl.wikipedia.org/wiki?curid=517282" title="Maciej Żurawski (piłkarz)">
Maciej Żurawski (piłkarz)



</doc>
<doc id="517284" url="https://pl.wikipedia.org/wiki?curid=517284" title="Iwan Szapowałow">
Iwan Szapowałow

Iwan Nikolajewicz Szapowałow (ros. Иван Николаевич Шаповалов, ur. 28 maja 1966) – rosyjski producent muzyczny, założyciel i były producent muzyczny projektu t.A.T.u.
Życiorys.
Dzieciństwo, początki kariery.
Szapowałow urodził się w mieście Kotowo w obwodzie wołgogradzkim położonym w RFSRR. Jest synem artysty, Nikołaja Aleksandrowicza, oraz nauczycielki fizyki, Nadieżdy Riczardownej. Dzięki matce uczył się w szkole fizyki. W 1988 roku ukończył Instytut Medyczny w Saratowie na wydziale psychiatry dziecięcej. Po ukończeniu studiów otworzył swoją prywatną klinikę w Bałakowie. Od 1992 do 1999 roku był dyrektorem marketingu i reklamy, studiując na tym kierunku w Stanach Zjednoczonych. W tym czasie m.in. poznał Aleksandra Wojtyńskiego i stworzył kampanię reklamową dla firmy komputerowej R&amp;K, współtworzoną z Borisem Reńskim. Od 1996 do 1998 roku pracował nad projektem "Russian Vine-Vodka the Company", którego był menedżerem wizerunku artystek.
Kariera producencka.
W 1999 roku razem z Wojtyńskim, Reńskim, Sergio Galojanem i Eleną Kiperą stworzył projekt muzyczny t.A.T.u., który tworzyły Jelena Katina i Julija Wołkowa. Szapowałow odpowiedzialny był wówczas za tworzenie kontrowersyjnego wizerunku zespołu, pracował m.in. nad teledyskiem do singla „Ja soszła s uma” (ang. „All the Things She Said” oraz założył firmę produkcyjną Neformat. W 2003 roku stworzył projekt Podniebiesnaja, zaczął pracować jako producent takich artystów, jak 7B i n.A.T.o..
W 2004 roku Katina i Wołkowa postanowiły odejść z zespołu, kończąc współpracę z Szapowałowem uznając, że był bardziej zainteresowany skandalami wokół artystek niż nagrywaniem kolejnych utworów.
Pod koniec sierpnia 2006 roku Szapowałow wydał utwór „Ja nie ludojed”, który nagrał razem z Helyą. Rok później razem z Pawłem Wrublewskim został właścicielem strony internetowej "Mp3search.ru".

</doc>
<doc id="517289" url="https://pl.wikipedia.org/wiki?curid=517289" title="Pęcherzyk płucny">
Pęcherzyk płucny



</doc>
<doc id="517292" url="https://pl.wikipedia.org/wiki?curid=517292" title="Jô">
Jô

Jô, właśc. João Alves de Assis Silva (ur. 20 marca 1987 w São Paulo) – brazylijski piłkarz występujący na pozycji napastnika w brazylijskim klubie Corinthians Paulista.
Kariera.
Profesjonalną karierę piłkarską rozpoczął w 2003 roku w Sport Club Corinthians Paulista z São Paulo. W 2005 zdobył z klubem mistrzostwo Brazylii.
Dobre występy zaowocowały transferem do Rosyjskiej Premier Ligi, do zespołu CSKA Moskwa, w którym Jô występował w latach 2005-2008. Zaliczał się do czołowych strzelców ligi rosyjskiej.
W 53 meczach ligi rosyjskiej zdobył 30 goli. Na początku sezonu 2008/2009 przeszedł do Manchesteru City za kwotę 19 mln funtów. Zagrał tam w 9 ligowych meczach, po czym, na początku lutego 2009 roku został wypożyczony do Evertonu. W swoim debiucie przeciwko Boltonowi strzelił 2 bramki. W Evertonie strzelił pięć bramek w 12 występach i udało mu się wspólnie z kolegami z zespołu awansować do finału Pucharu Anglii, gdzie ulegli Chelsea. W lipcu 2009 roku został ponownie wypożyczony do Evertonu. W styczniu 2010 znów odszedł z Manchesteru na wypożyczenie, tym razem do Galatasaray SK.
W 2008 roku został powołany do kadry U-23 prowadzonej przez Carlosa Dungę na Igrzyska Olimpijskie w Pekinie, gdzie razem z reprezentacją Brazylii zdobył brązowy medal (strzelając dwie bramki w meczu o trzecie miejsce). Za 2,5 miliona realów brazylijskich przeszedł do Atlético Mineiro. W 2015 grał w Al-Shabab Dubaj, a w 2016 przeszedł do Jiangsu Suning.

</doc>
<doc id="517296" url="https://pl.wikipedia.org/wiki?curid=517296" title="Granat MECAR 50 mm">
Granat MECAR 50 mm

MECAR 50 mm – belgijski granat uniwersalny.
Granat MECAR 50 mm miał korpus wykonany z tworzywa sztucznego. W korpusie było zatopione około 900 stalowych kulek o tak dobranej masie i rozmiarach, aby uzyskać wysokie prawdopodobieństwo porażenia celu w promieniu 4 m od miejsca upadku, a jednocześnie zapewnić całkowite bezpieczeństwo osobom znajdującym się dalej niż 20 m od miejsca wybuchu.
W latach 70. granat MECAR 50 mm został wycofany z uzbrojenia.

</doc>
<doc id="517297" url="https://pl.wikipedia.org/wiki?curid=517297" title="Robert Żółtowski">
Robert Żółtowski

Robert Żółtowski − polski zapaśnik.
Charakterystyka.
Wychowanek sekcji zapaśniczej CWKS Legia Warszawa. Wielokrotny medalista Mistrzostw Polski juniorów i seniorów. W 1990 r. zajął drugie miejsce na Mistrzostwach Europy juniorów do lat 20 (Lapua − Finlandia). W latach 1990-1992 członek Kadry Olimpijskiej "Barcelona 1992". Od 2002 trener UKS ZDROWEGO TARGÓWKA. Wychował takich zawodników, jak Michał Żółtowski (uczestnik ME Kadetów Łotwa 2008 r.), Paweł Wojciechowski i Sebastian Gwiazda (uczestnicy MŚ kadetów Węgry 2011 r.). W 2012 r.Trener Drużynowego Mistrza Polski Kadetów.Od 2016 r. trener Herning Brydeklub w Danii

</doc>
<doc id="517299" url="https://pl.wikipedia.org/wiki?curid=517299" title="Torq-Set">
Torq-Set

Torq-Set - typ grotu wkrętaka oraz nacięcia łba wkręta.Występuje w trzech wielkościach: 6, 8, 10. Mimo że wyglądem podobny do typów Phillips i Pozidriv nie współpracuje z nimi, gdyż nacięcia łba wkręta są przesunięte w bok wobec siebie (nie stanowią przedłużenia odcinka po drugiej stronie przecięcia). 

</doc>
<doc id="517303" url="https://pl.wikipedia.org/wiki?curid=517303" title="Parafia św. Marii Magdaleny w Chorzowie Starym">
Parafia św. Marii Magdaleny w Chorzowie Starym

Parafia św. Marii Magdaleny w Chorzowie Starym – rzymskokatolicka parafia w Chorzowie Starym
Historia.
Początki parafii.
Kościół w Chorzowie Starym od swego początku należał do zakonu Bożogrobców. W 1241 roku w czasie najazdu Tatarów 500 wiosek zostało zniszczonych, w tym Chorzów. Ze wsi pozostały tylko pola, i te podarował książę opolski Władysław, proboszczowi miechowskiemu, aby ten je skolonizował i zaludnił. Dokument uprawniający do przejęcia Chorzowa przez zakon Bożogrobców został przedstawiony 24 czerwca 1257 roku. Pierwsze informacje o istnieniu kościoła w Chorzowie sięgają roku 1299. Wówczas w Chorzowie powstał szpital, a co za tym idzie mógł powstać i kościół szpitalny. Pewne jest, że w 1326 roku parafia i kościół już istniały. Wymienione są w sprawozdaniach poboru świętopietrza z 1325-26 jako należące do dekanatu sławkowskiego.
Rozwój Chorzowa i kościół parafialny.
Pierwszy kościół prawdopodobnie w całości był wykonany z drewna. Kościół ten istniał do 1430 roku. Wtedy to wieś została zniszczona przez Husytów, pod dowództwem Mikołaja Żyglina herbu Korucz. Zastąpił go nowy, również drewniany kościół, który przetrwał do 1590 roku. Wtedy ksiądz Błażej Brunowicki wzniósł pierwszą murowaną świątynię w Chorzowie. Wydarzenie to jest potwierdzone w wizytacji kanonicznej z 1598 roku: „Villa Harzow: Ecclesia parochialis murata, tituli Sanctae Mariae Magdalenae consecrata”. W świątyni znajdowały się trzy ołtarze, w wieży kościelnej umieszczono dwa dzwony, a na dachu wieżyczkę z sygnaturką. Okres reformacji na wiernych z Chorzowa nie wywarł większego wpływu. Ksiądz Jan Szacalski przeniósł swoją siedzibę z Bytomia do Chorzowa i przy okazji odnowił kościół. 
Nowy kościół.
Nowego kościoła doczekali się parafianie w 1721 roku. Wtedy to bowiem proboszcz chorzowski Stanisław Stępowski wybudował kościół parafialny, o którym posiadamy już więcej wiadomości. 27 lipca 1782 roku, w dzień odpustu parafialnego wybuchł pożar, który strawił kościół i trzydzieści siedem innych gospodarstw. W trzy lata po pożarze z inicjatywy księdza proboszcza Ludwiga Bojarskiego kościół został odbudowany. Po kasacie zakonów w 1810 roku przez Fryderyka Wilhelma III wszystkie majątki klasztorne przeszły na własność państwa pruskiego, a zakon uległ sekularyzacji. Parafia chorzowska przeszła w ręce kleru diecezjalnego. W drugiej połowie XIX wieku, w związku z uprzemysłowieniem regionu, rosła liczba katolików, a to pociągało za sobą potrzebę podziału parafii, budowę nowego kościoła, względnie rozbudowę starego. Autorem projektu obecnego kształtu kościoła jest Joseph Ebers, który od 1883 roku został zatrudniony przez kurię wrocławską jako architekt diecezjalny. W sierpniu 1888 roku ksiądz Franciszek Kania położył kamień węgielny pod nowy kościół. W 1891 roku wieżę kościoła wieńczy kopuła z krzyżem.
19 grudnia 1892 roku ksiądz dziekan Józef Michalski z Lipin, jako przedstawiciel biskupa wrocławskiego dokonał uroczystego poświęcenia świątyni. Kościół został zbudowany w stylu neogotyckim. Wieża kościelna liczy 75 metrów wysokości. Prezbiterium kościoła znajduje się od strony zachodniej, natomiast wieża kościelna od strony wschodniej. We wnętrzu kościoła przeważają sklepienia krzyżowo-żebrowe. Wnętrze kościoła składa się z trzech naw, budowanych w systemie halowym, tzn. równej wysokości, nakrytych sklepieniami o potężnych, okrągłych filarach. W prezbiterium kościoła szczególne wrażenie robią trzy obrazy. Główny obraz przedstawia moment spotkania patronki parafii, świętej Marii Magdaleny, ze zmartwychwstałym Jezusem Chrystusem. Po bokach znajdują się obrazy świętego Izydora, patrona rolników oraz św. Floriana, patrona miasta Chorzów. Obrazy te są autorstwa krakowskiego malarza, Juliusza Makarewicza. W kościele są trzy kaplice. Po lewej stronie prezbiterium znajduje się kaplica Najświętszej Maryi Panny, po prawej stronie - kaplica Serca Pana Jezusa, a w tyle kościoła - kaplica Matki Boskiej Bolesnej.
Na terenie należącym do parafii św. Marii Magdaleny w Chorzowie Starym leży mała kapliczka Podwyższenia Krzyża. Kapliczka ta początkowo znajdowała się na ulicy Tadeusza Kościuszki. Legenda głosi, że w miejscu gdzie stoi dziś kapliczka mieścił się pierwszy chorzowski szpital pod patronatem Bożogrobców oraz cmentarz. Tak więc przypuszcza się, że kapliczka była usytuowana na cmentarzu, a więc pełniła funkcję kaplicy cmentarnej. Fundatorem kaplicy Podwyższenia Krzyża jest urząd gminy Chorzów. Aktu poświęcenia dokonał kanonik Stefan Szwajnoch. W 1926 roku została ona przeniesiona na plac Piastowski i tam stoi po dziś dzień. Na wierzchołku kaplicy znajduje się mała kopuła, którą wieńczy podwójny krzyż - symbol zakonu Bożogrobców.

</doc>
<doc id="517307" url="https://pl.wikipedia.org/wiki?curid=517307" title="Tri-Wing">
Tri-Wing

Tri-Wing - typ grotu wkrętaka oraz nacięcia łba wkręta.
Występuje w pięciu wielkościach (oznaczeniach): TW1, TW2, TW3, TW4 i TW5. 
Trzy nacięcia łba wkręta (i występy grotu wkrętaka) umieszczone są skośnie pod kątem 120 stopni.
Stosowany często w domowym sprzęcie AGD - zabezpieczonym w ten sposób przed rozebraniem przez użytkownika. 

</doc>
<doc id="517308" url="https://pl.wikipedia.org/wiki?curid=517308" title="Blu Cantrell">
Blu Cantrell

Blu Cantrell, właściwie Tiffany Cobb (ur. 16 marca 1976 w Lanett) – amerykańska piosenkarka R&amp;B.
W 2003 jej piosenka "Breathe", którą nagrała wspólnie z jamajskim wokalistą dancehall i reggae Seanem Paulem, zajmowała pierwsze miejsca na listach przebojów w różnych krajach.

</doc>
<doc id="517310" url="https://pl.wikipedia.org/wiki?curid=517310" title="Lizawka">
Lizawka

Lizawka, solnik – urządzenie służące do podawania soli zwierzynie grubej (łoś, jeleń, daniel, sarna, muflon, dzik) oraz zwierzętom hodowanym (bydło, konie). Lizawka to często zlokalizowany w bliskim sąsiedztwie paśnika słupek z wywierconymi lub naciętymi otworami, w którym znajduje się kostka soli kamiennej. Podawanie soli w postaci lizawek jest jednym ze sposobów uzupełniania składników pokarmowych u przeżuwaczy, przede wszystkim w okresie zimy. W ekosystemie ziemskim często występują lizawki naturalne, gdzie zwierzęta mogą uzupełnić minerały, jak sód, wapń, żelazo, fosfor czy cynk, niezbędne do wzmocnienia kośćca i mięśni przed nastaniem wiosny.

</doc>
<doc id="517312" url="https://pl.wikipedia.org/wiki?curid=517312" title="Amie">
Amie



</doc>
<doc id="517314" url="https://pl.wikipedia.org/wiki?curid=517314" title="Międzynarodowa Satelitarna Klimatologia Chmur">
Międzynarodowa Satelitarna Klimatologia Chmur

Międzynarodowa Satelitarna Klimatologia Chmur (ang. the International Satellite Cloud Climatology Project, w skrócie ISCCP) – projekt badawczy mający na celu wieloletnią globalną analizę rozkładu chmur w atmosferze, ich dziennych, sezonowych i rocznych zmian.
ISCCP (wymawiane "iskip") jest międzynarodowym satelitarnym projektem zapoczątkowanym w 1982 roku. Wyniki używane są do celów badania zmian klimatu, wymiany energetycznej na Ziemi, i oceny wpływu chmur na cykl hydrologiczny.

</doc>
<doc id="517315" url="https://pl.wikipedia.org/wiki?curid=517315" title="Hôtel Lambert">
Hôtel Lambert



</doc>
<doc id="517317" url="https://pl.wikipedia.org/wiki?curid=517317" title="Garnett Thompson">
Garnett Thompson

Garnett Thompson (ur. 17 lipca 1980 roku) – amerykański koszykarz. W sezonie 2005-2006 występował AZS Koszalin. Obecnie gra w Syrii, w zespole Al Jalaa Aleppo.

</doc>
<doc id="517320" url="https://pl.wikipedia.org/wiki?curid=517320" title="Gerardus ’t Hooft">
Gerardus ’t Hooft

Gerardus ’t Hooft (ur. 5 lipca 1946 w Den Helder) – holenderski fizyk teoretyk. Laureat wraz z Martinusem J.G. Veltmanem Nagrody Nobla z 1999 roku za wyjaśnienie kwantowej struktury oddziaływań elektrosłabych.
Życiorys.
Doktorat uzyskał w roku 1972 na Uniwersytecie w Utrechcie, gdzie w roku 1977 został profesorem fizyki teoretycznej. Jest członkiem Królewskiej Holenderskiej Akademii Sztuk i Nauk (KNAW). W roku 1986 został uhonorowany Medalem Lorentza.
Opracował między innymi zasadę holograficzną.

</doc>
<doc id="517321" url="https://pl.wikipedia.org/wiki?curid=517321" title="Krągłouste">
Krągłouste



</doc>
<doc id="517328" url="https://pl.wikipedia.org/wiki?curid=517328" title="Polski Związek Łyżwiarstwa Szybkiego">
Polski Związek Łyżwiarstwa Szybkiego

Polski Związek Łyżwiarstwa Szybkiego (PZŁS) – organizacja zrzeszająca zawodników, trenerów i działaczy polskiego łyżwiarstwa szybkiego. Powstał w 1957 roku na skutek wydzielania się z Polskiego Związku Łyżwiarstwa, dotychczas zrzeszającego zarówno łyżwiarzy figurowych, jak i panczenistów.

</doc>
<doc id="517334" url="https://pl.wikipedia.org/wiki?curid=517334" title="Piotr Jarecki">
Piotr Jarecki

Piotr Jarecki (ur. 29 czerwca 1955 w Sierpcu) – polski duchowny rzymskokatolicki, doktor nauk społecznych, biskup pomocniczy warszawski od 1994.
Życiorys.
Urodził się 29 czerwca 1955 w Sierpcu. Ukończył tamtejsze Liceum Ogólnokształcące im. mjra Henryka Sucharskiego. Studiował w seminariach duchownych w Płocku i w Warszawie. Święceń prezbiteratu udzielił mu 1 czerwca 1980 w archikatedrze św. Jana Chrzciciela w Warszawie kardynał Stefan Wyszyński. W Akademickim Studium Teologii Katolickiej w Warszawie uzyskał licencjat z teologii w zakresie katolickiej nauki społecznej, zaś na Papieskim Uniwersytecie Gregoriańskim w Rzymie – doktorat z nauk społecznych.
Przez dwa lata był wikariuszem w parafii Matki Bożej Anielskiej w Skolimowie. Po powrocie ze studiów w Rzymie piastował urząd referenta w sekretariacie prymasa Polski oraz był wykładowcą nauk społecznych w Wyższym Metropolitalnym Seminarium Duchownym św. Jana Chrzciciela i na Papieskim Wydziale Teologicznym w Warszawie. Od 1994 do czasu objęcia urzędu biskupiego pełnił funkcję zastępcy sekretarza generalnego Konferencji Episkopatu Polski.
16 kwietnia 1994 został mianowany biskupem pomocniczym archidiecezji warszawskiej ze stolicą tytularną Avissa. Święcenia biskupie otrzymał 23 kwietnia 1994 w archikatedrze św. Jana Chrzciciela w Warszawie. Głównym konsekratorem był kardynał Józef Glemp, arcybiskup metropolita warszawski i prymas Polski, a współkonsekratorami Kazimierz Romaniuk, były biskup pomocniczy warszawski, ówczesny biskup diecezjalny warszawsko-praski, Marian Duś, biskup pomocniczy warszawski, i arcybiskup Jorge María Mejía, sekretarz Kongregacji ds. Biskupów. Jako dewizę biskupią przyjął słowa „"Testimonium perhibere veritati"” ("Dawać świadectwo prawdzie"). W archidiecezji warszawskiej objął funkcje: wikariusza generalnego, archidiakona kapituły metropolitalnej warszawskiej, członka rady biskupiej, rady kapłańskiej i kolegium konsultorów.
W 2013 sąd pierwszej instancji stwierdził, że w październiku 2012 hierarcha prowadził samochód w stanie nietrzeźwości, i skazał go na karę 6 miesięcy pozbawienia wolności z warunkowym zawieszeniem jej wykonania na dwuletni okres próby, orzekł wobec niego grzywnę w kwocie 2400 zł, czteroletni zakaz prowadzenia pojazdów i świadczenie pieniężne w wysokości 4000 zł na rzecz Funduszu Pomocy Pokrzywdzonym oraz Pomocy Postpenitencjarnej. Po zdarzeniu drogowym duchowny przestał pełnić obowiązki biskupa, a po wyroku sądu Stolica Apostolska zawiesiła go w funkcjach biskupich. W marcu 2015 czasowo na nowo podjął obowiązki biskupa pomocniczego, a w listopadzie 2015 został trwale przywrócony do pracy w archidiecezji i ponownie objął urząd wikariusza generalnego.
W ramach Konferencji Episkopatu Polski w latach 1996–2003 był krajowym asystentem kościelnym Akcji Katolickiej w Polsce. W latach 2004–2012 pełnił funkcję przewodniczącego Zespołu KEP ds. Unii Europejskiej i reprezentował KEP w Komisji Konferencji Biskupów Wspólnoty Europejskiej, gdzie w latach 2006–2012 zajmował stanowisko wiceprzewodniczącego. Objął ponadto funkcje przewodniczącego Rady ds. Społecznych i członka Rady ds. Środków Społecznego Przekazu KEP. W 1998 został członkiem Papieskiej Rady Iustitia et Pax. Przewodniczył Zespołowi ds. Wizyty Apostolskiej Ojca Świętego Benedykta XVI w 2006. W 2003 był w gronie założycieli Fundacji Nadzieja, w której objął funkcję przewodniczącego Rady Fundatorów.

</doc>
<doc id="517335" url="https://pl.wikipedia.org/wiki?curid=517335" title="Aneurysma spurium">
Aneurysma spurium



</doc>
<doc id="517338" url="https://pl.wikipedia.org/wiki?curid=517338" title="Jumrukczał">
Jumrukczał



</doc>
<doc id="517344" url="https://pl.wikipedia.org/wiki?curid=517344" title="Russell Cunningham">
Russell Cunningham

Russell McWhortor Cunningham (ur. 25 sierpnia 1855, zm. 6 lipca 1921) – amerykański lekarz i polityk ze stanu Alabama.
Wczesne lata, edukacja i kariera.
Urodził się w Mt. Hope w hrabstwie Lawrence w rodzinnym stanie. Jego rodzice, Moses W. oraz Nancy Caroline Cunninghamowie, przybyli z Tennessee. Młody Russell ukończył szkołę publiczną w Mt. Hope po czym, w marcu roku 1871, zaczął studiować nauki medyczne pod kierunkiem znanego lekarza z północnej Alabamy Johna M. Clarka. W roku zaś 1878 rozpoczął naukę w Bellevue Hospital Medical College w Nowym Jorku, które ukończył w następnym roku. Potem pracował jako lekarz i chirurg. W roku 1881 został mianowany naczelnym lekarzem w głównym stanowym więzieniu.
Kariera polityczna.
Równocześnie był aktywny w polityce. W latach 1880–1881 reprezentował, jako demokrata, hrabstwo Franklin w legislaturze. W latach zaś 1896-1900 był członkiem stanowego Senatu, a od 1898 jego przewodniczącym.
Ponadto pełnił funkcję delegata na konwencję konstytucyjną w roku 1901 roku. Wtedy też został wybrany na wicegubernatora u boku innego demokraty Williama D. Jelksa (wszyscy gubernatorzy Alabamy od Davida P. Lewisa w latach 1872–1874 do Guya Hunta 1987-1993 byli demokratami).
Gubernator.
Kiedy gubernator Jelks musiał opuścić Alabamę, aby udać się na zachód kraju w celu poddania leczeniu, zgodnie z konstytucją w wypadku nieobecności gubernatora przez okres dłuższy, niż 20 dni, wicegubernator zostawał tymczasowym gubernatorem (ang. "Acting Governor").
Okres nieobecności Jelksa potrwał prawie równy rok (25 kwietnia 1904 – 5 marca 1905). Wtedy tymczasowym gubernatorem był Russell Cunningham.
I choć formalnie nie był szefem stanowej władzy wykonawczej, tylko tymczasowym jej kierownikiem, przez wzgląd na długi okres sprawowania urzędu uznaje się go w Alabamie za "pełnego" gubernatora, a jego portret wisi wśród portretów innych gubernatorów.
Przypadek Cunninghama jest o tyle ciekawy, iż był prawdopodobnie najdłużej urzędującym tymczasowym gubernatorem (bo aż rok) między przekazaniem i przejęciem na powrót obowiązków przez swego szefa.
Po zakończeniu swej kadencji Cunningham powrócił do praktyki medycznej w Ensley. Zmarł w Birmingham.

</doc>
<doc id="517345" url="https://pl.wikipedia.org/wiki?curid=517345" title="Russell M. Cunningham">
Russell M. Cunningham



</doc>
<doc id="517348" url="https://pl.wikipedia.org/wiki?curid=517348" title="Asterix i wikingowie">
Asterix i wikingowie

Asterix i wikingowie (franc. "Astérix et les Vikings", duń. "Asterix og vikingerne") – francuska komedia animowana z 2006 roku.
Fabuła.
Grupa nieustraszonych wikingów udaje się na podbój wioski Galów. Chcą odnaleźć i uprowadzić najbardziej strachliwego człowieka na świecie, tzw. czempiona strachu, który ma nauczyć ich latać. Doszły ich bowiem słuchy, że strach dodaje ludziom skrzydeł. W tym samym czasie Asterix i Obeliks w pocie czoła kształtują charakter Trendiksa, bratanka wodza. Stoją przed zadaniem uczynienia z maminsynka prawdziwego mężczyznę. Gdy jednak tchórzliwy Trendix wpada w ręce wikingów, Asterix z Obeliksem nie będą stali z założonymi rękoma. Nieoczekiwanie do akcji wkracza Abba, piękna córka wodza wikingów.
Wersja polska.
Opracowanie wersji polskiej: START INTERNATIONAL POLSKA
Reżyseria: Joanna Wizmur
Dialogi polskie: Bartosz Wierzbięta
W wersji polskiej wystąpili:
W pozostałych rolach:
i inni
Lektor: Przemysław Nikiel

</doc>
<doc id="517349" url="https://pl.wikipedia.org/wiki?curid=517349" title="Algorytm Karpa-Rabina">
Algorytm Karpa-Rabina

Algorytm Karpa-Rabina jest algorytmem dopasowania wzorca – służy do lokalizowania w tekście określonego podciągu. Został stworzony w 1987 roku przez Michaela O. Rabina i Richarda Karpa.
Dany jest wzorzec formula_1 (złożony z formula_2 znaków) oraz przeszukiwany ciąg formula_3 (złożony z formula_4 znaków; formula_5). Problem dopasowania wzorca polega na znalezieniu takiego indeksu formula_6 dla którego formula_7
W algorytmie Karpa-Rabina wykorzystuje się funkcję mieszającą formula_8 Przeglądane są wszystkie podciągi formula_9 dla formula_10 ale bezpośrednie porównania podciągu formula_11 z formula_12 (które jest bardzo kosztowne) ma miejsce tylko wtedy, gdy formula_13
O efektywności algorytmu decyduje konstrukcja funkcji mieszającej formula_14 – powinna istnieć funkcja formula_15 która niskim kosztem wyznacza formula_16 na podstawie znanej już wartości formula_17 W praktyce, traktuje się tekst jako liczbę zapisaną w systemie o określonej podstawie (najczęściej biorąc jako wartości cyfr kody ASCII znaków).
Oczekiwana złożoność obliczeniowa jest rzędu formula_18
Pseudokod (dane formula_19 formula_20 formula_21 formula_2):
Zastosowanie.
Jednym z najprostszych praktycznych zastosowań algorytmu Rabina-Karpa jest wykrywanie plagiatu. Powiedzmy, na przykład, że student pisze wypracowanie na temat Pana Tadeusza. Profesor mógłby wyszukać opracowania na ten sam temat i automatycznie porównać je z zawartością wypracowania.
Za pomocą algorytmu Rabina-Karpa można wykazać, z którego opracowania zostało skopiowane dane zdanie. Aby zapobiec oszukaniu systemu poprzez niewielkie przeróbki tekstu algorytm może zostać ustawiony tak, aby ignorował detale, takie jak znaki przestankowe, poprzez ich uprzednie usunięcie lub wprowadzenie marginesu błędu przy porównywaniu skrótu przeszukiwanego tekstu ze wzorcem (ponieważ podobne ciągi znaków mają podobne skróty). Ponieważ liczba ciągów przez nas poszukiwanych jest znaczna algorytmy pojedynczego wyszukiwania byłyby niepraktyczne.
Różne algorytmy poszukiwania ruchomych podciągów.
Podstawowym zadaniem algorytmu jest znalezienie podciągu długości m, nazywanego wzorem, wbudowanego w tekst o długość n; na przykład znajdując wyraz „zegar” w zdaniu „Zegarmistrz wziął za naprawę 20 złotych.” Najprostszy algorytm wykonujący to zadanie po prostu wyszukuje podciągi na wszystkie możliwe sposoby.
 1 function NaiveSearch(string s[1..n], string sub[1..m])
 2 for i from 1 to n
 3 for j from 1 to m
 4 if s[i+j-1] ≠ sub[j]
 5 jump to next iteration of outer loop
 6 return i
 7 return not found
Taka praca algorytmu jest dobra w wielu praktycznych przypadkach, ale w pewnych przykładach, takich jak szukanie tekstu składającego się z „b” i 10,000 „a” w tekście z 10 milionów „a”, owocuje wystąpieniem pesymistycznego czasu przebiegu równego Θ(mn).
Algorytm Knutha-Pratta-Morrisa zmniejsza ten czas do Θ(n) za pomocą prekomputacji, czyli badania każdego znaku w tekście tylko raz. Algorytm skoku Boyer-Moore’a przesuwa wskaźnik nie o 1 miejsce, ale tak dużo jak tylko to możliwe, ponieważ wskaźnik przesuwa się o tyle miejsc ile znalazło elementów zgodnych z wzorem licząc od początku wzoru, skutecznie zmniejszając liczbę powtórzeń zewnętrznej pętli, w najlepszym przypadku liczba ta może być rzędu n/m. Algorytm Rabina-Karpa skupia się zamiast tego przyspieszeniu działania linii kodu od 3 do 6, co będzie rozważane w następnych paragrafach.
Użycie funkcji skrótu do zmiennego przeszukiwania podciągu.
Zamiast dążyć do bardziej wyrafinowanego przeskakiwania, algorytm Rabina-Karpa przyspiesza porównywanie szukanego wzorca do podciągów w tekście za pomocą funkcji skrótu. Funkcja skrótu przerabia każdy ciąg liter na postać numeryczną nazywaną skrótem (ang. "hash"). Algorytm Rabina-Karpa wykorzystuje fakt, że jeżeli dwa teksty są równe, ich skróty też są równe. Implikacja odwrotna nie zachodzi jednak – dla dwóch różnych tekstów mogą się zdarzyć dwa równe skróty. Trzeba zatem porównać także teksty, jeśli wartości skrótów są równe:
 1 function RabinKarp(string s[1..n], string sub[1..m])
 2 hsub := hash(sub[1..m])
 3 hs := hash(s[1..m])
 4 for i from 1 to n
 5 if hs = hsub
 6 if s[i..i+m-1] = sub
 7 return i
 8 hs := hash(s[i+1..i+m])
 9 return not found
Linie 2, 3, 6 i 8 wymagają Ω(m) czasu każda. Jednakże linie 2 i 3 są wykonane tylko raz a linia 6 jest uruchamiana tylko gdy wartości skrótu są równe. Linia 5 jest wykonywana n razy, ale wymaga stałego czasu. Więc jedynym punktem mogącym negatywnie wpłynąć na złożoność algorytmu jest linia 8.
Jeśli wyliczymy w sposób naiwny wartość skrótu dla podciągu s[i+1...i+m], zajmie to Ω(m) czasu, a ponieważ linia ta jest wykonywana przy każdym obiegu pętli, cały algorytm będzie miał złożoność czasową Ω(mn), czyli tyle ile najmniej wydajne algorytmy naiwne. Sztuczka polega na wyliczeniu aktualnego skrótu na podstawie skrótu wyliczonego w poprzednim obiegu pętli. Do tego służy algorytm postępującego skrótu.
Najprostsza wersja działa według takiej zasady: wyznacza się wartość każdego znaku w podciągu, następnie wylicza się skrót według wzoru
Ta prosta funkcja skrótu ma niestety niezbyt równomierny rozkład, co powoduje, że linia 6 jest wykonywana o wiele częściej niż w innych bardziej wyrafinowanych algorytmach postępującego skrótu.
Funkcje skrótu będące w użyciu.
Kluczem wydajności algorytmu Karpa-Rabina jest efektywne wyliczanie wartości skrótu kolejnych podciągów tekstu. Jeden z wydajnych algorytmów postępującego skrótu traktuje podciągi jako numery o pewnej bazie. Bazą zazwyczaj jest jakaś duża liczba pierwsza. Np.: dla podciągu „hi” wartość skrótu wynosi 104 * 101^1 + 105 * 101^0 = 10609 (kod ASCII dla h wynosi 104, a dla i – 105). Główną zaletą takiego sposobu hashowania jest możliwość wyznaczenia wartości skrótu kolejnego podciągu na podstawie podciągu poprzedniego poprzez wykonanie stałej liczby operacji niezależnej od długości tego podciągu.
Wielowzorcowe wyszukiwanie Rabina-Karpa.
Algorytm Rabina-Karpa jest gorszy w wyszukiwaniu pojedynczego wzorca od algorytmów takich jak Knutha-Morrisa-Pratta czy Boyer’a-Moore’a, ponieważ jest najwolniejszy w przypadku pesymistycznego ułożenia ciągu. Jednak nie ma sobie równych przy wyszukiwaniu wielowzorcowym. Jeżeli chcemy wyszukać w tekście wielokrotnie powtarzający się wzorzec, wystarczy stworzyć prostą wersję algorytmu Rabina-Karpa używającą filtru Blooma do sprawdzania czy skrót sprawdzanego podciągu jest równy skrótowi podciągu przez nas poszukiwanego.
 function RabinKarpSet(string s[1..n], set of string subs, m) {
 set hsubs := emptySet
 for each sub in subs
 insert hash(sub[1..m]) into hsubs
 hs := hash(s[1..m])
 for i from 1 to n
 if hs ∈ hsubs
 if s[i..i+m-1] = a substring with hash hs
 return i
 hs := hash(s[i+1..i+m])
 return not found
W przykładzie tym zakładamy, że wszystkie podciągi mają narzuconą długość m, jednak można to wyeliminować. Po prostu porównujemy obecną wartość skrótu z wartościami skrótów wszystkich podciągów jednocześnie, a następnie porównujemy znalezione pary ze wszystkimi podciągami o danej wartości skrótu.
Inne algorytmy, przy wyszukiwaniu pojedynczego wzorca, mają złożoność czasową O(n), a dla wielokrotnie (k-razy) powtarzającego się wzorca O(n*k), w przeciwieństwie do algorytmu Rabina-Karpa, który wyszuka k wzorów w czasie O(n+k) ponieważ sprawdzenie czy skrót podciągu jest równy skrótowi wzorca zabiera O(1) czasu.

</doc>
<doc id="517351" url="https://pl.wikipedia.org/wiki?curid=517351" title="Kurzawka">
Kurzawka



</doc>
<doc id="517354" url="https://pl.wikipedia.org/wiki?curid=517354" title="Pistolet maszynowy F1">
Pistolet maszynowy F1

F1 – australijski pistolet maszynowy.
Pistolet maszynowy F1 został wprowadzony do uzbrojenia armii australijskiej w 1962 roku i zastąpił pistolet maszynowy Owen. Budowa F1 jest zbliżona do budowy brytyjskiego pistoletu maszynowego Sterling. Największą różnicą jest sposób mocowania magazynka (jest on identyczny w obu typach pm). F1 podobnie jak Owen ma gniazdo magazynka umieszczone na górze komory zamkowej.
Opis techniczny.
F1 jest bronią samoczynno-samopowtarzalną. Zasada działania oparta o odrzut zamka swobodnego. Mechanizm spustowy umożliwia prowadzenie ognia pojedynczego i seriami. Bezpiecznik nastawny połączony z przełącznikiem rodzaju ognia.
F1 jest bronią zasilaną przy pomocy dwurzędowych magazynków pudełkowych o pojemności 34 naboi. Gniazdo magazynka znajduje na szczycie komory zamkowej.
Lufa o długości 203 mm w perforowanej osłonie (osłona stanowi jedną całość z komorą zamkową). Do osłony można przyłączyć bagnet.
Kolba stała, drewniana. Przyrządy celownicze mechaniczne.

</doc>
<doc id="517369" url="https://pl.wikipedia.org/wiki?curid=517369" title="Gaudate">
Gaudate



</doc>
<doc id="517372" url="https://pl.wikipedia.org/wiki?curid=517372" title="Bitwy pod Aix i Wercelle">
Bitwy pod Aix i Wercelle



</doc>
<doc id="517374" url="https://pl.wikipedia.org/wiki?curid=517374" title="T-mobile">
T-mobile



</doc>
<doc id="517379" url="https://pl.wikipedia.org/wiki?curid=517379" title="Choroba Winiwartera-Burgera">
Choroba Winiwartera-Burgera



</doc>
<doc id="517382" url="https://pl.wikipedia.org/wiki?curid=517382" title="Thrombus">
Thrombus



</doc>
<doc id="517384" url="https://pl.wikipedia.org/wiki?curid=517384" title="Faraon (ujednoznacznienie)">
Faraon (ujednoznacznienie)



</doc>
<doc id="517385" url="https://pl.wikipedia.org/wiki?curid=517385" title="Otwarcie Barnesa">
Otwarcie Barnesa



</doc>
<doc id="517388" url="https://pl.wikipedia.org/wiki?curid=517388" title="Pistolet maszynowy Vigneron M2">
Pistolet maszynowy Vigneron M2

Vigneron M2 – belgijski pistolet maszynowy. Znajdował się na uzbrojeniu armii belgijskiej, portugalskiej (jako Pistola-Metralhadora m/961), angolskiej i mozambickiej. W mniejszych ilościach był używany przez formacje zbrojne powstałe na terytoriach byłych kolonii belgijskich.
M2 był produkowany stosunkowo nowoczesnymi metodami (szeroko stosowano głębokie tłoczenie, ale jego budowa była zbliżona do pistoletów maszynowych opracowanych podczas II wojny światowej.
Vigneron M2 został przyjęty do uzbrojenia armii belgijskiej w na początku lat 50. Obecnie jest to konstrukcja przestarzała, ale prawdopodobnie nadal używana w krajach trzeciego świata.
Opis.
Vigneron M2 jest bronią samoczynno-samopowtarzalną. Zasada działania oparta o odrzut zamka swobodnego. Mechanizm spustowy umożliwia prowadzenie ognia pojedynczego i seriami. Bezpiecznik nastawny połączony z przełącznikiem rodzaju ognia. Drugim bezpiecznikiem jest automatyczny bezpiecznik chwytowy.
Vigneron jest bronią zasilaną przy pomocy dwurzędowych magazynków pudełkowych o pojemności 32 naboi. Gniazdo magazynka znajduje się w u dołu komory zamkowej.
Lufa o długości 305 mm jest zakończona osłabiaczem podrzutu.
Kolba wysuwana, wygięta z metalowego pręta. Przyrządy celownicze mechaniczne, stałe (celownik przeziernikowy).

</doc>
<doc id="517392" url="https://pl.wikipedia.org/wiki?curid=517392" title="Wilhelm Farel">
Wilhelm Farel

Wilhelm Farel, (ur. w 1489 w Gap, zm. 13 września 1565 w Metzu) – francuski protestancki reformator religijny. Był kaznodzieją o darze przekonywania, co przysparzało mu wrogów i zmuszało do przenosin.
Życiorys.
Urodził się w szlacheckiej rodzinie zamożnego notariusza. W tej rodzinie było żywe wspomnienie zmasakrowania miejscowych waldensów przez katolików; miało to miejsce na 2 lata przed urodzeniem Farela. Wbrew woli ojca (który chciał, żeby Farel został wojskowym), w 1509 przeniósł się do Paryża, gdzie rozpoczął studia na Sorbonie i spotkał Jakuba Lefèvre’a d’Étaples – przywódcę koła reformatorów, domagających się zmian w Kościele katolickim. W 1517 r. otrzymał tytuł mistrza sztuk i zaczął wykładać gramatykę i filozofię w Collège Cardinal Lemoine. Rozpoczęte studia teologiczne musiał przerwać z powodu poglądów protestanckich i (podejrzany o herezję) zmuszony był do opuszczenia Francji.
Osiedlił się w Bazylei, jednak z powodu propagowania protestantyzmu popadł w konflikt z Erazmem z Rotterdamu (wówczas mieszkającym w Bazylei) i musiał opuścić to miasto. Przeniósł się do Montbéliard (wówczas była to posiadłość protestanckiego księcia Wirtembergii) i został tam pastorem. W 1525 wydał pierwsze z czterech swoich dzieł "La Sommaire et brève déclaration" ("Podsumowanie i krótka deklaracja"); następne to traktaty o czyśćcu, modlitwie i eucharystii. Z powodu zatargu z władzami miasta Montbéliard musiał przenieść się do Strasburga, a wkrótce potem do Berna, gdzie usiłował przekonać do konwersji na protestantyzm katolickie francuskojęzyczne okręgi kantonu Berno; odniósł częściowy sukces nawracając połowę ich mieszkańców.
To osiągnięcie spowodowało, że wysłany był z taką samą misją do okręgu Aigle. Następnie w latach 1529–1530 podejmował próby nawrócenia hrabstwa Neuchâtel, co udało mu się 4 listopada 1530, kiedy mieszczanie głosowali za przystąpieniem do reformacji.
Następnie udał się w liczne podróże misyjne: w 1532 wspólnie z Pierre’em Robertem Olivétanem wziął udział w Synodzie w Chanforan, podczas którego waldensi zdecydowali się na przyjęcie nauk Kalwina.
Farel był płomiennym kaznodzieją, znanym jako „Eliasz reformacji francuskiej”, jednak brakowało mu zdolności organizatorskich, niezbędnych do budowania i reorganizacji nowych kościołów. Farel doskonale to rozumiał, dlatego rozpoczynając w roku 1536 pracę w Genewie szukał odpowiedniej pomocy. Dowiadując się przypadkiem o przejeździe Kalwina przez Genewę, usilnie nakłonił go do pozostania w mieście. Chętnie poddał się pod autorytet Kalwina, pomimo iż był od niego starszy.
Jednak 2 lata później, z powodu konfliktu z wpływowymi libertynami, musiał wraz z Kalwinem i Viretem opuścić to miasto. Przeniósł się do Neuchâtel, gdzie został naczelnym pastorem. Reorganizował miejscowy Kościół w duchu kalwinistycznym (dotychczas dominował tam luteranizm).
Kiedy w 1541 r. rada miejska Genewy usilnie błagała Kalwina o powrót, Farel ponownie nakłaniał Kalwina do pracy w Genewie, sam jednak nigdy tam na stałe nie wrócił.
W 1542 propagował Reformację w Metzu; mnisi usiłowali zagłuszyć jego kazanie biciem w dzwony, jednak Farel miał tak mocny głos, że to się im nie udało.
W ostatnim roku życia znowu przybył do Metzu, gdzie ponownie jego kazania przyciągnęły tłumy, jednak był to dla 76-letniego Farela zbyt duży wysiłek i przyspieszył jego śmierć.
Pomniki Farela odsłonięto w 1876 w Neuchâtel i w 1909 w Genewie.

</doc>
<doc id="517394" url="https://pl.wikipedia.org/wiki?curid=517394" title="Oswald Spengler">
Oswald Spengler

Oswald Arnold Gottfried Spengler (ur. 29 maja 1880 w Blankenburgu, zm. 8 maja 1936 w Monachium) – niemiecki filozof kultury i historii. W kręgu jego zainteresowań znajdowały się nauki przyrodnicze, matematyka, filozofia, historia, sztuka.
Życiorys.
Młodość.
Oswald Spengler urodził się 29 maja 1880 w Blankenburgu u podnóża gór Harz jako najstarszy spośród czworga rodzeństwa. Jego rodzina należała do typowego niemieckiego konserwatywnego drobnomieszczaństwa. Jego ojciec Bernhard, technik górnictwa, wywodzący się z rodziny o długich tradycjach górniczych, pracował jako urzędnik pocztowy. Matka Paulina, z domu Grantzow, była modystką, a jej rodzice tancerzami i baletmistrzami.
Atmosferę domu cechował emocjonalny chłód, a także niewzruszoność na literaturę i politykę. Mimo tego młody Spengler zwrócił się do książek (poezji, dramatów) i wielkich postaci kultury. Opanował cztery języki: francuski, angielski, włoski i rosyjski. Nigdy nie cieszył się dobrym zdrowiem, przez całe życie nękała go migrena i stany lękowe.
Kiedy Spengler miał dziesięć lat, jego rodzina przeprowadziła się do uniwersyteckiego miasta Halle. Został stałym czytelnikiem biblioteki uniwersyteckiej, zapoznając się z książkami na temat historii, starożytności, nauk ścisłych i biologii. Jako siedemnastolatek napisał sztukę sceniczną o Montezumie, badając spotkanie dwóch obcych kultur. 
W liceum klasycznym w wieku dziewiętnastu lat uzyskał wykształcenie, ucząc się greki, łaciny, matematyki i nauk przyrodniczych. Dalej rozwijał swoje zainteresowanie sztuką, w szczególności poezją, dramatem i muzyką. Przeprowadził nawet doświadczenia z kilkoma kreacjami artystycznymi – niektóre z nich zachowały się do dnia dzisiejszego.
Studia.
Po śmierci ojca w 1901 Spengler jako wolny słuchacz studiował na kilku uniwersytetach (monachijskim, berlińskim i w Halle), wybierając wykłady z rozmaitych dziedzin: historii, filozofii, matematyki, nauk przyrodniczych, literatury, muzyki i sztuk pięknych. Jego studia były nieukierunkowane. W 1903 napisany przez niego doktorat dotyczący Heraklita ("Grundgedanke der Heraklitischen Philosophie") został odrzucony z powodu niewystarczających odniesień. Wydarzenie to przekreśliło jego szansę na karierę akademicką, jednak doktorat otrzymał w 1904. W 1905 cierpiał z powodu nagłego załamania nerwowego.
Przez krótki czas pracował jako nauczyciel w Saarbrücken i Düsseldorfie. Od 1908 do 1911 uczył nauk ścisłych, niemieckiej historii i matematyki w liceum ("Realgymnasium") w Hamburgu.
Okres monachijski.
W 1911, po śmierci matki, przeprowadził się do Monachium, gdzie mieszkał do końca swego życia. Na co dzień towarzyszyła mu samotności. Utrzymywał się ze skromnego spadku, prywatnego nauczania i pisania co pewien czas artykułów i recenzji w organie Konservative Partei "Neue Preussische Kreuzzeitung" na temat historii sztuki i kultury. Nie posiadał do tej pory żadnych książek.
Rozpoczął wówczas pracę nad pierwszym tomem "Zmierzchu Zachodu" skupiającym się wyłącznie na Niemczech, ale ważne dla niego wydarzenia drugiego kryzysu marokańskiego spowodowały rozszerzenie zakresu tego studium. Spenglera zainspirowało także dzieło Otto Seecka: "Zmierzch i upadek świata starożytnego".
"Zmierzch" został ukończony w 1914, ale jego publikację odłożono z powodu I wojny światowej. Podczas wojny Spengler utracił większą część spadku zainwestowanego za granicą, więc żył w prawdziwym ubóstwie.
Gdy w 1917 opublikował "Zmierzch", odniósł niebywały sukces. Powszechne upokorzenie postanowieniami traktatu wersalskiego i załamanie koniunktury napędzane przez hiperinflację, wydawały się dowodzić słuszności pesymistycznych wniosków Spenglera (pisząc książkę, sądził on, iż Niemcy wygrają wielką wojnę). Pocieszyło one rozgoryczonych Niemców, ponieważ pozornie usprawiedliwiły ich porażkę jako część większych globalnych procesów. Dzieło zostało dobrze przyjęte także poza granicami Niemiec i przed 1919 zostało przetłumaczone na kilka innych języków. Spengler odrzucił ofertę profesury na Uniwersytecie w Getyndze, mówiąc, że potrzebuje więcej czasu na poświęcenie się pisarstwu.
Książka była powszechnie omawiana, również przez tych, którzy jej nie czytali (albo jej nie rozumieli). Historycy poczuli się urażeni przez amatorski wysiłek autora nieprzyuczonego do zawodu i jego apologetycznym nie-naukowym podejściem. Tomasz Mann porównał lekturę Spenglera do czytania po raz pierwszy Arthura Schopenhauera. Nauczyciele akademiccy nie byli jednak jednomyślni w ocenie jego książki. Max Weber przedstawił Spenglera jak „bardzo pomysłowego i wyuczonego dyletanta”. Karl Popper przedstawił dzieło jako bezcelowe. Niejasność, intuicjonizm i mistycyzm były łatwymi celami, specjalnie dla pozytywistów i neokantystów, którzy nie doszukiwali się żadnego sensu w historii. Ludwig Wittgenstein, podzielał kulturowy pesymizm Spenglera. "Zmierzch" stał się jednym z filarów teorii cyklu społecznego. Feliks Koneczny zwrócił uwagę na to, że Spengler terminy „kultura” i „cywilizacja” używa do oznaczania różnych faz tego samego procesu. Dopóki rozwija się i kwitnie, jest kulturą, gdy przestaje być twórczą i wyczerpuje się, staje się cywilizacją. Zaliczył jego teorię do stanowiska biologicznego wobec historii, przyjmującego, że ludy, państwa i cywilizacje mają swoją młodość, wiek dojrzały i starość na podobieństwo życia pojedynczego człowieka. Dlatego kultury i cywilizacje wykazują według Spenglera podobne stadia rozwojowe, zaś kultura faustowska (pruska) przemienia się w pierwszej połowie XX wieku w cywilizację i tworzy się w niej imperializm.
W drugim tomie, opublikowanym w 1920, Spengler dowodził, że niemiecki socjalizm różni się od marksizmu, będąc bliższym tradycyjnemu niemieckiemu konserwatyzmowi. W 1924, po społeczno-gospodarczym wstrząsie i inflacji, wieszcząc odejście od „ruletki powszechnych wyborów i wolnej prasy” oraz koniec demokracji, Spengler zajął się polityką w celu wyniesienia generała Hansa von Seeckta do roli przywódcy państwa. Cały wysiłek zawiódł, a Spengler okazał się nieudolnym w praktycznej polityce. W 1931 wydał "Człowieka i technikę", w której ujawnił swój sceptycyzm wobec nadmiernego rozwoju techniki w życiu człowieka. Samą zaś ludzkość podzielił na dwa typy: słabych roślinożerców oraz silnych drapieżników, pod wpływem nauk Friedricha Nietzschego wyraźnie faworyzując mentalność drapieżnika. Ukazywał przy tym wrogość wobec liberalizmu gospodarczego, który rzekomo miał odebrać człowiekowi wolność oraz wobec intelektualistów, których uznawał za żyjących „w swoim świecie prawd”. W "Człowieku i technice" zawarty jest również lęk przed zagrożeniem ze strony ras „kolorowych”, które miałyby wyprzedzić w rozwoju kulturę zachodnioeuropejską (a w szczególności nordycką).
Pomimo oddania głosu na Adolfa Hitlera w 1932, Spengler uważał Führera za zbyt pospolitego. Poznał go w 1933, ale ten – mimo długiej dyskusji – nie zrobił na nim wrażenia. Publicznie pokłócił się z Alfredem Rosenbergiem, a uwagi na temat Führera i pesymizm doprowadziły do publicznej izolacji. Chociaż jego poglądy polityczne były w niektórych punktach zbieżne z nazizmem, pozostał wobec niego zdystansowany. W 1933 Spengler został członkiem Akademii Niemieckiej, wydał również swoją ostatnią publikację pod tytułem "Lata Decyzji".
Ostatnie lata życia spędził w Monachium, słuchając Beethovena, czytając Moliera i Szekspira, kupując tysiące książek, kolekcjonując starożytną broń Turków, Persów i Hindusów. Urządzał sporadyczne wycieczki do Włoch i w góry Harz. Z informacji podanej przez Hansa Franka wynika, że Spengler miał w prywatnym liście do niego prorokować, iż III Rzesza nie przetrwa dziesięciu lat. Umarł na zawał serca 8 maja 1936, na trzy tygodnie przed swymi pięćdziesiątymi szóstymi urodzinami. Został pochowany na cmentarzu Północnym w Monachium.
Poglądy.
Filozoficzne koncepcje Spenglera stanowiły syntezę trzech nurtów niemieckiej filozofii życia. Jej metafizyczną podstawą była wizja jedności kosmosu i uniwersalnego charakteru rządzących życiem praw powstawania, rozwoju i ginięcia, przejawiających się także w dynamice dwóch form bytu: "Dasein" (istnienie bezwiedne, wegetatywne, roślinne) oraz "Wachsein" (istnienie rozbudzone, świadome i samoświadome, nacechowane wewnętrznym napięciem, swobodne, zwierzęce i ludzkie).
Wpływy.
W swoich pracach Spengler wspomina o dwóch inspiratorach Johannie Wolfgangu von Goethem oraz Friedrichu Nietzschem. Z kolei autorzy badający prace filozofa odrzucają Goethego jako wzorzec, na którym mógł się opierać Spengler, a dostrzegają jego bliższe związki z Wilhelmem Dilthey'em. Natomiast inni wskazują na zbieżność wątków myślowych Spenglera z takimi myślicielami, jak Henri Bergson, Leopold von Ranke, Gottfried Wilhelm Leibniz, Arthur Schopenhauer, Georg Simmel i Leo Frobenius.
Kultura i cywilizacja.
Według historiozoficznej koncepcji Spenglera dzieje powszechne stanowią panoramę ośmiu kultur (babilońskiej, egipskiej, chińskiej, arabskiej, hinduskiej, meksykańskiej, antycznej oraz zachodnioeuropejskiej) będących wyrazem ośmiu rodzajów dusz, między innymi magicznej, apollińskiej (kultura grecko-rzymska), faustycznej (kultura zachodnia). Wszystkie przechodzą stadia młodości, dojrzałości (wyznaczanej równowagą napięć między zjawiskami życia i tworami ludzkiej aktywności) i starczy upadek (znamionowany przez zanik wewnętrznej dynamiki i dominację sztucznych wytworów historii). Tę ostatnią fazę rozwoju przypisywał współczesnej mu kulturze zachodniej. Poglądy te wkrótce stały się symbolem europejskiego katastrofizmu, wyrażały i współtworzyły dekadencką atmosferę Niemiec w okresie poprzedzającym dojście do władzy Hitlera.
W swoich rozważaniach w "Zmierzchu Zachodu" Spengler skupił się na dwóch pojęciach – kulturze i cywilizacji – oraz relacjach je łączących. Istnieją co najmniej dwa podejścia do słowa „kultura“. Po pierwsze może być ono ujęte jako całość ludzkich dziejów (z wyłączeniem etapu prekulturowego obejmującego okres ludów pierwotnych). W takim rozumieniu pojęcie „cywilizacja” zawiera się w słowie „kultura”. Drugie podejście charakteryzuje się tym, że za cywilizację uznaje się proces przeciwny kulturze. 
Analizując dzieje ludzkości, Spengler podzielił je na okres kultury pierwotnej oraz kultury wyższej, choć w swoich rozważaniach skupiał się wyłącznie na kulturach właściwych ("die hohen Kulturen"), których moment powstania nie do końca jest jasny. Według autora "Zmierzchu Zachodu": Kultura rodzi się w chwili, gdy jakaś wielka dusza budzi się z praduchowego stanu wiecznie dziecięcej ludzkości, odłączając się jako kształt od bezkształtnego, jako coś ograniczonego i przemijającego od bezgranicznego i trwającego.Jednakże powstanie każdej z ośmiu kultur Spengler uznawał za przypadek, w którym brak motywów czy celowości. Mimo że nie roztrząsał, jaka siła nadaje kształt kulturze, to przyjmował, że to właśnie ona kształtuje człowieka. 
Efektem rozwijającej się kultury stały się miasta, które były jednocześnie oznakami kultur wyższych, a także symbolem ich upadku. [...] przede wszystkim właśnie miasto, jego dzieje stanowią żywy obraz historii kultury. Rozwijając się wraz z nią przechodzi ono wszystkie fazy jej rozwoju - od momentu wzrostu rozkwitu, aż po ostateczny upadek i degenerację. Wieś stanowiąca podwaliny miast została zaliczona do tworu prekulturowego, który nie uczestniczy w dalszych dziejach ludzkości. Pierwszy plan zajęło miasto ze swym masowym mieszkańcem, którego Spengler nazwał „pasożytem”, gdzie mieszczaństwo (masa, a nie lud) nie wytwarza, lecz czerpie formy z innych stanów, a w ostateczności doprowadza do zamierania kultury. Pojawieniu się człowieka masowego towarzyszy „dusza miasta”, będąca ekspozycją wnętrza „pasożytów”. Jest ona początkiem życia miejskiego. Jednakże, według Spenglera, każdą z wyższych kultur i tak czeka wpisane w akt powstania przeznaczenie upadku, który należy upatrywać, w nie zawsze widocznym, zamieraniu jej wewnętrznej struktury oraz wyczerpaniu środków twórczych. Ostatecznie kulturę stanowi człowiek, który posiada świadomość jej istnienia i ją realizuje, mimo że bezpośrednio nie przyczynia się do jej tworzenia. 
W momencie degeneracji kultura staje się cywilizacją. Przejście od kultury do cywilizacji następuje, gdy widoczna jest postępująca urbanizacja, ilościowy przerost społeczeństw, zanik więzi międzyludzkich, etycyzm, intelektualizm, demokracja i jej efekty (dyktatura, imperializm, socjalizm) oraz podział przestrzeni na miasto i - pozostającą w jego cieniu - prowincję. 
Człowiek przekształca się w materialistę, który porzuca sferę życia duchowego na rzecz rozumu i logiki. Według Spenglera jedną z ważniejszych dziedzin, która uległa zmianie wraz z przejściem do fazy cywilizacji, jest technika. Staje się ona niemalże drugą religią dla człowieka faustycznego, który dąży do poznania i kształtowania świata, buntuje się przeciwko przyrodzie i chce zmienić prawa natury za pomocą narzędzi techniki - maszyn i urządzeń. 
Krytyka.
Jakkolwiek poglądy Spenglera po I wojnie światowej pozwoliły mu zdobyć rzeszę zwolenników, jego doktryna filozoficzna była krytykowana na wielu płaszczyznach. Po pierwsze, zarzucano mu dyletantyzm, przedstawianie oczywistości i ogłaszanie ich jako własne proroctwo (Leonard Nelson), „naginanie faktów do swoich założeń i twierdzeń” oraz brak subtelności w ujmowaniu poruszanych przezeń zagadnień (Zygmunt Łempicki). Ernst Cassirer nazywał "Zmierzch Zachodu" „astrologią historyczną”, a Karl Popper krytykował Spenglera również za prymitywny historycyzm w opisie upadku kultur. Również neokantysta Paul Natorp zauważył, że Spengler uznawał wyłącznie dwie fazy kultury: jej obecność i jej upadek w stan prymitywny, nie dostrzegając samego procesu jej tworzenia. Po drugie, pojawiały się zarzuty, iż niemiecki filozof budował „analogię pomiędzy kulturą i organizmem biologicznym”, na podobnej zasadzie, jak Arnold Joseph Toynbee. Heinrich Rickert zauważył, że poglądy Spenglera odzwierciedlają tendencję ku „przecenianiu biologicznego myślenia”, podczas gdy Martin Buber stwierdzał, że koncepcja człowieka jako „zwierzęcia drapieżnego” upada ze względu na niemożność przypisania zwierzęciom tworzenia historii. Na koniec zarzucano Spenglerowi, iż autorytaryzm oraz biologizm jego pism stanowił inspirację dla wyznawców ideologii nazistowskiej; mimo że wobec samego Hitlera autor "Zmierzchu Zachodu" zachował dystans, samo przejęcie władzy przez NSDAP przyjmował jako szansę na odrodzenie potęgi Niemiec. Cassirer zauważył, że filozofia zarówno Spenglera, jak i Heideggera zakłada wyrzeczenie się aktywnego udziału w życiu kulturalnym i może być „użyta jako giętki instrument w rękach przywódców politycznych”.
Towarzystwo Oswalda Spenglera na rzecz Studiów nad Ludzkością i Historią Świata.
W 2017 roku David Engels, Max Otte i Michael Thöndl założyli międzynarodowe Towarzystwo Oswalda Spenglera, działające na rzecz zrozumienia zasad leżących u podstaw ewolucji człowieka i historii świata oraz jej perspektyw. W prezydium stowarzyszenia działają David Engels, Max Otte, Alexander Demandt, Gerd Morgenthaler i Robert W. Merry.
Z okazji 100. rocznicy wydania "Zmierzchu Zachodu w" dniach 17-19 października 2018 r. zorganizowano konferencję naukową, podczas której przyznano pierwszą publiczną nagrodę „Oswald Spengler Prize” dla Michela Houellebecqa. 
W dniach 12-14 listopada 2020 r. odbyła się kolejna konferencja pod nazwą "Od Herodota do Spenglera: porównywanie cywilizacji w czasie i przestrzeni", podczas której laureatem kolejnej nagrody imienia Oswalda Spenglera został Walter Scheidel, zajmujący się komparatystyką kulturową.
Towarzystwo wydaje również czasopismo internetowe „Oswald Spengler Journal”, w którym publikowane są artykuły naukowe oraz recenzje omawiające meritum ostatnio wydanych książek poświęconych porównawczemu badaniu kultur i cywilizacji, w tym prehistorii, ewolucji ludzkości jako całości oraz ekstrapolacji dotyczącej możliwej przyszłości człowieka.

</doc>
<doc id="517396" url="https://pl.wikipedia.org/wiki?curid=517396" title="Amphiprion ocellaris">
Amphiprion ocellaris



</doc>
<doc id="517397" url="https://pl.wikipedia.org/wiki?curid=517397" title="Faraon (gra komputerowa)">
Faraon (gra komputerowa)

Faraon ("ang. Pharaoh") – komputerowa gra strategiczna wyprodukowana w 1999 roku przez studio Impression Games i wydana w 1999 roku przez Sierrę Entertainment.
Gra jest osadzona w realiach starożytnego Egiptu. Gracz wciela się w rolę przywódcy osady, stopniowo zdobywając coraz bardziej zaszczytne stanowiska w hierarchii, a pod koniec gry grając jako faraon.
Rozgrywka.
Gra podzielona jest na etapy będące kolejnymi miastami do zbudowania, które gracz zalicza po kolei w ramach pięciu okresów: Genezy, Archaicznego, Starego Państwa, Średniego Państwa i Nowego Państwa. Rozgrywka jest częściowo nieliniowa. W niektórych momentach można wybrać miasto, w którym przyjdzie prowadzić grę. Najczęściej jednym z warunków ukończenia kolejnego etapu jest odpowiednia liczba domów na określonym poziomie.
W kolejnych miastach należy tworzyć miejsca przeznaczone do budowy domów, a także infrastrukturę. W grze zastosowano schemat rozwoju poszczególnych budynków – kolejne stadia wymagają dostępu do nowych udogodnień, początkowo prostych (na przykład dostęp do źródła wody czy żywności z bazaru), poprzez bardziej skomplikowane (na przykład opieka medyczna w miejscu zamieszkania), aż po bardzo wyszukane (dostęp do artykułów luksusowych i świątyń kilku bóstw).
W grze występują także elementy religii (konieczność utrzymania dobrych stosunków z jednym lub większą liczbą spośród pięciu bóstw: Ozyrysem, Ra, Ptah, Setem i Bastet), prowadzenia wojen, handlu i zarządzania finansami miasta. Oprócz odpowiedniej liczby domostw o określonym standardzie, często konieczne jest uzyskanie wysokich wskaźników kultury, dobrobytu i opinii Królestwa.
Ważnym elementem gry jest także budowa monumentów (piramid, mastab, obelisków i innych) oraz wkładanie do nich odpowiednich datków pogrzebowych. W przeciwieństwie do innych budowli w grze, monumenty powstają stopniowo i wymagają wielkich nakładów pracy i środków, jednak o ile występują w danym etapie gry, zawsze są elementem koniecznym do jego ukończenia.
W toku gry gracz może korzystać z pomocy doradców, odpowiedzialnych za poszczególne dziedziny życia w mieście i uaktywniających się stopniowo w miarę przechodzenia kolejnych poziomów gry.
Odbiór gry.
Gra została dobrze przyjęta, IGN ocenił grę 9/10, GameSpot 8,2/10 natomiast Eurogamer 7/10. Według recenzentów mimo podobieństw do "Caesar III" gra wnosi powiew świeżości w ten gatunek gier, przyciąga złożonym schematem rozbudowy miasta i muzyką.
Kleopatra: Królowa Nilu.
Rozszerzenie gry "Faraon", zawierające 14 nowych scenariuszy rozpoczynających się tuż po zakończeniu misji z "Faraona". Dodatek jest samodzielną grą i nie wymaga podstawowej wersji gry.
"Kleopatra: Królowa Nilu" wprowadza nowe monumenty takie jak grobowce Doliny Królów czy latarnia morska na Faros oraz wiele nowych budynków. Zostały dodane również nowe zagrożenia w postaci gradobicia oraz szarańczy. Ponadto gra wprowadza nowych przeciwników w postaci Persów, Macedończyków oraz Rzymian. Oprócz tego usprawniono aspekt techniczny, dodano wiele skrótów klawiaturowych, komend sterujących czy możliwość przyspieszenia czasu wznoszenia budynków.
Premiera dodatku odbyła się 28 lipca 2000, natomiast w Polsce gra została wydana miesiąc później tj. 28 sierpnia 2000.
W 2001 "Faraon" oraz "Kleopatra: Królowa Nilu" zostały wciągnięte przez Ministerstwo Edukacji Narodowej na listę pomocy dydaktycznych dla szkół ponadpodstawowych i gimnazjów.
23 marca 2001 został wydany "Faraon: Złota Edycja" (ang. "Pharaoh: Gold)" zawierający podstawową wersję gry oraz dodatek.

</doc>
<doc id="517400" url="https://pl.wikipedia.org/wiki?curid=517400" title="Młodzieżowa Orkiestra Kameralna „Concerto Lamelli”">
Młodzieżowa Orkiestra Kameralna „Concerto Lamelli”

Młodzieżowa Orkiestra Kameralna „Concerto Lamelli”, powstała z inicjatywy dyrygenta Wiesława Grzegorskiego, na przełomie 1991/1992 roku.
Orkiestra działa pod patronatem Śródmiejskiego Ośrodka Kultury w Krakowie mieszczącego się w zabytkowej Kamienicy Lamellich (ul. Mikołajska 2 w Krakowie), skąd zaczerpnięta została nazwa orkiestry. W zespole muzyków orkiestry występują studenci Akademii Muzycznej oraz uczniowie i absolwenci krakowskich średnich szkół muzycznych. Orkiestra występuje również z towarzyszeniem chóru "Canticum Novum", działającego również w Śródmiejskim Ośrodku Kultury. W repertuarze orkiestry dominuje muzyka instrumentalna baroku. 
Orkiestra prezentowała swą muzykę również poza granicami kraju: Francja – 1996, Włochy – 1997, Ukraina (Dni Krakowa we Lwowie) – 1998, Litwa (Dni Krakowa w Wilnie) – 1999.

</doc>
<doc id="517411" url="https://pl.wikipedia.org/wiki?curid=517411" title="Concerto Lamelli">
Concerto Lamelli



</doc>
<doc id="517416" url="https://pl.wikipedia.org/wiki?curid=517416" title="Satisfaction">
Satisfaction



</doc>
<doc id="517419" url="https://pl.wikipedia.org/wiki?curid=517419" title="Nowy Robotnik (miesięcznik)">
Nowy Robotnik (miesięcznik)



</doc>
<doc id="517421" url="https://pl.wikipedia.org/wiki?curid=517421" title="Psałterz wrześniowy">
Psałterz wrześniowy

Psałterz wrześniowy – oratorium Piotra Rubika i Zbigniewa Książka. Dwupłytowy album koncertowy ukazał się 23 października 2006 roku nakładem wytwórni muzycznej Magic Records w dystrybucji Universal Music Polska. Jest to trzecia i ostatnia część "Tryptyku Świętokrzyskiego".
Autorem libretta jest Zbigniew Książek, a muzykę skomponował Piotr Rubik. Warstwę wokalną stanowią: Joanna Słowińska, Dorota Jarema, Małgorzata Markiewicz, Janusz Radek, Przemysław Branny, Maciej Miecznikowski, jako narrator wystąpił Igor Michalski.
Płytę promowały piosenki „Psalm dla ciebie” i „Psalm kochania”
21 marca 2007 roku płyta uzyskała miano podwójnie diamentowej.
Informacje o wydawnictwie.
Prapremiera miała miejsce 11 września 2006 roku w Kielcach w Hali Legionów przy ulicy Bocznej, w piątą rocznicę ataku na World Trade Center w Nowym Jorku. Premiera odbyła się 13 września w Radomiu, premiera telewizyjna oratorium miała miejsce 1 i 2 listopada 2006. W koncercie wystąpili soliści: Joanna Słowińska, Dorota Jarema, Małgorzata Markiewicz, Janusz Radek, Przemysław Branny, Maciej Miecznikowski, jako narrator Igor Michalski oraz orkiestra Filharmonii Świętokrzyskiej, Chór Kameralny „Fermata” i chór Akademii Świętokrzyskiej.
Tematami "Psałterza wrześniowego" są: sens wiary, znaczenie zła na świecie, bieda, fanatyzm prowadzący do ataków terrorystycznych, pogwałcenie Prawa Bożego, nadzieja i miłość.
Single.
Płytę promowały piosenki „Psalm dla ciebie” w wykonaniu Janusza Radka i Małgorzaty Markiewicz. Teledysk do utworu ukazał się 2 września 2006 roku. Oraz piosenka „Psalm kochania” w wykonaniu Joanny Słowińskiej i Macieja Miecznikowskiego. Teledysk do piosenki ukazał się 17 marca 2007 roku.
Sprzedaż.
21 marca 2007 roku płyta uzyskała miano podwójnie diamentowej jako pierwsza w historii przyznawania w Polsce tej certyfikacji.

</doc>
<doc id="517422" url="https://pl.wikipedia.org/wiki?curid=517422" title="Nokia 9300i">
Nokia 9300i

Nokia 9300i – telefon komórkowy należący do grupy smartfonów firmy Nokia z serii 80. Następca telefonu Nokia 9300.
Jest wyposażony w pełną klawiaturę (QWERTY) i dwa wyświetlacze o 65 536 kolorach (wewnętrzny wyświetlacz w wymiarach 640×200 pikseli). Działa w oparciu o system operacyjny Symbian 7.0 series 80.
Praktycznie jest to klon telefonu Nokia 9300 z tym że dodana jest obsługa Wi-fi i słownik T9 w module telefonu.

</doc>
<doc id="517430" url="https://pl.wikipedia.org/wiki?curid=517430" title="Nokia 9500 Communicator">
Nokia 9500 Communicator

Nokia 9500 Communicator – telefon komórkowy należący do segmentu smartfonów firmy Nokia, wprowadzony w 2004. Wyposażony jest w pełną klawiaturę (QWERTY) i dwa wyświetlacze o 65 536 kolorach każdy (zewnętrzny o rozdzielczości 128x128 pikseli i wewnętrzny o rozdzielczości 640x200 pikseli). Telefon składa się właściwie z dwóch oddzielnych modułów połączonych taśmą komunikującą ze sobą obie części. Pierwszą z nich jest odpowiedzialna za funkcje telefonu platforma S40. Druga to już właściwa platforma z Symbianem S80, oraz wszystkimi funkcjami systemu operacyjnego. Smartfon nie posiada wibratora.
Funkcjonalność.
Starsze oprogramowanie pisane pod telefony z serii Communicator jest w około 90% kompatybilne z Nokią 9500.

</doc>
<doc id="517436" url="https://pl.wikipedia.org/wiki?curid=517436" title="Kevin O’Flanagan">
Kevin O’Flanagan

Kevin O’Flanagan (ur. 10 czerwca 1919 w Dublinie, zm. 26 maja 2006 tamże) – irlandzki sportowiec, specjalista medycyny sportowej, działacz sportowy, członek Międzynarodowego Komitetu Olimpijskiego.
Studiował m.in. na uniwersytecie w Dublinie. Kierował narodowym instytutem rehabilitacji oraz obradami międzynarodowego kongresu rehabilitacji w Dublinie w 1969. Był członkiem brytyjskiej komisji medycznej w czasie olimpiady w Londynie w 1948, a w latach 1960–1976 lekarzem kadry olimpijskiej. Pełnił funkcję wiceprezydenta Komitetu Olimpijskiego Irlandii. Ogłosił szereg publikacji dotyczących kontuzji sportowych.
W 1976 został wybrany na członka Międzynarodowego Komitetu Olimpijskiego, brał udział w pracach Komisji Medycznej MKOl (1980–1994) oraz Komisji ds. Programu Letnich Igrzysk Olimpijskich (1993–1994). W 1995 otrzymał godność członka honorowego MKOl.
W młodości uprawiał kilka dyscyplin sportowych, największe sukcesy odnosząc w lekkoatletyce (mistrz Irlandii w skoku w dal oraz w biegach na 60 i 100 jardów), piłce nożnej i rugby union.

</doc>
<doc id="517438" url="https://pl.wikipedia.org/wiki?curid=517438" title="Sławomir Wojciechowski">
Sławomir Wojciechowski

Sławomir Wojciechowski (ur. 6 września 1973 w Gdańsku) – polski piłkarz występujący na pozycji pomocnik, były czterokrotny reprezentant Polski, brązowy medalista Mistrzostw Europy U-16 z 1990. Grał m.in. w Lechii Gdańsk, której jest wychowankiem, Zawiszy Bydgoszcz, GKS Katowice, FC Aarau, Bayernie Monachium, RKS Radomsko, Victorii Kolonia i Olimpii Grudziądz. Mało znanym faktem jest, że wraz z Bayernem Monachium triumfował w Lidze Mistrzów 2000/01.
Kariera klubowa.
Na początku stycznia 2000 roku Wojciechowski za kwotę 1,5 miliona marek przeniósł się ze szwajcarskiego FC Aarau do Bayernu Monachium, podpisując dwuipółletni kontrakt z mistrzem Niemiec. W klubie zadebiutował 12 lutego 2000 w wyjazdowym meczu ligowym przeciwko SpVgg Unterhaching (wygrana 2:0), zmieniając w ostatniej minucie Paulo Sérgio. W tym samym sezonie (1999/2000) wystąpił także w rozgrywkach Pucharu Niemiec (półfinałowe zwycięstwo z Hansą Rostock 3:2) oraz grupowym spotkaniu 2. rundy Ligi Mistrzów z Dynamem Kijów (porażka 0:2). 8 kwietnia w domowym meczu z SSV Ulm 1846 strzelił swego jedynego gola w Niemczech, ustalając wynik potyczki na 4:0. Sezon zakończył jako mistrz Niemiec oraz zdobywca Pucharu Niemiec.
Latem 2000 roku wystąpił w finale Pucharu Ligi Niemieckiej (1 sierpnia), w którym Bayern pokonał Herthę 5:1. Oprócz tego, w sezonie 2000/01 zagrał jeszcze tylko w spotkaniu 1. rundy Pucharu Niemiec (26 sierpnia 2000 przeciwko FC Schönberg 95, wygrana 4:0), zastępując na ostatnich 6 minut Mehmeta Scholla. Był to jego ostatni występ podczas 1,5-rocznego pobytu w Bayernie. W sezonie 2000/2001 nie wystąpił w ani jednym spotkaniu Bundesligi, gdzie Bayern sięgnął po tytuł mistrzowski.
W sezonie 2000/01 roku wraz z Bayernem Monachium został triumfatorem Ligi Mistrzów. W tej edycji nie rozegrał ani minuty, ale znajdował się na liście zgłoszonych zawodników. 
W sumie wystąpił w 7 meczach: trzech Bundesligi (64 minuty, 1 gol), dwóch Pucharu Niemiec (21 minut), jednym Ligi Mistrzów (90 minut) i finale Pucharu Ligi (90 minut).
Po zakończeniu sezonu został odsprzedany do FC Aarau.
Kariera reprezentacyjna.
Grając w reprezentacji juniorów, zdobył w 1990 brązowy medal Mistrzostw Europy do lat 16.
W drużynie seniorskiej debiutował 14 lutego 1997 roku w zespole prowadzonym przez Antoniego Piechniczka. Spotkanie rozegrał do 65 minut w którym to Reprezentacja Polski zremisował z Litwą 0:0. Ostatni mecz w barwach narodowych rozegrał 29 września 1997 za kadencji Janusza Wójcika w wygranym 2:0 spotkaniu z Reprezentacją Litwy. W spotkaniu tym wystąpili również Jerzy Brzęczek i Cezary Kucharski.
Życie osobiste.
W Lechi Gdańsk debiutował mając 15 lat 7 miesięcy i 23 dni jako namłodszy zawodnik w historii klubu. Po zakończeniu kariery zajął się szkoleniem młodzieży w Akademii Pomorskiej.
Syn Sławomira Wojciechowskiego, Kamil jest również piłkarzem.
Cytaty.
"To bardzo dobry piłkarz, pod względem umiejętności nie miałem do niego zastrzeżeń, ale mentalnie nie był gotowy na Bayern. Brakowało mu genu zwycięzcy" Ottmar Hitzfeld

</doc>
<doc id="517441" url="https://pl.wikipedia.org/wiki?curid=517441" title="Loon">
Loon

Loon, właściwie Amir Junaid Muhadith (ur. Chauncey Lamont Hawkins, 20 czerwca 1975 w Harlemie w Nowym Jorku) - amerykański raper i piosenkarz R&amp;B.
Uwagę na siebie zwrócił współpracą z Puff Daddym. W połowie 2002 r. Puff Daddy z udziałem Loona oraz Ushera nagrał piosenkę "Need A Girl (Part One)", która okazała się wielkim sukcesem.
Również inni wykonawcy angażowali go do nagrania swoich utworów, m.in. Toni Braxton w "Hit The Freeway".
W 2004 roku Loon opuścił wytwórnię płytową Bad Boy Records należącą do P. Diddiego i założył swoją własną Boss Up Entertainment.
Jest muzułmaninem.
Dyskografia.
Opracowano na podstawie źródła.

</doc>
<doc id="517448" url="https://pl.wikipedia.org/wiki?curid=517448" title="Droga światła">
Droga światła

Droga światła (łac. "Via lucis") – nabożeństwo odprawiane w Kościele katolickim w okresie wielkanocnym. Nabożeństwo powstało we Włoszech w 1988 roku w rodzinie salezjańskiej. Inspiracją do jej powstania były freski z katakumb św. Kaliksta w Rzymie przedstawiające zmartwychwstanie Jezusa Chrystusa, który przechodzi z ciemności do światła (stąd nazwa Droga Światła). W latach 90. nabożeństwo było stopniowo rozpowszechniane na całe Włochy. Droga Światła została umieszczona w oficjalnym modlitewniku na Wielki Jubileusz Roku 2000. W 2002 roku została oficjalnie zatwierdzona przez rzymską Kongregację ds. Kultu Bożego i Dyscypliny Sakramentów. Od tamtego czasu w wielu parafiach na świecie wprowadzono jej odprawianie.
Głównym celem tego nabożeństwa jest podkreślenie znaczenia czasu wielkanocnego w Kościele. Zmartwychwstanie Jezusa Chrystusa jest dla chrześcijan kluczowym wydarzeniem w przeżywaniu wiary, jednak brakuje rozważania tej tematyki poza liturgią. Jest to prawdopodobnie wynik akcentowania duchowości pasyjnej, a więc związanej z męką i śmiercią Chrystusa (w efekcie zrodziły się popularne w wielkim poście nabożeństwa: droga krzyżowa czy Gorzkie żale).
Droga Światła i Droga Krzyżowa mają sobie wzajemnie odpowiadać. O ich podobieństwie przypominają łacińskie nazwy: "Via Crucis" (droga krzyża) i "Via Lucis" (droga światła). Identyczna jest liczba stacji. Proponowane stacje drogi światła oparte są na wydarzeniach odnotowanych w Nowym Testamencie. Są to:
Należy zaznaczyć, iż ze względu na małą popularność tego nabożeństwa jego ostateczny kształt nie jest jeszcze ustalony. Nie ma też żadnych sugestii, jak często i w jakie dni ma się ono odbywać. Dobrze jeśli to nabożeństwo jest odprawiane po zapadnięciu zmroku, aby podkreślić symbolikę światła. Jeśli to możliwe, droga światła powinna mieć formę procesji. Wówczas na jej czele jest niesiony paschał, krzyż z czerwoną stułą lub figura Zmartwychwstałego i ewangeliarz. Wierni niosą zapalone świece. Przy każdej stacji powtarza się wezwanie, które również nie ma jeszcze jednolitej formy; można wybrać jedną z trzech wersji:

</doc>
<doc id="517449" url="https://pl.wikipedia.org/wiki?curid=517449" title="Ziemowit III">
Ziemowit III



</doc>
<doc id="517453" url="https://pl.wikipedia.org/wiki?curid=517453" title="Ziemowit I">
Ziemowit I



</doc>
<doc id="517455" url="https://pl.wikipedia.org/wiki?curid=517455" title="Bieluch">
Bieluch

 Duch Bieluch – legendarny opiekun chełmskich Podziemi Kredowych, strażnik ukrytych tam skarbów. Według legendy jest on duchem widniejącego na herbie Chełma białego niedźwiedzia.
Można go spotkać, podczas zwiedzania, w jednej z komór podziemi. Wynurza się z mroku, a następnie opowiada o tym jak straszył złodziei i poszukiwaczy skarbów. Na zakończenie swoich opowieści obiecuje, że spełni jedno życzenie wypowiedziane w ciemności z ręką położoną na kredowej ścianie w "Komnacie Życzeń".
Według legendy jest on duchem białego niedźwiedzia. Zwierzę mieszkało w kredowej jaskini na Chełmskiej Górze pod trzema dębami. Pewnego dnia po powrocie z łowów niedźwiedź zastał przy swojej kryjówce chram i zapalony wieczny znicz. Oślepiony blaskiem ognia zniknął w kredowych podziemiach. Wychodził tylko wtedy, gdy ziemia chełmska była w niebezpieczeństwie.
Propagatorem legend o duchu i białym niedźwiedziu jest Longin Jan Okoń. Wydał on m.in. książki pt. "Legendy Chełmskie" (1967), "Opowieści niedźwiedziego grodu" (1973) i "Ludowe zagadki chełmskie" (1975).

</doc>
<doc id="517457" url="https://pl.wikipedia.org/wiki?curid=517457" title="Ziemowit II">
Ziemowit II



</doc>
<doc id="517458" url="https://pl.wikipedia.org/wiki?curid=517458" title="Paneuropeizm">
Paneuropeizm



</doc>
<doc id="517459" url="https://pl.wikipedia.org/wiki?curid=517459" title="Budomel">
Budomel

Budomel – potoczna nazwa niewykończonego budynku w Poznaniu, na osiedlu Strzeszyn przy ul. Suwalskiej. Jest to kompleks dwóch budynków połączonych łącznikiem, budowany pod koniec lat 70. XX wieku z przeznaczeniem na Centralny Ośrodek Doskonalenia Kadr i Upowszechniania Postępu w Rolnictwie wraz ze stałą wystawą rolniczą.
Wygląd zewnętrzny i wewnętrzny.
Budomel to kompleks dwóch budynków. Pierwszy, niższy, składa się z dwóch kondygnacji naziemnych oraz piwnicy. Kondygnacje naziemne mają wysokość ok. 5 m. Spora wysokość, jak i duża ilość filarów podtrzymujących stropy sugerują pomieszczenie na parking. Integralną częścią niższego budynku jest także ogromna hala niewiadomego przeznaczenia. Drugi budynek kompleksu ma dziewięć kondygnacji naziemnych. Pierwsze dwie mają taką samą wysokość, jak w pierwszym budynku. Trzecia kondygnacja pozbawiona jest okien; rozwiązanie typowe dla magazynów i pomieszczeń gospodarczych. Kondygnacje 4-8. są typowe dla obiektów hotelowych - na każdej znajdują się 32 pokoje. Pośrodku każdego piętra znajduje się sporej wielkości hall z niezabezpieczonymi wejściami do szybów wind. W obiekcie znajdują się trzy klatki schodowe - jedna pośrodku i po jednej na każdym z końców budynku. Ostatnią kondygnację stanowi poddasze. Rozpościera się stamtąd widok na panoramę miasta.
Aktualny stan obiektu.
Obiekt jest w dużym stopniu zdewastowany. Wiele elementów wyposażenia zostało wymontowane przez zbieraczy złomu. Tylko nieznaczna część okien balkonowych zawiera metalowe barierki chroniące przed wypadnięciem. Szyby wind są również niezabezpieczone (oprócz jednego piętra, gdzie zalepiono je taśmami), co stwarza zagrożenie dla bezpieczeństwa zwiedzających. Budynek nie został uznany za grożący zawaleniem, jednak pewne elementy konstrukcji, zwłaszcza dachu i wyższych pięter, nie wyglądają zbyt pewnie i są narażone na niszczące działanie wody i śniegu. Budynek jest uznawany za niebezpieczny, co roku dochodzi tam do wypadków, głównie młodzieży (m.in. w 2008 zginął tu 28-letni mężczyzna zwiedzający obiekt). W lipcu 2009 r. Powiatowy Inspektor Nadzoru Budowlanego nakazał ogrodzić teren wokół budynku. Posesja posiada dozór pełniony przez agencję ochroniarską.
We wrześniu 2021 rozpoczęła się rozbiórka budynku.
Sytuacja prawna.
Budynek i przyległe tereny stanowią własność osób, które wykupiły mieszkania od prywatnego inwestora, który uciekł za granicę. Poznańska firma Nickel stara się odkupić wszystkie udziały własności budynku, aby móc go wyburzyć i zrealizować swoje plany budowlane.

</doc>
<doc id="517460" url="https://pl.wikipedia.org/wiki?curid=517460" title="Administracja państwowa">
Administracja państwowa

Administracja państwowa – funkcja państwa polegająca na praktycznym i bezpośrednim wykonywaniu jego zadań, odróżniana od funkcji ustawodawczej i od wymiaru sprawiedliwości; także zespół organów państwa pełniących tę funkcję. 
Określenie to stosowano w Polsce od zmian ustrojów z 1950 i 1952 do 1990 na oznaczenie zespołu zadań administracji państwowej, jak też wykonujących je organów: naczelnych i centralnych (ministrowie, kierownicy urzędów centralnych) oraz terenowych (terenowe organy od 1972 i 1975 – wojewodowie, prezydenci miast, naczelnicy miast, gmin i dzielnic). Wraz z wprowadzeniem samorządu terytorialnego w 1990, administrację państwową zaczęto również nazywać administracją rządową.
Organy administracji państwowej.
Organy administracji państwowej ze względu na terytorialny zasięg działania można podzielić na:
Organy naczelne administracji państwowej.
Organy naczelne mają następujące cechy:
Naczelne organy administracji stanowią:
1. Prezydent:
2. Rada Ministrów:
3. Prezes Rady Ministrów:
4. Ministrowie.
Do najważniejszych funkcji ministra należy:
Organy centralne administracji państwowej.
Organy centralne administracji (inaczej urzędy centralne) działają na podstawie właściwych ustaw czy statutów nadawanych przez Prezesa Rady Ministrów w drodze rozporządzenia i regulaminów organizacyjnych nadawanych przez kierownika urzędu w drodze zarządzenia.
Za najbardziej typowe urzędy centralne uważa się:
Funkcje urzędów centralnych:
Organy terenowe administracji państwowej.
Terenową administrację na terenie województwa sprawują:
Na szczeblu wojewódzkim administracją kieruje wojewoda, który:

</doc>
<doc id="517468" url="https://pl.wikipedia.org/wiki?curid=517468" title="SYBIR">
SYBIR

SYBIR (System Bankowych Izb Rozliczeniowych) – dawny polski analogowy system rozliczeń międzybankowych oparty na dokumentach papierowych działający w latach 1993–2004.
Opis.
Prace nad budową systemu rozpoczęły się w 1992 w Bydgoszczy i były prowadzone przez Narodowy Bank Polski. System został uruchomiony w 1993 przez Krajową Izbę Rozliczeniową (KIR). Zlecenia przelewów przyjmowane były w formie dokumentów papierowych w oddziałach banków i przekazywane do punktów sortujących. Stamtąd, poprzez centra dystrybucji, rozwożone były do banków docelowych w celu zaksięgowania środków. Rozwożeniem dokumentów zajmowała się Krajowa Izba Rozliczeniowa. Początkowo system opierał się o ośrodki rozliczeniowe NBP, później zadania rozliczania przelewów przejmowała stopniowo KIR.
Rozliczenie przelewu zajmowało 22 godziny dla 99,9% poleceń przelewu, a czeku 3 dni robocze.
System został zamknięty w roku 2004. Obecnie rozliczenia międzybankowe odbywają się wyłącznie drogą elektroniczną (m.in. systemy Elixir, Express Elixir, Euro Elixir, BlueCash, BLIK).

</doc>
<doc id="517472" url="https://pl.wikipedia.org/wiki?curid=517472" title="Mepedryna">
Mepedryna



</doc>
<doc id="517473" url="https://pl.wikipedia.org/wiki?curid=517473" title="Stadio delle Alpi">
Stadio delle Alpi

Stadio delle Alpi (wł. "Stadion Alpejski") – nieistniejący już stadion sportowy, należący dawniej do klubu Juventus F.C..
Stadio delle Alpi został wybudowany w 1990 roku na potrzeby Mistrzostw Świata w piłce nożnej, których Włosi byli gospodarzami. Po dwóch latach budowy największą trudnością okazało się nadanie nazwy dla nowej areny piłkarskiej. Propozycje nadania takich nazw jak "Meeting" czy "Agora" szybko zostały porzucone przez radę miasta. Wówczas to pomyślano o górach Alpach, u podnóży których leży Turyn. Stąd też wzięła się nazwa – Stadio delle Alpi. Stadion miał teoretyczną pojemność 70 040 miejsc, ale ze względów bezpieczeństwa zmniejszono jego pojemność najpierw do 67 000, a potem do 60 000 miejsc. Stadion obecnie nie istnieje, a na jego miejscu w latach 2009–2011 wybudowano nowy, typowo piłkarski obiekt, Juventus Stadium.
Historia.
Oficjalne otwarcie nastąpiło 31 maja 1990 roku, podczas specjalnie zorganizowanego na tę okazję piłkarskiego meczu towarzyskiego pomiędzy jedenastką gwiazd Juventusu i AC Torino a portugalskim zespołem FC Porto, który przegrał 3:4. Od 1990 obie turyńskie I-ligowe drużyny piłkarskie rozgrywały swoje mecze na Stadio delle Alpi, który należał do miasta.
Podczas Mistrzostw Świata w Piłce Nożnej 1990, na Stadio delle Alpi odbył się półfinałowy mecz pomiędzy Niemcami a Anglią. Mecz przyciągnął 62 628 widzów. Stadion zaprojektowany był na 70 040 miejsc, ale ze względów na bezpieczeństwo UEFA i FIFA zażądała zmniejszenia liczby miejsc do 60 000, aby skutecznie można było rozdzielić kibiców przeciwnych drużyn. Rekordową liczbę widzów na stadionie zarejestrowano podczas półfinału Ligi Mistrzów pomiędzy Juventusem i Realem Madryt 15 maja 2003 roku. Mecz ten oglądało na stadionie 67 229 widzów. Najczęściej jednak mecze piłkarskie rozgrywane na tym stadionie nie przyciągały więcej niż 40 000 widzów, co powodowało, że obiekt był nierentowny.
Prezydent Juventusu, Gianni Agnelli już od początku istnienia stadionu wyrażał swoje niezadowolenie. Uważał, że przez bieżnie znajdujące się wokół murawy, trybuny były zbyt daleko, przez co widoczność była bardzo słaba. Dystans od najdalszych rzędów do murawy wynosił 162 metry, co uniemożliwiało dojrzenie piłki. Stadion nie posiadał żadnego miejsca, w którym lekkoatleci mogliby się rozgrzewać, a na samej bieżni zabrakło jednego toru, aby móc rozgrywać międzynarodowe zawody lekkoatletyczne. Stadion nie posiadał żadnych urządzeń dla lekkoatletów. W rezultacie na stadionie odbyły się tylko jedne zawody lekkoatletyczne – w 1993 roku.
Zbyt wysokie koszty utrzymania stadionu doprowadziły do napiętej sytuacji między klubami piłkarskimi i władzami miasta. W 2003 zmiany w radzie miasta pozwoliły na satysfakcjonujące rozwiązanie dla obu turyńskich klubów piłkarskich. Władze Juventusu nabyły od miasta stadion wraz z przyległym terenem za 24 miliony euro. Juventus zaplanował wybudować na wolnym terenie wokół stadionu centrum handlowe oraz park rozrywki. AC Torino przeniosło się na mniejszy, ale popularniejszy wśród mieszkańców miasta obiekt, tj. Stadio Olimpico di Torino. Miasto obiecało wsparcie przy przebudowie Stadio Olimpico di Torino, co pozwoliło zwiększyć jego pojemność do 25 tysięcy miejsc. Do czasu przenosin w 2006 Torino było dzierżawcą Stadio delle Alpi. W 2006 roku Juventus stał się jedynym klubem piłkarskim grającym na Stadionie Alpejskim. W 2011 roku w miejsce wcześniej wyburzonego Stadio delle Alpi otwarto nowy obiekt, Juventus Stadium
13 września 1994 roku na stadionie odbył się koncert legendarnej grupy Pink Floyd. Był to jeden z wielu koncertów podczas światowej trasy koncertowej "94 Division Bell Tour" promującej album "The Division Bell".
Trybuny.
Cały stadion Alpejski był podzielony na trzy poziomy: najniższy (pierwszy), środkowy (drugi) oraz najwyższy (trzeci). Ze względu na niekorzystne usytuowanie trybun, rzędy pierwsze i ostatnie prawie nigdy nie były zajęte przez kibiców.
La Curva Scirea.
Położona była za bramką, co wcale nie ograniczało popularności, jaką się cieszyła. Trybuna La Curva Scirea była miejscem, gdzie przebywały najbardziej zagorzali kibice "Bianconerich". Choć cała trybuna była wyposażona w miejsca siedzące, rzadko zdarzało się by ktoś z nich korzystał. Najłatwiej było dostać bilety na poziomie pierwszym. Na poziomie drugim, miejsca zajmowali w całości kibice posiadający roczne karnety. Pojemności wszystkich trzech poziomów wynosiła 15 260 miejsc.
La Curva Nord.
Trybuna La Curva Nord znajdowała się po przeciwnej stronie La Curva Scirea. Położona była ona za bramką, zaś zasiadali na niej przede wszystkim kibice zrzeszeni w "Centro Juventus Club".
La Tribuna Est.
Tribuna Est z założenia zarezerwowana była dla rodzin przychodzących na stadion. Jest to miejsce, gdzie można było usiąść i spokojnie obejrzeć cały mecz. Była dużo tańsza niż La Tribuna Ovest i niemalże zawsze można było na nią nabyć bilety. W lewej jej części wydzielono sektor zarezerwowany dla kibiców drużyn przyjezdnych, który był oddzielony od pozostałych sektorami buforowymi.
La Tribuna Ovest.
Była to najdroższa trybuna na Stadio Delle Alpi. Drugi poziom był zarezerwowany w całości dla prasy, komentatorów i ważnych osobistości. Znajdowały się tam loże honorowe. Na pierwszy i trzeci bilety można było nabyć zawsze, ponieważ ze względu na cenę sprzedawały się najgorzej. Tylko kilka razy w historii zdarzyło się, by zabrakło na niej wolnych miejsc.
Zmiany na Stadionie Alpejskim.
Projekt przebudowy.
Przebudowa Stadionu Alpejskiego potrwa prawdopodobnie do roku 2008. W projekcie przebudowy przewiduje się całkowite usunięcie bieżni. Powstał także pomysł stworzenia szklanego dachu okrywającego stadion, dzięki czemu można go będzie użytkować niezależnie od warunków atmosferycznych. W projekcie pojemność stadionu zmniejszono do 41 tysięcy. Umożliwi to wyprzedaż biletów niemal na każdy mecz. Jednak tak mała liczba miejsc wywołała protesty wśród fanów Juventusu. Przewiduje się również wydzierżawienie części powierzchni kuluarów stadionu, aby zwiększyć jego rentowność przy zachowaniu dużej jego pojemności. Nowy obiekt nie będzie miał owalnych kształtów jak obecny. Będzie wybudowany na planie kwadratu, zaś najbliższe miejsca znajdą się w odległości 10-15 metrów od murawy.
Realizacja i kłopoty.
Pod koniec sezonu 2005/06 wyszła na jaw afera Calciopoli, która polegała na udowodnieniu kilku klubom włoskiej Serie A, że uzgadniały one wyniki części meczów. Wyrokiem, który zapadł 14 lipca 2006 roku, Juventus F.C. został zdegradowany do Serie B, odebrano mu tytuły mistrzowskie wywalczone w sezonach 2004/2005 oraz 2005/2006 oraz zakazano występów w kolejnej edycji Ligi Mistrzów.
Spowodowało to konieczność zmiany projektu i harmonogramu przebudowy stadionu. Wedle nowych założeń obiekt ma pomieścić około 42 tysięcy widzów. Otwarcie obiektu przesunięto na rok 2011.
W sezonie 2006/07 Juventus, grający w Serie B korzystał z obiektu AC Torino. W związku z poszukiwaniem funduszy na rozbudowę stadionu, Juventus opracował nową strategię finansowania przebudowy delle Alpi. Mecze Juventusu i Torino na których przewiduje się dużą frekwencję rozgrywane będą na modernizowanym Stadio delle Alpi, zaś pozostałe spotkania na mniejszym obiekcie - Stadio Olimpico di Torino.
Mistrzostwa Świata 1990.
Stadion został wybudowany specjalnie na Mistrzostwa Świata 1990. Rozegrano na nim łącznie 5 spotkań - 3 fazy grupowej oraz 2 fazy pucharowej.

</doc>
<doc id="517476" url="https://pl.wikipedia.org/wiki?curid=517476" title="Bush">
Bush

Muzyka:
Osoby o nazwisku "Bush":
Miejscowości o nazwie "Bush" w USA:
Gminy w USA:
Inne:
Zobacz też:

</doc>
<doc id="517479" url="https://pl.wikipedia.org/wiki?curid=517479" title="Madżong jednoosobowy">
Madżong jednoosobowy

Madżong, Mahjong jednoosobowy (ang. "mahjong solitaire") – gra jednoosobowa, w której zadaniem gracza jest usuwanie par jednakowych kamieni z planszy, aż do całkowitego jej oczyszczenia. Wzory kamieni pochodzą z chińskiej gry madżong. 
Na początku gry 144 kamienie są tasowane, po czym zostają ułożone w określony, składający się z kilku warstw wzór początkowy. Gracz po kolei usuwa z planszy pary jednakowych kamieni. Usuwać można tylko kamienie, które nie są zablokowane. Za „zablokowany” uznaje się kamień, który jest zakryty (nawet częściowo) przez leżący na nim inny kamień, lub też sąsiaduje z dwoma innymi kamieniami z lewej i z prawej strony. Wszystkie kamienie biorące udział w grze występują w czterech egzemplarzach. Wyjątkiem są kamienie z dwóch specjalnych grup (kwiaty i pory roku), które występują po jednym egzemplarzu, wobec czego można je usuwać w dowolnych kombinacjach (dowolne dwa kamienie z danej grupy stanowią poprawną parę). Gra kończy się, gdy zdjęte zostaną wszystkie kamienie bądź gdy gracz nie ma dalszej możliwości ruchu. 
Madżong jednoosobowy powstał prawdopodobnie w 1981 roku, jako gra komputerowa stworzona przez Brodiego Lockarda na University of Illinois. W kolejnych latach powstało wiele innych komputerowych wersji tej gry. Do najbardziej znanych należą "Shanghai", wydana w 1986 roku przez firmę Activision, oraz "Taipei", dołączona w 1990 roku do zestawu Microsoft Entertainment Pack. W grę można też oczywiście grać bez komputera, za pomocą zwykłych kamieni do madżonga. 

</doc>
<doc id="517480" url="https://pl.wikipedia.org/wiki?curid=517480" title="Pozycje seksualne">
Pozycje seksualne



</doc>
<doc id="517481" url="https://pl.wikipedia.org/wiki?curid=517481" title="Mahjongg">
Mahjongg



</doc>
<doc id="517483" url="https://pl.wikipedia.org/wiki?curid=517483" title="Kulik">
Kulik



</doc>
<doc id="517487" url="https://pl.wikipedia.org/wiki?curid=517487" title="Wiluś E. Kojot i Struś Pędziwiatr">
Wiluś E. Kojot i Struś Pędziwiatr

Wiluś E. Kojot i Struś Pędziwiatr () – kreskówka z serii "Zwariowane melodie" ( i ). Postacie zostały wykreowane przez Chucka Jonesa w 1948 roku dla wytwórni Warner Brothers.
Każdy odcinek zbudowany jest wedle tego samego schematu: w kilku następujących po sobie krótkich scenach głodny Kojot bez skutku próbuje złapać pędzącego Strusia (w rzeczywistości to jest ptak zwany kukawką kalifornijską, ang. "roadrunner"), często budując przy tym skomplikowane pułapki lub korzystając z urządzeń firmy ACME, ale pułapki krzyżują jego plany oraz obracają się przeciwko Kojotowi.
Kreskówki ze Strusiem Pędziwiatrem i Kojotem były emitowane dawniej na Cartoon Network jako oddzielny serial (w oryginalnej wersji językowej, bez polskiego lektora, który by tłumaczył napisy) oraz na Canal+ w bloku kreskówek z serii "Zwariowane melodie" (ang. "Looney Tunes") pt. "Diabelski Młyn".
W polskiej wersji głos Kojota podkładają Andrzej Gawroński (odcinki "Zwariowanych melodii" z Królikiem Bugsem) i Jakub Szydłowski (w serialu "Królik Bugs: serial twórców Zwariowanych melodii" / "Nowe zwariowane melodie").

</doc>
<doc id="517491" url="https://pl.wikipedia.org/wiki?curid=517491" title="Populorum progressio">
Populorum progressio

Populorum progressio − encyklika społeczna Pawła VI, ogłoszona 26 marca 1967, w dwa lata po zakończeniu II Soboru Watykańskiego. Nazwano ją traktatem na temat prawa do rozwoju narodów ubogich.

</doc>
<doc id="517492" url="https://pl.wikipedia.org/wiki?curid=517492" title="Theileria annulata">
Theileria annulata

Theileria annulata – należy do królestwa Protista, rodziny Theileriidae, rodzaj "Theileria". Wywołuje u bydła chorobę pasożytniczą – teileriozę o nazwie tropikalna teilerioza bydła. "Theileria annulata" w krwinkach czerwonych występuje jako okrągły lub owalny trofozoit o wielkości 0,5-2 µm.

</doc>
<doc id="517493" url="https://pl.wikipedia.org/wiki?curid=517493" title="ANA">
ANA



</doc>
<doc id="517494" url="https://pl.wikipedia.org/wiki?curid=517494" title="Elentari">
Elentari



</doc>
<doc id="517496" url="https://pl.wikipedia.org/wiki?curid=517496" title="Gwidon Miklaszewski">
Gwidon Miklaszewski

Gwidon Adam Miklaszewski (ur. 24 sierpnia 1912 w Berlinie, zm. 20 listopada 1999 w Warszawie) – polski rysownik-humorysta, autor ilustracji książkowych, filmów animowanych, reklam.
Życiorys.
Urodził się w rodzinie Adama Miklaszewskiego (ur. 1885) i Cecylii z domu Granatowicz (ur. 1885). Absolwent Państwowego Męskiego Gimnazjum Humanistycznego im. Ignacego Jana Paderewskiego w Poznaniu (1931). Studiował ekonomię i prawo na Uniwersytecie Poznańskim, które ukończył w 1934. Podczas studiów w 1932 zadebiutował jako karykaturzysta w piśmie „Ilustracja Polska”. Podczas II wojny światowej ukrywał się w Krakowie i Nowym Targu, w 1947 zamieszkał w Katowicach, gdzie rysował dla „Dziennika Zachodniego”. W 1960 uczestniczył w powstawaniu filmów animowanych.
Współpracował z prasą codzienną i tygodniową: „Wróble na Dachu”, „Kocynder”, „Szpilki”, „Polska”, „Świat”, „Dziennik Zachodni” oraz „Express Wieczorny”, gdzie od 1948 do wprowadzenia stanu wojennego publikował cykl rysunkowy „Nasza Syrenka” (osiem tysięcy rysunków).
Zmarł 20 listopada 1999 w Warszawie w wieku 87 lat i został pochowany na cmentarzu Powązkowskim (kwatera 199-5-17).
Życie prywatne.
Żonaty z Ewą Miklaszewską z domu Krzesińską (1915–1997). Ojciec Agaty i Marii Miklaszewskich.

</doc>
<doc id="517498" url="https://pl.wikipedia.org/wiki?curid=517498" title="Ivan Shapovalov">
Ivan Shapovalov



</doc>
<doc id="517504" url="https://pl.wikipedia.org/wiki?curid=517504" title="Gaudium et spes">
Gaudium et spes

Gaudium et spes (z łac. "Radość i Nadzieja") – Konstytucja duszpasterska o Kościele w świecie współczesnym ogłoszona przez papieża Pawła VI 7 grudnia 1965. Stanowi obszerny wykład nauki społecznej Kościoła i jest tym samym jednym z ważniejszych dokumentów Soboru Watykańskiego II. Wielokrotnie powołuje się na dokumenty papieży, szczególnie wypowiedzi Jana XXIII i Pawła VI. Zajmuje się sprawą powołania człowieka i Kościoła w obliczu zmian, które dokonały się w XX wieku. Dokument ten w dużej mierze czerpie z filozofii neotomistycznej i poglądów Jacques’a Maritaina.
W czasie trzeciej sesji soboru do zespołu przygotowującego konstytucję „Gaudium et spes” został włączony abp Karol Wojtyła, był on jednym z aktywniejszych członków i przyczynił się do ostatecznego jej kształtu.

</doc>
<doc id="517506" url="https://pl.wikipedia.org/wiki?curid=517506" title="Msza (liturgia)">
Msza (liturgia)



</doc>
<doc id="517511" url="https://pl.wikipedia.org/wiki?curid=517511" title="Urografia">
Urografia

Urografia – badanie radiologiczne mające na celu uwidocznienie nerek i dróg moczowych oraz ocenę czynności nerek.
Badanie polega na dożylnym podaniu środków kontrastowych (np. "Uropolinum", bądź nowocześniejszych i bezpieczniejszych niejonowych środków kontrastujących) i następowym wykonaniu zdjęć radiologicznych jamy brzusznej.
Pierwsze zdjęcie wykonuje się jednak jeszcze przed podaniem kontrastu (zwykłe zdjęcie przeglądowe jamy brzusznej) i następne 7 minut po podaniu kontrastu, a następne po upływie dalszych 14 i 21 min.
W uzasadnionych przypadkach wykonuje się jeszcze zdjęcia "późne", po kilkudziesięciu minutach, lub po mikcji (celem wykazania zalegania moczu w pęcherzu).
Przeciwwskazaniem do wykonania urografii są niewydolność nerek z bezmoczem z przyczyn przednerkowych lub nerkowych, podwyższony poziom kreatyniny lub mocznika.

</doc>
<doc id="517517" url="https://pl.wikipedia.org/wiki?curid=517517" title="Wodonercze">
Wodonercze

Wodonercze (łac. "Hydronephrosis") – rozszerzenie miedniczki i kielichów nerkowych z wtórnym do tego stanu zanikiem miąższu nerki. Możliwe jest prenatalne wykrywanie wodonercza. Wodonercze może się rozwijać przez wiele lat nie dając żadnych charakterystycznych objawów ze strony układu moczowego. Leczenie chirurgiczne nie jest wymagane we wszystkich przypadkach. 
Leczenie operacyjne może polegać na wykonaniu plastyki miedniczki nerkowej z usunięciem zwężonego fragmentu moczowodu - najczęściej metodą Hynes-Anderson (dla podmiedniczkowego zwężenia moczowodu). Ważną rolę odgrywa wprowadzany operacyjnie do światła moczowodu cewnik moczowodowy podwójnie zagięty (D-J) który łączy miedniczkę nerkową z pęcherzem moczowym i podczas gojenia zespolonego operacyjnie moczowodu nie pozwala na wytworzenie nowego zwężenia drogi odpływu moczu z miedniczki nerkowej. Cewnik ten jest usuwany w kilka tygodni po operacji poprzez cewkę moczową lokalizując go w pęcherzu poprzez cystoskop. Cofanie się objawów zastoju moczu i wodonercza trwa rozmaicie długo. W przypadkach bardzo zaawansowanych, gdy doszło do nieodwracalnego zniszczenia warstwy filtracyjnej nerki konieczna może być nefrektomia.

</doc>
<doc id="517520" url="https://pl.wikipedia.org/wiki?curid=517520" title="Notatki Płockie">
Notatki Płockie

Notatki Płockie – ukazujący się nieprzerwanie od 1956 kwartalnik Towarzystwa Naukowego Płockiego. 
Redaktorem naczelnym czasopisma jest Grzegorz Gołębiewski. W skład Redakcji wchodzą też m.in. prof. dr hab. inż. Zbigniew Kruszewski i ks. prof. dr hab. Michał Marian Grzybowski.
Obecnie czasopismo jest dostępne online w bazie danych Mazowieckich Czasopism Humanistycznych.

</doc>
<doc id="517523" url="https://pl.wikipedia.org/wiki?curid=517523" title="Flaga Synów Wolności">
Flaga Synów Wolności

Pochodzenie flagi Synów Wolności nie jest znane. Wbrew popularnej legendzie, nie stworzyła jej Betsy Ross. Została zaprojektowana, prawdopodobnie, w 1765 roku, kiedy powstała owa tajna organizacja patriotyczna. Początkowo na fladze było dziewięć pasów, symbolizujących dziewięć z trzynastu kolonii, które w roku 1765, zaprotestowały przeciw ustawie "Stamp Act". Ostatecznie stała się podstawą do projektu flagi wolnej Ameryki.

</doc>
<doc id="517525" url="https://pl.wikipedia.org/wiki?curid=517525" title="Podlasie Południowe">
Podlasie Południowe

Podlasie Południowe, zwane Podlasiem, rzadziej Podlasiem Lubelskim – powstały w XIX wieku region administracyjny położony w środkowowschodniej części Polski, między Wisłą, dolnym Wieprzem i Tyśmienicą a środkowym i dolnym Bugiem, jednoczący ziemie zróżnicowane etnograficznie i historycznie. Jego głównym miastem są Siedlce.
Obszar Podlasia Południowego zasadniczo pokrywa się z terytorium departamentu siedleckiego w Księstwie Warszawskim, przekształconego w 1816 roku na województwo "podlaskie" (a później na gubernię siedlecką) w ramach Królestwa Kongresowego. Zmiana nazwy jednostki z „siedleckie” na „podlaskie” z siedzibą w Siedlcach miało podobny charakter, jak w przypadku departamentu krakowskiego, który utracił Kraków (na mocy kongresu wiedeńskiego) i przeniósł swą siedzibę do Miechowa, a następnie do Kielc, jednak jednostka (już województwo) dalej nosiła nazwę „krakowskie”. W przypadku Siedlec (a także Łukowa) sztucznie nadana tożsamość podlaska zdołała się zadomowić na stałe – na tyle, że miasto jest obecnie często postrzegane jako stolica Podlasia. Stąd też nazwa "Podlasie" jest często używana w Siedlcach (historycznie położonych na północnych rubieżach Małopolski, u zbiegu granic Mazowsza i właściwego Podlasia) jako synonim dużego regionu siedleckiego, zwłaszcza diecezji siedleckiej, czyli „podlaskiej”.
Inny zakres ma nazwa "Południowe Podlasie", które raczej odpowiada zasięgowi byłego województwa bialskopodlaskiego (przykład użycia: "Muzeum Południowego Podlasia w Białej Podlaskiej"). Określnik po nazwie Podlasie stał się niezbędny szczególnie wraz z utworzeniem po północnej stronie Bugu województwa podlaskiego, zwanego teraz potocznie Podlasiem, a dawniej Białostocczyzną.
We wcześniejszym okresie, przed utworzeniem województwa podlaskiego (ze stolicą w Drohiczynie) w prowincji Korony Polskiej, południowe Podlasie nie sięgało do Wisły i Wieprza, natomiast w jego skład wchodziła ziemia brzeska.
Współcześnie Podlasie Południowe jako kraina, podzielone jest między dwa województwa: lubelskie (z Białą Podlaską) i mazowieckie (z Siedlcami).
Zróżnicowanie fizycznogeograficzne.
Podlasie Południowe leży na pograniczu dwóch dużych jednostek regionalizacji fizycznogeograficznej Europy. Północna i zachodnia jego część, makroregion Nizina Południowopodlaska, znajduje się w granicach prowincji Niż Środkowoeuropejski megaregionu Pozaalpejskiej Europy Środkowej, natomiast część południowo-wschodnia, Polesie Zachodnie – w granicach prowincji Polesie należącej do megaregionu Niżu Wschodnioeuropejskiego. W części północnej przeważa krajobraz nizin falistych, zaś w południowej – równinnych. Część wschodnia posiada klimat umiarkowany ciepły przejściowy o cechach bardziej kontynentalnych niż w Dolinie Środkowej Wisły.
Podlasie Południowe nie jest krainą geograficzną, bowiem dzielą je zasadnicze granice fizycznogeograficzne.
Zasięg krainy.
Zasięg Podlasia Południowego nie jest ściśle określony. Jeśli za kryterium jego granic przyjąć dawny zasięg departamentu siedleckiego (później województwa podlaskiego, guberni podlaskiej i guberni siedleckiej), to obejmuje ono z grubsza:
Ważniejsze miejscowości.
Zestawiono tu miasta i dawne miasteczka według liczby mieszkańców z ostatnich lat. Ogromna większość tych miejscowości utraciła prawa miejskie po powstaniu styczniowym i nie odzyskała ich do dnia dzisiejszego. Nazwy obecnych miast powiatowych podkreślono, a nazwy wsi napisano "kursywą".
Wsie gminne, które nie były dotychczas miastami
i inne

</doc>
<doc id="517530" url="https://pl.wikipedia.org/wiki?curid=517530" title="Dewar">
Dewar



</doc>
<doc id="517532" url="https://pl.wikipedia.org/wiki?curid=517532" title="Torbiel ujścia moczowodowo-pęcherzowego">
Torbiel ujścia moczowodowo-pęcherzowego

Torbiel ujścia moczowodowo-pęcherzowego () – wada wrodzona moczowodu polegająca na balonowatym rozdęciu jego ujścia do pęcherza moczowego.
Na zdjęciach radiologicznych końcowy odcinek moczowodu jest balonowato rozdęty a przy nasilonych objawach zwężenia moczowodu może doprowadzać do powstania wodonercza.
Do leczenia tej wady konieczny jest zabieg operacyjny.

</doc>
<doc id="517533" url="https://pl.wikipedia.org/wiki?curid=517533" title="Flaga strzałokrzyżowców">
Flaga strzałokrzyżowców



</doc>
<doc id="517537" url="https://pl.wikipedia.org/wiki?curid=517537" title="Włodzimierz Siwiński">
Włodzimierz Siwiński

Osoby o tym nazwisku:

</doc>
<doc id="517543" url="https://pl.wikipedia.org/wiki?curid=517543" title="Brainiac (serial telewizyjny)">
Brainiac (serial telewizyjny)

Brainiac ("Brainiac: Science Abuse") – popularnonaukowy program rozrywkowy. Głównym prowadzącym pierwszych czterech serii był znany z serii Top Gear Richard Hammond, wspomagany przez Jona Tickla, Charlotte Hudson, "Profesor Myang-Li" (właściwie Rachel Grant). Twórcy starają się przybliżyć naukę zwykłym ludziom, przedstawiając ją w sposób śmieszny i za pomocą zwariowanych eksperymentów. W Polsce wyemitowano pierwsze sześć serii. Program jest dziełem Granada Productions, natomiast zleceniodawcą była brytyjska telewizja Sky. Od piątej serii głównego prowadzącego Hammonda zastąpił brytyjski komik Vic Reeves (właśc. James "Jim" Roderick Moir). Lektorem zdecydowanej większości odcinków emitowanych w Polsce jest Jarosław Budnik.
Forma programu.
Program składa się z serii skeczy, w które zostają wplecione eksperymenty. Każdemu przypisana zostaje zakładka np. "Babcia Brainiac", "Jednorazowy Brainiac", "Ludzie na Helu" itp. W każdym odcinku pojawia się znana osobistość, która coś wysadza (najczęściej stare auta). Prowadzone też są różne współzawodnictwa, np. gruby kontra szczupły (seria 1), wysoki kontra niski (seria 2), mężczyzna kontra kobieta (3 seria) oraz Brainiac kontra zwierz (5 i 6 seria).

Popularność Brainiaca spowodowała wyprodukowanie spinoffu pod nazwą , prowadzonego przez Charlotte Hudson. W równie oryginalny sposób jak w "Science Abuse" naukę, przedstawiano w nim historię. Wybierano np. "Śmierć tygodnia" czy "Broń tygodnia".

</doc>
<doc id="517545" url="https://pl.wikipedia.org/wiki?curid=517545" title="Teatr Łaźnia Nowa">
Teatr Łaźnia Nowa

Teatr Łaźnia Nowa w Nowej Hucie – teatr miejski w Krakowie, otwarty 1 stycznia 2005 roku. Dyrektorem naczelnym i artystycznym Łaźni Nowej jest Bartosz Szydłowski. Wcześniejszą działalność teatru wyznacza kilkuletnia historia Stowarzyszenia Teatralnego "Łaźnia", z którego Łaźnia Nowa się wywodzi.
Siedzibą Teatru Łaźnia Nowa są dawne warsztaty szkolne (ponad 4500 m² przestrzeni) Zespołu Szkół Mechanicznych nr 3, na os. Szkolnym 25.
Program Łaźni Nowej realizowany jest w oparciu o wymianę programową z partnerami europejskimi, koprodukcje, autorskie projekty i współpracę z lokalną społecznością. Przedsięwzięcia łączą aktywność artystyczną i społeczną – w postindustrialnych halach odbywają się spektakle, festiwale, koncerty, wystawy, pokazy filmowe i multimedialne, spotkania i warsztaty. Projekty Łaźni Nowej realizowane są również poza budynkiem teatru – na ulicach, podwórkach i blokowiskach Nowej Huty. Teatr wydawał również bezpłatny miesięcznik "Lodołamacz". Najważniejszym z festiwali realizowanych przez Łaźnię Nową jest Międzynarodowy Festiwal Teatralny Boska Komedia.
Od 2005 roku Łaźnia Nowa jest stowarzyszona w międzynarodowej sieci Trans Europe Halles, łączącej niezależne instytucje kultury z Europy działające w przestrzeni postindustrialnej.

</doc>
<doc id="517546" url="https://pl.wikipedia.org/wiki?curid=517546" title="Debiut Birda">
Debiut Birda



</doc>
<doc id="517547" url="https://pl.wikipedia.org/wiki?curid=517547" title="TPS (magnetofon)">
TPS (magnetofon)

TPS (Tape Program System) – system wyszukiwania utworów na taśmie magnetycznej, popularny niegdyś w magnetofonach kasetowych. Obecny był w większości magnetofonów sterowanych za pomocą tzw. miękkiej mechaniki – Soft Touch (Full Logic). System działał w oparciu o przerwy w nagraniach na taśmie. Głowica czytająca taśmę przystawiona do niej podczas przewijania z dużą prędkością wychwytywała miejsce o małej głośności. Układy elektroniczne przełączały magnetofon na odtwarzanie w momencie znalezienia luki, cofając nieco taśmę do tego miejsca. Dla większości magnetofonów wyposażonych w TPS, do prawidłowego działania tej funkcji wystarczające są przerwy pomiędzy nagraniami trwające średnio 3 sekundy.

</doc>
<doc id="517549" url="https://pl.wikipedia.org/wiki?curid=517549" title="Jere Beasley">
Jere Beasley

Jere Locke Beasley (ur. 12 grudnia 1935) – amerykański
polityk i prawnik, pochodzący ze stanu Alabama, działacz Partii Demokratycznej. Beasley uznawany jest za jednego z najlepszych i najskuteczniejszych współczesnych amerykańskich prawników.
Życiorys.
Urodził się w Tyler w Teksasie, jego rodzicami byli Browder Locke and Florence Camp Beasleyowie. Jego rodzina przeniosła się do Alabamy w okresie Wielkiego Kryzysu, jakiemu towarzyszyła wielka migracja ludnościowa w celach zarobkowych. Rodzina Beasleyów prowadziła niewielki sklep spożywczy w Clayton (Barbour County).
Kariera polityczna.
Po ukończeniu studiów Bealsey zajmował się polityką stanową. W roku 1970 wybrano go wicegubernatorem stanu u boku George’a Wallace’a. Urząd ten sprawował w latach 1971-1979, jako najdłużej zasiadający na tym fotelu (Jim Folsom jr. także był wybierany dwa razy, ale w roku 1993 przejął urząd gubernatora po usunięciu z urzędu Guya Hunta).
Przez ponad miesiąc, tj. między 5 czerwca a 7 lipca pełnił urząd tymczasowego gubernatora (ang. "Acting Governor") po zamachu na Wallace’a w Maryland, i kiedy ten nie mógł sprawować swoich funkcji, przebywając poza stanem.
Kariera prawnicza.
Paradoksalnie Jere Beasley, były wicegubernator i gubernator jednego z amerykańskich stanów, znany jest głównie nie jako polityk, ale jako prawnik. Studia prawnicze na Auburn University ukończył w roku 1959, a do palestry przyjęto go w roku 1962, po zdaniu stosownych egzaminów.
Beasley jest bowiem starszym współwłaścicielem znanej firmy prawniczej Beasley, Allen, Crow, Methvin, Portis &amp; Miles, P.C, która od roku 1962 stała się jedną z największych i najważniejszych w kraju kancelarii prawników procesowych ("trial attorneys"). W czasie swej długiej kariery Beasley prowadził ponad sto spraw, wiele z nich zakończonych sukcesem. W tym przeciwko koncernowi Exxon Mobil, kiedy to zasądzono odszkodowanie w wysokości 11 863 600 000,00 dolarów, co plasuje się wśród największych osiągnięć prawników procesowych, którzy stanowią ważną grupę zawodową w USA (jednym z nich jest m.in. były senator i kandydat na wiceprezydenta John Edwards).
Sam Jere Beasley uznawany jest za jednego z najlepszych amerykańskich prawników.
Życie osobiste.
Jere Beasley jest żonaty w Sara Baker, pochodzącą z Adamsville (także w Alabamie). Państwo Jere i Sara Besleyowie mają troje dzieci i czworo wnucząt. Beasley jest praktykującym metodystą.

</doc>
<doc id="517552" url="https://pl.wikipedia.org/wiki?curid=517552" title="Przysiek (gmina Zławieś Wielka)">
Przysiek (gmina Zławieś Wielka)

Przysiek – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka. W latach 1975–1998 miejscowość administracyjnie należała do województwa toruńskiego.
Historia.
Przysiek związany jest od samego początku z Toruniem. W średniowieczu był wsią czynszową komturstwa toruńskiego. Podczas wojny trzynastoletniej w 1457 roku został nadany przez króla Kazimierza IV Jagiellończyka miastu Toruniowi. W XVI w Przysieku powstał folwark zarządzany przez burmistrza Torunia. Jeden z nich Henryk Stroband nakazał w latach 1597-1601 wzniesienie w miejscowości murowanego dworu oraz zabudowań gospodarskich. Na początku XVII wieku Rada Miasta uzyskała przywilej propinacji dla okolicznych osad. W związku z tym w roku 1608 w Przysieku zbudowano browar i gorzelnię. Przedsiębiorstwo to przynosiło znaczne zyski miastu. Wskutek prowadzonych przez Rzeczpospolitą wojen w XVIII zaczęły jednak chylić się ku upadkowi. Dzieła zniszczenia dopełniły pożary miejscowości w 1725, 1730 i 1731. W 1772 roku po I rozbiorze Przysiek administracyjnie znalazł się w Prusach co jeszcze bardziej skomplikowało sytuację posiadania majątku przez miasto. Ostatecznie zdecydowano się na likwidację gorzelni w 1803 roku. Browar upadł w 1815 roku. W 1833 roku majątek sprzedano w ręce prywatne. Do II wojny światowej był on w posiadaniu rodziny Neumannów. Po 1945 roku został przejęty na rzecz Skarbu Państwa. W 2005 roku w Przysieku powstał pierwszy w Polsce Ośrodek Formacji Diakonów Stałych.
Instytucje.
W Przysieku mają swoją siedzibę:

</doc>
<doc id="517554" url="https://pl.wikipedia.org/wiki?curid=517554" title="Lew Poługajewski">
Lew Poługajewski

Lew Poługajewski, ros. Лев Абрамович Полугаевский (ur. 21 listopada 1934 w Mohylewie, zm. 30 sierpnia 1995 w Paryżu) – szachista i teoretyk radziecki, arcymistrz od 1962 r., pretendent do tytułu mistrza świata w szachach.
Kariera szachowa.
Reprezentował barwy ZSRR na siedmiu olimpiadach szachowych, w latach 1966–1984. Siedmiokrotnie zdobył wraz z drużyną olimpijskie medale (6 złotych oraz 1 srebrny). Oprócz tego, trzykrotnie zdobył medale srebrne i raz brązowy za osiągnięte wyniki indywidualne. W swoim dorobku posiada również 9 złotych medali zdobytych (w latach 1961–1989) na drużynowych mistrzostwach Europy: 6 drużynowych oraz 3 indywidualne. Był dwukrotnym mistrzem ZSRR w szachach (w latach 1967 i 1968). W swojej karierze szachowej zwyciężył w kilkudziesięciu turniejach międzynarodowych, m.in. w:
W latach 70. i 80. należał do ścisłej światowej czołówki, trzykrotnie kwalifikując się do meczów pretendentów oraz przez siedem cykli z rzędu biorąc udział w turniejach międzystrefowych:
Wyniki w turniejach międzystrefowych:
Wyniki w meczach pretendentów:
Najwyższy ranking osiągnął 1 lipca 1972 r., z wynikiem 2645 punktów dzielił wówczas 3-4. miejsce (za Robertem Fischerem i Borysem Spasskim, wspólnie z Tigranem Petrosjanem) na światowej liście FIDE.

</doc>
<doc id="517558" url="https://pl.wikipedia.org/wiki?curid=517558" title="Odpływ pęcherzowo-moczowodowy">
Odpływ pęcherzowo-moczowodowy

Odpływ pęcherzowo-moczowodowy (odpływ wsteczny pęcherzowo-moczowodowy, OWPM; łac. "refluxus vesicoureteralis", ang. vesicoureteral reflux, VUR) – stan w którym dochodzi do cofania się moczu z pęcherza moczowego do moczowodów i nerek.
W warunkach prawidłowych, moczowód przy ujściu do pęcherza moczowego przebiega na pewnym odcinku śródściennie a następnie podśluzówkowo, co zapobiega się cofaniu moczu. Gdy ten mechanizm zastawkowy zawodzi, cofający się mocz stanowi potencjalne ryzyko wstecznego zakażenia nerki.
Wyróżniamy V stopni refluksu:
Wadę rozpoznaje się wykonując cystografię mikcyjną.
Leczenie refluksu zależy przede wszystkim od wieku i jego stopnia.
W stopniu I–III najczęściej jest zachowawcze. W trakcie leczenia należy unikać sytuacji sprzyjających zakażeniom (odpowiednia higiena okolic krocza, regularne mikcje, unikanie długich kąpieli, rezygnacja z basenu) oraz przyjmować leki odkażające drogi moczowe (np. nitrofurantoina albo trimetoprim). Bardzo ważne są również regularne badania moczu (badanie ogólne i posiew).
Leczenie w stopniach IV i V i w utrzymującym się stopniu III jest operacyjne i polega na zabiegach przywracających jak najdłuższy podśluzówkowy przebieg moczowodu.

</doc>
<doc id="517559" url="https://pl.wikipedia.org/wiki?curid=517559" title="Rynek w Karlsruhe">
Rynek w Karlsruhe

Rynek w Karlsruhe (niem. "Marktplatz") – główny plac w Karlsruhe, założony w czasie klasycystycznej rozbudowy tego miasta w pierwszych latach XIX wieku. Plac ma formę dwóch przylegających do siebie prostokątów, położonych osiowo na głównej ulicy północ-południe w Karlsruhe.
Historia.
Projektantem Rynku był architekt i urbanista Friedrich Weinbrenner, który pierwsze szkice przygotował już około roku 1800. W 1807 rozpoczęto prace realizację założenia: wyburzono kilka budynków położonych po południowej stronie skrzyżowania ul. Długiej (Lange Straße, obecnie Kaiserstraße) z ulicą wybiegającą z zanku na południe, w tym tymczasowy ratusz oraz zajmujący centralną część przyszłego Rynku Kościół Zgody ("Concordia-Kirche", "Eintrachtskiche"). Ponieważ pod tym ostatnim mieściła się zamurowana krypta grobowa założyciela miasta, margrabiego Karola Wilhelma, zdecydowano się jej nie naruszać i wznieść nad nią pomnik nagrobny. Tymczasową formą nagrobka była drewniana piramida, która była na tyle udana, że zachowano jej formę i w 1823 wzniesiono nową z czerwonego piaskowca – obie projektował Weinbrenner. Do lat 20. XIX wiek. zbudowano wedle jego projektów w południowej części placu symetrycznie usytuowane kościół miejski (1807-1816) i ratusz (1805-1825).
Forma przestrzenna i obiekty przy Rynku.
Rynek stanowi część świadomie planowanego zespołu urbanistycznego, wyznaczając punkt przecięcia "Via Triumphalis" oraz głównej ulicy handlowej.
Północna część Rynku, obszerniejsza i planowana od początku jako handlowa, ujęta jest od wschodu i zachodu w dwa klasycystyczne budynki handlowo-mieszkalne, północna pierzeja stanowi jednocześnie północną stronę Kaiserstraße – została odbudowana po II wojnie światowej w zmienionej, modernistycznej formie, z podcieniem komunikacyjnym. Część południowa jest bardziej reprezentacyjna – jej zachodnią pierzeję stanowi ratusz z centralnym ryzalitem portykowym. Po wschodniej stronie znajduje się jego "pendant" – kościół miejski (obecnie katedra zjednoczonego kościoła ewangelickiego) z korynckim portykiem w wielkim porządku, którego boczne skrzydła stanowią dawne budynki gimnazjum. Południowo-wschodni narożnik zajmuje gmach policji. Centralnym elementem północnej części Rynku jest piramida, w południowej – fontanna ze statuą wielkiego księcia Ludwika.
Tylko jezdnia wzdłuż południowej pierzei Rynku jest dostępna dla pojazdów samochodowych, pozostała powierzchnia stanowi zasadniczo strefę pieszą, rozciętą jednak przez torowiska tramwajowe przebiegające w kierunku równoleżnikowym osi Kaiserstraße oraz południkowym, omijające piramidę od wschodu, połączone trójkątem torów. Przez Rynek w szczycie komunikacyjnym przejeżdża 170 tramwajów na godzinę.

</doc>
<doc id="517561" url="https://pl.wikipedia.org/wiki?curid=517561" title="Sawahlunto">
Sawahlunto

Sawahlunto – miasto w Indonezji na wyspie Sumatra w prowincji Sumatra Zachodnia.
Współrzędne geograficzne ; powierzchnia 5.86 km²; 16 tys. mieszkańców (2006).
Leży u podnóża gór Barisan na południowy wschód od jeziora Singkarak. Ośrodek wydobycia węgla kamiennego; ośrodek handlowy regionu rolniczego (uprawa ryżu, tytoniu).

</doc>
<doc id="517563" url="https://pl.wikipedia.org/wiki?curid=517563" title="Michał Kaczmarek (poseł)">
Michał Kaczmarek (poseł)

Michał Kaczmarek (ur. 13 września 1949 w Oleśnicy) – polski polityk, poseł na Sejm III i IV kadencji.
Życiorys.
Ukończył w 1990 studia na Wydziale Społeczno-Politycznym Akademii Nauk Społecznych. Pracował w zakładach przemysłowych. Został też prezesem Polskiego Związku Baseballu i Softballu.
Do Polskiej Zjednoczonej Partii Robotniczej należał w latach 1980–1990. Był autorem nazwy powstałej po rozwiązaniu PZPR partii Socjaldemokracja Rzeczypospolitej Polskiej. Wszedł w skład władz krajowych SdRP. W 1999 został członkiem rady krajowej Sojuszu Lewicy Demokratycznej. W 1997 i 2001 z ramienia SLD uzyskiwał mandat poselski z okręgów płockiego i sieradzkiego. W marcu 2004 przeszedł do Socjaldemokracji Polskiej. W 2005, 2007 i 2011 bez powodzenia kandydował w wyborach parlamentarnych (ostatnim razem do Senatu, wcześniej do Sejmu).
W latach 1994–1998 zasiadał w radzie miejskiej w Kutnie. Później do 2001 był wiceprzewodniczącym sejmiku łódzkiego, ponownie został radnym sejmiku w 2006. W 2008 przeszedł do klubu radnych Platformy Obywatelskiej. Przystąpił również do tej partii. W 2010 nie uzyskał reelekcji w wyborach samorządowych, w 2014 nie zdobył mandatu w radzie Kutna. Później ponownie związał się z SLD.

</doc>
<doc id="517564" url="https://pl.wikipedia.org/wiki?curid=517564" title="Kismet">
Kismet

Kismet - tureckie słowo oznaczające przeznaczenie, fatum, los. Używane przez muzułmańskie ludy tureckie oraz na terenach pozostających przez wieki pod tureckim panowaniem (Bośnia, Chorwacja, Serbia, Bułgaria).
Termin "kismet" jest najczęściej stosowany na określenie niespodziewanych wydarzeń i niewytłumaczalnych zrządzeń losu. Jest on ściśle, bardziej niż europejskie pojęcie przeznaczenia, związany z religią i Bogiem (Allahem). Może być przejawem fatalizmu, ale także dowodem zaufania w moc Allaha i oznaczać bezwarunkowe poddanie się jego woli. 
Pojęcie to nie jest oficjalnie uznawane w islamie, jest jednak silnie rozpowszechnione wśród muzułmanów.

</doc>
<doc id="517568" url="https://pl.wikipedia.org/wiki?curid=517568" title="Instygator">
Instygator



</doc>
<doc id="517570" url="https://pl.wikipedia.org/wiki?curid=517570" title="Św. Stanisław Kostka">
Św. Stanisław Kostka



</doc>
<doc id="517571" url="https://pl.wikipedia.org/wiki?curid=517571" title="Święty Stanisław Kostka">
Święty Stanisław Kostka



</doc>
<doc id="517577" url="https://pl.wikipedia.org/wiki?curid=517577" title="Flaga anarchistów">
Flaga anarchistów



</doc>
<doc id="517580" url="https://pl.wikipedia.org/wiki?curid=517580" title="Beamish (piwo)">
Beamish (piwo)

Beamish - irlandzka marka piwa typu stout. Zapoczątkowana przez browar Beamish and Crawford założony w 1792 roku w Corku.
Rzadko dostępna w Polsce. Przypomina w smaku Guinness Draught Cold, posiada kremową, azotową, delikatną pianę.

</doc>
<doc id="517582" url="https://pl.wikipedia.org/wiki?curid=517582" title="Vasotomia">
Vasotomia



</doc>
<doc id="517584" url="https://pl.wikipedia.org/wiki?curid=517584" title="Carlsruhe">
Carlsruhe



</doc>
<doc id="517586" url="https://pl.wikipedia.org/wiki?curid=517586" title="Chartres">
Chartres

Chartres – miejscowość i gmina we Francji, w Regionie Centralnym, w departamencie Eure-et-Loir.
Według danych na rok 1990 gminę zamieszkiwało 39 595 osób, a gęstość zaludnienia wynosiła 2350 osób/km² (wśród 1842 gmin Regionu Centralnego Chartres plasuje się na 6. miejscu pod względem liczby ludności, natomiast pod względem powierzchni na miejscu 798.).

</doc>
<doc id="517587" url="https://pl.wikipedia.org/wiki?curid=517587" title="Tomaszowski Informator Tygodniowy">
Tomaszowski Informator Tygodniowy

Tomaszowski Informator Tygodniowy "TIT" – czasopismo lokalne wydawane co czwartek w nakładzie 13.000 egzemplarzy, w wersji tygodnika dla mieszkańców powiatu tomaszowskiego.
W swej historii gazeta była konkurentem dla innych tytułów lokalnych w Tomaszowie, takich jak Panorama Tomaszowska, Echo, Życie Tomaszowa. czy Przegląd Lokalny Famka. Obecnie w mieście jest wydawany oprócz TIT-u tygodnik wydawnictwa Polska Press - Nasze Miasto
Tomaszowski Informator Tygodniowy ukazuje się od 1990 roku, początkowo jako państwowa gazeta, obecnie właścicielem jest Agencja Wydawnicza PAJ-Press SC, która jest także wydawcą Tygodnika Opoczyńskiego.

</doc>
<doc id="517588" url="https://pl.wikipedia.org/wiki?curid=517588" title="Rayburn House Office Building">
Rayburn House Office Building

Rayburn House Office Building (w skrócie zwany też RHOB) jest jednym z budynków przeznaczonych na biura dla członków Izby Reprezentantów Stanów Zjednoczonych i ich personelu i z racji tego oraz usytuowania tuż przy Kapitolu zaliczany jest do kompleksu Kapitolańskiego. Nazwany został na cześć wieloletniego spikera Izby, Sama Rayburna (demokraty z Teksasu). Jest ulokowany między "South Capitol Street" a "First Street" w południowo-zachodnim Waszyngtonie.
Historia.
W marcu roku 1955 ówczesny spiker, wspomniany wyżej Sam Rayburn, podpisał dokument, na mocy którego miano wybudować trzeci gmach na zaplecze dla kongresmanów (istniejącymi były Longworth House Office Building, nazwany na cześć innego byłego spikera Nicholasa Longwortha i Cannon House Office Building, nazwany na cześć spikera Josepha Gurneya Cannona. Potem wybudowano O’Neill House Office Building nazwany na cześć spikera Tipa O’Neilla oraz Ford House Office Building, nazwany na cześć byłego prezydenta i lidera mniejszości Geralda Forda).
RHOB został oficjalnie otwarty na początku roku 1965, dając pomieszczenia na biura dla 169 kongresmanów.
Wydarzenia z roku 2006.
Dnia 26 maja 2006 roku do waszyngtońskiej policji wpłynęło doniesienia o odgłosach strzałów, usłyszanych w garażu RHOB. Policja natychmiast otoczyła teren i zaczęła przeszukiwać wnętrze budynku, do którego nikt w owym czasie nie mógł wejść, ani z niego wyjść. Zatrzymano ruch na całym Kapitolu a turystów zgrupowano w jednym miejscu. Do tej pory nie wiadomo właściwie, co się tam zdarzyło, choć RHOB został na powrót otwarty. Brak oficjalnych doniesień o zabitych czy rannych. Wedle niektórych omyłkowo wzięto za strzały odgłosy z sąsiedniej budowy albo wybuch fajerwerków. Inni zaś twierdzili, że faktycznie doszło tam do strzelaniny.
Policja nie wydała jeszcze oświadczeń z wyjaśnieniami w tej sprawie.
Ciekawostka.
Natychmiast po ogłoszeniu ostatnich wydarzeń internet zalała fala nie tylko spekulacji (np. samobójstwo lobbysty, którzy mają wolny dostęp do Kapitolu, pojawiający się w kontekście ostatnich afer korupcyjnych), ale i dowcipów, także w Polsce. Jeden z rodzimych brzmiał: "kilku gubernatorów próbowało popełnić samobójstwo na wieść o zniesieniu wiz dla Polaków". Tym domniemaniom i żartom wyraźnie sprzyjał temu brak ściślejszych informacji.

</doc>
<doc id="517589" url="https://pl.wikipedia.org/wiki?curid=517589" title="Tit">
Tit

Tit (arab. ﺗﻴﺖ) to miasto i gmina w dystrykcie Aoulef, w prowincji Adrar, w południowo-środkowej Algierii. Według spisu z 2008 roku liczba ludności wynosi 4 417 w porównaniu z 3 160 w 1998 r., z roczną stopą wzrostu 3,5%.

</doc>
<doc id="517592" url="https://pl.wikipedia.org/wiki?curid=517592" title="Padangpanjang">
Padangpanjang

Padangpanjang – miasto w Indonezji na wyspie Sumatra w prowincji Sumatra Zachodnia.
Współrzędne geograficzne ; powierzchnia 23 km²; 44 tys. mieszkańców (2006). 
Leży w górach Barisan na wysokości 760 m n.p.m. u podnóży wulkanów Marapi i Singgalang. Ośrodek handlowy regionu rolniczego (uprawa ryżu, herbaty, kauczukowca); pozyskiwanie drewna.

</doc>
<doc id="517594" url="https://pl.wikipedia.org/wiki?curid=517594" title="Reflux pęcherzowo-moczowodowy">
Reflux pęcherzowo-moczowodowy



</doc>
<doc id="517596" url="https://pl.wikipedia.org/wiki?curid=517596" title="Czerwony sztandar (flaga)">
Czerwony sztandar (flaga)

Czerwony sztandar – międzynarodowy symbol różnych ruchów lewicowych (zwłaszcza robotniczych, socjalistycznych, anarchistycznych i komunistycznych). Jakkolwiek jego geneza jest starsza, to symbolicznie utożsamiany jest z przelaną krwią robotników w XIX wieku. 
Czerwony sztandar często pojawia na demonstracjach, niesiony przez zwolenników lewicy. Stał się także podstawowym elementem flag Chińskiej Republiki Ludowej i Związku Radzieckiego.
Czerwony sztandar łączy się także z tradycjami socjaldemokratycznymi i pracowniczymi. Używany był przez Partię Pracy w Wielkiej Brytanii, SFIO we Francji i wiele innych tego typu ugrupowań na całym świecie.
Historia.
Około 1300 czerwona bandera pojawia się na okrętach Normanów. W XVII wieku czerwona flaga była wykorzystywana przez piratów. Stosowali oni tzw. Jolly Roger, czyli czarną banderę z białą trupią czaszką. Jeżeli ich ofiary wybierały walkę niż poddanie się i oddanie swych kosztowności piratom, wówczas ci wciągali na maszt czerwony sztandar, na znak iż nikt nie będzie oszczędzony.
W działaniach wojennych symbolizowała wolę oporu (nazywana była zresztą „flagą oporu”), na obleganych zamkach była sygnałem, że obrońcy nie poddadzą się. W 1797, w czasie buntu marynarzy angielskich na Tamizie stała się ich flagą.
Czerwona flaga w 1831 stała się symbolem krwawo stłumionego buntu górników w miejscowości Merthyr Tydfil w Walii. Górnicy przejęli kontrolę nad miastem i utrzymywali ją przez 5 dni, do czasu aż zostali zmasakrowani przez wojsko. Ich sztandarem miała być koszula jednego z robotników, Dica Penderyna, unurzana w jego krwi.
Radykalni republikanie podczas rewolucji francuskiej 1789 przyjęli czerwony sztandar jako symbol ich sprawy (to oni stworzyli opis koloru flagi jako „krew wściekłych robotników”). W tym czasie bardziej umiarkowani zwolennicy II Republiki Francuskiej opowiadali się za sztandarem trójkolorowym, który później stał się flagą Francji. Za swój symbol obrały czerwony sztandar również francuskie organizacje republikanów i socjalistów utopijnych pierwszej połowy XIX wieku. Pod tymi sztandarami walczono na barykadach Paryża w latach 1832, 1834 i 1839. Od tego czasu zaczęła być kojarzona z ruchem socjalistycznym, a później jako sztandar komunistów i różnych radykalnych ruchów lewicowych. Flaga symbolizuje krew robotników przelaną podczas codziennej pracy (odzwierciedla to warunki pracy w XIX wieku – nie istniała ochrona praw pracowniczych, a w kopalniach pracowały nawet dzieci), a także „ofiary kapitalistów” zabite podczas demonstracji. Jednolita barwa flagi symbolizuje również jedność w walce we wspólnej sprawie. Na szeroką skalę, symbolizuje lewicowe wartości od czasu Komuny Paryskiej w 1871. Tradycję tę podtrzymały zamieszki w Chicago w 1886, które zakończyły się egzekucjami części tzw. Ósemki z Haymarket, złożonej z przywódców anarchistycznych zamieszek.
W Imperium Rosyjskim, czerwona flaga była symbolem ostrzegającym. Mieszkańcy wsi, które opanowała jakaś zaraza, wywieszali czerwone flagi na najwyższych budynkach. W znaczeniu symbolu antycarskiego protestu została użyta po raz pierwszy podczas demonstracji na placu Kazańskim w Petersburgu w grudniu 1876 r., przez Ziemlę i Wolę. Tym niemniej używanie takich sztandarów przez żołnierzy Armii Czerwonej w czasie wojny domowej wprawiało w konfuzję ich przeciwników, białych. Widząc czerwoną flagę powiewającą nad wsią lub miastem zajętym przez bolszewików, często sądzili iż jest ono opanowane przez epidemię i woleli zostawić je w spokoju.
Po rewolucji październikowej, czerwona flaga z sierpem i młotem stała się oficjalnym sztandarem nowego radzieckiego rządu i używana była przez ruch komunistyczny na całym świecie. Wiele komunistycznych i socjalistycznych czasopism używało nazwy "Czerwony Sztandar" (jak "Die Rote Fahne", gazeta Związku Spartakusa, a potem Komunistycznej Partii Niemiec). Czerwona flaga opiewana była w wielu utworach poetyckich, pieśniach robotniczych, była tematem zaangażowanej sztuki okresu socrealizmu.
Na jednym z najsłynniejszych zdjęć czerwonego sztandaru, powiewa on nad budynkiem Reichstagu, po zdobyciu Berlina przez Armię Czerwoną pod koniec II wojny światowej.
Czerwony sztandar i ogólnie czerwony kolor został przyjęty przez Partię Komunistyczną w Chinach, gdzie wykorzystano także tradycyjne związki kultury chińskiej z tą barwą.
Partia Pracy.
Czerwony sztandar był symbolem brytyjskiej Partii Pracy do 1986. Wówczas to został on zastąpiony przez różę. Została ona później przejęta przez wiele innych socjalistycznych i socjaldemokratycznych partii w całej Europie. Członkowie brytyjskiej Partii Pracy odśpiewywali także tradycyjny hymn pt. "The Red Flag" przed podsumowaniem corocznej konferencji partyjnej, ale zostało to także zarzucone. Powrócono do tego zwyczaju w październiku 2003. W lutym 2006 pieśń ta została wykonana w brytyjskim parlamencie w celu uczczenia setnej rocznicy założenia Partii Pracy.
Pieśni.
Czerwony sztandar jest popularnym motywem pieśni komunistycznych i socjalistycznych.
Najstarszą pieśnią, w której wspominany jest czerwony sztandar, jest "Marsylianka", od 1795 hymn Francji; wspomnienie to wyraża się w słowach „To tyran przeciw nam zawiesił Zbroczony krwawo sztandar ten” i dotyczy masakry na Polu Marsowym (1791).
W 1871 paryski komunard Justin Bailly ułożył pieśń "Le drapeau rouge (Czerwony Sztandar)" – była ona śpiewana na melodię "Le chant du depart".
W 1877 z okazji manifestacji na szóstą rocznicę wybuchu Komuny Paryskiej anarchista Paul Brousse ułożył tekst kolejnej "Le drapeau rouge" ("Czerwony sztandar") do melodii pieśni patriotycznej "Les bords de la libre Sarine". Na podstawie pieśni Broussea w 1881 lwowski poeta, publicysta i działacz socjalistyczny Bolesław Czerwieński napisał tekst pieśni "Czerwony sztandar", pieśni znanej także pod tytułem "Krew naszą długo leją katy", która stała się rewolucyjnym hymnem bojowym polskiego proletariatu. Melodia tej pieśni była adaptowaną przez Jana Kozakiewicza melodią pieśni Broussea. Piosenka Czerwińskiego doczekała się wielu tłumaczeń i znana jest pod kilkunastoma tytułami lokalnymi min. Красное знамя, Die rote Fahne, Rudy prapor, Червеното знаме, Червони прапор, Steagul Rosu, Vörös zaszlo, The Standard of Revolt.
W 1885 pieśń z tekstem Broussea została po raz pierwszy opublikowana we Francji przez Achille Le Roy, który w przy okazji kolejnej jej publikacji zmodyfikował jej tekst i przypisał sobie jej autorstwo.
W 1889 pieśń pt. "The Red Flag" napisał Irlandczyk Jim Connell (1852–1929), doker ścigany przez władze za próby zakładania związków zawodowych pośród robotników. Hymn autorstwa Connella stał się o wiele bardziej popularny na świecie od jego polskiego odpowiednika. Connell śpiewał swoją pieśń na melodię jakobickiej pieśni "White Cockade", jednak przyjęła się powszechnie melodia niemieckiej kolędy O Tannenbaum, której melodia pochodzi z 1824 i jest autorstwa Ernsta Anschütza.
W 1908 Carlo Tuzzi napisał w języku włoskim pieśń "Bandiera rossa" – Avanti Popolo – uważaną za hymn włoskich komunistów. Pieśń ta jest śpiewana na oryginalna melodię pochodzącą z dwu lombardzkich melodii ludowych.
W 1965 chiński kompozytor Lü Qiming skomponował utwór 红旗颂 ("Hongqisong") – Oda do czerwonego sztandaru.
Zakazy używania.
W czasie tzw. "Pierwszego Czerwonego Lęku" w USA (około 1917–1920; okresu wielkich amerykańskich społecznych obaw przed atakami anarchistów i komunistów), w wielu amerykańskich stanach prawnie zakazano używania czerwonych sztandarów. Miało to miejsce m.in. w Minnesocie, Dakocie Południowej i Oklahomie. W większości przypadków zakazy takie zostały zniesione, choć w Oklahomie za używanie symboliki komunistycznej bądź anarchistycznej grozi kara więzienia do 10 lat i grzywny 1 tysiąca dolarów.

</doc>
<doc id="517597" url="https://pl.wikipedia.org/wiki?curid=517597" title="Algorytm Rabina-Karpa">
Algorytm Rabina-Karpa



</doc>
<doc id="517600" url="https://pl.wikipedia.org/wiki?curid=517600" title="Algorytm Rabina i Karpa">
Algorytm Rabina i Karpa



</doc>
<doc id="517604" url="https://pl.wikipedia.org/wiki?curid=517604" title="Kościeliski Potok">
Kościeliski Potok

Kościeliski Potok – potok płynący dnem Doliny Kościeliskiej w Tatrach Zachodnich. Za jego źródłowy ciek uważany jest Pyszniański Potok. Od ujścia Miętusiego Potoku Kościeliski Potok zmienia nazwę na Kirową Wodę. W Roztokach (część wsi Witów) Kirowa Woda łączy się Siwą Wodą i od tego miejsca zaczyna się formalny bieg Czarnego Dunajca.
Długość potoku w obrębie Tatr wynosi 8,5 km (łącznie z Pyszniańskim Potokiem, jeśli jednak doda się jego dolny bieg (Kirową Wodę), to łączna długość wynosi 11 km. Powierzchnia zlewni wynosi 35 km2 – tyle, co powierzchnia Doliny Kościeliskiej, jednak w istocie jest większa, gdyż podziemnymi przepływami przesącza się do Kościeliskiego Potoku część wód z sąsiednich dolin. Udowodniono, że w dolnej części potoku płynie więcej wody niż wynosi zasilanie w jego zlewni – część wód jest pobieranych podziemnymi przepływami ze zlewni potoku płynącego Doliną Małej Łąki. Średni przepływ Kościeliskiego Potoku w skali roku wynosi 1500 l/s. W stosunku do innych potoków tatrzańskich jego wody mają mały spadek – średnio tylko 41 m/km.
Pyszniański Potok będący górnym biegiem Kościeliskiego Potoku wypływa ze źródeł na północnych zboczach Kamienistej, leżących na wysokości ok. 1320 m. Największe z tych źródeł ma wydajność kilkanaście l/s i znajduje się w rumoszu skalnym. Głównymi dopływami są: Babi Potok, Dolinczański Potok, Ornaczański Potok, Iwanowski Potok, Tomanowy Potok, Miętusi Potok i Lodowe Źródło. Liczba dopływów jest mniejsza niż w sąsiednim, bliźniaczym Chochołowskim Potoku – wynika to z faktu, że znaczna część skał w zlewni Kościeliskiego Potoku jest podatna na zjawiska krasowe.
Kościeliski Potok przepływa niemal przez wszystkie rodzaje skał budujących Tatry, w jego korycie znajdują się ogromne głazy, niewielkie wodospady i wybite pod nimi głębsze miejsca. W niektórych miejscach potok wyciął w wapiennej skale głębokie koryto, ograniczone z obu stron wysokimi, pionowymi niemal ścianami. Są to tzw. bramy: Wyżnia (Raptawicka Brama), Pośrednia (Brama Kraszewskiego) i Niżnia Kościeliska Brama (Brama Kantaka). Potok zachowuje się na trasie swojego przepływu niecodziennie: ilość płynącej nim wody w miarę oddalania się od źródeł wcale nie wzrasta proporcjonalnie do ilości zasilających go wód powierzchniowych i podwodnych. Przyczyną tego jest przepływanie wód przez wapienne podłoże i zjawiska krasowe, powodujące, że część wody znika w podziemnych szczelinach.
Poniżej Doliny Smytniej ilość płynącej wody zmniejsza się, a potem niekiedy (po wybudowaniu betonowego filara mostu na potoku) zanika zupełnie w ponorach – sporadycznie prawie aż do Polany Pisanej koryto jest suche. Tutaj ponownie pod Skałą Pisaną pojawia się woda w potoku, wypływająca z dużego wypływu krasowego – Jaskini Wodnej pod Pisaną. Niewielki strumień wody wypływa też do potoku po przeciwnej stronie z wylotu Jaskini Wodnej pod Raptawicką. Ilość wody płynącej potokiem znacznie wzrasta po zasileniu wywierzyskiem Lodowego Źródła, ale poniżej Bramy Kantaka maleje prawie czterokrotnie, niknąc w ogromnym kamienisku.
W wodach potoku zobaczyć można rzadkiego ptaka pluszcza – tutaj dość pospolitego. Występuje też tutaj i to niemal do samych źródeł niewielka ryba – głowacz pręgopłetwy.
Wzdłuż Kościeliskiego Potoku od Kir do schroniska PTTK na Hali Ornak prowadzi droga, a nią znakowany szlak turystyki pieszej. Droga ta kilkakrotnie przekracza mostkami Kościeliski Potok.

</doc>
<doc id="517605" url="https://pl.wikipedia.org/wiki?curid=517605" title="John Abbot">
John Abbot

John Abbot (ur. 31 maja 1751 w Londynie, zm. w grudniu 1840 w hrabstwie Bulloch w Georgii) – amerykański entomolog i ornitolog, autor tysięcy ilustracji przedstawiających owady i kilku zestawów ilustracji ptaków.
Dzieciństwo i młodość.
Urodził się w Londynie, jako syn Johna Abbota, adwokata w sądzie King's Bench. Chociaż akta chrztu podają jego datę urodzenia jako 31 maja, Abbot w swoich „Notatkach z mojego życia” (1834) twierdził, że urodził się 1 czerwca. Niewiele wiadomo o jego wczesnej edukacji. Rodzina wynajęła wiejski dom w pobliżu Londynu, gdzie młody John czytał książki i badał owady na polu. Jego ojciec miał kolekcję dobrych obrazów i podsycał zainteresowania syna książkami oraz organizował domowe lekcje sztuki u mistrza grawera i rysunku Jacoba Bonneau.
Początki kariery.
Początkowo miał być prawnikiem, w lutym 1769 r. zaczął być urzędnikiem w kancelarii swojego ojca. Jednak w wolnym czasie kontynuował naukę owadów, kupował książki ilustrujące owady i ptaki oraz malował obrazy. W 1770 r. Abbot wystawił dwie swoje akwarele Lepidoptera w londyńskim Towarzystwie Artystów Wielkiej Brytanii. Na początku 1773 r. postanowił udać się do Ameryki Północnej, aby zbierać i malować owady. Royal Society of London i dwaj angielscy przyrodnicy, Thomas Martyn i Dru Drury, zlecili mu zebranie okazów historii naturalnej.
Okres amerykański.
Abbot opuścił Anglię w lipcu 1773 r. i we wrześniu wylądował w Wirginii. Przyjaciele z podróży statkiem (the Parke Goodalls), zaprosili go do pozostania z nimi w hrabstwie Hanover i tam rozpoczął gromadzić swoje amerykańskie kolekcje. W latach 1774-1775 wysłał swoim angielskim sponsorom 3 różne kolekcje owadów, ale tylko jedna kolekcja motyli dla Th. Martyna dotarła bezpiecznie. Zaniepokojony zamieszkami w Wirginii, poprzedzającymi rewolucją amerykańską, Abbot wyjechał do Georgii na początku grudnia 1775 r. Po około 2-miesięcznej podróży powozem konnym dotarł do Georgii i osiadł nad Brier Creek (dzisiejsze hrabstwo Burke), gdzie próbował rozpowszechniać swoje badania i malowanie owadów. Nazwisko jego żony jest niepewne, ale wiadomym jest, że się ożenił i mieli jedno dziecko. Podczas kampanii wojennych w Georgii i Karolinie Południowej w latach 1779–1780 Abbot i jego rodzina byli prawdopodobnie uchodźcami.

</doc>
<doc id="517607" url="https://pl.wikipedia.org/wiki?curid=517607" title="Szoki zewnętrzne">
Szoki zewnętrzne



</doc>
<doc id="517609" url="https://pl.wikipedia.org/wiki?curid=517609" title="Czarno-biało-czerwona flaga Niemiec">
Czarno-biało-czerwona flaga Niemiec

Czarno-biało-czerwona flaga Niemiec (niem. "Schwarz-Weiß-Rot") – flaga, będąca symbolem dwóch historycznych niemieckich bytów państwowych: funkcjonującego od 1867 do 1871 roku Związku Północnoniemieckiego i istniejącego w latach 1871–1918 Cesarstwa Niemieckiego.
Historia.
Flaga powstała w 1867 roku w wyniku połączenia kolorów Królestwa Prus (czarny i biały) z kolorami trzech miast hanzeatyckich: Hamburga, Bremy i Lubeki (czerwony i biały). Flagę wymyślono jako symbol Związku Północnoniemieckiego, lecz nie miała ona rangi symbolu narodowego, gdyż Związek Północnoniemiecki nie reprezentował jednego konkretnego narodu, tylko był sojuszem wielu odrębnych państw. Po utworzeniu w 1871 roku Cesarstwa Niemieckiego jego władze przyjęły jako symbol tego państwa flagę czarno-biało-czerwoną, która odtąd zaczęła się odnosić do narodu niemieckiego, jako że Cesarstwo Niemieckie było państwem narodowym.
Odniesienia w symbolice narodowosocjalistycznej.
Kolorystykę flagi czarno-biało-czerwonej zastosowano również w sztandarze narodowosocjalistycznej partii NSDAP i jednocześnie późniejszej fladze III Rzeszy, co miało nawiązywać do tradycji Cesarstwa Niemieckiego i stanowić symbol niechęci polityków NSDAP (późniejszych członków organów władzy III Rzeszy) do Republiki Weimarskiej.

</doc>
<doc id="517611" url="https://pl.wikipedia.org/wiki?curid=517611" title="Wójcik (nazwisko)">
Wójcik (nazwisko)

Wójcik (forma żeńska: Wójcik, Wójcikowa, Wójcikówna; liczba mnoga: Wójcikowie) – jedno z najstarszych nazwisk polskich. Notowane od początku XIII wieku. Obecnie jest to czwarte pod względem popularności nazwisko w Polsce. Według bazy PESEL 27.01.2022 r. nazwisko to nosiło 49 892 Polek i 48 561 Polaków. Łącznie nazwisko to nosi 98 453 polskich obywateli.
Geneza.
To samo nazwisko ma osiem różnych podstaw etymologicznych:
Pochodzenie.
Większość rodzin (ponad 90%) pochodzi ze stanu mieszczańskiego lub włościańskiego przyjmując nazwisko od "słowa wójt" lub ptaka "wójcik" między XVII a XIX wiekiem.
Istnieją także nieliczne rodziny pochodzenia szlacheckiego noszące to nazwisko, pieczętujące się herbami: Białynia (gniazda w ziemi radomskiej, chełmskiej, lwowskiej i lubelskiej), Łodzia (gniazdo w ziemi krakowskiej), Korab (gniazdo w ziemi łęczyckiej, Ogończyk (gniazdo w ziemi krakowskiej (Wójcia), Pobóg (gniazda w ziemi częstochowskiej i opatowskiej), Rola, Szeliga (gniazda w ziemi małopolskiej i lubelskiej), a także Pilawa (Wojczik, Wojsik, Wojszyk). Ponadto istnieją dwie rodziny szlacheckie pochodzenia niemieckiego i pruskiego pieczętujące się herbami własnymi.
Odmiany.
W wiekach poprzednich (w niektórych przypadkach po dziś dzień) tak u rodzin szlacheckich, jak i mieszczan i włościan nazwisko Wójcik zapisywane było w różnych formach, najczęściej z łacińska: Voigcik, Voigtcik, Voigtczik, Vogcik, Vogtcik, Vogtczik, Wocik, Wogcik, Wogtcik, Wogtczik, Woichik, Wojchik, Wojczyk, Wojcik, Wojczik, Wojczyk, Wojschik, Wojschyk, Wojtik, Woycik, Woyczik, Woyczyk, Woysik, Woyszyk, Wójcicki, Wójcik, Wójcikiewicz, Wójcikowicz, Wójcikowski, Wójczik, Wójczyk, Wójsik, Wójszyk, Wójtik, Wóycicki, Wóyschik, Wóysik, Wóyszyk, Wujcicki, Wujcik, Wujcikowski, Wujczik, Wujczyk itp.
Geografia.
Wójcik w poszczególnych województwach:
Osoby o nazwisku Wójcik.
"Zobacz stronę ujednoznaczniającą:" Wójcik. 

</doc>
<doc id="517612" url="https://pl.wikipedia.org/wiki?curid=517612" title="Flaga Cesarstwa Niemieckiego">
Flaga Cesarstwa Niemieckiego



</doc>
<doc id="517617" url="https://pl.wikipedia.org/wiki?curid=517617" title="Bazylika San Vitale w Rawennie">
Bazylika San Vitale w Rawennie



</doc>
<doc id="517618" url="https://pl.wikipedia.org/wiki?curid=517618" title="Flaga komunistów">
Flaga komunistów



</doc>
<doc id="517619" url="https://pl.wikipedia.org/wiki?curid=517619" title="Pieczęć Dystryktu Kolumbii">
Pieczęć Dystryktu Kolumbii

Pieczęć Dystryktu Kolumbii przedstawia Temidę wieszającą wieniec na pomniku Jerzego Waszyngtona. Pod pomnikiem jest orzeł z awersu Wielkiej Pieczęci Stanów Zjednoczonych. Z prawej (heraldycznie) strony umieszczono pociąg na moście przekraczający kaniony w stronę zachodzącego Słońca. Z lewej strony jest Kapitol Stanów Zjednoczonych na tle morza. Symbolizują rozległość USA, którego Dystrykt jest stolicą. U dołu motto Dystryktu "Justitia Omnibus" (łac. "Sprawiedliwość dla wszystkich"). Rok 1871 jest datą zaprojektowania pieczęci.

</doc>
<doc id="517621" url="https://pl.wikipedia.org/wiki?curid=517621" title="Public domain">
Public domain



</doc>
<doc id="517623" url="https://pl.wikipedia.org/wiki?curid=517623" title="Obrona Birda">
Obrona Birda



</doc>
<doc id="517628" url="https://pl.wikipedia.org/wiki?curid=517628" title="Książęta smoleńscy">
Książęta smoleńscy

Władcy Księstwa Smoleńskiego:

</doc>
<doc id="517631" url="https://pl.wikipedia.org/wiki?curid=517631" title="Hydronephrosis">
Hydronephrosis



</doc>
<doc id="517637" url="https://pl.wikipedia.org/wiki?curid=517637" title="Aosdána">
Aosdána

Aosdána (irl. ang. wym. ; , wym. – "ludzie sztuki") – stowarzyszenie skupiające twórców irlandzkich z dziedziny sztuk pięknych, literatury, muzyki, architektury i choreografii. 
Aosdána powstało w 1981 roku z inicjatywy grupy pisarzy i przy poparciu Arts Council of Ireland. Członkostwo stowarzyszenia można uzyskać tylko będąc doń zaproszonym przez członka stowarzyszenia. Liczba członków Aosdána ograniczona jest do 250 osób (do roku 2005 liczba ta wynosiła 200 osób). Do Aosdána należeli lub należą m.in. Samuel Beckett, Paul Durcan, Seamus Heaney, Michael Longley, Paul Muldoon, Colm Tóibín, Neil Jordan, Eibhlis Farrell.
Cnuas.
Członkowie stowarzyszenia Aosdána są uprawnieni do otrzymania od Arts Council pięcioletniego stypendium zwanego po irlandzku "Cnuas". Ma ono umożliwić im całkowite skupienie się na realizacji konkretnego projektu artystycznego. Wysokość "Cnuas" w 2015 roku wynosiła 17 180 euro rocznie. Członkowie mogą odnowić "Cnuas" na okres kolejnych pięciu lat po wykazaniu, że poprzedni projekt został zrealizowany. 
Saoi.
Najwyższym tytułem honorowym przyznawanym wzajemnie przez członków Aosdána jest "Saoi" (z irl. "mędrzec"). Tytuł ten może nosić nie więcej niż siedmiu żyjących członków stowarzyszenia. Jest on nadawany przez prezydenta Irlandii na specjalnej uroczystości, podczas której zakłada on nowemu Saoi złoty torkwes.
Aktualnie żyjącymi Saoithe są:
Wśród słynnych, zmarłych już Saoithe było m.in. dwóch laureatów Nagrody Nobla: Samuel Beckett i Seamus Heaney, a także dramaturg Brian Friel, pisarze Anthony Cronin i William Trevor oraz artyści wizualni Patrick Scott i Louis le Brocquy.
Toscaireacht.
Ciałem zarządzającym stowarzyszeniem jest jego komitet zwany po irlandzku "Toscaireacht", składający się z 10 osób, zwanych "Toscairí", będących członkami Aosdána. Toscairí są wybierani na dwuletnią kadencję. Protokoły z posiedzeń Toscaireacht są regularnie publikowane na stronie internetowej stowarzyszenia.

</doc>
<doc id="517638" url="https://pl.wikipedia.org/wiki?curid=517638" title="Limfografia">
Limfografia

Limfografia – badanie radiologiczne układu chłonnego, polegające na uwidocznieniu naczyń chłonnych (limfangiografia) i węzłów chłonnych (limfadenografia) po ich zakontrastowaniu środkiem cieniującym.

</doc>
<doc id="517639" url="https://pl.wikipedia.org/wiki?curid=517639" title="Aosdana">
Aosdana



</doc>
<doc id="517640" url="https://pl.wikipedia.org/wiki?curid=517640" title="Limfangiografia">
Limfangiografia



</doc>
<doc id="517641" url="https://pl.wikipedia.org/wiki?curid=517641" title="Limfadenografia">
Limfadenografia



</doc>
<doc id="517647" url="https://pl.wikipedia.org/wiki?curid=517647" title="Cierniak">
Cierniak

Cierniak (592 m n.p.m., dawna niem. nazwa "Stachelberg") – góra w paśmie Gór Złotych wznosząca się nad wsią Radochów i Doliną Białej Lądeckiej (gmina Lądek-Zdrój) z XIX-wieczną kalwarią (stąd nazwa góry). Na szczyt prowadzi od wsi 214 stopni ustawianych tu kolejno przez 150 lat przez pątników. Na wypłaszczeniu pod szczytem znajduje się kaplica i stacje drogi krzyżowej. W pobliżu kaplicy mieszka pustelnik.
Geografia i przyroda.
Stanowi dość wyraźnie oddzieloną kulminację o regularnym kształcie kopca wznoszącego się nad doliną rzeki Białej Lądeckiej. Niemal w całości porośnięty dolnoreglowym borem świerkowym z domieszką jodły i buka. W całości znajduje się na terenie Śnieżnickiego Parku Krajobrazowego.
Kaplica.
Kaplica Matki Bożej Wspomożenia Wiernych z 1851 r. położona w lesie na północno-wschodnim stoku góry, na wysokości ok. 540 m n.p.m., została ufundowana przez Antoniego Wachsmanna (1809-1888) jako dar dziękczynny za wyleczenie z ciężkiej choroby. Od strony wsi prowadzi do niej droga gruntowa, zakończona schodami z 214 kamiennych stopni z nazwiskami fundatorów. Na czternastym stopniu licząc od góry znajduje się napis "Polnische Freundschaft" ("Polska Przyjaźń"). Stopień ten ofiarowało Towarzystwo Przyjaciół Polski za udział Polaków w Wiośnie Ludów 1848 w Niemczech. Obok kaplicy znajduje się sztuczna grota z figurą Matki Boskiej. Wokół kościółka rozmieszczone są murowane z cegły klinkierowej stacje drogi krzyżowej przedstawiające sceny z męki Chrystusa.
Pustelnia.
Pierwszym pustelnikiem na Cierniaku był Ernö Haucke, który zamieszkał na Cierniaku 14 maja 1853 roku, czyli ok. 5 lat po wybudowaniu pierwszej kaplicy. Po nim w pustelni rezydowało kolejnych dziewięciu pustelników, których ostatni w latach 1938-46. Wyjechał on wraz z miejscową ludnością do Niemiec. Po dawnej pustelni pozostały dziś jedynie zarysy ścian obok kaplicy.
W pierwszej dekadzie XXI wieku osiadł w pustelni brat Elizeusz, dla którego przygotowano pustelnię w nowym miejscu, ok. 150 m. od kaplicy. Obecnie jest jedynym pustelnikiem na ziemi kłodzkiej.
Szlaki turystyczne.
Przez Cierniak przechodzą dwa szlaki turystyczne:

</doc>
<doc id="517648" url="https://pl.wikipedia.org/wiki?curid=517648" title="Bitwa pod Spicheren">
Bitwa pod Spicheren

Bitwa pod Spicheren – starcie zbrojne, które miało miejsce 6 sierpnia 1870 pod Spicheren, na południe od Saarbrücken między siłami pruskiej 1 Armii a francuskim II korpusem, podczas wojny francusko-pruskiej. 
Moltke spodziewał się oporu Francuzów w okolicach Spicheren i Forbach. Aby wykorzystać to do operacyjnego okrążenia przeciwnika, rozkazał 2 Armii natarcie na Spicheren, a 1 Armii sforsowanie rzeki Saarlouis, obejście skrzydła i wyjście na tyły Francuzów. Plan miał świetne perspektywy, gdyż w tym rejonie Napoleon III nakazał koncentrację 4 własnych korpusów. Okazja została jednak zmarnowana przez Steinmetza, który samowolnie skierował się w pas działania 2 Armii.
Dwa korpusy 1 Armii działając częściami rozpoczęły natarcie na umocnioną pozycję Frossarda na linii wzgórz Spicheren. Prowadzone od czoła natarcia pruskiej piechoty były krwawo odpierane przez ogień Chassepotów i mitraliez. Osłabione linie pruskie przed kontratakami osłaniał jedynie celny i efektywny ogień własnej artylerii. W miarę jak nadciągały pozostałe oddziały 1 Armii, natarcia były ponawiane – jednak bez sukcesów za to ze sporymi stratami i przy znacznej dezorganizacji. Niektóre francuskie kontrataki odrzucały Prusaków bardzo daleko, z okazjami do większych sukcesów. Jednak Frossard nazbyt trzymał się aksjomatów francuskiej taktyki defensywnej.
Siły pruskiej 1 Armii słabły, ale na pole walki nadciągnęły oddziały z awangardy 2 Armii. Wznowione natarcie złamało opór francuskiej dywizji w centrum i zepchnęło ją z linii wzgórz. W następnej kolejności dokonało się obejście lewej flanki Francuzów. Widząc to Frossard wydał rozkaz generalnego odwrotu na linię Mozeli.
Obok wielu smutnych wniosków dla Francuzów, pojawił się jeden dotąd nieznany – tylko jedna z 4 francuskich dywizji zużyła podczas walki 146 000 naboi. Była to 1/3 dziennej produkcji całego francuskiego przemysłu zbrojeniowego.

</doc>
<doc id="517649" url="https://pl.wikipedia.org/wiki?curid=517649" title="13 kolonii">
13 kolonii



</doc>
<doc id="517655" url="https://pl.wikipedia.org/wiki?curid=517655" title="Hiddenhausen">
Hiddenhausen

Hiddenhausen – miejscowość i gmina w zachodnich Niemczech, w kraju związkowym Nadrenia Północna-Westfalia, w rejencji Detmold, w powiecie Herford. Leży na powierzchni 23,86 km² i liczy 19 846 mieszkańców (2010). Gmina powstała w 1969 roku poprzez połączenie kilku sąsiadujących ze sobą gmin.
Historia.
Pomimo stosunkowo młodego wieku gminy, niektóre jego części mają długą historię. Archeologiczne znaleziska świadczą, że rejony Hiddenhausen były zasiedlone w czasach prehistorycznych, a największym odkryciem jest 68 grobów z pierwszych wieków po narodzeniu Chrystusa odnalezionych w 1931 roku. Po 1969 wybudowano nowy rynek, a w 1974 oddano do użytku ratusz, w którym urzęduje obecny burmistrz. W 1976 oddany został zespół szkół, a rok później hala sportowa. Wybudowano również dom młodzieżowy oraz dom kultury dla mieszkańców. Hiddenhausen znane jest z wytwarzanego w nim piwa "Herforder Pils", przemysłu lakierniczego, meblarskiego i tworzyw sztucznych. Z zabytkowych budynków zbudowanych z muru pruskiego zostały utworzone dwa muzea: szkoły "(Museumsschule Hiddenhausen)" oraz stolarstwa "(Holzhandwerksmuseum)".
Współpraca.
Miejscowości partnerskie:

</doc>
<doc id="517656" url="https://pl.wikipedia.org/wiki?curid=517656" title="Prezydenci Gdyni">
Prezydenci Gdyni



</doc>
<doc id="517657" url="https://pl.wikipedia.org/wiki?curid=517657" title="Katarzyna Ankudowicz">
Katarzyna Ankudowicz

Katarzyna Ankudowicz (ur. 3 czerwca 1981 w Pasłęku) – polska aktorka teatralna, filmowa i telewizyjna.
Życiorys.
W 2004 ukończyła studia na Akademii Teatralnej im. Aleksandra Zelwerowicza w Warszawie. 26 czerwca 2004 nastąpił jej debiut teatralny – w roli macochy w sztuce "Kopciuch" Janusza Głowackiego w reżyserii Willa Pomerantza gościnnie na deskach Teatru Narodowego w Warszawie. Natomiast debiut filmowy Katarzyny Ankudowicz to dwie drugoplanowe role w filmach z 2002 roku: "Dzień świra" w reż. Marka Koterskiego i "Julia wraca do domu" w reż. Agnieszki Holland. W 2004 otrzymała wyróżnienie Jury Młodzieżowego na XLIV Kaliskich Spotkaniach Teatralnych za rolę Carol w "W piątek wieczorem" Willy’ego Russella (przedstawienie warszawskiej Akademii Teatralnej). W latach 2005–2008 pracowała w Teatrze Miejskim im. Witolda Gombrowicza w Gdyni.
Popularność przyniosła jej rola marzącej o zrobieniu wielkiej kariery Sylwii Nowik w serialu telewizyjnym "Bulionerzy" (2004–2006). Inną dużą rolą serialową była postać Kasi Nowak – młodziutkiej policjantki, której udało się wyjść z nałogu narkotykowego, w "Pogodzie na piątek" (2006–2007). W 2007 zagrała również Patrycję Srokę, jedną z głównych ról serialu komediowego "Mamuśki". W latach 2013–2018 występowała w serialu obyczajowym "Pierwsza miłość", wcielała się w postać Beaty Mazur.
W 2015 uczestniczyła w trzeciej edycji programu rozrywkowego "Twoja twarz brzmi znajomo" i poprowadziła z Wojciechem Łozowskim show "SuperDzieciak".
W 2016 poślubiła Mikołaja, szefa firmy nagłośnieniowej. Mają córkę, Konstancję (ur. 2020).
Filmografia.
Seriale.
Opracowano na podstawie materiału źródłowego.

</doc>
<doc id="517659" url="https://pl.wikipedia.org/wiki?curid=517659" title="Atenagoras z Aten">
Atenagoras z Aten

Atenagoras z Aten (; ur. 133, zm. 190) – grecki apologeta chrześcijański. Jest on autorem tekstów „Prośba za chrześcijanami” („Suplika w obronie chrześcijan”, ) i „O zmartwychwstaniu” (). Święty kościołów prawosławnych.
O Atenagorasie z Aten brak pewnych informacji. Jedyna zachowana do dziś wiadomość pochodzi od Filipa z Side. W jego dziele "Historia chrześcijańska" czytamy, że Atenagoras był w młodości filozofem pogańskim. Przygotowując się do napisania pracy przeciwko chrześcijanom, przeczytał Pismo Święte i pod jego wpływem nawrócił się. Następnie był kierownikiem szkoły katechetycznej w Aleksandrii, a jego uczniem był Klemens Aleksandryjski. Rozwój jego twórczości miał przypaść na okres panowania Hadriana i Antonina Piusa (117-161). Wiadomościom tym nie można ufać. Pismo apologety „Prośba za chrześcijanami” jest jednak kierowane do Marka Aureliusza i Kommodusa, na podstawie danych wynikających z tekstu wynika, że zostało napisane w 177 roku, czyli na długo po panowaniu Antonina Piusa. Rozbieżność ta uniemożliwia jednak korzystanie z informacji podanych przez Filipa z Side. Faktycznie więc nie wiemy o Atenagorasie nic pewnego.

</doc>
<doc id="517660" url="https://pl.wikipedia.org/wiki?curid=517660" title="Wiktory 2005">
Wiktory 2005

Nagrody Wiktorów za rok 2005
Rozdanie nagród 21. edycji konkursu odbyło się 24 kwietnia 2006 roku w Teatrze Narodowym w Warszawie. Galę prowadził Wojciech Mann.

</doc>
<doc id="517665" url="https://pl.wikipedia.org/wiki?curid=517665" title="Wiktory 2004">
Wiktory 2004

Nagrody Wiktorów za rok 2004
Rozdanie nagród 20. edycji konkursu odbyło się 25 kwietnia 2005 roku w Warszawie w Teatrze Narodowym. 
Uroczystą galę, transmitowaną na żywo przez program 1 Telewizji Polskiej prowadzili Monika Richardson i Maciej Orłoś. Wystąpili m.in.: Waldemar Malicki, Ewelina Flinta, Anna Maria Jopek i Grzegorz Turnau, którym akompaniowała Orkiestra Symfoniczna Filharmonii Białostockiej pod batutą Marcina Nałęcz–Niesiołowskiego.
Triumf święcił dziennikarz Kamil Durczok, który otrzymał 2 statuetki Wiktora.

</doc>
<doc id="517669" url="https://pl.wikipedia.org/wiki?curid=517669" title="Bitwa pod Froeschwiller (1870)">
Bitwa pod Froeschwiller (1870)

Bitwa pod Froeschwiller (Wörth) – starcie zbrojne, które miało miejsce 6 sierpnia 1870 pod Froeschwiller (Wörth według terminologii niemieckiej) we Francji, na zachód od Karlsruhe między siłami pruskiej 3 Armii a francuskim I korpusem, podczas wojny francusko-pruskiej. 
Bitwa rozpoczęła się jako niewielka potyczka. Po podciągnięciu pruskich (w tym wypadku głównie bawarskich i wirtemberskich) sił głównych rozpoczęły się ponawiane wielokrotnie natarcia na pozycje francuskie. W większości zostały one odparte celnym ogniem przy wielkich stratach. Francuzi podobnie jak pod Spicheren nie wykorzystali chwilowego osłabienia i rozprzężenia przeciwnika. Trzymali się taktyki defensywnej i własnych, dobrze przygotowanych i świetnie nadających się do walki pozycji.
Późnym popołudniem doszło do wymuszonego na generałach bawarskich ponownego natarcia na pozycje francuskie, w wyniku którego niektóre oddziały bawarskie uległy rozsypce na polu walki i bezładnie umknęły na tyły. Sukces udało się osiągnąć dopiero z nadejściem pruskiego XI korpusu. Przy nasilającym się wsparciu artylerii świeżo przybyła 22 dywizja pruska zaczęła obchodzić prawą flankę Francuzów, krytycznie zagrażając utrzymaniu całej pozycji. 
Mac-Mahon w akcie ostatecznej desperacji skierował do kontruderzenia swoją rezerwową dywizję kawalerii generała Xaviera Duhesme. Znajdująca się w jej składzie brygada kirasjerów generała Alexandre Michela w sile 1200 jeźdźców w wypolerowanych kirysach, runęła na Prusaków. Po stronie pruskiej szok trwał krótko, potem błyskawicznie wydano rozkazy otwarcia szybkiego ognia. W krzyżowym ogniu brygada została praktycznie zdezintegrowana – 800 z 1200 koni lub jeźdźców runęło na ziemię (po bitwie jednak Prusacy znaleźli bardzo niewielu zabitych kirasjerów – ich kirysy nie były całkiem bezużyteczne). 
Poświęcenie francuskiej kawalerii nawet na chwilę nie zatrzymało pruskiego natarcia. XI korpus obszedł francuskie skrzydło i nacierając z boku i z tyłu doprowadził do rozpadu kolejnych – dotąd efektywnie broniących się – francuskich dywizji. I korpus rzucił się do bezładnej ucieczki porzucając broń, amunicję, artylerię i inny sprzęt.

</doc>
<doc id="517673" url="https://pl.wikipedia.org/wiki?curid=517673" title="Wiktory 2002">
Wiktory 2002

Nagrody Wiktorów za rok 2002
Rozdanie nagród 18. edycji konkursu odbyło się 3 marca 2003 roku w Teatrze Wielkim w Warszawie. Galę prowadzili Magda Mołek i Maciej Stuhr.

</doc>
<doc id="517676" url="https://pl.wikipedia.org/wiki?curid=517676" title="Boiling Point">
Boiling Point



</doc>
<doc id="517677" url="https://pl.wikipedia.org/wiki?curid=517677" title="Debiuty półotwarte">
Debiuty półotwarte



</doc>
<doc id="517678" url="https://pl.wikipedia.org/wiki?curid=517678" title="Debiut półotwarty">
Debiut półotwarty



</doc>
<doc id="517680" url="https://pl.wikipedia.org/wiki?curid=517680" title="HCard">
HCard

hCard – prosty, otwarty format rozproszonych informacji kontaktowych dla ludzi, firm i organizacji, który jest przystosowany do umieszczania w kodzie XHTML, Atom, RSS oraz dowolnym kodzie XML. hCard jest reprezentacją w skali 1:1 standardu vCard () w XHTML, i jednym z kilku otwartych mikroformatów.
Standard hCard jest próbą usystematyzowania formy publikacji danych kontaktowych. Został opracowany z myślą o prezentacji wizytówek i danych kontaktowych w formacie iCard (dawniej: vCard) oraz o użytkownikach programów typu PIM implementujących standard iCalendar (dawniej: vCalendar).

</doc>
<doc id="517682" url="https://pl.wikipedia.org/wiki?curid=517682" title="Anishinabe">
Anishinabe



</doc>
<doc id="517684" url="https://pl.wikipedia.org/wiki?curid=517684" title="Acetylocholinoesteraza">
Acetylocholinoesteraza

Acetylocholinoesteraza, esteraza acetylocholinowa, hydrolaza acetylocholinowa, AChE (EC 3.1.1.7) – enzym rozkładający jeden z podstawowych neuroprzekaźników, acetylocholinę, na cholinę i resztę kwasu octowego.
Znajduje się głównie w zakończeniu płytki motorycznej i w synapsach cholinergicznych w centralnym układzie nerwowym. Acetylocholinoesteraza ma bardzo wysoką aktywność enzymatyczną – jej liczba obrotów na sekundę wynosi 14 000, a czynnikiem ograniczającym szybkość hydrolizy acetylocholiny jest prawdopodobnie jedynie szybkość dyfuzji substratu do miejsca aktywnego. Cholina wytworzona w wyniku rozkładu ACh jest wychwytywana zwrotnie ze szczeliny synaptycznej i transportowana do komórki presynaptycznej celem acetylacji i umożliwia ponowne użycie tak wytworzonej acetylocholiny.
Inhibitory acetylocholinoesterazy.
Odwracalne.
Od końca lat 90. XX wieku trwają intensywne prace badawcze nad swoistymi, w pełni odwracalnymi inhibitorami esterazy acetylocholinowej, co ma duże znaczenie w objawowym leczeniu choroby Alzheimera, głównie przez poprawę przekaźnictwa w układzie cholinergicznym ośrodkowego układu nerwowego. W praktyce klinicznej stosuje się kilka substancji mających udokumentowane korzystne działanie w leczeniu tej choroby (galantamina, donepezil, rywastygmina, takryna).
Nieodwracalne.
Organiczne związki fosforu (fosforanoorganiczne i fosforoorganiczne):
Reaktywatory acetylocholinoesterazy.
Są to związki należące do grupy oksymów. Najczęściej stosowany jest chlorek pralidoksymu, chlorek obidoksymu i chlorek azoksymu (znany jako HI-6).
Oksymy przywracają funkcjonowanie AChE przez usunięcie grupy fosforylującej serynę w miejscu aktywnym enzymu.
Działanie reaktywatorów wspomaga się atropiną, która niweluje efekty muskarynowe wywoływane przez gazy bojowe i pestycydy.
AChE w diagnostyce medycznej.
Obecność AChE w płynie owodniowym jest wskazaniem wad cewy nerwowej płodu.

</doc>
<doc id="517685" url="https://pl.wikipedia.org/wiki?curid=517685" title="Wiktory 2003">
Wiktory 2003

Nagrody Wiktorów za rok 2003
Rozdanie nagród 19. edycji konkursu odbyło się 15 kwietnia 2004 roku w Teatrze Narodowym w Warszawie. Galę prowadzili Magda Mołek i Maciej Orłoś.

</doc>
<doc id="517686" url="https://pl.wikipedia.org/wiki?curid=517686" title="HCalendar">
HCalendar

hCalendar – mikroformatowy standard wyświetlania na stronach sieci WWW i zapisu za pomocą języka XHTML informacji w formacie iCalendar (dawniej vCalendar).

</doc>
<doc id="517687" url="https://pl.wikipedia.org/wiki?curid=517687" title="Spiker pro tempore">
Spiker pro tempore

Urząd spikera pro tempore (ang. speaker pro tempore) istnieje w wielu izbach niższych (tj. Izbie Reprezentantów) amerykańskich legislaturach stanowych.
Przewodniczącym tych ciał jest spiker, ale na wypadek jego nieobecności lub niemożności przewodzenia obradom stworzono funkcję właśnie spikera "pro tempore" (kogoś na kształt wicemarszałka Izby, jak w Polsce).
Podobną funkcję pełni prezydent "pro tempore" Senatu Federalnego, tyle że w izbie wyższej (nie istnieje urząd spikera "pro tempore" w federalnego Izbie Reprezentantów, gdzie spiker może tylko czasowo przekazać prowadzenie obradom). Zresztą prawie każdy stanowy senat ma swego prezydenta "pro tempore".
Spikerem "pro tempore" nie musi być wcale (jak to ma się w przypadku prezydenta "pro tempore" Senatu federalnego) najstarszy stażem członek zgromadzenia. Właściwie prawie się to nie zdarza.
Urząd spikera "pro tempore" stosują m.in. takie stany jak: Alabama, Arkansas, Minnesota, Luizjana, Kalifornia, Missisipi, Pensylwania, Teksas, New Jersey, Michigan, Oklahoma i inne.

</doc>
<doc id="517694" url="https://pl.wikipedia.org/wiki?curid=517694" title="Południowe Podlasie">
Południowe Podlasie



</doc>
<doc id="517695" url="https://pl.wikipedia.org/wiki?curid=517695" title="Kler">
Kler



</doc>
<doc id="517696" url="https://pl.wikipedia.org/wiki?curid=517696" title="George R. Price">
George R. Price

George Robert Price (ur. 6 października 1922, zm. 6 stycznia 1975) – amerykański genetyk populacyjny i teoretyk w dziedzinie ewolucji.
W oparciu o badania W.D. Hamiltona nad doborem krewniaczym (ang. "kin selection") oraz prace Ronalda Fishera wyprowadził równanie Price'a. Wraz z Johnnem Maynardem Smithem wprowadził pojęcie ewolucyjnie stabilnej strategii (ang. "evolutionarily stable strategy" – ESS), opierającej się na teorii gier. Prócz tego, sformalizował podstawy fundamentalnej teorii naturalnego doboru Fishera.
Życiorys.
W wieku 4 lat stracił ojca, elektryka z zawodu. Wychowywała go matka, śpiewaczka operowa, która w czasach wielkiej depresji z trudem się utrzymywała. W 1943 roku Price uzyskał dyplom chemika Uniwersytetu Chicagowskiego i na podstawie wyników swoich badań otrzymał stopień doktora. Dołączył do projektu Manhattan.
W 1947 roku poślubił Julię Madigan, z którą miał dwie córki, Annamarię i Kathleen. Małżeństwo zakończyło się rozwodem w 1955 roku.
W okresie 1946–1948 uczył chemii na Uniwersytecie Harvarda. Współpracował też z Argonne National Laboratory. W latach 50. był adiunktem na wydziale medycyny Uniwersytetu Stanu Minnesota. W latach 1955–1956 zajmował się zawodowo dziennikarstwem naukowym i na łamach tygodnika Science krytykowal pseudonaukowe doniesienia dotyczące postrzegania pozazmysłowego. Rozpoczął pisanie książki pod tytułem "No Easy Way" (Nie ma łatwego wyjścia), w której zamierzał zaproponować rozwiązanie zimnej wojny. Książki nigdy nie dokończył, tłumacząc, że „świat zmieniał się szybciej niż mogłem o tym pisać”.
W latach 1961–1967 pracował dla IBM jako konsultant przetwarzania obrazu.
W 1966 roku wykryto u niego zaawansowanego raka tarczycy. W wyniku błędu podczas operacji usunięcia guza doznał paraliżu lewego ramienia. W 1967 r. przeniósł się do Londynu, gdzie zajmował się biologią teoretyczną w Galton Laboratory.
Miotany wewnętrznymi niepokojami, początkowo ateista, w 1970 r. nawrócił się na chrześcijaństwo. Zaczął obsesyjnie studiować Nowy Testament. Wierzył, że w jego życiu jest pewien zauważalny plan, że było zbyt wiele zbiegów okoliczności. Wynikiem jego badań nad Nowym Testamentem był esej "The Twelve Days of Easter" (Dwanaście Dni Wielkiej Nocy), w którym przedstawił wywód, że kalendarz wydarzeń związanych z męką Chrystusa był dłuższy niż się zwykle uważa. Stał się głosicielem kreacjonizmu, porzucił studia biblijne i w całości oddał się pracy charytatywnej. Rozdał swą całą własność ubogim, a następnie popełnił samobójstwo.
Równanie Price’a.
W Wielkiej Brytanii skontaktował się z Williamem Hamiltonem. Choć Hamilton nie pamiętał kiedy po raz pierwszy spotkał Price’a, wspominał, że Price był obeznany z pracami Hamiltona nad doborem krewniaczym. Pomimo braku formalnego wykształcenia w genetyce populacji i statystyce, Price wyprowadził równanie kowariacyjne, znane jako równanie Price’a, które opisywało dokładnie proces zmiany częstości alleli w populacji (proces ewolucji biologicznej). Używając tego równania, Price mógł wyprowadzić równania Hamiltona w sposób bardziej przejrzysty oraz zastosować je do rozwiązywania problemów nie tylko tradycyjnie rozumianego doboru naturalnego, ale również doboru genowego i dostosowania łącznego. Obecnie rozumiemy, że równanie Price’a opisuje ilościowo, dokładnie i zupełnie proces ewolucji biologicznej i jako takie stanowi prawdopodobnie największy wkład w rozwój teorii ewolucji od czasów Darwina. Wyraża się wzorem:
gdzie:
Człon kowariancyjny opisuje proces doboru, zaś człon wartości oczekiwanej opisuje procesy transmisyjne (np. mutacje).
Z równania można wyprowadzić w zasadzie każdą istotną tautologię, np. podstawiając formula_10 i formula_11 otrzymujemy Podstawowe Twierdzenie Doboru Naturalnego.

</doc>
<doc id="517699" url="https://pl.wikipedia.org/wiki?curid=517699" title="Big Muskie">
Big Muskie

Big Muskie, Bucyrus-Erie 4250w – koparka zgarniakowa pracująca w latach 1969–1991 dla Central Ohio Coal Company. W czasie gdy ją skonstruowano, była to największa na świecie koparka, do roku 2006 nie zbudowano większej koparki jednonaczyniowej. Dziś pozostał z niej tylko zgarniak, będący jedną z atrakcji w parku "The Wilds", powstałym na zrekultywowanym terenie byłej kopalni – została zdemontowana w maju 1999, po licznych protestach zwolenników zachowania jej jako eksponatu. Budowana była w latach 1966–1969 przez firmę Bucyrus-Erie, kosztowała 25 milionów dolarów. W latach 1969–1991 zdjęła ponad 465 000 000 m³ nadkładu.

</doc>
<doc id="517701" url="https://pl.wikipedia.org/wiki?curid=517701" title="Mark S. Schweiker">
Mark S. Schweiker

Mark Steven Schweiker (ur. 31 stycznia 1953 w Levittown) – amerykański polityk ze stanu Pensylwania, działaczem Partii Republikańskiej. W latach 2001-2003 pełnił funkcję gubernatora swego rodzinnego stanu.
Urodził się w rodzinie o pewnych tradycjach politycznych. Jego krewny, Richard Schweiker, był przez wiele lat Senatorem z Pensylwanii i członkiem gabinetu prezydenta Ronalda Reagana. Przyszły gubernator uczęszczał do Bishop Egan High School w Bucks County i ukończył studia na Bloomsburg University of Pennsylvania.
Schweiker wkroczył w działalność polityczną w roku 1979. W roku zaś 1987 został naczelnikiem władzy wykonawczej w Bucks County. W roku 1994 ubiegał się o nominację republikanów jako ich kandydat na stanowisko wicegubernatora, którą uzyskał. Wraz z kongresmanem Tomem Ridge'em, który kandydował na gubernatora, pokonali demokratyczny tandem Mark Singel (ówczesny wicegubernator) - Tom Foley (ówczesny stanowy sekretarz pracy) stosunkiem 44%-42% głosów. Niezależny kandydat Peg Luksik uzyskał 13%. Ridge i Schweiker zostali łatwo wybrani ponownie w roku 1998. Tak też Mark S. Schweiker pełnił urząd zastępcy szefa władzy wykonawczej Pensylwanii w latach 1995-2001. Z urzędu przewodniczył takim organom jak Pennsylvania Emergency Management Council, The Board of Pardons (Rada ds. Ułaskawień), The Governor's Council on Recycling Development oraz Waste Reduction. Nadzorował też działalność stanowej stacji radiowej i działania jednostek antyterrorystycznych.
Po atakach 11 września 2001 prezydent George W. Bush utworzył nowy resort ds. bezpieczeństwa krajowego (ang. "Homeland Security") i powołał na to stanowisko gubernatora Ridge'a. Między 1 a 5 października Schweiker był tymczasowym gubernatorem ("acting governor"), a po zatwierdzeniu Ridge'a został zaprzysiężony na 44. gubernatora swego stanu. Urząd pełnił między 5 października 2001 a 1 stycznia 2003. Był jedynym gubernatorem, który objął urząd (pośrednio) na skutek wrześniowego ataku. Wedle postanowień pensylwańskiej konstytucji tymczasowym wicegubernatorem został ówczesny prezydent "pro tempore" stanowego Senatu (któremu notabene przedtem "ex officio" przewodził Schweiker) Robert Jubelirer.
Jako gubernator Schweiker zapisał się wzmocnieniem systemów bezpieczeństwa pensylwańskich elektrowni atomowych, powołaniem dalszych antyterrorystycznych formacji oraz reformami policji.
W czasie katastrofy spowodowanej wybuchem górniczych materiałów wybuchowych w kopalni w Somerset County Schweiker zainicjował, w opinii wielu, najskuteczniejszą akcję ratunkową w historii USA.
Schweiker, mimo iż sondaże dawały mu poczucie "bezpieczeństwa", postanowił nie ubiegać się o własną kadencję w roku 2002. Jego następcą został demokrata Ed Rendell. W lutym 2003 roku został przewodniczącym "Philadelphia Chamber of Commerce".
Jest katolikiem. Jest też żonaty i ma trójkę dzieci.
Linki zewnętrzne.
Profil na stronach NGA

</doc>
<doc id="517704" url="https://pl.wikipedia.org/wiki?curid=517704" title="Pumbedita">
Pumbedita

Pumbedita (Pumbeditha, Pumpedita) – miasto w starożytnej Babilonii, będące wraz z Surą jednym z najważniejszych centrów badań talmudycznych.
Powstała tam ostateczna redakcja Talmudu Babilońskiego; pod koniec III w. – także akademia założona przez Judę ben Ezekiela. 
Na miejscu starożytnej Pumbedity zbudowano miasto Al Falludża.

</doc>
<doc id="517706" url="https://pl.wikipedia.org/wiki?curid=517706" title="Zgarniak">
Zgarniak

Zgarniak - narzędzie robocze koparki zgarniakowej. Zawieszony jest na linie nośnej, a ciągniony przez linę ciągnącą. Kąt przyłożenia zgarniaka zależny jest od miejsca przymocowania liny ciągnącej - im wyżej jest przymocowana, tym większy kąt natarcia, i skrawana jest grubsza warstwa gruntu.
Cykl pracy zgarniaka.
1. Po zluzowaniu liny ciągnącej i obrocie koparki od miejsca wysypu, zluzowana zostaje lina nośna, wskutek czego zgarniak pod wpływem własnego ciężaru wbija się w podłoże
2. Lina nośna pozostaje zluzowana, natomiast lina ciągnąca jest powoli napinana, wskutek czego zgarniak ciągnięty jest po podłożu.
3. Po zakończeniu drogi skrawania napinana jest lina nośna, wskutek czego zgarniak podnoszony jest do góry. Lina ciągnąca pozostaje napięta, przez co przód zgarniaka jest uniesiony.
4. Przy wysypie urobku luzowana jest lina ciągnąca.

</doc>
<doc id="517709" url="https://pl.wikipedia.org/wiki?curid=517709" title="Automatyczna sieć aerozolowa">
Automatyczna sieć aerozolowa

Automatyczna sieć aerozolowa (ang. AErosol RObotic NETwork, w skrócie AERONET) – sieć fotometrów słonecznych służących do pomiaru ilości i rodzaju pyłów zawieszonych (sulfaty, sól morska, sadza) oraz ilości pary wodnej w powietrzu. AERONET jest wspólnym projektem naukowo-badawczym NASA i Uniwersytetu w Lille (Francja) (podsieć PHOTONS), w którym uczestniczy wiele innych instytucji naukowych i badaczy z całego świata. W skład sieci wchodzi około 500 sunfotomerów, rozmieszczonych w stacjach pomiarowych na całym świecie
Oprócz bezpośredniego pomiaru strumienia energii dochodzącej od słońca sunfortometry dokonują pomiaru w almukantarze i w płaszczyźnie głównej Słońca, dzięki temu można ocenić własności absorbujące i rozproszeniowe pyłów zawieszonych oraz ich rozkład wielkości. Sieć jest m.in. używana do badania wpływu radiacyjnego zanieczyszczeń na zmiany klimatu.
Sunfotometr skanujący.
AERONET wykorzystuje sunfotometry 318A, francuskiej firmy CIMEL Electronique, składające się z dwóch kolimatorów światła. Pomiary światła słonecznego wykonywane są w bliskim ultrafiolecie, zakresach widzialnych i bliskiej podczerwieni – 340, 380, 440, 500, 670, 870, 940 i 1020 nm. Bezpośrednie pomiary światła słonecznego umożliwiają pomiar aerozolowej grubości optycznej wyznaczanej na podstawie prawa Lamberta-Beera-Bouguera z uwzględnieniem rozpraszania Reyleigh'owskiego i absorpcji przez ozon atmosferyczny. Kalibracja instrumentów sieci odbywa się poprzez porównanie z jednym z instrumentów wzorcowych, kalibrowanym za pomocą procedury Langleya w obserwatorium na Mauna Loa na Hawajach.
W Polsce sunfotomer sieci AERONET działa w Cetralnym Obserwatorium Geofizycznym PAN w Belsku k. Grójca, Stacji Badawczej Transferu Radiacyjnego SolarAOT w Strzyżowie oraz Polskiej Stacji Polarnej na Spitsbergenie.

</doc>
<doc id="517711" url="https://pl.wikipedia.org/wiki?curid=517711" title="AERONET">
AERONET



</doc>
<doc id="517712" url="https://pl.wikipedia.org/wiki?curid=517712" title="Herb Lądka-Zdroju">
Herb Lądka-Zdroju

Herb Lądka-Zdroju – jeden z symboli miasta Lądek-Zdrój i gminy Lądek-Zdrój w postaci herbu.
Wygląd i symbolika.
Herb przedstawia w polu czerwonym lwa srebrnego, wspiętego, skierowanego w prawo (heraldycznie), z rozdwojonym ogonem, z uzbrojeniem złotym, w takiejż koronie. 
Historia.
Pierwsze miasta ziemi kłodzkiej otrzymały swoje pierwsze lokacje i prawa miejskie na tych ziemiach za czeskiej dynastii Przemyślidów i Luksemburgów. Przyjmuje się, że lokacja Kłodzka, stolicy regionu, została zapoczątkowana w latach 1253-1278 za panowania Przemysła Ottokara II. Powstanie ówczesnego "Landeck" również datuje się na XIII w. Lądek był więc częścią królestwa Czech i jak większość miast królewskich otrzymał herb przedstawiający godło królestwa. Tym samym herbem pieczętowały się również inne miasta ziemi kłodzkiej – Kłodzko i Bystrzyca Kłodzka.
Najstarsza znana pieczęć Lądka-Zdroju datowana jest różnie, na początek XV lub XVI wieku. Pieczęć o średnicy 37 mm, legenda otokowa gotycką majuskułą głosiła S ∙ CIVIUM DE LANDEK. W polu pieczęci oddzielonym od otoku linią ciągła znajdował się herb miasta. Tutaj lew nie był jeszcze ukoronowany, korona pojawiła się na przedstawieniach późniejszych.
Druga zachowana pieczęć miejska Lądka-Zdroju pojawia się na aktach miejskich z 2 poł. XVI wieku. Pieczęć z wspiętym lwem w polu pieczętnym, miała 23 mm średnicy, zaś na otoku legendę S ∙ CIVITATIS LANDECK (według Ottona Huppa S ∙ C ∙ LANDECK). W XVII wieku pojawiła się pieczęć wzorowana na poprzedniej, o większej średnicy (28 mm), z legendą u góry głoszącą S ∙ C ∙ LANDECK. Z pierwszej połowy XVIII wieku znane są odciski kolejnej pieczęci, o średnicy 40 mm. W polu znajduje się owalna tarcza z lwem czeskim. Na otoku legenda SIGILLUM CIVITATIS LANDECENSIS. Występowała w tym okresie także mniejsza pieczęć, o średnicy 28 mm, z tym samym godłem i legendą. Być może wzór tych pieczęci pochodzi z wieków wcześniejszych.
Następna pieczęć, z roku 1871, także zawierała herb z ukoronowanym lwem na bardziej skomplikowanej tarczy. Legenda otokowa głosiła, tym razem w języku niemieckim: DER MAGISTRAT zu LANDECK im SCHL(ESIEN). Odciski tej pieczęci zachowały się m.in. na banknotach zastępczych Lądka-Zdroju (tzw. notgeldach).
Wzór herbu konsekwentnie powtarzano w XIX-wiecznych niemieckich herbarzach, na banknotach zastępczych z początku XX wieku oraz jako elementy zdobnictwa architektonicznego. Heraldyk Otton Hupp zamieścił w swoim dziele z 1898 barwny wizerunek herbu z lwem. Inny heraldyk, Hugo Saurma, w swojej pracy z 1870 roku również przytoczył herb z lwem, chociaż twierdził, że herb ten jest błędny.
Także polscy heraldycy aktywni po II wojnie światowej umieszczali w swoich pracach herb Lądka-Zdroju z wizerunkiem czeskiego lwa. Byli to Marian Gumowski (1960), Marian Haisig (1967) oraz Andrzej Plewako i Józef Wanag (1990).
Lądek-Zdrój zrezygnował z wizerunku lwa w roku 1989 na rzecz herbu wywiedzionego z pieczęci sądowych.
Złote kłody.
Zachowane kłodzkie pieczęcie sądowe z XVI w. przedstawiają rysunek herbu z dwiema kłodami. Wizerunek ten przyjmuje się za starszy od czeskich lwów symbol regionu. Lingwiści wywodzą również nazwę Kłodzko od czeskiego słowa "Kladsko" kojarzonego właśnie z kłodami. Motyw kłód wraz z inicjałem "L" pojawił się na dawnych pieczęciach sądowych Lądka-Zdroju.
Motyw z pieczęci sądowych przypisał miastu niemiecki heraldyk Hugo Saurma, który w swoim herbarzu z 1870 roku opisał jako pieczęć miejską pieczęć sądu w Lądku-Zdroju. Na pieczęci tej widniał dwupolowy herb z kłodzkimi belkami w polu górnym oraz inicjałem "L" w polu dolnym. Saurma znał także pieczęcie miejskie z lwem, ale stwierdził, że to właśnie te pieczęcie są wynikiem omyłki.
Herb z lat 1989-2015.
Po przemianach ustrojowych w Polsce na fali odbudowującej się samorządności lokalnej powstał w Lądku projekt zmiany herbu. Główną przyczyną była chęć odróżnienia herbu Lądka od herbu Kłodzka (dotychczas oba miasta miały identyczny herb). Sięgnięto do wzorca, który został uznany za tradycyjny i pierwotny – złote kłody na czerwonym tle to tzw. "pasy Podiebradowiczów", nawiązujące do tradycji hrabstwa kłodzkiego, którego twórcą był Jerzy z Podiebradów. Zmiana herbu nastąpiła uchwałą Rady Narodowej nr 35/89 z 17 maja 1989.
Powrót do historycznego herbu.
Na początku drugiej dekady XXI wieku rozpoczęto działania zmierzające do przywrócenia Lądkowi historycznego herbu. Problem podnosiło m.in. Towarzystwo Przyjaciół Ziemi Lądeckiej w 2011 roku. W roku 2013 rozpisano konkurs na projekt herbu Lądka-Zdroju oraz innych insygniów, który wygrali Kamil Wójcikowski i Robert Fidura. Po dwóch latach prac i ustaleń, nowy projekt historycznego herbu uzyskał pozytywną opinię Komisji Heraldycznej i został oficjalnie uchwalony 27 lipca 2015.
Legenda.
W wielu publikacjach przytacza się legendę, która głosi, że w XVI w. miasto otrzymało ze stołecznej wówczas Pragi nowy herb. Miał nim być rzeźbiony wizerunek białego lwa w koronie na czerwonym polu. Gdy herb dotarł do Lądka, okazało się, że podczas podróży uszkodził się – czeski lew stracił ogon. Przedstawiciele miasta udali się więc ponownie do Pragi. Mieszczanie stanęli przed obliczem króla i przedstawili los, jaki spotkał ich herb. Król, chcąc zabezpieczyć lwa przed utratą ogona, kazał wykonać nowy wizerunek lwa z dwoma ogonami, na wypadek, gdyby historia miałaby się powtórzyć. Mieszczanie wracając do Lądka wieźli herb bardzo ostrożnie. Dotarł on na miejsce w całości – tym razem już z dwoma ogonami. I tak już zostało.

</doc>
<doc id="517713" url="https://pl.wikipedia.org/wiki?curid=517713" title="Tropikalny Ocean Globalna Atmosfera">
Tropikalny Ocean Globalna Atmosfera

Tropikalny Ocean Globalna Atmosfera (The Tropical Ocean Global Atmosphere/Coupled Ocean-Atmosphere Response Experiment, w skrócie TOGA COARE) był dużym międzynarodowym programem meteorologicznym, który miał za zadanie zrozumienie dlaczego na zachodnim Pacyfiku, w tzw. obszarze ciepłego basenu, występują najwyższe temperatury oceanu na kuli ziemskiej, oraz w jaki sposób ocean i atmosfera oddziałują razem wpływając na zjawiska dynamiki tropikalnej (m.in. zjawisko El Niño). Eksperyment odbył się pomiędzy listopadem 1992 roku i lutym 1993 roku.

</doc>
<doc id="517715" url="https://pl.wikipedia.org/wiki?curid=517715" title="Codex Sinaiticus">
Codex Sinaiticus



</doc>
<doc id="517716" url="https://pl.wikipedia.org/wiki?curid=517716" title="Papias">
Papias



</doc>
<doc id="517719" url="https://pl.wikipedia.org/wiki?curid=517719" title="Eter tert-butylowo-metylowy">
Eter tert-butylowo-metylowy

Eter "tert"-butylowo-metylowy (MTBE) – organiczny związek chemiczny z grupy eterów, otrzymywany z metanolu oraz izobutylenu. W USA w 1999 roku produkcja MTBE wynosiła 200 tys. baryłek (ok. 32 tys. m3) na dobę. Zastosowanie znajduje głównie jako rozpuszczalnik organiczny oraz jako dotleniający środek przeciwstukowy do benzyn bezołowiowych. Jako dodatek do benzyn zmniejsza ilość wytwarzanego, silnie toksycznego tlenku węgla CO, poprzez jego utlenianie do dwutlenku węgla CO2.
MTBE jest wysoce łatwopalną cieczą, bezbarwną, o charakterystycznym zapachu, dużej lotności. Jest rozpuszczalny w wodzie (ok. 5 g/100 ml). Z powietrzem tworzy mieszaniny wybuchowe. Kiedy dostanie się do wód gruntowych nadaje im bardzo wyraźny posmak i zapach. Nie ma wiarygodnych badań potwierdzających toksyczność MTBE. Może być stosowany jako tani rozpuszczalnik w chemii organicznej, o temperaturze wrzenia większej od eteru dietylowego i nieco mniejszej rozpuszczalności w wodzie.
MTBE jest stosowany do produkcji benzyny jako środek zastępujący tetraetyloołów, bo pozwala na zwiększenie liczby oktanowej dzięki zmniejszeniu zjawiska przedwczesnego zapłonu. W USA stosowany jest od roku 1979. Od 1992 zwiększono jego dopuszczalne stężenie w paliwie, aby zmniejszyć emisję spalin. Jednak wiele stanów (np. Kalifornia) po roku 1999 nakazało zmniejszenie jego wykorzystania ze względu na skażenie wód gruntowych. Jego produkcja jest bardzo opłacalna, bo w odróżnieniu od wielu innych składników benzyny wytwarza się go z gazu ziemnego. Badania prowadzone w USA w roku 1995 wykazały, że MTBE przenika do wód gruntowych. Specjaliści wskazują, że amerykańskie normy dotyczące szczelności zbiorników są dużo bardziej liberalne od europejskich, co może oznaczać, że w Polsce występowanie MTBE w wodach gruntowych prawdopodobnie nie jest dużym problemem. Co więcej, normy zawartości tego związku w paliwie przyjęte w Unii Europejskiej są ostrzejsze od norm amerykańskich. W Polsce benzyny bezołowiowe zawierają zwykle 1,0–1,6% tego związku, a maksymalne dopuszczalne stężenie to 7%.

</doc>
<doc id="517721" url="https://pl.wikipedia.org/wiki?curid=517721" title="Rapatapa-to-ja">
Rapatapa-to-ja

Rapatapa-to-ja – album zespołu Voo Voo wydany w 1995 roku, nakładem wydawnictwa Polton.
Płyta została nagrana w aranżacji podobnej do dwóch poprzednich studyjnych płyt zespołu ("Zapłacono" i "Łobi jabi"). Pewną nowością są skrecze w wykonaniu DJ Janmariana. 
Lista utworów.
źródło:.
Muzycy.
źródło:.

</doc>
<doc id="517722" url="https://pl.wikipedia.org/wiki?curid=517722" title="Flota zjednoczonych sił">
Flota zjednoczonych sił

Flota zjednoczonych sił – płyta zespołu Voo Voo zawierająca wcześniej wydane utwory tej grupy w nowych aranżacjach i śpiewane przez zaproszonych do studia gości, jedynym wyjątkiem jest kończący płytę utwór „Środa w nocy” śpiewany przez Waglewskiego.
Płytę promował specjalny koncert w klubie „Stodoła”, na którym wystąpili wszyscy artyści, którzy wzięli udział w nagraniu płyty.
Najbardziej promowanym singlem z tego albumu stał się utwór „Nim stanie się tak, jak gdyby nigdy nic nie było” śpiewany przez Kasię Nosowską.

</doc>
<doc id="517725" url="https://pl.wikipedia.org/wiki?curid=517725" title="Muzyka od środka">
Muzyka od środka

Muzyka od środka – album Wojciecha Waglewskiego zawierający muzykę do filmu "Kroniki domowe" w reżyserii Leszka Wosiewicza. Płyta jest czasami zaliczana do oficjalnej dyskografii Voo Voo.
Album nominowany był do nagrody Fryderyki 1998 w kategorii „Album roku – muzyka alternatywna”.
Reedycja płyty w roku 2007 ukazała się jako jedna z trzech części "Muzyki filmowej".
Twórcy.
Voo Voo:
Gościnnie:

</doc>
<doc id="517727" url="https://pl.wikipedia.org/wiki?curid=517727" title="Antoni Gralak">
Antoni Gralak

Antoni „Ziut” Gralak (ur. 5 maja 1955 w Boguszowie-Gorcach) – polski trębacz, kompozytor i producent muzyczny.
Od lat uznawany jest za jednego z najbardziej twórczych muzyków w kraju. Swoją trąbką nadał szlif najważniejszej ścieżce polskiego off jazzu lat 80. XX wieku. Nazwisko Gralaka odsyła do legendarnych formacji: Free Cooperation, Young Power oraz bliższych rockowi grup Sfora i Woo Boo Doo, po międzynarodową formację Universal Supersession. Sławę zdobył jako współtwórca potęgi jazz-rockowej formacji Tie Break, którą zalicza się do wąskiego grona kultowych polskich grup muzycznych.
. Współpracuje z czołówką jazzowej sceny i wieloma gwiazdami pop, (Twinkle Brothers, R.A.P., Voo Voo, Automatik, Stanisław Sojka, Justyna Steczkowska, Jass Tri, Universal Supersession, Wilki, Raz, Dwa, Trzy, Anna Maria Jopek, Nick Cave, Dee Dee Bridgewater, Andrzej Smolik, Masala Sound System, Tymański Yass Ensamble, Pogodno, Wojciech Waglewski, Maciej Maleńczuk). Nagrywa muzykę filmową i teatralną. Prowadzi dwa autorskie projekty Graal i YeShe
W 1999 roku założył pracownię Jasnachmura (obecnie Fundacja Wspierania Kultury), gdzie realizowane są projekty multimedialne, filmowe, kreowanie wizerunku w sieci, koncerty i festiwale.
Współpraca.
Współpracował i nagrywał z wieloma artystami, takimi jak: Twinkle Brothers, R.A.P., Voo Voo, Automatik, Stanisław Sojka, Justyna Steczkowska, Jass Tri, Universal Supersession, Wilki, Raz, Dwa, Trzy, Nick Cave, Dee Dee Bridgewater, Andrzej Smolik, Masala Sound System, Świetliki i Marcin Świetlicki, Tymański Yass Ensemble, Plastic Bag, Homo Twist.

</doc>
<doc id="517728" url="https://pl.wikipedia.org/wiki?curid=517728" title="Ziut">
Ziut



</doc>
<doc id="517729" url="https://pl.wikipedia.org/wiki?curid=517729" title="Theravāda">
Theravāda



</doc>
<doc id="517734" url="https://pl.wikipedia.org/wiki?curid=517734" title="Makulatura (filatelistyka)">
Makulatura (filatelistyka)



</doc>
<doc id="517738" url="https://pl.wikipedia.org/wiki?curid=517738" title="Wydawnictwo (instytucja)">
Wydawnictwo (instytucja)



</doc>
<doc id="517739" url="https://pl.wikipedia.org/wiki?curid=517739" title="Wydawnictwo (publikacja)">
Wydawnictwo (publikacja)

Wydawnictwo, publikacja – pozycja drukowana (książka, czasopismo) bądź elektroniczna (e-book), także publikacja muzyczna (płyta, singiel) oraz dokument kartograficzny (mapa, plan). Może być zamówiona przez wydawcę, ale też publikowana nakładem własnym autora. Dłuższe publikacje tekstowe drukowane zazwyczaj ujęte są w formę kodeksu.
Każde wydanie książki otrzymuje swój unikatowy kod ISBN, wydawnictwom ciągłym tradycyjnym oraz elektronicznym podporządkowany jest kod ISSN, a publikacjom audio-wizualnym numer ISAN.
Rodzaje wydawnictw (główny podział).
Publikacje dzielą się na dwie główne kategorie: wydawnictwa zwarte i wydawnictwa ciągłe.

</doc>
<doc id="517741" url="https://pl.wikipedia.org/wiki?curid=517741" title="Zbyszek Godlewski">
Zbyszek Godlewski

Zbigniew Eugeniusz Godlewski (ur. 3 sierpnia 1952 w Zielonej Górze, zm. 17 grudnia 1970 w Gdyni) – polski robotnik, pracownik Zarządu Portu Gdynia, zastrzelony w czasie wydarzeń Grudnia 1970. 
Zbyszek Godlewski jest uważany za symbol ofiar Grudnia 1970. O jego śmierci mówi "Ballada o Janku Wiśniewskim".
Życiorys.
Dzieciństwo i młodość.
Syn Eugeniusza i Izabeli. Jako syn kapitana ludowego Wojska Polskiego mieszkał w kilku miastach w Polsce gdzie służył jego ojciec – w Zielonej Górze, Żaganiu, Łodzi oraz Elblągu. W 1970 roku ukończył szkołę zawodową i zatrudnił się w Stoczni Gdyńskiej przy rozładunku statków.
Śmierć i pogrzeb.
Został zastrzelony 17 grudnia przez żołnierzy LWP ok. godz. 6:00. Stało się to nieopodal przystanku Szybkiej Kolei Miejskiej Gdynia Stocznia, po jego przyjeździe do pracy z Elbląga. W chwili śmierci miał 18 lat. Po tym incydencie protestujący przemaszerowali z jego ciałem niesionym na drzwiach ulicami Gdyni. Ciało zostało przeniesione pod urząd miejski w Gdyni, gdzie lekarz stwierdził zgon. Zwłoki zabrano do szpitala w Redłowie. Gdyński fotograf Edmund Pelpliński zrobił z okna swojego mieszkania fotografię przedstawiającą mężczyzn niosących na drzwiach ciało młodego robotnika. Zdjęcie stało się symbolem Grudnia '70. 
Jego ojciec stwierdził, że na oddanym mu pokrwawionym swetrze syna widniały 3 dziury prawdopodobnie po postrzale, 2 na części brzusznej i 1 na części piersiowej. W programie „Kadry sprzed lat” ojciec poinformował o postrzale w głowę, prawdopodobnie z rykoszetu. Pogrzeb odbył się nocą 20 grudnia 1970 na cmentarzu w Gdańsku-Oliwie bez okazania zwłok rodzinie. W marcu 1971 staraniem rodziny przeniesiony na cmentarz w Elblągu.
Osoba Zbyszka Godlewskiego nie budziła zainteresowania komunistycznej Służby Bezpieczeństwa, w dokumentach zachowanych w Instytucie Pamięci Narodowej nie odnaleziono akt potwierdzających jego rozpracowanie w ramach jakiejkolwiek sprawy operacyjnej. Jego nazwisko pojawia się w późniejszych materiałach, związanych z przebiegiem wydarzeń grudniowych.
Upamiętnienie.
Po upadku Polski Ludowej jedna z ulic w jego rodzinnym Elblągu została nazwana jego imieniem. Ulicę poświęconą pamięci Zbyszka Godlewskiego ustanowiono także w Zielonej Górze, gdzie się urodził i spędził ostatnie wakacje w życiu.
Na ścianie Szkoły Podstawowej im. Marszałka Józefa Piłsudskiego w Gałkowie Dużym odsłonięto 17 grudnia 2020 roku tablicę upamiętniającą Zbigniewa Godlewskiego – ucznia tej szkoły.
Janek Wiśniewski.
Historia młodego mężczyzny niesionego na drzwiach po ulicach miasta zainspirowała Krzysztofa Dowgiałłę do napisania tekstu piosenki o tym wydarzeniu. Nie znał on imienia ani nazwiska ofiary, więc użył przypadkowego imienia i nazwiska: Janek Wiśniewski. Janek Wiśniewski, jako bohater piosenki, stał się symbolem tamtych wydarzeń, bardziej znanym nawet od swojego pierwowzoru. Po upadku komunizmu, Janek Wiśniewski stał się patronem jednej z ulic w Gdyni, znajdującej się w pobliżu stacji kolejowej, gdzie zginął. Również w Pruszczu Gdańskim jedna z ulic nosi jego imię.

</doc>
<doc id="517742" url="https://pl.wikipedia.org/wiki?curid=517742" title="Sport (gazeta)">
Sport (gazeta)

Sport – ogólnopolski dziennik o tematyce sportowej ukazujący się w Katowicach od 1945 roku. W latach 2008–2017 wydawcą tytułu był Ringier Axel Springer Polska. Od sierpnia 2017 roku do grudnia 2020 wydawcą gazety była firma Wheezer (Grupa Murapol). Od 1 stycznia 2021 wydawcą gazety jest Gremi Media SA. Dodatkowo we wtorki ukazywał się tytuł „Sport - region” opisujący lokalne wydarzenia sportowe z regionu województwa śląskiego i małopolskiego, nawiązujący do nieistniejącego już tytułu „Sport Śląski”.
Z okazji 20-lecia czasopisma zorganizowano w 1965 roku turniej piłkarski o Puchar Redakcji „Sportu”. Puchar zdobyła drużyna Górnika Zabrze pokonując w finale zespół Zenitu Leningrad 3:1 (3:0).
„Sport” organizował popularny plebiscyt, w którym wyłaniano laureata nagrody "Złote Buty" (od 1957), a także "Piłkarza Roku" (od 1966).
Od 1971 organizuje plebiscyt Złoty Kij dla najlepszego polskiego zawodnika w hokeju na lodzie.
Redakcja gazety była również pomysłodawcą zorganizowania w Polsce rozgrywek piłkarskiego Pucharu Ligi w latach 1977 i 1978. Pierwsza edycja odbyła się pod patronatem i za zgodą PZPN-u, który jednak wycofał się z pomysłu po zakończeniu sezonu. Z tego też powodu edycja 1978 Pucharu Ligi nie jest uznawana za oficjalną, gdyż była przeprowadzona jedynie przez gazetę.
Wraz z Polskim Związkiem Hokeja na Lodzie redakcja organizowała Puchar „Sportu” i PZHL rozgrywany od 1982 do 1989.

</doc>
<doc id="517743" url="https://pl.wikipedia.org/wiki?curid=517743" title="Majdan (powiat leski)">
Majdan (powiat leski)

Majdan – wieś w Polsce, położona w województwie podkarpackim, w powiecie leskim, w gminie Cisna.
Do 31 grudnia 2022 część wsi Liszna.
Sąsiaduje z nim zniesiona z dniem 1 stycznia 2023 część Cisnej, także nosząca nazwę Majdan (przy rzece Solince na wschód od ujścia Roztoczki). Obszar za rzeką Solinką, na którym znajdują się zabudowania kolejowe stacji Majdan, należy zaś obecnie do miejscowości Żubracze.
W latach 1975–1998 przysiółek administracyjnie należał do województwa krośnieńskiego.
Majdan leży na południowym stoku Hona, nad rzeką Solinka, przy DW897, znajduje się w nim ujście potoku Roztoczka i skrzyżowanie z drogą do Roztok Górnych. 
Historia.
Był to przysiółek zlokalizowany na gruntach Cisnej i Lisznej, powstały prawdopodobnie na początku XIX wieku w związku z budową huty w Cisnej, działającej do 1864 roku. Na terenie Majdanu Liszniańskiego znajdował się wielki piec huty z budynkami namiarowni i miecha, dwa kanały doprowadzające wodę i pięć budynków dla hutników. Po hucie nie pozostały żadne zabudowania. Majdan ponownie nabrał znaczenia po zbudowaniu w latach 1890–1898 kolei wąskotorowej z Nowego Łupkowa do Cisnej; stacja Cisna znalazła się w Majdanie Ciśniańskim. Przy placu przeładunkowym drewna zbudowano stację kolei i dwa tartaki parowe (po jednym na gruntach Lisznej i Cisnej) oraz osadę pracowników tartacznych i kolejowych. Tartak w Majdanie Liszniańskim był usytuowany w odległości ok. 300 m na zachód od ujścia Roztoczki do Solinki, został spalony w 1939 roku i ponownie po II wojnie światowej. W latach 1902–1904 powstał dalszy odcinek kolei Majdan – Przysłup oraz kilka odgałęzień. Obecnie kolejka kursuje sezonowo na trasach: Majdan – Cisna – Dołżyca – Przysłup oraz Majdan – Balnica. Na terenie stacji Majdan znajdują się punkty małej gastronomii oraz parking.
W latach 1979–1991 w Majdanie Liszniańskim znajdował się także skansen kolejki wąskotorowej (na terenie dawnego tartaku).

</doc>
<doc id="517744" url="https://pl.wikipedia.org/wiki?curid=517744" title="Częstotliwość Brunt-Väisälä">
Częstotliwość Brunt-Väisälä

Częstotliwość Brunta-Vaisali (fin. Brunt-Väisälä) opisuje częstotliwość oscylacji cząstki płynu odchylonej od stanu równowagi w stabilnej atmosferze
gdzie:

</doc>
<doc id="517746" url="https://pl.wikipedia.org/wiki?curid=517746" title="Traktat w Neuilly-sur-Seine">
Traktat w Neuilly-sur-Seine

Traktat w Neuilly-sur-Seine – traktat pokojowy po I wojnie światowej pomiędzy krajami Ententy a Bułgarią podpisano 27 listopada 1919 roku w Neuilly-sur-Seine pod Paryżem. Wszedł w życie 9 sierpnia 1920 r. Spisany w języku angielskim, francuskim i włoskim, w razie wątpliwości miarodajnym miał być tekst francuski. Depozytariuszem został rząd Francji.
Był to jeden z kilku traktatów pokojowych podpisanych po zakończeniu wojny przez kraje Ententy z państwami centralnymi. Obok Bułgarii do bloku tego należały Cesarstwo Niemieckie, Austro-Węgry i Turcja. Bułgaria jako pierwsza zaprzestała walki podpisując rozejm salonicki (29 września 1918).
Postanowienia.
Całość strat terytorialnych Bułgarii wynosiła około 7% jej obszaru z 1914 r., kiedy to Bułgaria liczyła 111 tys. km². Po traktacie w Neuilly ten obszar wyniósł 103 tys. km².

</doc>
<doc id="517752" url="https://pl.wikipedia.org/wiki?curid=517752" title="Wiktory 1985">
Wiktory 1985

Nagrody Wiktorów za 1985 rok.

</doc>
<doc id="517753" url="https://pl.wikipedia.org/wiki?curid=517753" title="Wiktory 1986">
Wiktory 1986

Nagrody Wiktorów za 1986 rok.

</doc>
<doc id="517755" url="https://pl.wikipedia.org/wiki?curid=517755" title="Wiktory 1987">
Wiktory 1987

Nagrody Wiktorów za 1987 rok

</doc>
<doc id="517757" url="https://pl.wikipedia.org/wiki?curid=517757" title="Wiktory 1988">
Wiktory 1988

Nagrody Wiktorów za 1988 rok

</doc>
<doc id="517758" url="https://pl.wikipedia.org/wiki?curid=517758" title="Wiktory 1990">
Wiktory 1990

Nagrody Wiktorów za 1990 rok

</doc>
<doc id="517759" url="https://pl.wikipedia.org/wiki?curid=517759" title="Wiktory 1991">
Wiktory 1991

Nagrody Wiktorów za 1991 rok

</doc>
<doc id="517760" url="https://pl.wikipedia.org/wiki?curid=517760" title="Traktat w Sèvres">
Traktat w Sèvres

Traktat w Sèvres – traktat pokojowy podpisany 10 sierpnia 1920 roku pomiędzy Imperium Osmańskim, sojusznikiem Państw Centralnych z czasów I wojny światowej, a państwami Ententy po klęsce Imperium Osmańskiego w tej wojnie. Zawierał statut Ligi Narodów, opis nowych granic, klauzule o rozbrojeniu, o odszkodowaniach wojennych i innych ciężarach gospodarczych nałożonych na Turcję. Traktat przywracał także tzw. „kapitulacje”, tj. postanowienia o wyjęciu cudzoziemców spod jurysdykcji sądów tureckich (immunitet bezwzględny). Wobec odmowy ratyfikacji przez Wielkie Zgromadzenie Narodowe Turcji (parlament turecki) nie wszedł w życie, a jego postanowienia zostały zastąpione w 1923 roku traktatem w Lozannie.
Zmiany terytorialne.
Trację Wschodnią po Morze Czarne z Adrianopolem i półwyspem Gallipoli otrzymała Grecja. Uzyskała ona również prawo do okupacji i administracji rejonu Smyrny (obecnie Izmir), z obowiązkiem dopuszczenia tam lokalnego parlamentu, który po pięciu latach miałby się wypowiedzieć o dalszej przynależności tego terytorium.
Zachodnia i południowa Anatolia została podzielona na dwie strefy wpływów: włoską i francuską.
Na wschodzie Anatolii, od Morza Czarnego po jezioro Wan i granicę perską, miała się rozciągać niezależna Armenia, a na południe od niej autonomiczny Kurdystan.
Bardzo rozległa strefa cieśnin po stronie europejskiej i azjatyckiej miała ulec ścisłej demilitaryzacji.
Inne ograniczenia.
Tureckie siły zbrojne miały liczyć 50 000 ludzi z zaciągu ochotniczego, bez broni ciężkiej i lotnictwa. Turcja traciła flotę wojenną, z wyjątkiem niewielu małych jednostek ochrony wybrzeży. Zabroniono produkcji broni i jej importu.
Wygaśnięcie traktatu.
W związku z obaleniem sułtanatu w Turcji, utworzeniem republiki (pod przywództwem Kemala Atatürka) i jej zwycięską wojną z Grecją traktat z Sévres nigdy nie wszedł w życie, jego ustalenia zostały zastąpione 24 lipca 1923 roku przez traktat w Lozannie zawarty pomiędzy mocarstwami a Republiką Turecką.

</doc>
<doc id="517762" url="https://pl.wikipedia.org/wiki?curid=517762" title="Wiktory 1992">
Wiktory 1992

Nagrody Wiktorów za 1992 rok

</doc>
<doc id="517764" url="https://pl.wikipedia.org/wiki?curid=517764" title="Wiktory 1993">
Wiktory 1993

Nagrody Wiktorów za 1993 rok

</doc>
<doc id="517766" url="https://pl.wikipedia.org/wiki?curid=517766" title="Wiktory 1994">
Wiktory 1994

Nagrody Wiktorów za 1994 rok

</doc>
<doc id="517767" url="https://pl.wikipedia.org/wiki?curid=517767" title="Wiktory 1995">
Wiktory 1995

Nagrody Wiktorów za 1995 rok.

</doc>
<doc id="517768" url="https://pl.wikipedia.org/wiki?curid=517768" title="Mistrzostwa Świata Mężczyzn w Curlingu 1966">
Mistrzostwa Świata Mężczyzn w Curlingu 1966

Mistrzostwa Świata Mężczyzn w Curlingu 1966 – odbyły się pod nazwą Scotch Cup. Turniej rozegrano w Vancouver, w PNE Forum. W mistrzostwach uczestniczyło 7 reprezentacji. Złoty medal obroniła drużyna z Kanaday.

</doc>
<doc id="517769" url="https://pl.wikipedia.org/wiki?curid=517769" title="Wiktory 1996">
Wiktory 1996

Nagrody Wiktorów za 1996 rok

</doc>
<doc id="517770" url="https://pl.wikipedia.org/wiki?curid=517770" title="Scotch Cup 1966">
Scotch Cup 1966



</doc>
<doc id="517773" url="https://pl.wikipedia.org/wiki?curid=517773" title="Wiktory 1997">
Wiktory 1997

Nagrody Wiktorów za 1997 rok.

</doc>
<doc id="517774" url="https://pl.wikipedia.org/wiki?curid=517774" title="Wiktory 1998">
Wiktory 1998

Nagrody Wiktorów za 1998 rok.

</doc>
<doc id="517775" url="https://pl.wikipedia.org/wiki?curid=517775" title="Wiktory 1999">
Wiktory 1999

Nagrody Wiktorów za 1999 rok.

</doc>
<doc id="517776" url="https://pl.wikipedia.org/wiki?curid=517776" title="Magdalena Wójcik">
Magdalena Wójcik



</doc>
<doc id="517777" url="https://pl.wikipedia.org/wiki?curid=517777" title="Wiktory 2000">
Wiktory 2000

Nagrody Wiktorów za 2000 rok.

</doc>
<doc id="517778" url="https://pl.wikipedia.org/wiki?curid=517778" title="Wiktory 2001">
Wiktory 2001

Nagrody Wiktorów za rok 2001
Ceremonia wręczenia statuetek Wiktora miała miejsce 18 marca 2002 roku w Teatrze Narodowym w Warszawie. Była to 17. edycja konkursu, a galę poprowadzili Krystyna Janda i Marek Kondrat.
Aż 3 Wiktory odebrał Adam Małysz – w kategoriach: największe odkrycie telewizyjne, najpopularniejszy sportowiec i Wiktor publiczności.
Na gali występowali Edyta Górniak, Marek Torzewski i Golec uOrkiestra. Nieszczęśliwe zdarzenia to upadek Ryszarda Kapuścińskiego i Ewy Drzyzgi, która dodatkowo złamała obcas w bucie. Ponadto Max Kolonko zbiegł ze sceny i wręczył kwiaty prezydentowej Jolancie Kwaśniewskiej. Kontrowersje wzbudziła także skąpa kreacja, w której wystąpiła Edyta Górniak.

</doc>
<doc id="517779" url="https://pl.wikipedia.org/wiki?curid=517779" title="Karabinek Cristobal 2">
Karabinek Cristobal 2

Cristobal 2 – dominikański karabinek automatyczny.
Historia.
Cristobal 2 został skonstruowany przez P. Király'ego we współpracy z włoskimi zakładami zbrojeniowymi Fabbrica d'Armi Pietro Beretta S.p.A. i zewnętrznie przypomina włoski Beretta M1938. Na włoskich rozwiązaniach wzorowany był także mechanizm spustowy z osobnymi językami spustowymi do ognia pojedynczego i seriami. Budowa zamka półswobodnego była zbliżona do zamków węgierskich pistoletów maszynowych Danuvia 39M i 43M Király'ego.
Początkowo Cristobal 2 posiadał lufę osadzoną bezpośrednio w łożu stanowiącym część drewnianej osady, ale ponieważ okazało się, że lufa przegrzewa się podczas strzelania seriami w późniejszych seriach lufę osadzono w perforowanej osłonie.
Karabinek Cristobal 2 był bronią popularną w Ameryce Środkowej. Obecnie jest to broń przestarzała, ale prawdopodobnie jest nadal używany.
Opis.
Cristobal 2 jest bronią samoczynno-samopowtarzalną. Zasada działania oparta o odrzut zamka półswobodnego. Mechanizm spustowy z dwoma językami spustowymi umożliwia prowadzenie ognia pojedynczego i seriami.
Cristobal 2 jest bronią zasilaną przy pomocy dwurzędowych magazynków pudełkowych o pojemności 25 lub 30 naboi. Gniazdo magazynka znajduje się w u dołu komory zamkowej.
Lufa o długości 406 mm osadzona bezpośrednio w łożu, albo w rurowej osłonie.
Osada drewniana, z integralnym chwytem pistoletowym. Przyrządy celownicze mechaniczne (muszka i celownik przerzutowy).

</doc>
<doc id="517786" url="https://pl.wikipedia.org/wiki?curid=517786" title="Całka Lebesgue’a">
Całka Lebesgue’a

Całka Lebesgue’a – konstrukcja matematyczna rozszerzająca pojęcie całki Riemanna na szerszą klasę funkcji, wprowadzona w 1902 r. przez francuskiego matematyka Henriego Lebesgue’a. Rozszerzenie dotyczy także dziedziny, na której mogą być określone funkcje podcałkowe.
Sam Lebesgue tak porównywał swoją definicję z klasyczną całką Riemanna:
Wyjaśnić można to następująco: w metodzie Riemanna przebiega się dziedzinę funkcji i mierzy „wysokość” wykresu po kolei w każdym miejscu, podczas gdy metoda Lebesgue’a bierze pod uwagę najpierw zbiór wartości funkcji i stosownie do tego wybiera kawałki dziedziny.
Jeżeli dla danej funkcji istnieje całka Riemanna, to jest ona równa całce Lebesgue’a tej funkcji. Zasadnicza przewaga całki Lebesgue’a polega na tym, że współgra z pojęciem granicy punktowej ciągu funkcji i w opisie matematycznym można zamieniać kolejność operacji liczenia całki i granicy (nie jest to zawsze możliwe w przypadku całki Riemanna). Obecnie całka Lebesgue’a jest jednym z podstawowych narzędzi współczesnej matematyki i nauk ją wykorzystujących.
Całka Riemanna jest konstrukcją związaną nierozerwalnie z przestrzeniami euklidesowymi; uogólnienie Lebesgue’a umożliwia całkowanie funkcji określonych na ogólniejszych przestrzeniach z miarą. Niżej naszkicowane podejście jest jednym z wielu możliwych.
Wprowadzenie.
Całka Riemanna jest związana z miarą Jordana, która jest tylko skończenie addytywną funkcją zbioru. Innymi słowy zakłada się, że miara sumy skończonej liczby zbiorów rozłącznych jest równa sumie miar poszczególnych zbiorów. Jednym z podstawowych kroków na drodze ku rozszerzeniu pojęcia całki Riemanna na funkcje typu funkcji Dirichleta było zastąpienie miary Jordana miarą Lebesgue’a, która jest już przeliczalnie addytywna, tzn. taka, że własność sumowania zachodzi także dla nieskończonej ilości zbiorów rozłącznych (zgodnie z tą obserwacją generalizacji uległo także ogólne pojęcie miary).
Definicja całki związanej z miarą Lebesgue’a wymaga zmiany spojrzenia na proces mierzenia obszaru. W definicji całki Riemanna dziedzina funkcji jest dzielona na krótkie przedziały. Tymczasem przy obliczaniu całki Lebesgue’a to nie dziedzina, ale przeciwdziedzina całkowanej funkcji jest dzielona na skończenie wiele przedziałów.
Dla ułatwienia opisu założone zostanie, iż przeciwdziedzina dodatniej funkcji formula_1 jest zawarta w przedziale formula_2 Aby znaleźć przybliżenie wartości pola obszaru pod wykresem funkcji formula_3 należy podzielić przedział formula_4 na rozłączne podprzedziały o końcach w punktach formula_5
Jeżeli przyjąć formula_6 (por. rysunek) i wybrać liczby formula_7 (na rysunku liczby te znajdują się na wysokości czerwonych odcinków), to każdy z "obszarów" formula_8 ma "pole", które równe jest "mierze" formula_9 zbioru formula_10 pomnożonej przez formula_11 Otrzymane w ten sposób "obszary" są parami rozłączne, można zatem oczekiwać, że suma ich pól będzie dobrym przybliżeniem do pola obszaru pod funkcją formula_1 – tym lepszym im drobniejszy był początkowy podział zbioru wartości za pomocą liczb formula_13 Ściśle podejście to realizuje się poprzez przybliżanie zadanej funkcji funkcjami prostymi, czyli takimi, które mają tylko skończenie wiele wartości przyjmowanych na "mierzalnych" podzbiorach dziedziny.
Konstrukcja.
Oznaczenia.
Dalej stosowana będzie następująca konwencja skracająca zapis: symbole
oznaczać będą odpowiednie relacje, tzn.
dla wszystkich elementów formula_16 należących do ustalonego zbioru lub też całej dziedziny, jeśli nie zostanie zaznaczone inaczej. Podobnie będzie miała się rzecz z funkcjami formula_17 (minimum i maksimum) i im podobnymi.
Całkę Lebesgue’a wprowadza się zwykle wraz z miarą Lebesgue’a formula_18 jako uogólnienie całki Riemanna w przestrzeniach euklidesowych. Jednak wybór miary zależy od zastosowań, sama zaś konstrukcja obowiązuje dla szerszej klasy przestrzeni. Z tego powodu wszędzie, gdzie będzie to można zrobić bez szkody dla jasności wywodu oznaczenie miary formula_19 przy całce, tzn. formula_20 będzie konsekwentnie pomijane:
co wydatnie wpłynie na przejrzystość wzorów. Na podobnej zasadzie opuszczane będzie też wskazanie miary formula_19 w przy "mierzalności" zbiorów, czy funkcji (zob. niżej).
Funkcje mierzalne.
Niech dana będzie przestrzeń z miarą formula_23 Elementy σ-ciała formula_24 określonego na przestrzeni formula_25 nazywa się "zbiorami formula_19-mierzalnymi" względem formula_27
Funkcja formula_28 jest "formula_19-mierzalna", jeśli formula_19-mierzalny jest przeciwobraz przedziału formula_31 dla dowolnego formula_32 Wówczas także mierzalne są przeciwobrazy dowolnych zbiorów borelowskich.
Zbiór funkcji mierzalnych jest zamknięty ze względu na działania algebraiczne. W szczególności jeżeli mierzalne są funkcje formula_33 to mierzalne są także suma, różnica, iloczyn oraz iloraz tych funkcji, tj.
Ponadto mierzalne są funkcje:
oraz
nazywane odpowiednio "częścią dodatnią" oraz "ujemną" funkcji formula_1 (moduł, części dodatnia i ujemna są funkcjami nieujemnymi). Wprost z definicji wynika, że:
Zbiór funkcji mierzalnych jest zamknięty ze względu na branie granic punktowych, tzn. jeżeli mierzalne są funkcje należące do ciągu formula_42 to mierzalne są również funkcje
Funkcje proste.
Funkcję formula_1 nazywa się prostą, jeżeli jej obraz jest zbiorem skończonym, zaś każda jej wartość formula_45 przyjmowana jest na pewnym zbiorze mierzalnym formula_46 tzn. formula_47 dla formula_48 Innymi słowy funkcję formula_1 nazywa się prostą, jeżeli można przedstawić ją w postaci skończonej kombinacji liniowej funkcji charakterystycznych (indykatorów) zbiorów mierzalnych:
dla pewnych wartości formula_51 oraz zbiorów formula_52
Całka Lebesgue’a.
Konstrukcja całki Lebesgue’a polega na stopniowym komplikowaniu klasy funkcji całkowalnych poczynając od najprostszych.
Jedyną rozsądną możliwością przypisania wartości całce z funkcji charakterystycznej formula_53 zbioru mierzalnego formula_54 jest miara tego zbioru:
Wynik może być równy formula_56 o ile formula_19 nie jest miarą skończoną.
Jeżeli formula_1 jest "nieujemną" funkcją prostą (kombinacją liniową funkcji charakterystycznych), to całkę Lebesgue’a tej funkcji definiuje się wzorem
Całkę Lebesgue’a z dowolnej funkcji prostej formula_60 definiuje się jako
o ile skończona jest przynajmniej jedna z odejmowanych tu całek. Funkcja formula_60 jest "całkowalna", jeśli obie te całki są skończone.
Całkę Lebesgue’a nieujemnej funkcji mierzalnej formula_60 określa się jako
Definicja całki Lebesgue’a z funkcji mierzalnej formula_66 nie różni się wiele od definicji całki z dowolnej funkcji prostej:
gdy skończona jest przynajmniej jedna z odejmowanych tu całek. Podobnie jak wyżej formula_66 jest "całkowalna", gdy obie te całki są skończone.
Całkę z funkcji mierzalnej formula_1 na zbiorze mierzalnym formula_70 określa się jako
gdzie formula_72 oznacza funkcję charakterystyczną zbioru formula_73
Własności i podstawowe twierdzenia.
Niech dana będzie przestrzeń z miarą formula_74 zaś formula_75
Całka Lebesgue „nie odróżnia” funkcji różniących się na zbiorach miary formula_19 zero. Precyzyjniej: funkcje formula_1 i formula_60 są sobie równe "prawie wszędzie" (p.w.), jeżeli
Dlatego jeśli formula_80 są nieujemnymi funkcjami mierzalnymi (przyjmującymi być może nieskończoność) takimi, że formula_81 prawie wszędzie, to
Jeżeli formula_80 są równe sobie prawie wszędzie, to funkcja formula_1 jest całkowalna wtedy i tylko wtedy, gdy całkowalna jest funkcja formula_85 a ich całki są sobie równe.
Do najprostszych własności całki Lebesgue’a można zaliczyć poniższe:
Całka Lebesgue’a ma ponadto następujące ważne własności:
Jeśli formula_80 są całkowalne, to ich kombinacja liniowa formula_101 również jest całkowalna dla dowolnych rzeczywistych formula_102 przy czym
Jeżeli formula_80 są całkowalne oraz formula_105 to
Niech formula_107 będzie ciągiem nieujemnych funkcji mierzalnych takich, że formula_108 dla każdego formula_109 Wówczas
Uwaga: wartość dowolnej z powyższych całek może być nieskończona.
Jeżeli formula_107 jest ciągiem nieujemnych funkcji mierzalnych, to
Raz jeszcze wartość dowolnej z całek może być nieskończona.
Jeżeli formula_107 jest ciągiem zespolonych funkcji mierzalnych o granicy punktowej formula_1 i jeśli istnieje taka funkcja całkowalna formula_85 że formula_116 dla każdego formula_117 to formula_1 jest całkowalna oraz
Jeżeli funkcja formula_1 jest całkowalna w sensie Lebesgue’a na przedziale formula_121 oraz funkcja formula_122 jest określona przez formula_123 to formula_124 jest różniczkowalna prawie wszędzie, a jej pochodna jest prawie wszędzie (tzn. poza zbiorem miary zero) równa formula_125 Na odwrót, jeżeli funkcja formula_124 jest różniczkowalna w przedziale formula_127 a jej pochodna formula_128 jest ograniczona w przedziale formula_127 to formula_1 jest całkowalna w sensie Lebesgue’a i prawdziwy jest wzór
Przykłady.
Typowym przykładem przewagi całki Lebesgue’a nad całką Riemanna jest funkcja Dirichleta, tzn. funkcja charakterystyczna zbioru liczb wymiernych, czyli funkcja
Zbiór liczb wymiernych jest przeliczalny, poza nim zaś funkcja ta jest stale równa zeru. Dlatego naturalnym jest więc oczekiwanie, że całka tej funkcji („pole pod wykresem”) powinna być równa zeru, w szczególności powinna istnieć sama całka (możliwość „zmierzenia” wspomnianego pola).
Całkowanie Riemanna nie daje sensownego wyniku, w teorii Lebesgue’a jest to natomiast zwykła funkcja prosta, która przyjmuje tylko dwie wartości (0 i 1), tyle że w dość „nieregularny” sposób. Całka Lebesgue’a funkcji formula_133 wynosi
gdyż miara zbioru liczb wymiernych wynosi zero (co wynika wprost z definicji miary i przeliczalności zbioru liczb wymiernych). W tym przypadku, wychodząc od zbioru wartości, podzielono dziedzinę tylko na "dwie" części, przy czym żadna z nich nie była odcinkiem.
Istnieją również funkcje niecałkowalne w sensie Lebesgue’a. Całka
nie istnieje, czego można dowieść korzystając z twierdzenia Fubiniego.
Porównanie z całką Riemanna.
W przypadku całki Riemanna proces mierzenia tego pola jest oparty na dzieleniu dziedziny funkcji na przedziały. Podczas gdy metoda ta działa bardzo dobrze dla funkcji ciągłych, to funkcje których zbiór punktów nieciągłości nie jest miary zero, nie są całkowalne w sensie Riemanna. Co więcej, wśród tych niecałkowalnych znajdują się funkcje dość proste i często spotykane, a możliwość ich całkowania (włączenia do teorii całki) jest istotna zarówno dla teoretyków, jak i dla zastosowań.
Na rysunku obok pokazano poglądowe porównanie całek Riemanna i Lebesgue’a. W całce Riemanna podział na prostokąty pola pod wykresem jest z grubsza „dowolny”: dziedzinę dzieli się na drobne kawałki, w każdym „kawałku” wybiera pewną wysokość prostokąta (wysokością jest dowolna wartość funkcji na tym kawałku).
Typowym wyborem w praktyce jest podział równomierny na osi formula_136 jak przedstawiono na górnym rysunku obok. W całce Lebesgue’a przybliża się daną funkcję "niemalejącym" ciągiem funkcji prostych. Jest to typowy sposób realizacji supremum użytego w jej definicji. Chociaż graficznie wygląda to na pierwszy rzut oka podobnie, to należy zauważyć, że podział na prostokąty jest „sterowany” zbiorem wartości funkcji prostej. Co więcej, wspomniane funkcje proste można wybierać dość dowolnie; typowy wybór w praktyce opiera się na analizie (podziale) "zbioru wartości" danej funkcji podcałkowej, tak jak to opisano to wcześniej. Skutkuje to podziałem dziedziny na kawałki, które nie są już koniecznie tylko odcinkami: jeden „kawałek” może być np. sumą kilku odcinków (na rysunku obok sumy takie zaznaczono wspólnym kolorem prostokąta). W ogólności, dla mniej regularnych funkcji taki „kawałek” może mieć bardzo skomplikowaną postać i aby go „zmierzyć” wprowadza się miarę Lebesgue’a.
Jeżeli funkcja podcałkowa jest dostatecznie regularna, np. ciągła, obie definicje dadzą ten sam rezultat. W przypadku mniej regularnych funkcji całka Riemanna może w ogóle nie istnieć (zob. powyższy przykład).
Wszystkie wzory na całkowanie funkcji podstawowych w sensie Riemmana przenoszą się na odpowiednie wzory dla całki w sensie Lebesgue’a. Obowiązuje również twierdzenie Fubiniego mówiące o możliwości zamiany całki podwójnej na iterowaną oraz zmianie kolejności obliczania tych całek. Jednak najważniejsze cechy całki Lebesgue’a są związane ze zgodnością pojęcia całki i granicy punktowej ciągu funkcji. Mówiąc najogólniej, przy odpowiednich warunkach całka z granicy ciągu funkcji jest równa granicy ciągu całek tych funkcji. Innymi słowy można zamieniać kolejność liczenia granicy ciągu i całki funkcji. Odpowiednie własności są ujęte precyzyjnie w następujących twierdzeniach:
Żadne z tych twierdzeń nie może być sformułowane w podobnie prosty sposób dla całki Riemanna, gdyż granica ciągu funkcji („regularnych”, prostych) może w ogóle nie być całkowalna w sensie Riemanna. To właśnie przede wszystkim ta zasadnicza różnica przyczyniła się do sukcesu pozornie bardziej skomplikowanej i odchodzącej od intuicyjnego pojęcia pola teorii Lebesgue’a.
Alternatywne sformułowania.
Całkę względem miary Lebesgue’a można określić nie odwołując się do całej skomplikowanej maszynerii teorii miary; jednym z takich podejść jest tzw. całka Daniella.
Istnieje również podejście do teorii całkowania poprzez metody analizy funkcjonalnej. Całka Riemanna istnieje dla dowolnej funkcji ciągłej formula_1 o zwartym nośniku określonej na formula_138 (lub ustalonym otwartym podzbiorze takiej przestrzeni). Całki ogólniejszych funkcji mogą być skonstruowane za pomocą wspomnianych całek. Otóż niech formula_139 będzie przestrzenią wszystkich funkcji o wartościach rzeczywistych zmiennej rzeczywistej o zwartym nośniku. Definiuje się wówczas normę na formula_139 wzorem
Wówczas formula_139 staje się unormowaną przestrzenią liniową (w szczególności jest to przestrzeń metryczna). Wszystkie przestrzenie metryczne mają uzupełnienia Hausdorffa; niech formula_143 będzie takim uzupełnieniem. Przestrzeń ta jest izomorficzna z przestrzenią ilorazową funkcji całkowalnych w sensie Lebesgue’a przez podprzestrzeń funkcji o zerowej całce. Co więcej całka formula_144 Riemanna jest funkcjonałem jednostajnie ciągłym względem normy na formula_145 która jest gęsta w formula_146 Stąd formula_144 ma dokładnie jedno rozszerzenie na całą przestrzeń formula_146 Całka ta jest właśnie całką Lebesgue’a.
Podejście powyższe może być uogólnione; może ono służyć konstrukcji całki względem miary Radona na przestrzeniach lokalnie zwartych. Stosuje je m.in. Bourbaki (2004) (zob. miary Radona na przestrzeniach lokalnie zwartych).

</doc>
<doc id="517788" url="https://pl.wikipedia.org/wiki?curid=517788" title="Książęta perejasławscy">
Książęta perejasławscy

Władcy księstwa perejasławskiego

</doc>
<doc id="517790" url="https://pl.wikipedia.org/wiki?curid=517790" title="Kielmy (Litwa)">
Kielmy (Litwa)

Kielmy () – miasto na Litwie (Żmudź), 45 km na południowy zachód od Szawli. 10,6 tys. mieszkańców (2005).
Historia.
Osada istniała już w XVI wieku. Była własnością Radziwiłłów, Sołomereckich i Hlebowiczów. W XVI wieku właścicielami dóbr byli książęta Sołomereccy, w 1579 kupił je Jan Grużewski i w rękach tej rodziny były nieprzerwanie do 1939.
W 1709 roku na zarazę dżumy wymarła większość mieszkańców miasteczka razem z pastorem, który zostawił krótki wstrząsający opis epidemii.
W 1831 część majątku skonfiskował car za udział w powstaniu listopadowym Juliusza Grużewskiego. Ostatni właściciel, też Jan Grużewski, zginął w 1939 w obronie Warszawy, a jego matkę i dwie siostry wywieziono na Syberię gdzie część zmarła w łagrach.

</doc>
<doc id="517792" url="https://pl.wikipedia.org/wiki?curid=517792" title="Skarabeusz">
Skarabeusz

Skarabeusz, poświętnik ("Scarabaeus") – rodzaj chrząszczy z rodziny poświętnikowatych. Jest ich ponad 30 gatunków. Są stosunkowo duże w porównaniu do innych chrząszczy, są czarne i mają metaliczny połysk. Występują w Północnej Afryce, Południowej Europie i Azji Mniejszej.
W starożytnym Egipcie skarabeusz był uważany za zwierzę święte. Stał się symbolem wędrówki słońca po niebie i symbolem odrodzenia. Bóstwo Starożytnego Egiptu znane pod nazwą Chepri było czczone pod postacią skarabeusza. Imię tego boga znaczy „Ten, który się rozwija”. Egipcjanie wierzyli, że skarabeusze rodzą się z niczego (niejako same z siebie), ponieważ ich młode pojawiały się jakby z nicości, wychodząc z kulki gnoju, w której się rozwijały.
Skarabeusz w Egipcie, potężny symbol ponownych narodzin, należał do najczęstszego wyposażenia grobowców. Wytwarzany z kamienia, fajansu, drogich metali, często z kości słoniowej lub kości innych zwierząt, pełnił funkcję amuletu. Zazwyczaj noszony był w postaci naszyjnika lub obrotowego pierścienia. W okresie Średniego Państwa upowszechniły się jako forma pieczęci; na podstawie zazwyczaj wyryte było imię urzędnika. Skarabeusze stanowiły popularne obiekty wymiany i są odnajdywane we wszystkich krajach, z którymi Egipt utrzymywał kontakty. Rysunki i symbole skarabeusza przedstawiane były w uproszczonej formie, z typową ząbkowaną główką i wypukłym pancerzykiem.
W roku 2013 opublikowano dane wskazujące, iż żuki wykorzystują Drogę Mleczną do orientacji przestrzennej.

</doc>
<doc id="517794" url="https://pl.wikipedia.org/wiki?curid=517794" title="Tanjung Balai">
Tanjung Balai

Tanjung Balai ("Tanjungbalai") – miasto w Indonezji na wschodnim wybrzeżu Sumatry w prowincji Sumatra Północna. 
Leży u ujścia rzeki Asahan do cieśniny Malakka; powierzchnia 58 km²; 148 tys. mieszkańców (2006). 
Ośrodek regionu rolniczego; port morski (wywóz kauczuku, oleju palmowego, kopry, owoców cytrusowych); port lotniczy.

</doc>
<doc id="517795" url="https://pl.wikipedia.org/wiki?curid=517795" title="Ordynacja (religia)">
Ordynacja (religia)

Ordynacja – akt powierzenia urzędu duchownego.
W protestantyzmie jest to odpowiednik katolickich święceń kapłańskich.
Według Świadków Jehowy ich ordynowanie przez samego Jehowę Boga następuje w chwili chrztu.
W judaizmie oznacza przyznanie pełnych praw rabina.

</doc>
<doc id="517796" url="https://pl.wikipedia.org/wiki?curid=517796" title="Wachlarz (przedmiot)">
Wachlarz (przedmiot)

Wachlarz – płaski, lekki, zdobiony lub surowy przedmiot, rozkładany półkoliście, skonstruowany z listewek lub żeberek różnego rodzaju lub sztywny, okrągły (także o różnym kształcie), służący do wytworzenia przepływu powietrza służącego m.in. do chłodzenia twarzy. Wachlarze wykonywane są m.in. z: drewna, metalu, bambusu, kości słoniowej, pergaminu, jedwabiu lub piór.
Podczas gdy w Europie używany był prawie wyłącznie przez kobiety, a dzisiaj niemalże wyszedł z użycia, w Azji jest nadal przedmiotem codziennego użytku dla obu płci.
Historia.
Najwcześniejsze przedstawienia wachlarza pochodzą ze starożytnego Egiptu. Nie są to jednak wachlarze „ręczne”, a raczej wielkie pęki liści palmowych lub pióropusze z piór na długich trzonkach, które poruszane przez służbę chłodziły dostojnika lub władcę.
Od wieku XVI wachlarze dokumentowane są w Europie. Sprowadzali je z Chin i Japonii portugalscy i holenderscy żeglarze. W książkach na temat strojów oraz na portretach z tego okresu spotykane są pochodzące najczęściej z Włoch sztywne chorągiewki na trzonku, jako specjalna wenecka forma wachlarza.
Powierzchnia wachlarza prowokowała do dekoracji i zdobień. Poszczególne segmenty wachlarzy składanych były misternie malowane w motywy: mitologiczne, biblijne, pasterskie, marynistyczne, chińskie. U schyłku wieku XVIII modne były sceny z aktualnych wydarzeń, jak: rocznica wybuchu Wezuwiusza, lot braci Montgolfier, czy rewolucja francuska. 
Wachlarz nie był i nie jest wyłącznie przedmiotem użytkowym. Używany w Europie, należał wprawdzie do akcesoriów mody, ale mówił też o statusie społecznym, był pomocny w zachowaniach towarzyskich. W Japonii, w tradycyjnym tańcu, jest do tej pory rekwizytem, który służy przedłużeniu ramienia dla wzmocnienia ekspresji gestów tancerzy. Wszędzie pomocny jest też do zakrywania twarzy w sensie dosłownym.
Historia wachlarza w Japonii.
W parnych miesiącach letnich w zachodniej i środkowej Japonii, wachlarz służy do ochłody, odpędzania insektów, lub rozniecania ognia. Jest też środkiem wyrazu w tańcu.
W VI wieku do Japonii, poprzez Koreę, trafiły wraz z buddyzmem wachlarze z Chin. Głównie był to popularny w czasach zachodniej dynastii Han wachlarz liściasty zwany po japońsku "uchiwa" oraz wachlarz-pióropusz z piór bażanta, które to formy znaleźć można na ściennych malowidłach grobowych z VI wieku. Te chińskie formy wachlarza używane były głównie przez rodzinę cesarską, arystokrację i wysokich rangą kapłanów jako znak ich godności. Prosty lud używał wachlarzy plecionych z listowia. 
Przypuszczalnie na początku okresu Heian (794–1185) japońscy rzemieślnicy wynaleźli wachlarz składany "ōgi" albo "sensu". Najstarszy typ takiego wachlarza zbudowany jest z wąskich, klinowatych płytek z drewna japońskiego cyprysu ("hinoki"), które w swej szerszej części są złączone. Takie cyprysowe, skomplikowane w budowie, wachlarze "hi-ōgi" stanowiły najczęściej charakterystyczne dodatki strojów dam dworu. Wykonane z kości słoniowej lub szylkretu, trafiały później jako kosztowne przedmioty zbytku na Zachód.
Wachlarz z papieru ("kami-ōgi") powstał w IX wieku. Wąskie drewniane "szprychy" tworzą w nim stelaż dla wycinka koła z papieru. Ta wynaleziona w Japonii forma wachlarza była popularna na całym świecie.
Wytwarzanie.
Od okresu Heian (IX–XII w.) wytwórcy wachlarzy mieli swoje stowarzyszenie zawodowe. Żyli zawsze w pobliżu dworu cesarskiego w stolicy Heian-kyō i po zmianie nazwy – Kyōto (Kioto). W okresie Edo (1603–1867) wytwarzanie wachlarzy było rzemiosłem mieszczaństwa, a powstałe wówczas sklepy z wachlarzami (ōgi-ya) oferowały zarówno ich części, jak i gotowe wyroby.
Język wachlarza.
W XVIII wieku rozwinął się tzw. „sekretny język wachlarza”, którym ówczesne damy mogły kokietować i uwodzić innych mężczyzn na oczach nieświadomego małżonka. W 1774 królowa Szwecji Luiza Mirck powołała do życia Zakon Wachlarza, w którym damy dworu mogły poznawać tajniki owej „niewieściej broni”. Odpowiednie ustawienie wachlarza wyrażało zamiary, uczucia i stan ducha.
Przykładowo: wachlarz przyłożony do ust - „nie kokietuj tamtej”
Pod koniec XVIII w. pojawił się „konwersacyjny” typ wachlarza. Dzięki odsłanianiu ukrytych w malunku odpowiednich układów cyfr można było tworzyć dialogi.
W Anglii, gdzie wachlarz trafił z Francji, pisarz Joseph Addison pisał o damach, że są uzbrojone w wachlarze jak mężczyźni w szable.
Bibliografia.
Kwartalnik - Studenten Zeitschrift der Famous Artists School
1 Amsterdam-Osdorp
Rocznik 1 Nr 2
grudzień 1967

</doc>
<doc id="517798" url="https://pl.wikipedia.org/wiki?curid=517798" title="Klasa wyższa">
Klasa wyższa

Klasa wyższa – w stratyfikacji społecznej najwyżej położona klasa społeczna, której członkowie mają uprzywilejowany dostęp do dóbr, przeważnie ze względu na wysokie dochody. Są to też osoby cieszące się wysokim prestiżem.
Chociaż do klasy wyższej należy znikomy procent społeczeństwa (według różnych ujęć zakłada się, że klasę wyższą stanowi 1-3% ludności danego społeczeństwa), posiadają oni znaczący kapitał ekonomiczny. Jest to też klasa bardzo niestabilna jeżeli chodzi o osoby wchodzące w jej skład, ponieważ znaczny procent osób i ich rodzin, do niej należących traci swoje wysokie pozycje w wyniku pojawiania się nowych aktorów w grze rynkowej.

</doc>
<doc id="517799" url="https://pl.wikipedia.org/wiki?curid=517799" title="Piwonia (roślina)">
Piwonia (roślina)

Piwonia ("Paeonia" L.) – jedyny rodzaj należący do rodziny piwoniowatych ("Paeoniaceae"). Obejmuje 32–35 gatunków. Pochodzą głównie z obszarów Europy i Azji o umiarkowanym klimacie. Centrum zróżnicowania stanowią Chiny, gdzie rośnie 15 gatunków, z czego 10 to endemity. Do flory Europy południowej i wschodniej należy 7 gatunków, jedynie dwa gatunki pochodzą z zachodniego wybrzeża Ameryki Północnej. Rośliny te występują głównie w miejscach skalistych, na słonecznych zboczach wśród muraw i w zbiorowiskach wysokich bylin, gatunki krzaczaste rosną w formacjach zaroślowych i w widnych, świetlistych lasach w Himalajach i w zachodnich oraz środkowych Chinach, często na skałach wapiennych. Kwiaty zapylane są zwykle przez żywiące się pyłkiem chrząszcze.
Liczne gatunki, mieszańce i odmiany piwonii są uprawiane jako rośliny ozdobne, przy czym w Chinach jako takie znane są od co najmniej IV w. (piwonia drzewiasta). Rośliny te wykorzystywane są także jako lecznicze.
Systematyka.
Rodzaj piwonia "Paeonia" należy do monotypowej rodziny piwoniowatych "Paeoniaceae". Piwoniowate zajmują pozycję bazalną w kladzie obejmującym poza tym rodziny: altyngiowatych, oczarowatych, grujecznikowatych i "Daphniphyllaceae" w obrębie skalnicowców.
W przeszłości ze względu na podobieństwa morfologiczne rodzaj włączany bywał do jaskrowatych "Ranunculaceae" i uznawany za najbliżej spokrewniony z glaucidium "Glaucidium". Później piwonie łączono z ukęślowatymi "Dilleniaceae". Ostatecznie przynależność do skalnicowców potwierdziły badania molekularne.
Powiązania filogenetyczne rodziny w obrębie rzędu skalnicowców:
Sekcja "Mountan" – piwonie krzewiaste
Sekcja "Onaepia" – piwonie zielne północnoamerykańskie
Sekcja "Paeoniae" – piwonie zielne auroazjatyckie
Zastosowanie i uprawa.
Wiele gatunków z rodzaju piwonia to rośliny ozdobne. Uprawiane są w krajach, w których występują mroźne zimy, jedynie bowiem po przejściu takiego okresu spoczynku zawiązują obficie pąki kwiatowe. Najlepiej rosną na stanowisku słonecznym i na żyznej glebie. Wymagają częstego nawożenia. Wskazane jest ściółkowanie, które zapewnia większą wilgoć w glebie. Rozmnaża się je głównie przez podział późną jesienią, a piwonie drzewiaste przez odrosty. W szkółkach zwykle rozmnaża się piwonie drzewiaste przez szczepienie na podkładkach, jednakże tak otrzymane rośliny są zwykle krótkowieczne.
Jako rośliny lecznicze wykorzystywanych jest kilka gatunków, w Chinach zwłaszcza "Paeonia qiui" (surowcem leczniczym jest kora korzeni). Południowoeuropejska piwonia lekarska wykorzystywana jest do leczenia chorób reumatycznych. Surowcem są płatki, ale też kłącze i nasiona. Nasiona tego gatunku jadano w średniowiecznej Anglii.

</doc>
<doc id="517800" url="https://pl.wikipedia.org/wiki?curid=517800" title="Pistolet maszynowy Star Z-62">
Pistolet maszynowy Star Z-62

Star Z-62 – hiszpański pistolet maszynowy.
Produkcję Stara Z-62 rozpoczęto na początku lat 60. Broń została przyjęta do uzbrojenia armii hiszpańskiej Guardia Civil i policji (w wersji kalibru 9 mm Largo), a także była eksportowana (wersja 9 mm Parabellum).
Na początku lat 70. rozpoczęto produkcję zmodyfikowanej wersji Z-70B. Podstawową zmianą było zastąpienie skomplikowanego mechanizmu spustowego ze spustem o dwóch wgłębieniach klasycznym mechanizmem z przełącznikiem rodzaju ognia. Zmodyfikowano także zatrzask magazynka.
W latach 80. pistolety maszynowe Z-62 i Z-70B zostały zastąpione w armii hiszpańskiej przez pm Star Z-84.
Opis.
Star Z-62 jest bronią samoczynno-samopowtarzalną. Zasada działania oparta o odrzut zamka swobodnego. Broń strzela z zamka otwartego. Przeładowanie przy pomocy składanej rękojeści umieszczonej po lewej stronie osłony lufy. Rękojeść napinania zamka pozostaje nieruchoma podczas strzelania.
Mechanizm spustowy umożliwia prowadzenie ognia pojedynczego i seriami. Spust z dwoma wgłębieniami, po naciśnięciu dolnego następuje strzał pojedynczy, górnego – seria. Bezpiecznik od strzałów przypadkowych w górnej części chwytu pistoletowego.
Z-62 jest bronią zasilaną przy pomocy dwurzędowych magazynków pudełkowych o pojemności 20, 30 lub 40 naboi. Gniazdo magazynka znajduje się w u dołu komory zamkowej.
Lufa o długości 200 mm w perforowanej osłonie.
Kolba składana pod spód broni. Stopka złożonej kolby pełni funkcję łoża. Przyrządy celownicze mechaniczne (muszka w osłonie i celownik przerzutowy).

</doc>
<doc id="517802" url="https://pl.wikipedia.org/wiki?curid=517802" title="Ostrygowate">
Ostrygowate

Ostrygowate, ostrygi (Ostreidae) – rodzina osiadłych małży nitkoskrzelnych z rzędu Ostreoida, licząca około , m.in. ostryga jadalna ("Ostrea edulis"), ostryżyca amerykańska ("Crassostrea virginica") i ostryżyca japońska ("Crassostrea gigas"). Są uznawane za najcenniejsze mięczaki jadalne, poławiane i hodowane.
Występowanie.
Są to gatunki szeroko rozprzestrzenione we wszystkich płytkich morzach słonych stref ciepłej i umiarkowanej. Nie ma ich w rejonach polarnych. Żyją na przybrzeżnych skałach, na głębokości kilku metrów. Niektóre gatunki tworzą duże ławice.
Budowa.
Mają asymetryczną, płaską muszlę, cienkościenna połówka górna przykrywa wypukłą i grubościenną połówkę dolną, przyrośniętą do podłoża, ściśle do niego dopasowaną (co powoduje znaczne różnice kształtu pomiędzy osobnikami). Połówki muszli łączy elastyczne więzadło. Zamek muszli jest pozbawiony zębów, a noga całkowicie zredukowana. Szeroki mięsień zwieracz jest położony w pobliżu środka skorup. Długość muszli zróżnicowana – od około 1 cm do 60 cm. Zwykle są to dość duże małże, przy czym największe rozmiary i najbardziej regularne kształty osiągają osobniki dysponujące dużą przestrzenią życiową.
Odżywianie.
Przy lekko rozchylonych połówkach ruch rzęsek wewnątrz muszli powoduje przepływ wody, z której zwierzę odcedza drobne cząsteczki organiczne.
Rozmnażanie.
Ostrygi są rozdzielnopłciowe lub hermafrodytyczne, jajorodne lub larworodne, bardzo płodne (do 100 mln jaj z 1 osobnika). Rozmnażają się latem. Kuliste orzęsione larwy unoszą się w wodzie swobodnie przez kilka dni. W końcu opadają i na stałe przytwierdzają się do podłoża.
Znaczenie ostryg.
Ostrygi stanowią wartościowy i zdrowy pokarm, zaliczane są do owoców morza i z tego powodu mają bardzo duże znaczenie gospodarcze. Ślady wykorzystywania ostryg przez ludzi pochodzą z epoki kamiennej. Przez Rzymian i Chińczyków były hodowane w celach spożywczych już w starożytności. W szczytowym okresie (koniec XIX wieku) wzdłuż atlantyckich wybrzeży Ameryki Północnej poławiano rocznie blisko 1,5 mln ton surowej masy.
Systematyka.
Współcześnie żyjące gatunki ostryg grupowane są w kilkunastu rodzajach, z których największe znaczenie mają:

</doc>
<doc id="517803" url="https://pl.wikipedia.org/wiki?curid=517803" title="Pistolet maszynowy MP 5">
Pistolet maszynowy MP 5



</doc>
<doc id="517805" url="https://pl.wikipedia.org/wiki?curid=517805" title="MP5">
MP5



</doc>
<doc id="517806" url="https://pl.wikipedia.org/wiki?curid=517806" title="Oov Oov">
Oov Oov

Oov Oov – album zespołu Voo Voo wydany w 1998, nakładem wydawnictwa Music Corner Records.
Recenzje płyty.
Po „afrykańskim” tryptyku złożonym z płyt "Łobi jabi", "Zapłacono" i "Rapatapa-to-ja" Voo Voo zaoferowało płytę wypełnioną zupełnie inną muzyką, która spotkała się ze znakomitym przyjęciem krytyków i fanów Voo Voo. Mariusz Czubaj z „XL” napisał o niej „płyta iskrzy wręcz bogactwem pomysłów: oto tekst Witkacego uzupełnia schizoidalna gitara i „techno” riff, zaś w „Dołku” pojawia się jazzowy temat” i nazwał ją „płytą roku w jego prywatnym rankingu”.
Dla Jacka Cieślaka z „Rzeczpospolitej” płyta to „błyskotliwe połączenie żywiołowości hard rocka, jazz rocka, free jazz i hip-hopu z liryzmem i poezją wysokiej próby. Niebanalnie potraktowanej przebojowości z wirtuozerią instrumentalistów oraz bogactwem muzycznych gatunków” i „bodaj najważniejsza płyta polskiego zespołu, jaka ukazała się do tej pory w mijającym roku (1998)”.
Według Roberta Leszczyńskiego z „Gazety Wyborczej” „to znakomity album (...) pierwszy od trzech lat album zespołu nie będzie bestsellerem, ale jest na pewno jednym z najważniejszych wydarzeń artystycznych roku”.
Na tle tych głosów opinia Grzegorza Brzozowicza w „Machinie” była mniej przychylna – „jest to jednak płyta nie tyle dla dorosłych, co nagrana przez Waglewskiego dla samego siebie (...) Słychać po prostu muzykę, na której Wagiel się wychował i której lubi słuchać (od elektrycznego Milesa Davisa z lat 70. po współczesne King Crimson). Skrecze są niestety tylko alibi dla dźwięków umiejscowionych daleko w przeszłości. Mimo że można pochwalić Waglewskiego za bezkompromisowość, to jednak po odkrywczym albumie "Zapłacono" z 1994 roku Voo Voo drepcze w miejscu”
Lista utworów.
Słowa i muzyka – Wojciech Waglewski, z wyjątkiem „Pusz się” Witkacy

</doc>
<doc id="517810" url="https://pl.wikipedia.org/wiki?curid=517810" title="Ludwik Mzyk">
Ludwik Mzyk

Ludwik Mzyk SVD (ur. 22 kwietnia 1905 w Chorzowie Starym, zm. 20 lutego 1940 w Forcie VII w Poznaniu) – błogosławiony i męczennik Kościoła katolickiego, polski duchowny rzymskokatolicki i werbista. Ofiara prześladowań z okresu II wojny światowej, zamordowany przez Niemców w obozie KL Posen.
Życiorys.
Pochodził z rodziny górniczej. Jego ojciec był sztygarem w kopalni węgla kamiennego Prezydent w Chorzowie, a matka Franciszka z domu Hadasz, pochodziła z Bytkowa (obecnej dzielnicy Siemianowic Śląskich). Ludwik był piątym dzieckiem spośród dziewięciorga rodzeństwa. Ukończył szkołę w Chorzowie Starym (późniejsza Szkoła Podstawowa nr 24 im. Powstańców Śląskich). W 1918 wstąpił do Niższego Seminarium Duchownego Księży Werbistów w Nysie, tam też otrzymał maturę w 1926 Następnie wstąpił do nowicjatu zgromadzenia księży werbistów w Sankt Augustin w Niemczech. 30 października 1932 przyjął w Rzymie święcenia kapłańskie. Trzy lata później objął urząd magistra nowicjatu w nowo otwartym Domu Misyjnym w Chludowie, a w 1939 został jego przełożonym.
Gdy rozpoczęła się II wojna światowa został wywieziony przez Gestapo do Poznania. 25 stycznia 1940 został aresztowany i następnie 1 lutego 1940 umieszczony w niemieckim obozie zagłady w Forcie VII. 20 lutego 1940 do celi, gdzie przebywał ksiądz Ludwik, wpadli dwaj oficerowie, którzy zaczęli go torturować. W nocy, skatowanego o. Mzyka żołnierze niemieccy wyprowadzili z celi, a podoficer Dibus zabił go strzałem w tył głowy.
Proces beatyfikacyjny.
13 czerwca 1999 został ogłoszony przez Jana Pawła II błogosławionym wśród 108 męczenników II wojny światowej.
Błogosławiony Ludwik znalazł się na okolicznościowym datowniku w 1999.

</doc>
<doc id="517811" url="https://pl.wikipedia.org/wiki?curid=517811" title="Dżalalabad (Kirgistan)">
Dżalalabad (Kirgistan)

Dżalalabad (kirg.: Жалал-Абад, "Dżałałabad"; także: Жалалабат, "Dżałałabat"; ros.: Джалал-Абад, "Dżałał-Abad") – miasto obwodowe w południowo-zachodnim Kirgistanie, na zboczach Doliny Kugarckiej, we wschodniej części Kotliny Fergańskiej, niedaleko granicy z Uzbekistanem, siedziba administracyjna obwodu dżalalabadzkiego. W 2009 roku liczyło ok. 89 tys. mieszkańców. Ośrodek przemysłu lekkiego (oczyszczanie bawełny, przemysł obuwniczy, odzieżowy), spożywczego i drzewnego. W mieście działają: Państwowy Uniwersytet Dżalalabadzki, Instytut Techniczny, Instytut Ekonomiczny oraz liczne szkoły średnie, w tym medyczna. Istnieją tu także teatr i muzeum. Miasto powstało przy źródłach leczniczych i łączy się z leżącym nieco wyżej znanym uzdrowiskiem o tej samej nazwie.
Miejscowość otrzymała prawa miejskie w 1877 roku.

</doc>
<doc id="517812" url="https://pl.wikipedia.org/wiki?curid=517812" title="Dżalalabad">
Dżalalabad



</doc>
<doc id="517818" url="https://pl.wikipedia.org/wiki?curid=517818" title="Skupsztina">
Skupsztina

Skupsztina – określenie na parlament w języku serbsko-chorwackim.

</doc>
<doc id="517820" url="https://pl.wikipedia.org/wiki?curid=517820" title="Witalij Kutuzau">
Witalij Kutuzau

Witalij Kutuzau (, , "Witalij Kutuzow"; ur. 20 marca 1980 w Pińsku) – białoruski piłkarz, grający na pozycji napastnika, reprezentant Białorusi. Karierę piłkarską zakończył we włoskim klubie AS Bari.
Kariera klubowa.
Kutuzau rozpoczynał swoją karierę piłkarską na Białorusi. Jego ostatnim pierwszoligowym klubem w tym kraju było BATE Borysów. W 2001 został kupiony przez AC Milan, co miało być początkiem wspaniałej kariery. Kutuzau nie znalazł jednak miejsca w podstawowym składzie, zagrał tylko 2 mecze i w sezonie 2002/2003 grał na wypożyczeniu w portugalskim klubie Sporting CP, w którym wystąpił 24 razy i zdobył 3 gole, grał również w Pucharze UEFA. W sezonie 2003/2004 został wypożyczony do zespołu Serie B US Avellino. Tam stał się jednym z najważniejszych graczy klubu i ulubieńcem publiczności. Rozegrał tam 43 mecze i zdobył 15 goli, jednak pomimo jego wysiłków zespół spadł do Serie C1. Po pełnym sukcesów sezonie w Serie B został dostrzeżony przez klub UC Sampdoria, który odkupił od Milanu połowę praw do zawodnika w 2004 roku. Kutuzau podpisał kontrakt do 2008 roku. W sezonie 2004/2005 zagrał 32 razy i zdobył 4 gole dla Sampdorii. W sezonie 2005/2006 również występował w barwach klubu z Genui, który zajął 14. miejsce w Serie A. Zagrał w Serie A 29 razy i zdobył 3 bramki. Latem 2007 trafił na wypożyczenie do Pisa Calcio, a latem 2008 roku powrócił do Parmy. W 2009 został graczem AS Bari.
Kariera reprezentacyjna.
Witalij Kutuzau był podstawowym zawodnikiem reprezentacji Białorusi, w której zadebiutował w 2002 roku, grając do 2011 roku.

</doc>
<doc id="517821" url="https://pl.wikipedia.org/wiki?curid=517821" title="Traktat waszyngtoński (1922)">
Traktat waszyngtoński (1922)

Traktat waszyngtoński ("Washington Naval Treaty") – porozumienie międzynarodowe podpisane 6 lutego 1922, regulujące i ograniczające zbrojenia morskie, zawarte na skutek konferencji waszyngtońskiej (12 listopada 1921 – 6 lutego 1922), przez Stany Zjednoczone, Wielką Brytanię, Francję, Włochy i Japonię. Traktat ogłoszono po ratyfikowaniu przez państwa 21 sierpnia 1923. Po wypowiedzeniu w 1934 roku traktatu przez Japonię, wygasł nieprzedłużony w roku 1938.
Powód.
Projekt konferencji został wysunięty przez Amerykanów zaniepokojonych nagłym wzrostem potęgi morskiej Japonii. Celami konferencji było ograniczenie zbrojeń morskich, ograniczenie również sił lądowych i uregulowanie sytuacji w Chinach i na Oceanie Spokojnym.
Postanowienia.
Konferencja waszyngtońska unaoczniła fakt obniżenia się znaczenia i roli Wielkiej Brytanii jako dawnej największej potęgi morskiej. Brytyjczycy musieli zgodzić się na równość w tym względzie ze Stanami Zjednoczonymi, które zresztą od końca XIX wieku do tego aspirowały, rozbudowując znacznie swoją flotę. Japonia na razie jeszcze musiała zgodzić się na pozycję drugiego rzędu. Francję zepchnięto do kategorii trzeciej, zrównując ją z Włochami.
Francja obroniła zasadę nieograniczania tonażu i liczebności jednostek średnich i mniejszych oraz okrętów podwodnych. W efekcie, traktat ograniczył jedynie liczbę posiadanych i budowanych okrętów liniowych, uważanych tradycyjnie za główną siłę flot, a także nowo powstających lotniskowców.
Ostateczne porozumienie sformułowano w traktacie podpisanym 6 lutego 1922 r. Główne porozumienie przewidywało, że docelowo siły morskie pięciu wchodzących w grę mocarstw przedstawiać się będą według stosunku 5 : 5 : 3: 1,75 : 1,75. Wielkość 5 była przewidziana dla Wielkiej Brytanii i Stanów Zjednoczonych, 3 dla Japonii, a 1,75 dla Francji i Włoch.
Najistotniejszą konsekwencją traktatu było ograniczenie liczby posiadanych okrętów liniowych do wyliczonych w traktacie. Państwa zobowiązały się do wycofania pozostałych okrętów tej klasy oraz do niebudowania nowych do 1931 roku. Od tej zasady wprowadzono jedynie kilka wyjątków, uzasadnionych wiekiem i jakością posiadanych okrętów:
Od 1931 roku wszyscy sygnatariusze mogli budować nowe okręty liniowe, lecz jedynie na wymianę starych, według harmonogramu ustalonego do 1942 roku.
Ponadto, w artykule V ograniczono na przyszłość wielkość nowych okrętów liniowych do 35 000 ts (35 560 ton metrycznych) wyporności standardowej, którą po raz pierwszy zdefiniowano w traktacie w celu uzyskania jednolitych kryteriów porównywania okrętów (była to wyporność okrętu w stanie gotowym do walki, z zapasami i załogą, lecz bez paliwa i zapasowej wody do kotłów). Maksymalny kaliber dział okrętów liniowych określono na 406 mm (16 cali) (artykuł VI).
Wielkość nowo budowanych lotniskowców ograniczono do 27 000 ts (27 432 t), zezwolono jednak na przebudowę do dwóch większych lotniskowców z okrętów liniowych przewidzianych do złomowania (o wyporności do 33 000 ts / 33 528 t) (art. IX). Kaliber dział lotniskowców ograniczono do 203 mm, ograniczono też liczbę dział kalibru ponad 152 mm do maksymalnie 10 (art. X).
Wielkość innych okrętów, poza liniowymi i lotniskowcami, ograniczono do 10 000 ts (10 160 t), a kaliber ich dział do 203 mm (art. XI). Przede wszystkim miało to skutek, określając maksymalne parametry klasy krążowników. Wszystkie powyższe ograniczenia dotyczyły także ewentualnych okrętów budowanych na eksport dla państw spoza stron traktatu (art. XV). W związku z faktem że łączny maksymalny tonaż okrętów o wyporności do 10 000 ton standardowych nie został ustalony traktatem, każdy z jego sygnatariuszy budował jak największą liczbę okrętów maksymalnie wykorzystujących ów limit, spowodowało budowę dużej liczby okrętów tej wielkości na świecie, które uzyskały nazwę krążowników traktatowych. Ich wspólną cechą była wyporność bliska 10 000 tonom oraz wyposażenie w maksymalnie dopuszczone działa 203 mm.
Okręty liniowe i lotniskowce mogły być co do zasady zastępowane nowymi po 20 latach od ukończenia, wcześniej – w razie przypadkowej utraty. Zabroniono przekonstruowania istniejących okrętów liniowych i lotniskowców, poza polepszeniem ochrony przeciwtorpedowej i przeciwlotniczej w postaci dodania na zewnątrz burt przedziałów przeciwtorpedowych (tzw. bąbli – "bulges") lub dodania pokładu ochronnego, co mogło zwiększyć wyporność o 3000 ts (3048 t). Niedopuszczalne były zmiany pancerza burtowego, kalibru i liczby głównych dział oraz rodzaju ich podstaw (głównie kąta podniesienia, przekładającego się na wzrost zasięgu artylerii).
Ponadto, w art. XIX traktatu waszyngtońskiego USA, Wielka Brytania i Japonia uznały "status quo" części swoich posiadłości na Pacyfiku i zobowiązały się nie rozbudowywać na nich fortyfikacji i baz morskich w stosunku do stanu z chwili podpisania traktatu.
Efekty.
W wyniku ustaleń traktatu przerwano i anulowano budowę wielu ciężkich okrętów – m.in. amerykańskich pancerników typu "South Dakota" i krążowników liniowych typu "Lexington" oraz japońskich pancerników typu "Kaga" i krążowników liniowych typu "Amagi". Część z nich przebudowano na lotniskowce (japońskie „Kaga” i „Akagi”, amerykańskie typu "Lexington", francuski „Béarn”).
Efektem traktatu waszyngtońskiego oraz przedłużającego obowiązywanie jego ograniczeń do końca 1936 roku traktatu londyńskiego, było zahamowanie budowy pancerników na świecie z nielicznymi wyjątkami, na prawie 15 lat. Okres ten nazywany jest w literaturze „wakacjami morskimi”. Traktat spełnił w ten sposób swój zasadniczy cel rozbrojeniowy, przerywając wyścig zbrojeń w dziedzinie budowy coraz silniejszych pancerników. Na lata 20. planowano już budowę pancerników o wyporności standardowej dochodzącej do 48 000 ton i kalibrze artylerii do 457 mm w przypadku japońskiego typu Nr 13 i brytyjskiego N 3 – wobec ograniczeń traktatowych, parametry takie nie zostały osiągnięte aż do typu "Yamato", który wszedł do służby dopiero w 1941. Ubocznym efektem zakazu budowy okrętów liniowych i ograniczenia wielkości krążowników stała się jednak budowa licznych krążowników ciężkich o maksymalnych dopuszczalnych charakterystykach – 10 000 ts i działa 203 mm, nazywanych dlatego początkowo „krążownikami waszyngtońskimi” (z powodu narzuconych odgórnie charakterystyk, większość okrętów tej klasy cierpiała jednak z powodu słabego opancerzenia).
Z wyników konferencji waszyngtońskiej najbardziej niezadowolona była Japonia. Nastroje te wzmogły się po objęciu tronu przez cesarza Hirohito, po śmierci dotychczasowego cesarza Yoshihito w 1926 r. Silny rozwój przemysłu japońskiego umożliwiał intensywną rozbudowę armii, a zwłaszcza floty wojennej. To ostatnie wkrótce zaczęło budzić niezadowolenie w Waszyngtonie i Londynie.
Traktat miał obowiązywać przynajmniej do 31 grudnia 1936, a jeśli żaden z sygnatariuszy nie zawiadomił dwa lata przed tą datą o zamiarze nieprzedłużania traktatu, wówczas traktat miał obowiązywać także po tej dacie, do upływu dwóch lat od momentu wypowiedzenia traktatu przez któregokolwiek z sygnatariuszy (art. XXIII). Kolejnym morskim traktatem rozbrojeniowym, przedłużającym zakaz budowy okrętów liniowych i dalej zacieśniającym ograniczenia płynące z traktatu waszyngtońskiego, był traktat londyński z 1930 roku. Ponieważ jednak Japonia ogłosiła w grudniu 1934 zamiar zakończenia obowiązywania traktatu waszyngtońskiego i wycofała się z konferencji londyńskiej w 1936, przestał on obowiązywać 31 grudnia 1936.

</doc>
<doc id="517825" url="https://pl.wikipedia.org/wiki?curid=517825" title="Grupa Kapitałowa Kolporter">
Grupa Kapitałowa Kolporter



</doc>
<doc id="517826" url="https://pl.wikipedia.org/wiki?curid=517826" title="Asahan">
Asahan

Asahan – rzeka w Indonezji na Sumatrze; długość ok. 150 km.
Wypływa z jeziora Toba, płynie w kierunku północno-wschodnim; w górnym biegu przecina głęboką doliną góry Barisan; uchodzi estuarium do cieśniny Malakka; u ujścia leży miasto Tanjung Balai.
Na rzece Asahan powstaje elektrownia wodna o projektowanej mocy 180 MW; przewidywane otwarcie w 2009 r.

</doc>
<doc id="517829" url="https://pl.wikipedia.org/wiki?curid=517829" title="Ringaudas Songaila">
Ringaudas Songaila

Ringaudas Bronislovas Songaila (ur. 20 kwietnia 1929 w Kłajpedzie, zm. 25 czerwca 2019 w Trokach) – polityk litewski, premier Litewskiej Socjalistycznej Republiki Radzieckiej w latach 1981–1985, I sekretarz Komunistycznej Partii Litwy w latach 1987–1988.
Życiorys.
W 1955 ukończył studia w Litewskiej Akademii Weterynaryjnej, gdzie następnie pracował jako asystent.
Od 1956 pełnił funkcję organizatora Kowieńskiej Grupy Inspektorskiej KC KPL, a od 1957 kierował Wydziałem Rolnictwa w Urzędzie Rady Ministrów Litewskiej SRR. W latach 1960–1961 był zastępcą ministra rolnictwa, a w latach 1961–1962 zastępcą przewodniczącego rady ministrów. W 1962 objął stanowiska ministra przemysłu rolnego i skupu oraz I wiceprzewodniczącego rady ministrów.
W 1961 został członkiem KC KPL. Od 1962 do 1981 pełnił funkcję sekretarza KC KPL, a do 1988 zasiadał w Biurze Politycznym. Od 16 stycznia 1981 do 18 listopada 1985 sprawował urząd premiera Litewskiej SRR. Jednocześnie był członkiem Centralnej Komisji Rewizyjnej KPZR. W listopadzie 1985 został jako premier zastąpiony przez Vytautasa Sakalauskasa. Objął stanowisko przewodniczącego Prezydium Rady Najwyższej Litewskiej SRR.
1 grudnia 1987 zastąpił zmarłego Petrasa Griškevičiusa na stanowisku pierwszego sekretarza KC KPL. Jako szef partii zachowywał lojalność wobec władz radzieckich. Na plenum KC KPL w październiku 1988 stracił stanowisko na rzecz Algirdasa Brazauskasa.
W 1988 wycofał się z działalności publicznej.

</doc>
<doc id="517831" url="https://pl.wikipedia.org/wiki?curid=517831" title="Dimayor">
Dimayor

Dimayor ("División Mayor del Fútbol Colombiano") - zawodowa liga piłki nożnej w Kolumbii, istniejąca od 1948 roku. Kluby grające w Dimayor zrzeszone są w Asociación de Clubes del Fútbol Profesional Colombiano. Obecnie rozgrywki ligowe w Kolumbii noszą nazwę Categoría Primera A (pierwsza liga) i Categoría Primera B (druga liga).
Strona internetowa.
http://www.dimayor.com/

</doc>
<doc id="517832" url="https://pl.wikipedia.org/wiki?curid=517832" title="Rybitwa">
Rybitwa



</doc>
<doc id="517835" url="https://pl.wikipedia.org/wiki?curid=517835" title="Herb Jana XXIII">
Herb Jana XXIII

Herb papieski Jana XXIII był oficjalnym herbem Stolicy Apostolskiej w czasie pontyfikatu Jana XXIII (1958-1963).
Skład.
Herb składa się z tarczy herbowej, dwóch kluczy św. Piotra, oraz tiary papieskiej umieszczonej nad tarczą. Tarcza składa się z dwóch części: górnej trapezoidalnej białej, oraz dolnej czerwono białej.
Część biała jest mniejsza. Znajduje się na niej złoty lew ze skrzydłami, trzymający otwartą księgę. Jest on zaczerpnięty z herbu Wenecji i wielowiekowej symboliki tego miasta, której Angelo Giuseppe Roncalli był patriarchą w latach 1953-1958. Lew trzymający otwartą księgę z łacińskim napisem "Pax Tibi, Marce, Evangelista Meus" spotykany jest w dekoracjach i sztuce weneckiej.
Dolna część jest podzielona na 3 poziome pasy (czerwony, biały i czerwony), a na nich znajduje się wieża. Na górnym pasie czerwonym znajdują się dwie lilie. Papież Jan XXIII jako swoją dewizę wybrał "Oboedientia et pax" ("Posłuszeństwo i pokój").

</doc>
<doc id="517836" url="https://pl.wikipedia.org/wiki?curid=517836" title="Paronimia">
Paronimia



</doc>
<doc id="517837" url="https://pl.wikipedia.org/wiki?curid=517837" title="Herb Piusa XII">
Herb Piusa XII

Herb papieski Piusa XII był oficjalnym herbem Stolicy Apostolskiej w czasie pontyfikatu Piusa XII (1939–1958).
Skład.
Herb składa się z tarczy herbowej, dwóch kluczy św. Piotra, oraz tiary papieskiej umieszczonej nad tarczą. U podstawy tarczy błękitnej trzy fale od dołu błękina, srebrna i zielona. Na zielonej znajdują się trzy szczyty srebrne na których siedzi taki sam gołąbek z gałązką oliwną w dziobie, dziób i łapki złote. Papież Pius XII jako swoją dewizę wybrał Opus iustitiae pax
(Pokój dziełem sprawiedliwości).

</doc>
<doc id="517840" url="https://pl.wikipedia.org/wiki?curid=517840" title="Agresja Iraku na Kuwejt">
Agresja Iraku na Kuwejt

Agresja Iraku na Kuwejt – inwazja wojsk irackich na Kuwejt w 1990 roku, która zapoczątkowała I wojnę w Zatoce Perskiej.
Przyczyny.
Po wojnie z Iranem gospodarka Iraku była w bardzo złej sytuacji. Kraj był bliski bankructwa, jego zadłużenie zagraniczne przekroczyło 100 mld dolarów. Wydobycie ropy naftowej spadło do 1/3 stanu sprzed 1980. Jednym z krajów arabskich, które udzieliły Irakowi w tym czasie największych pożyczek, był właśnie Kuwejt (zadłużenie Iraku względem Kuwejtu wynosiło 10 miliardów dolarów). Irak dążył do tego, by OPEC wprowadził restrykcyjne kwoty wydobycia ropy naftowej, co pozwoliłoby podnieść cenę surowca. Irak zarzucał też Kuwejtowi stosowanie dumpingowych cen ropy. Rząd Iraku zażądał od Kuwejtu umorzenia irackiego zadłużenia, a nawet udzielenia bezzwrotnego wsparcia finansowego. Żądania te uzasadniano twierdzeniami, jakoby podczas wojny z Iranem Irak bronił Kuwejtu i całego świata arabskiego przed eksportem irańskiej rewolucji islamskiej. Z analogicznych pobudek wzywał Arabię Saudyjską i Kuwejt do uznania, że przekazane Irakowi 40 mld dolarów nie było pożyczką na cele wojskowe, a subwencją.
Sprawujący w Iraku dyktatorską władzę prezydent Saddam Husajn usprawiedliwiał inwazję bezprawnym wykorzystywaniem przez Kuwejt spornego, przygranicznego pola naftowego Ar-Rumajla oraz manipulację przy przebiegu granicy iracko-kuwejckiej. Zgłosił także pretensje Iraku do wysp Al-Warba oraz Dżazirat Bubijan. Innym argumentem wysuwanym przez przywódcę Iraku był aspekt historyczny – obszar Kuwejtu przez pewien czas wchodził w skład osmańskiej prowincji Al-Basry. Po dokonaniu aneksji Kuwejtu, nowo utworzonej prowincji nadano historyczną nazwę Al-Kazima, nawiązującą do tego okresu.
Iracki dyktator zdecydował się na wojnę z Kuwejtem także z pobudek osobistych. Nie osiągnąwszy spodziewanego wielkiego triumfu na wojnie z Iranem, Saddam Husajn spodziewał się go w walce z zamożnym, lecz militarnie bardzo słabym południowym sąsiadem. Liczył, że wojna z Kuwejtem będzie dla niego tym, czym dla prezydenta Egiptu Gamala Abdel Nasera był kryzys sueski. Starał się wykreować siebie jako bohatera arabskiego, walczącego o Bliski Wschód z zachodnim najeźdźcą. Saddam Husajn liczył, że dzięki zwycięskiej wojnie wzmocni swoją legitymację w oczach Irakijczyków. Ważnym czynnikiem była również kwestia niezagospodarowanego potencjału irackiego w postaci dużej, przeszkolonej, dozbrojonej oraz zorganizowanej armii, pozostałej po zakończeniu konfliktu iracko-irańskiego.
Licząc się z negatywną reakcją społeczności międzynarodowej, Saddam Husajn zakładał jednak, że działania Iraku zostaną jedynie potępione słownie, ale nie powstrzymane siłą. Przyjmował, że nie wystąpi przeciwko niemu żaden przywódca arabski, kraje europejskie były zbyt zajęte wydarzeniami w Europie Wschodniej, zaś Stany Zjednoczone będą obawiały się rozpocząć wojnę, która mogłaby potoczyć się tak, jak wojna wietnamska. Przed inwazją Saddam Husajn spotkał się z ambasador USA w Iraku April Glaspie, której wypowiedzi w sprawie konfliktów granicznych z Kuwejtem odczytał jako przyzwolenie na przeprowadzenie ataku, co było nadinterpretacją jej wypowiedzi.
Decyzję o rozpoczęciu inwazji Saddam Husajn podjął faktycznie jednoosobowo, nie konsultując jej nawet z Radą Dowództwa Rewolucji, członkami rządu lub z przywództwem partii Baas.
Przebieg inwazji.
Saddam Husajn polecił rozpocząć grupowanie wojsk nad granicą iracko-kuwejcką 17 lipca 1990. Do 2 sierpnia do inwazji gotowych było 100 tys. żołnierzy. Wojna rozpoczęła się 2 sierpnia 1990 roku o czwartej rano, kiedy to irackie wojsko – po przekroczeniu granicy z Kuwejtem – rozpoczęło zajmowanie miasta Kuwejt. Znaczne siły irackie biorące udział w ataku zdobyły stolicę Kuwejtu w ciągu trzech godzin). W ataku brały udział zarówno elitarne oddziały Gwardii Republikańskiej, jak i Armia Narodowa (słabo uzbrojone oddziały "pospolitego ruszenia") oraz regularne oddziały armii irackiej. Po zakończeniu głównego etapu inwazji do Kuwejtu przybyły także oddziały Al-Muchabarat – irackiej służby bezpieczeństwa.
Iracka armia zniszczyła marynarkę wojenną Kuwejtu oraz część wyrzutni rakietowych. Dysproporcja sił między krajami była na tyle duża, że jedynie siły lotnicze Kuwejtu były w stanie – przynajmniej na krótki czas – stawić opór armii irackiej. Równocześnie doszło w Kuwejcie do puczu wojskowego zorganizowanego przez panarabskie kręgi armii. W wyniku puczu i irackiej inwazji powstała Republika Kuwejtu z Alą Husajnem Alim na czele. Państwo to od początku traktowane było jako byt przejściowy i już 9 sierpnia 1990 Kuwejt został włączony do terytorium Iraku, zaś 28 sierpnia Saddam Husajn ogłosił utworzenie z Kuwejtu kolejnej muhafazy Iraku pod nazwą Al-Kazima. Kuwejcka rodzina królewska schroniła się w Arabii Saudyjskiej. Z Kuwejtu uciekło również 300 tys. mieszkańców. Irackim zarządcą Kuwejtu został Ali Hasan al-Madżid.
3 sierpnia 1990 wojska irackie zostały przesunięte nad granicę Kuwejtu z Arabią Saudyjską.
Pierwsze reakcje międzynarodowe.
Wbrew oczekiwaniom Saddama Husajna żadne państwo arabskie nie wyraziło poparcia dla inwazji. Jedynie Jordania, pozostająca z Irakiem w dobrych stosunkach, Jemen, Mauretania oraz Organizacja Wyzwolenia Palestyny nie potępiły agresji. Rada Bezpieczeństwa ONZ już 2 sierpnia przyjęła rezolucję nr 660, nakazującą armii irackiej wycofanie się z Kuwejtu. Dwa dni później minister spraw zagranicznych ZSRR oraz amerykański sekretarz stanu wydali wspólną deklarację o zaprzestaniu dostaw broni do Iraku. Dwa dni później w sprawie Iraku wydana została kolejna rezolucja Rady Bezpieczeństwa ONZ, przewidująca nałożenie sankcji na Bagdad. W ich ramach znalazł się zakaz importu irackiej ropy. Rezolucją RB nr 662 z 9 sierpnia ogłoszono, iż inwazja była nielegalna. Wcześniej, 7 sierpnia, Stany Zjednoczone skierowały swoje wojska do Arabii Saudyjskiej, by bronić jej przed ewentualną dalszą agresją iracką.
Z entuzjazmem agresję na Kuwejt przyjęła natomiast niewielka część arabskiej opinii publicznej, zwłaszcza w Jordanii, niektórych miastach muzułmańskich krajów Afryki Północnej oraz wśród Palestyńczyków. Ci uznali Saddama Husajna za bohatera większego od lidera ruchu narodowowyzwoleńczego Jasira Arafata. Z kolei rządy wielu państw arabskich potępiły iracką inwazję, uzyskując w konsekwencji różne korzyści: Egiptowi umorzono długi, a bojkotowanej Syrii zezwolono na udział w rozmowach dyplomatycznych. Partia Baas zyskała na sile w Jemenie i Libanie. Saddam Husajn zyskał też na znaczeniu po tym, gdy wsparł Palestyńczyków nawet przy własnych problemach finansowych.
Iracka okupacja Kuwejtu.
Po zajęciu Kuwejtu wojska irackie dopuściły się szeregu zabójstw obywateli tego kraju, a tysiące z nich aresztowano. Do więzień trafiali również Irakijczycy żyjący w Kuwejcie - wielu z nich emigrowało w związku z niechęcią do rządów Saddama Husajna. Wojsko dopuściło się również wielu aktów wandalizmu i grabieży. Skutkiem agresji na Kuwejt był gwałtowny wzrost cen ropy z ok. 20 do ponad 40 dolarów za baryłkę.
Saddam Husajn rozwinął wokół agresji na Kuwejt kampanię propagandową: wzywał do świętej wojny przeciwko wrogom islamu i zjednoczenia się w niej wokół Iraku. Ostro atakował Stany Zjednoczone, co przysparzało jego działaniom popularności w świecie arabskim. Iracki prezydent starał się powiązać kwestię zajęcia Kuwejtu z kwestią powstania niepodległego państwa palestyńskiego, zapowiadając, że wycofa się z Kuwejtu, jeśli Izrael opuści terytoria okupowane.
Próby dyplomatycznego zakończenia konfliktu i ich fiasko.
29 listopada 1990 Rada Bezpieczeństwa ONZ nakazała bezwarunkowe wycofanie się wojsk irackich z terenu Kuwejtu, ustanawiając ultimatum na dzień 15 stycznia 1991 roku. Zezwoliła przy tym państwom członkowskim na użycie "wszelkich koniecznych środków" w celu wyzwolenia Kuwejtu. Jesienią 1990 Stany Zjednoczone uformowały koalicję blisko 30 państw zainteresowanych udziałem w interwencji w Kuwejcie - łącznie w Arabii Saudyjskiej zebrało się w tym celu blisko pół miliona żołnierzy. Spośród stałych członków Rady jedynie Chińska Republika Ludowa wstrzymała się od głosu. Przeciwko rezolucji zagłosowały Kuba oraz Jemen.
W grudniu 1990 Irak otrzymał kilka ofert mediacji, m.in. od Francji, ONZ i Związku Radzieckiego. Wszystkie jednak odrzucił. Chociaż wiedział o siłach, jakie gromadziły się w Arabii Saudyjskiej pod auspicjami USA, był przekonany, że jego armia zdoła je powstrzymać, zadać im poważne straty i wymusić zawarcie korzystnego pokoju.
Operacja Pustynna Burza.
13 stycznia Irak odrzucił zaproponowany przez ONZ plan pokojowy. Wówczas kierowana przez USA koalicja z upoważnienia Rady Bezpieczeństwa podjęła operację Pustynna Burza. Działania zbrojne trwały od 17 stycznia do 28 lutego, zaś atak lądowy nastąpił 25 lutego. Zakończyły się one bezwarunkową akceptacją przez Irak rezolucji ONZ. Saddam Husajn 3 marca przystał na rozejm. Irak po interwencji zbombardował za pomocą rakiet miasta na terenie Izraela i Arabii Saudyjskiej. Izrael nie zdecydował się na uderzenie odwetowe. Prawdopodobnie Saddam Husajn liczył, że do takiego uderzenia nastąpi, a wtedy arabscy uczestnicy koalicji antyirackiej wycofają się z niej.
Podczas operacji Pustynna Burza zbombardowane zostały liczne cele na terytorium Iraku (zarówno cywilne, jak i wojskowe), były ofiary cywilne. Irak nie był przygotowany na tak niszczące bombardowania, po których nastąpił atak wojsk lądowych. Wojska wycofujące się z Kuwejtu zastosowały taktykę spalonej ziemi, niszcząc budynki publiczne i paląc szyby naftowe. Kuwejt został odbity z rąk irackich w ciągu kilku dni, a klęska Iraku była całkowita. W tej sytuacji Bagdad poprosił o zawieszenie broni, które podpisano 28 lutego 1991 w Safwan. Saddam Husajn nie spodziewał się tak błyskawicznej klęski. Czując, że zagrożone były jego rządy, na nowo wdrożył kampanię terroru i inwigilacji społeczeństwa. Stłumił także powstania szyitów i Kurdów, które wybuchły wiosną 1991.

</doc>
<doc id="517841" url="https://pl.wikipedia.org/wiki?curid=517841" title="Zdanie bezpodmiotowe">
Zdanie bezpodmiotowe

Zdania bezpodmiotowe – zdanie, w którym trudno jest ustalić wykonawcę czynności. Występują one we frazeologizmach i gdy jest mowa o:

</doc>
<doc id="517843" url="https://pl.wikipedia.org/wiki?curid=517843" title="Joseph Ludwig Raabe">
Joseph Ludwig Raabe

Joseph Ludwig Raabe (ur. 15 maja 1801 w Brodach, zm. 12 lub 22 stycznia 1859 w Zurychu) – szwajcarski matematyk.
Życiorys.
Urodził się na ziemiach polskich pod zaborem austriackim w niezamożnej rodzinie. Z tego powodu już w młodym wieku udzielał prywatnych lekcji z matematyki. W 1820 rozpoczął studia matematyczne na politechnice w Wiedniu. Jesienią 1832 przeprowadził się do Zurychu, gdzie w 1833 został profesorem matematyki w gimnazjum i na uniwersytecie. W 1855 objął katedrę w nowo powstałej Konfederacyjnej Wyższej Szkole Technicznej w Zurychu.
Pozostawił prace z teorii całki, teorii liczb i teorii liczb Bernoulliego. Jest autorem jednego z kryteriów zbieżności szeregów, nazywanego dziś kryterium Raabego.

</doc>
<doc id="517845" url="https://pl.wikipedia.org/wiki?curid=517845" title="St. Louis Walk of Fame">
St. Louis Walk of Fame

St. Louis Walk of Fame – aleja sław zasłużonych dla Saint Louis znajdująca się na bulwarze Delmar w University City (Missouri). Inspirowana aleją sław na Hollywood Boulevard w Hollywood. Każda z gwiazd umieszczona w chodniku zawiera imię i nazwisko gwiazdy oraz "zawód". Można znaleźć tam nazwiska artystów, muzyków, architektów, pisarzy, dziennikarzy, polityków, nauczycieli, naukowców, sportowców, ludzi rozrywki i radia. Podstawowym kryterium do nominacji jest urodzenie się w St. Louis lub wieloletnia działalność w tym mieście.

</doc>
<doc id="517846" url="https://pl.wikipedia.org/wiki?curid=517846" title="Dialektyzm">
Dialektyzm

Dialektyzm ( „rozmowa” i „dialektyka” z „sposób mówienia”), gwaryzm – element językowy właściwy dla dialektu lub grupy dialektów, używany głównie w komunikacji ustnej. Dialektyzmem może być np. pojedynczy wyraz (np. "uświerknąć" zamiast "zmarznąć") lub połączenie wyrazowe (frazeologizm); wyróżnia się także dialektyzmy gramatyczne ("pójdźwa" zam. "pójdźmy"), składniowe (np. "gęsi lecieli") i fonetyczne (np. "kóń" zam. "koń").
W węższym (funkcjonalnym) ujęciu dialektyzm to cecha gwarowa przeniesiona na grunt języka standardowego. W literaturze takie zastosowanie dialektyzmu stanowi formę ekspresji artystycznej (dialektyzacja), natomiast niecelowe jego użycie w języku ogólnym, bez poczucia jego nacechowania stylistycznego, może być uważane za błąd językowy. Dialektyzmy to również elementy gwarowe zakorzenione w języku ogólnym (przeważnie chodzi o wyrazy związane z folklorem lub kulturą materialną), które utraciły pierwotne zabarwienie regionalne. Na określenie tego rodzaju gwaryzmów używa się też terminu „zapożyczenia wewnętrzne”.

</doc>
<doc id="517852" url="https://pl.wikipedia.org/wiki?curid=517852" title="Parafia Matki Bożej Różańcowej w Katowicach">
Parafia Matki Bożej Różańcowej w Katowicach

Parafia Matki Bożej Różańcowej w Katowicach-Zadolu − parafia rzymskokatolicka w katowickiej dzielnicy Ligota-Panewniki, w dekanacie Katowice Panewniki w archidiecezji katowickiej. Liczy 8.450 wiernych.
Nowy kościół.
W styczniu 1983 roku biskup Herbert Bednorz zgodził się na budowę kościoła w tej części Katowic. Dotychczas kościół w Ochojcu, najbliższy dla mieszkańców osiedla Zadole znajdował się w odległości pół godziny marszu. Funkcję organizatora nowej parafii i budowniczego nowego obiektu sakralnego powierzono ks. Zygmuntowi Klosemu, ówczesnemu wikariuszowi parafii w Rudzie Śląskiej – Goduli. W kwietniu 1983 roku dokonał on razem z kanclerzem kurii diecezjalnej wizji lokalnej na terenie przyszłej parafii. Przy wyborze miejsca na budowę kościoła pojawiły się pewne trudności, bowiem wybrane, najlepsze z możliwych miejsc - centralna część Osiedla – zostało natychmiast zagospodarowane w inny sposób przez Urząd Miejski w Katowicach. Kolejny zaś wybór miejsca, który wydawał się słuszny i ostateczny, został udaremniony zastrzeżeniami zgłoszonymi przez urząd gazowniczy i górnictwo. Rozstrzygnięcie lokalizacji zapadło dopiero w lipcu 1983 roku, kiedy to zdecydowano umieścić plac budowy pomiędzy dwoma osiedlami przy ulicy Zadole. Ksiądz Zygmunt Klose wielokrotnie odwiedzał Urząd Miejski w celu uzyskania różnego rodzaju zezwoleń i decyzji. Od marca do czerwca 1984 roku trwały prace budowlane przy wznoszeniu tymczasowej kaplicy. Jej poświęcenia dokonał 2 czerwca biskup Herbert Bednorz. W dwa miesiące później, 19 sierpnia 1984 erygował nową parafię na Zadolu. W 1992 roku kościół został poświęcony.
Duszpasterstwo.
Jesienią 1985 roku rozpoczęto prace przy budowie nowego kościoła. Po kilkuletniej budowie, 25 marca 1992 roku biskup Damian Zimoń konsekrował kościół. W czerwcu 1994 rozpoczęto prace przy budowie nowego probostwa. W grudniu 2001 roku ukazał się pierwszy numer czasopisma Parafii zatytułowany „U Maryi Różańcowej na Zadolu” (obecnie „Miriam”). 8 września 2002 roku została otwarta biblioteka parafialna. Od 1986 roku odbywają się parafialne pielgrzymki do Piekar Śląskich, a od roku 2002 ruszyły zorganizowane pielgrzymki do Sanktuarium Matki Bożej Fatimskiej w Turzy Śląskiej. W parafii aktywnie działają różnorodne ruchy i stowarzyszenia: Żywy Różaniec, Zespół Charytatywny, Grupa Budowniczych Kościoła, III Zakon franciszkański, Grupa Biblijna Dorosłych, Oaza Rodzin i Krąg Przyjaciół Kapłanów „Betania”, Ruch Światło-Życie, Wspólnota Misyjna, Wspólnota Świętego Krzyża i Dzieci Maryi. Od 2002 roku w parafii trwa akcja wydawania śniadań dzieciom, pochodzącym z ubogich rodzin. Członkowie Wspólnoty Świętego Krzyża prowadzą kolportaż prasy katolickiej i dyżurują w Bibliotece Parafialnej, a dzieciom z ubogich rodzin udzielają za darmo korepetycji z rozmaitych przedmiotów.

</doc>
<doc id="517853" url="https://pl.wikipedia.org/wiki?curid=517853" title="Polska Akcja Niepodległościowa">
Polska Akcja Niepodległościowa

Polska Akcja Niepodległościowa (PAN) – polska organizacja konspiracyjna o charakterze socjalistycznym, działająca od końca 1939 r. do pocz. marca 1940 r. w Toruniu i okolicach
Została utworzona w grudniu 1939 r. w Toruniu z inicjatywy przedwojennych działaczy socjalistycznych, komunistycznych i demokratycznych, głównie b. powstańców wielkopolskich z Torunia i okolic (m.in. b.członków KPP Jana Dzięgielewskiego, Medarda Gola, członków PPS Józefa Masnego, Jerzego Makowskiego i Bolesława Czarnockiego). Zgodnie z tradycją PPS przyjęto podział organizacyjny na piątki. Kierownictwo organizacji prawdopodobnie nie miało kontaktów z ogólnopolskim ruchem socjalistycznym. Program polityczny zawierał wizję przyszłej Polski jako socjalistycznej republiki parlamentarnej. Prowadzono działalność głównie w zakresie propagandy (nasłuch radiowy i wydawanie podziemnej prasy) i samoobrony. Wkrótce po powstaniu nawiązano kontakty z inną toruńską organizacją Bataliony Śmierci za Wolność w celu prowadzenia wspólnego tajnego nauczania i skupienia się na tym. 6 marca 1940 r. Niemcy aresztowali kierownictwo PAN, a w następnych dniach dalszych członków, rozbijając ją.

</doc>
<doc id="517859" url="https://pl.wikipedia.org/wiki?curid=517859" title="Karol V Leopold">
Karol V Leopold

Karol V Leopold Lotaryński (niem. "Karl V. Leopold (Lothringen)", fr. "Charles V Léopold de Lorraine") (ur. 3 kwietnia 1643 w Wiedniu, zm. 18 kwietnia 1690 w Wels) – książę Lotaryngii w latach 1675–1690, syn Mikołaja Franciszka Lotaryńskiego i Klaudii Lotaryńskiej, przedstawiciel dynastii z Vaudémont.
Jego żoną była Eleonora Maria Józefa Habsburżanka, arcyksiężniczka austriacka. Córka cesarza Świętego Cesarstwa Rzymskiego Narodu Niemieckiego, króla Czech i Węgier Ferdynanda III Habsburga i Eleonory Gonzagi, wcześniej była żoną króla Polski Michała Korybuta Wiśniowieckiego.
Po abdykacji króla Jana II Kazimierza Wazy (1668) oraz po śmierci Michała Korybuta Wiśniowieckiego (1673), kandydat do tronu polskiego w 1669 i 1674.
W 1664 brał udział w bitwie pod Szentgotthard jako pułkownik, a podczas wojny Francji z koalicją 1672–79 w 1674 pod Seneffe jako generał. Od 1674 dowodził wojskami cesarskimi nad Renem, gdzie 16 czerwca 1674 wspólnie z Caprarą zostali pobici przez marszałka Turenne'a w bitwie pod Sinsheim, ale rok później, a chroniącego się tam naczelnego wodza wojsk francuskich nad Renem wziął do niewoli. W roku 1676 został feldmarszałkiem. W czasie V wojny austriacko-tureckiej dowodził oddziałami niemieckimi przybyłymi na odsiecz Wiednia w 1683. Dowodził centrum wojsk sprzymierzonych w drugiej bitwie pod Parkanami. W 1684 roku pobił Turków pod Vác, a w 1686 zdobył Budę, w 1687 pobił Turków pod Nagyharsány. W ostatnich latach swego życia podczas wojny palatynackiej ponownie dowodził nad Renem (m.in. zdobył Moguncję).

</doc>
<doc id="517864" url="https://pl.wikipedia.org/wiki?curid=517864" title="Pistolet maszynowy MP 7">
Pistolet maszynowy MP 7



</doc>
<doc id="517866" url="https://pl.wikipedia.org/wiki?curid=517866" title="MP7">
MP7



</doc>
<doc id="517867" url="https://pl.wikipedia.org/wiki?curid=517867" title="Regina Coeli">
Regina Coeli

Regina Caeli (Królowo Niebios) – antyfona maryjna kościołów: rzymskokatolickiego oraz starokatolickich.
Opis.
Śpiewana jest lub odmawiana w miejsce modlitwy Anioł Pański w okresie wielkanocnym – od Wigilii Paschalnej do niedzieli Zesłania Ducha Świętego włącznie.
Jest to utwór nieznanego autorstwa (niekiedy przypisuje się go Grzegorzowi Wielkiemu lub Grzegorzowi V). Ma formę czterowiersza, a których dwa pierwsze są rymowane, a wszystkie kończą się słowem „alleluja”.
Jego istnienie już w XII wieku potwierdza antyfonarz z opactwa św. Lupo z Benewentu. Śpiewano go w liturgii franciszkańskiej w XIII wieku, którzy początkowo odmawiali ją jako dodatek do hymnu Magnificat podczas nieszporów w oktawie wielkanocnej. W drugiej połowie XIII w. włączyli ją do modlitwy brewiarzowej swego zakonu. Papież Mikołaj III (1277–1280) wprowadził tę modlitwę do brewiarza rzymskiego. W Okresie Wielkanocnym jest ona recytowana lub śpiewana na zakończenie komplety, oraz śpiewana na zakończenie Mszy św. śpiewanej w Nadzwyczajnej Formie Rytu Rzymskiego.
20 kwietnia 1742 papież Benedykt XIV zadecydował, by odmawiać ją w okresie wielkanocnym zamiast modlitwy Anioł Pański. W tym przypadku dodawany jest kolejny dwuwiersz oraz modlitwa końcowa, pisana prozą.
Antyfona ta odmawiana jest zawsze w pozycji stojącej.
W Kościołach mariawickich istnieje zwyczaj zamieniania słów od uroczystości Wniebowstąpienia Pańskiego i Zesłania Ducha Świętego, zamiast "Zmartwychpowstał" na "Wniebowstąpił" lub "Ducha zesłał". 
Opracowania muzyczne.
Tekst antyfony był opracowywany muzycznie przez wielu wybitnych kompozytorów, aż po czasy współczesne. Oto niektóre z tych kompozycji:

</doc>
<doc id="517869" url="https://pl.wikipedia.org/wiki?curid=517869" title="Gustaw Zieliński">
Gustaw Zieliński

Gustaw Zieliński (ur. 1 stycznia 1809 w Markowicach, zm. 23 listopada 1881 w Skępem) – polski pisarz i poeta okresu romantyzmu, uczestnik powstania listopadowego, zesłaniec syberyjski. Zaliczany do „ukraińskiej szkoły poetów”.
Życiorys.
Gustaw Zieliński rodził się w rodzinie o bogatych tradycjach niepodległościowych. Jego ojciec Norbert Zieliński (1768–1834) był pułkownikiem kościuszkowskim, a matka – Kazimiera Zielińska (1783–1819) była córką Jana Zielińskiego, posła Sejmu Wielkiego. Miał brata Karola (1812–1827/28) oraz dwie siostry: Eufrozynę i Stefanię (ur. 1815).
Uczęszczał do szkół w Toruniu, Warszawie i Płocku. W 1830 skończył Wydział Prawa i Administracji Królewskiego Uniwersytetu Warszawskiego. W powstaniu listopadowym brał udział jako szeregowiec, po bitwie pod Warszawą zaś otrzymał stopień oficerski. Uniknął represji, uchodząc z korpusem generała Rybińskiego do Prus, ale wrócił do kraju w 1832, korzystając z amnestii. Zawiązał się z ówczesnym literackim środowiskiem warszawskim.
W 1833 został mimowolnie zaangażowany w tzw. „sprawę Zaliwskiego”, za co został uwięziony i zesłany na Syberię. Przebywał w Tobolsku i Iszymiu, gdzie wszedł w środowisko filomatów i dekabrystów. Wrócił do kraju w 1842 i zajął się gospodarką. Nawiązał też znajomości z literatami warszawskimi. Po 1848 współredagował „Bibliotekę Warszawską”. Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W proteście wobec planów wywołania powstania styczniowego wyjechał za granicę i nie brał w nim udziału. Zgromadził w tzw. Belwederze Skępskim duży księgozbiór, liczący ponad 20 tys. woluminów, w tym kilkadziesiąt inkunabułów, który stał się podstawą obecnej Biblioteki TNP Towarzystwa Naukowego im. Zielińskich w Płocku. Patron Szkoły Podstawowej w Skępem. Został pochowany w Skępem.
Był dwukrotnie żonaty. Jego pierwszą żoną była Urszula Romocka (1827–1853), córka Stanisława Romockiego, kapitana byłych wojsk polskich. Gustaw zaślubił ją w 1844 roku. Mieli trójkę dzieci: Józefa (1845–1906) oraz Stanisława i Marię, którzy nie dożyli nastoletniości. Drugi związek małżeński zawarł z Anielą Romocką (zm. 1870), wdową po Stanisławie Popławskim i córką Hieronima Romockiego, właściciela dóbr Obrowo w powiecie lipnowskim. Mieli 11 dzieci: Karola, Władysława (zm. 1929), Konstantego, Ludwika, Jana, Zofię (zamężna z A. Nałęczem), Kazimierę oraz zmarłych w wieku dziecięcym Ignacego, Adolfa, Stanisława i Stefana. Wnukiem Gustawa był Walenty Zieliński (1877–1947).
Twórczość.
W 1839 debiutował fragmentem poematu napisanego w Tobolsku pt. "Samobójca", wydrukowanym w „Tygodniku Literackim”.
Twórczość Zielińskiego zalicza się do drugiego pokolenia romantyków polskich. Najbardziej znanymi utworami są:
Z nich największą popularność uzyskał "Kirgiz", który idealnie trafiał w gusta ówczesnych odbiorców, oferując orientalny kostium, apologię wolności, dychotomię miłości i zemsty. Była to ostatnia w literaturze polskiej manifestacja klasycznej powieści poetyckiej, zbudowana na bajronicznym modelu zemsty. W utworze można odnaleźć nawiązania do mickiewiczowskich "Sonetów krymskich", "Marii" Malczewskiego, a także – Puszkina czy Lermontowa. Wolność w "Kirgizie" ma wymiar nie tylko jednostkowy, ale jest alegorią każdej wolności i protestem przeciw jej dławieniu.
Jego wiersz "Powrót wiosny" opracował muzycznie Stanisław Moniuszko.

</doc>
<doc id="517870" url="https://pl.wikipedia.org/wiki?curid=517870" title="Perim">
Perim

Perim (dawniej Majjun, arab. بريم, trb. Barim, trl. Barīm) – mała wyspa wulkaniczna położona w cieśninie Bab al-Mandab na południowy zachód od Płw. Arabskiego (12,657° N 43,415° E), administracyjnie należy do Jemenu. Powierzchnia wyspy wynosi ok. 13 km². Obecnie jest niezamieszkana, dawniej populacja wyspy liczyła nawet do 2 tys. mieszkańców. Ukształtowanie powierzchni skaliste i nizinne, wysokość maksymalna do 65 m n.p.m., wyspa pokryta jest skąpą roślinnością półpustynną. W południowo-zachodniej części Perim znajduje się stary port, natomiast na północy nieczynne lotnisko.
Historia.
Pierwszymi Europejczykami, którzy dotarli do wyspy w 1513 roku, byli Portugalczycy. W 1738 została zajęta przez Francuzów, a następnie w 1799 na krótko przez Brytyjczyków. W latach 1857–1936 ponownie w posiadaniu brytyjskim, wtedy też wyspa przeżywała okres rozkwitu, stanowiąc ważną bazę zaopatrującą statki w paliwo (głównie w węgiel, straciła swoje znaczenie gdy ropa stała się bardziej popularna). W latach 1967–1990 należała do Jemenu Południowego.

</doc>
<doc id="517872" url="https://pl.wikipedia.org/wiki?curid=517872" title="Mamadou Diouf">
Mamadou Diouf

Mamadou Diouf (ur. 23 czerwca 1963) – senegalski wokalista, dziennikarz, animator kultury i działacz społeczny. Od 2007 roku posiada polskie obywatelstwo.
Z wykształcenia lekarz weterynarii, z powołania muzyk i pisarz. Przewodniczący Polskiego Komitetu ds. Obchodów Międzynarodowego Roku Ludności Pochodzenia Afrykańskiego. Mieszkając w Polsce od 1983 roku pełni rolę popularyzatora kultury afrykańskiej, szczególnie tej nieznanej.
Życiorys.
Do Polski przyjechał na studia w 1983 roku. Po rocznym kursie języka polskiego w Łodzi studiował w Warszawie w Szkole Głównej Gospodarstwa Wiejskiego, gdzie w 1990 ukończył Wydział Weterynaryjny. W 1995 uzyskał tytuł doktora nauk weterynaryjnych na podstawie pracy "Możliwości ograniczenia wzrostu pałeczek Salmonella i Staphylococcus aureus w mięsie ryb poddawanych soleniu i suszeniu" (promotor: Jacek Szczawiński).
Jest współtwórcą portalu Afryka.org – portalu działającego od 2007 na rzecz poprawy wizerunku Afryki. Jest także korespondentem portalu Kontynent Warszawa-Warszawa Wielu Kultur. Współzałożyciel (z dr. Pawłem Średzińskim) Fundacji Afryka Inaczej, która organizuje od 2009 dużą liczbę przedsięwzięć o charakterze kulturalnym czy społecznym. Wiele z nich gości już w Polsce cyklicznie i rozwija zasięg działań (m.in. Dzień Afryki).
W latach 2012–2015 członek Społecznej Rady Kultury przy Prezydencie Miasta Warszawy.
Od lat propaguje afrykańskie kultury w polskich mediach: Jazz Radio (2002–2008), Radio PIN (2008–2013), od października 2014 Polskie Radio RDC; a także w Machinie.
Od połowy lat 90' jako DJ prezentował w warszawskich klubach (Hybrydy, Tygmont, Klub Dziennikarza) muzykę tropikalną: od Indii przez świat arabski, Afrykę i Karaiby.
Kariera muzyczna.
Wszechstronny artysta, który wpisał swoją egzotykę do polskiej kultury na stałe, pod koniec lat 80’, biorąc udział w wielu inicjatywach, m.in. współtworzył takie kapele reggae jak Pol-Ska czy Open Daily. Później współpracował z multiinstrumentalistą Włodzimierzem Kiniorskim. W 1993 nagrał właśnie z Orkiestrą Kiniora (Włodzimierz Kiniorski, Radek Nowakowski) album" African snow" (MC 1993, CD 2000). Teksty autorstwa Mamadou i muzyka Kiniora powstały zimą 93’ w teatrze Witkacego w Zakopanem. W 2007 nagrali wspólnie kolejną płytę "Fakira" (jako Kinior &amp; Mamadou, Box Music 2007).
Druga połowa lat 90’ to przede wszystkim wieloletnia współpraca z Wojciechem Waglewskim i zespołem Voo Voo. W latach 1995–2001 Mamadou Diouf brał udział w nagraniach albumów Zapłacono (1994) i Rapatapa-to-ja (1995). kolejna kapela z którą Senegalczyk nagrywał i koncertował to Tam Tam Project i Tytus Wojnowicz. Ten zespół wydał dwie płyty: "Tam Tam Project" (2001) i "Sunu music "(2005).
Kiedy jego rodak i gitarzysta Pako Sarr przyjechał z Francji do Warszawy w 2007, założyli najpierw zespół Diolof-Man, potem trio "Sahel Blues" razem z przyjacielem i saksofonistą Grzegorzem Rytką. W duecie z Pako Sarrem napisał muzykę do programu TVP Polonia „Boso przez świat” w 2007 roku.
Śpiewa przede wszystkim w senegalskim języku wolof, czasem po polsku i francusku. Po drodze Mamadou współpracował z innymi zespołami jak Habakuk i zaśpiewał w duecie z Anną Marią Jopek na płytach: Ale jestem (1997) i Jasnosłyszenie (1999), a także z Karoliną Cichą w 2010 roku.
Wraz z Becaye Aw oraz muzykami Kapeli ze Wsi Warszawa: Mają Kleszcz i Wojtkiem Krzakiem Diouf nagrał płytę "Dla Anny, ul. Zachodzącego Słońca" do słów Bogdana Loebla – poety, autora kilkuset tekstów piosenek i bluesów między innymi dla zespołu Breakout i Tadeusza Nalepy.
W 2014 wraz z saksofonistą Grzegorzem Rytką założył zespół Sama Yoon, z którym w 2016 wydał album "Umbada".
Ponadto wraz z Fundacją Afryka Inaczej i przyjaciółmi odnowił polskie szlagiery (premiera albumu muzycznego pt. "Warszawa da się lubić" odbyła się 12 grudnia 2013).
Publikacje książkowe.
W marcu 2011 Diouf wydał swoją pierwszą książkę w języku polskim, "Mała książka o rasizmie", nakładem wydawnictwa Czarna Owca.
W 2010 Fundacja Afryka Inaczej wydała książkę, "Afryka w Warszawie: dzieje diaspory Afrykańskiej nad Wisła", pod redakcja Pawła Średzińskiego i Mamadou Diouf'a. Książka otrzymała rok później nagrodę „Stołek” Redakcji „Gazety Stołecznej”.
W 2011 ukazał się „Afrykański spacerownik po Warszawie”, autorstwa Mamadou Dioufa, wydany przez Fundację „Afryka Inaczej”, przy wsparciu Miasta st. Warszawy.

</doc>
<doc id="517878" url="https://pl.wikipedia.org/wiki?curid=517878" title="Nokia E61">
Nokia E61

Nokia E61 – smartfon z serii E firmy Nokia. 
Telefon wyposażony jest w pełną klawiaturę QWERTY z podświetleniem. Posiada wyświetlacz poziomy o rozdzielczości 320x240 pikseli obsługujący 16 milionów kolorów. Umożliwia dostęp do sieci WLAN, z komputerem komunikuje się za pomocą kabla USB, odbiornika Bluetooth lub IrDA.

</doc>
<doc id="517880" url="https://pl.wikipedia.org/wiki?curid=517880" title="Kajetan Kryszkiewicz">
Kajetan Kryszkiewicz

Kajetan Kryszkiewicz (ur. 28 lipca 1908 w Poznaniu, zm. 2 października 1982 w Godzieszach Wielkich) – polski piłkarz grający na pozycji napastnika i pomocnika.
Kariera klubowa.
Był zawodnikiem dwóch poznańskich klubów, Posnanii i Warty, a także BBTS Bielsko. W 1932 roku będąc zawodnikiem Warty zdobył wspólnie z Fryderykiem Scherfke tytuł króla strzelców polskiej ekstraklasy z liczbą 15 goli.
Kariera reprezentacyjna.
W 1937 wystąpił w dwóch meczach reprezentacji Polski.

</doc>
<doc id="517881" url="https://pl.wikipedia.org/wiki?curid=517881" title="Społeczność internetowa">
Społeczność internetowa

Społeczność internetowa, społeczność wirtualna (z ang. virtual community, e-community, online community) – zbiorowość ludzi, w której interakcje odbywają się za pośrednictwem Internetu (komunikacja internetowa).
Rodzaje społeczności internetowych.
Typowe społeczności internetowe powstają w oparciu o:
Społeczność człowiekiem roku.
Amerykański tygodnik "Time" przyznał społeczności internetowej tytuł "Człowieka Roku". Za wzorcowe przykłady Time wymienił społeczności Wikipedii ("kosmicznego kompendium wiedzy"), MySpace i YouTube, honorując w ten sposób masowy rozwój internetowych treści i społeczności, tworzonych poprzez sieć. Treść uzasadnienia: "Za przejęcie sterów globalnych mediów, za ustanowienie i kształtowanie nowej, cyfrowej demokracji; za pracę za darmo i ogranie profesjonalistów w ich własnej grze – Ty zostajesz Człowiekiem roku 2006 „Time”".
Definicje pojęcia.
Pojęcia społeczność wirtualna użył najprawdopodobniej po raz pierwszy w 1994 Howard Rheingold określając je jako: "grupy ludzi, którzy mogą, lub nie, spotkać się twarzą w twarz, i którzy wymieniają słowa oraz idee za pośrednictwem klawiatury". W wydanej już w 1993 książce: The Virtual Community: Homestanding on the Electronic Frontier Rheingold definiuje s.w.: "społeczne agregracje, pojawiające się w Sieci, kiedy dyskusje ludzi trwają dostatecznie długo, z dostateczną dozą uczuć, tak by tworzyły się osobiste relacje".
Społeczności internetowe można definiować w różne sposoby. W podstawowym znaczeniu są to wszelkie wspólnoty ludzi – choćby tymczasowe – zgromadzone wokół wspólnego celu lub dyskusji na interesujący dla wszystkich temat.
[...] Według Esther Dyson, społeczność internetowa to "zbiorowość, w której ludzie żyją, pracują i bawią się". Ta definicja bardziej przypomina charakterystykę rzeczywistego społeczeństwa (lub jego wycinka), które reguluje wszystkie sfery działalności człowieka.
W ramach sprawdzania popularności różnych społeczności zakłada się specjalne toplisty.
Społeczności internetowe w Polsce.
Powstanie liczących się polskich portali społecznościowych datowane jest na lata 2004 – 2006 (nasza-klasa, grono.net). Od tej pory polska sieć rozwija się właśnie w kierunku portali integrujących funkcje zarówno forum, jak i czatów, list dyskusyjnych i multigalerii.
Społecznością internetową występującą w Polsce są również państwa wirtualne.

</doc>
<doc id="517884" url="https://pl.wikipedia.org/wiki?curid=517884" title="Marek Czapelski">
Marek Czapelski

Marek Czapelski (ur. 28 kwietnia 1962) – polski perkusista, współpracował między innymi z Ireneuszem Dudkiem, Kombi, Tie Break i Voo Voo, jeden z założycieli zespołu Śmierć Kliniczna.

</doc>
<doc id="517887" url="https://pl.wikipedia.org/wiki?curid=517887" title="Praha hlavní nádraží">
Praha hlavní nádraží

Praha hlavní nádraží (Praha hl.n.; pol. "dworzec Praga Główna") – główna stacja i dworzec kolejowy w Pradze (przy ulicy Wilsonovej 300/8).
Pierwszy dworzec został otwarty w 1871 roku przez Franciszka Józefa I. Pod nazwą "Kaiser-Franz-Joseph-Bahnhof" był końcowym przystankiem linii kolejowej z Wiednia przez Czeskie Budziejowice (fragment kolei Kaiser-Franz-Josephs-Bahn). W następnych latach dochodziły połączenia w innych kierunkach z kolejnymi miastami.
W latach 1901–1909 dworzec rozbudowano i przebudowano w stylu secesyjnym pod kierunkiem Josefa Fanty. Przed dworcem stanął pomnik cesarza Franciszka Józefa I, który obecnie znajduje się w praskim lapidarium.
Po powstaniu Czechosłowacji dworzec przemianowano na "Praha Wilsonovo nádraží" – od nazwiska prezydenta Stanów Zjednoczonych – Woodrowa Wilsona, którego uznano za współautora nowego państwa Czechów i Słowaków. W miejscu pomnika cesarskiego stanął prezydencki, który zniszczono na rozkaz Protektora Czech i Moraw Reinharda Heydricha po wypowiedzeniu wojny USA przez Niemcy w 1941 roku.
Po II wojnie światowej dworzec do 1953 roku (inne źródła mówią o 1948) ponownie nosił nazwisko amerykańskiego prezydenta, po czym zmieniono nazwę na "Praha hlavní nádraží". Po 1989 roku nazwa ta nadal obowiązuje, choć rzadko stosuje się również nieoficjalną – "Nádraží prezidenta Wilsona". Również na niektórych mapach pojawiają się obie nazwy.
W okresie komunistycznym dworzec uzyskał nowy terminal, z którego obecnie korzystają podróżni. W 1974 roku do dworca dotarło metro. Dawne secesyjne hale funkcjonują jako wyższa kondygnacja i mieszczą się w nich m.in. kawiarnie i księgarnia.

</doc>
<doc id="517888" url="https://pl.wikipedia.org/wiki?curid=517888" title="Magid">
Magid

Magid lub Maggid (z hebr. przemawiający) – w judaizmie wschodnioeuropejskim tytuł przyznawany wędrownym kaznodziejom, którzy często zarabiali na życie opłatami zbieranymi w różnych gminach. Z racji tego, że dawni rabini byli bardziej uczonymi i znawcami pisma niż kaznodziejami, długie, barwne i przystępne kazania (często w jidisz) znalazły wielu chętnych słuchaczy. Termin ten oznacza także pozaziemskiego mentora, który nawiązuje kontakt z ludźmi za pomocą nawiedzeń, snów, wizji, a także słów wypowiedzianych ich własnymi ustami. Wielu mistyków posiadało własnego magida który wprowadzał ich w tajniki kabały. Posiadanie magida było znakiem duchowej wyższości takiej osoby. O Eliaszu Gaonie z Wilna mówiono, że odmówił przyjęcia magida, gdyż nie chciał poznać Tory bez wysiłku ze swej strony. Najsłynniejszym magidem był magid Józef Karo a niektóre prawdy które mu objawił – Karo zapisał w dzienniku Magid Meiszarim.

</doc>
<doc id="517890" url="https://pl.wikipedia.org/wiki?curid=517890" title="Starmach Gallery">
Starmach Gallery



</doc>
<doc id="517891" url="https://pl.wikipedia.org/wiki?curid=517891" title="Feliciano Lopez">
Feliciano Lopez



</doc>
<doc id="517893" url="https://pl.wikipedia.org/wiki?curid=517893" title="Andrzej Pawłowski">
Andrzej Pawłowski



</doc>
<doc id="517894" url="https://pl.wikipedia.org/wiki?curid=517894" title="Andre Iguodala">
Andre Iguodala

Andre Tyler Iguodala (ur. 28 stycznia 1984 w Springfield, Illinois) – amerykański koszykarz, występujący na pozycjach rzucającego obrońcy lub niskiego skrzydłowego, czterokrotny mistrz NBA, obecnie zawodnik Golden State Warriors.
Po dwóch latach gry w drużynie uniwersyteckiej Arizona Wildcats, Iguodala trafił do NBA, będąc wybranym z 9. numerem draftu 2004 przez Philadelphia 76ers. W sierpniu 2012 trafił w wymianie do Denver Nuggets. W lipcu 2013 został zawodnikiem Golden State Warriors. W sezonach 2015/2016 i 2016/2017 zajął drugie miejsce w głosowaniu na najlepszego „szóstego” zawodnika ligi NBA.
7 lipca 2019 został wytransferowany do Memphis Grizzlies.
6 lutego 2020 został wytransferowany do Miami Heat. 10 sierpnia 2021 dołączył po raz kolejny w karierze do Golden State Warriors.

</doc>
<doc id="517896" url="https://pl.wikipedia.org/wiki?curid=517896" title="Brama Portowa w Szczecinie">
Brama Portowa w Szczecinie

Brama Portowa, hist. niem. "Berliner Tor" ("Brama Berlińska") – jedna z bram miejskich Szczecina, zbudowana w stylu barokowym w latach 1725–1727 według projektu holenderskiego projektanta fortyfikacji Gerharda Corneliusa van Wallrawe (autora m.in. przebudowy twierdz kłodzkiej i magdeburskiej).
Historia.
Jest jedną z dwóch (obok Bramy Królewskiej) zachowanych do czasów współczesnych bram, będących pozostałością dawnych fortyfikacji pruskich. Zewnętrzna ściana bramy została ozdobiona przez francuskiego rzeźbiarza Bartholomé Damarta. Umieszczono tu tarczę z monogramem króla Fryderyka Wilhelma I, fundatora tego obiektu. W attyce tablica ze złoconym napisem w języku łacińskim, który informuje o prawach państwa brandenburskiego do Pomorza i Szczecina, ponieważ Fryderyk Wilhelm w 1719 kupił Szczecin od Szwedów za dwa miliony talarów:
Nad inskrypcją znajduje się panorama miasta wraz z Viadrusem (bogiem rzeki Odry). Powyżej widnieje owalna tarcza z herbem Prus, zwieńczona królewską koroną. W latach 1976–2013 wewnątrz Bramy Portowej mieścił się sklep w z wyrobami artystycznymi Cepelia. Obecnie (2015) wewnątrz Bramy mieści się teatr kameralny.
W latach 1902–1932 przed Bramą Portową stała fontanna z neobarokowym pomnikiem bogini Amfitryty dłuta berlińskiego rzeźbiarza Reinholda Felderhoffa. W czasie II wojny światowej w obawie przed zniszczeniem zdemontowano zdobione szczyty bramy i ukryto w Lesie Arkońskim, a samą bramę obsadzono bluszczem i tak przetrwała wojnę. Zdobione szczyty i ozdoby odnaleziono w roku 1957 i z powrotem zamontowano na bramę.
Przed II wojną światową brama nosiła nazwę "Brama Berlińska" ("Berliner Tor"), ponieważ przez tę bramę prowadziła droga ze Szczecina do Berlina. 
Brama Portowa (Berlińska) znajduje się w rejestrze zabytków (nr rej. A-790 z 11.06.1954).

</doc>
<doc id="517898" url="https://pl.wikipedia.org/wiki?curid=517898" title="Turkish Airlines">
Turkish Airlines

Türk Hava Yolları (ang. Turkish Airlines) – narodowe tureckie linie lotnicze, z siedzibą w Stambule. Oferuje połączenia z Europą, Bliskim Wschodem, Dalekim Wschodem, Ameryką Północną, Ameryką Południową i Afryką. Głównym portem jest port lotniczy Stambuł (IST w kodzie IATA).
Połączenia codeshare.
Turkish Airlines ma codeshare z następującymi liniami (* członek sojuszu Star Alliance)
Flota.
W sierpniu 2016 roku flota Turkish Airlines składała się ze 333 aktywnych maszyn pasażerskich i cargo.

</doc>
<doc id="517899" url="https://pl.wikipedia.org/wiki?curid=517899" title="Pardon">
Pardon

pardon – niemieckie czasopismo satyryczne. Ukazywało się po raz pierwszy w latach 1962–1982 (jako miesięcznik); ponownie na rynku od kwietnia 2004. Aktualnie ukazuje się jako dwumiesięcznik, publikowany przez wydawnictwo Rübe Verlag.

</doc>
<doc id="517901" url="https://pl.wikipedia.org/wiki?curid=517901" title="Focaccia">
Focaccia

Focaccia – potrawa kuchni włoskiej, jest to rodzaj pieczywa, będącego podstawą pizzy. Każdy region Włoch może się pochwalić inną odmianą focaccii, od suchego, z solą, ziołami (rozmaryn, szałwia) polanego oliwą ciasta, do pulchnego, z suszonymi pomidorami i oliwkami. Zazwyczaj podawane na ciepło.
Focaccia serwowana jest jako przystawka oraz jako dodatek do innych potraw.
Porównanie z pizzą.
Podstawową różnicą pomiędzy focaccią a konwencjonalną pizzą (okrągłą, neapolitańską) jest czas wyrastania ciasta. W przypadku focaccii jest on znacznie dłuższy. Ponadto, przeciwnie do pizzy, która polana jest sosem na powierzchni, focaccia jest przeważnie posypana solą morską i ziołami.

</doc>
<doc id="517903" url="https://pl.wikipedia.org/wiki?curid=517903" title="Zemia Rodnô">
Zemia Rodnô

Zemia Rodnô (tłum. Ziemio Ojczysta) – popularna kaszubska pieśń patriotyczna, uznawana przez część Kaszubów jako hymn regionalny bądź narodowy. Jako „hymn narodowy” Kaszubów określa ją m.in. "Deklaracja ideowa", uchwalona 7 września 2011 przez członków stowarzyszenia Kaszëbskô Jednota. 
Autorem słów pieśni jest Jan Trepczyk, proponent idei narodu kaszubskiego i jeden z czołowych działaczy narodowego ruchu kaszubskiego. Tekst do hymnu powstał w 1954 roku. 
Pierwsze wykonanie symfoniczne utworu odbyło się w 2006 roku podczas koncertu „Gdze mòja chëcz” z okazji 50-lecia powstania Zrzeszenia Kaszubsko-Pomorskiego. Opracowanie pieśni na chór sporządził Zbigniew Szablewski, na orkiestrę symfoniczną – Karol Nepelski, a na orkiestrę dętą – Ireneusz Stromski.
Inną pieśnią często uważaną za regionalny hymn kaszubski jest Marsz Kaszubski.

</doc>
<doc id="517906" url="https://pl.wikipedia.org/wiki?curid=517906" title="The Miracle">
The Miracle

The Miracle – wydany w 1989 roku album zespołu Queen. Ze względu na zły stan zdrowia wokalisty Freddiego Mercury’ego zespół nie promował albumu trasą koncertową, co starano się zrekompensować widowiskowymi teledyskami (aż pięć utworów wydano jako single, a cztery z nich znalazły się na kompilacji "Greatest Hits II"). Album pierwotnie miał się nazywać "The Invisible Men", a tytuł zmieniono dopiero 3 tygodnie przed premierą. Podczas sesji nagraniowej "The Miracle" zarejestrowano dużo więcej utworów, niż ostateczne (m.in. „I Guess We're Falling Out”). Na całym świecie sprzedał się w ok. 7 milionach egzemplarzy.
Wśród niekonwencjonalnych zabiegów promocyjnych można wymienić m.in. oryginalną okładkę (zdjęcie, na którym twarze członków zespołu „zlane” są w jedną za pomocą technik cyfrowych). Inspiracją okładki była grafika singla Iron Maiden pod tytułem The Clairvoyant. Część nakładu ukazała się w formie boxu z CD, krótką biografią zespołu, notatkami prasowymi i zdjęciem. Uruchomiono specjalny numer telefoniczny 0898, pod którym można było usłyszeć, jak Brian May opowiada o nowym albumie i gra kilka utworów. Wydano kompaktowy maksisingel „The Miracle”, zawierający trzy utwory: „The Miracle”, „Stone Cold Crazy” (live) i „My Melancholy Blues” (live). W listopadzie 1989 roku wytwórnia "Baktabak" wydała płytę kompaktową z nieautoryzowanym wywiadem z zespołem.
Brian May o albumie: "Chcieliśmy nagrać prawdziwie demokratyczny album i każdy z nas zaangażował się w proces pisania utworów. Stworzyliśmy poczucie prawdziwej jedności, bez żadnych egoistycznych ciągotek... To jeden z powodów, które sprawiły, że The Miracle okazał się dużo lepszym albumem, niż na przykład A Kind of Magic."
8 lipca 2009 roku wydawnictwo uzyskało status platynowej płyty w Polsce.

</doc>
<doc id="517912" url="https://pl.wikipedia.org/wiki?curid=517912" title="Targum">
Targum

Targum, Targumy (aram./hebr. תרגום – „tłumaczenie”; od hetyckiego "tarkummaj" – „proklamacja”, „wyjaśnienie”, „tłumaczenie”) – to wypowiadane parafrazy, wyjaśnienia i rozwinięcia żydowskiej Biblii (Tanachu), przekazywane przez rabina we wspólnym języku słuchaczy, którym początkowo był często aramejski. Stało się to konieczne pod koniec I wieku p.n.e, ponieważ wśród Żydów następowała wówczas zmiana używanego w mowie języka i hebrajski był już stosowany głównie do nauczania i kultu. Rzeczownik "targum" pochodzi od wczesnego czteroliterowego rdzenia semickiego "t-r-g-m", zaś akadyjski termin "targummanu" odnosi się do „tłumacza”.
Targumiczne tłumaczenie Biblii hebrajskiej na aramejski charakteryzowało się dwiema podstawowymi cechami: z jednej strony wysoką dosłownością, a z drugiej uzupełnieniami, wyjaśnieniami, rozwinięciami. Te właśnie tylko pozornie sprzeczne cechy stanowią o specyfice tego typu literatury. Podstawową różnicę względem pozostałej literatury rabinicznej (np. midraszy) stanowi natomiast ciągła forma komentarza, który nie przerywa oryginalnej struktury narracji biblijnej, ale ją rozwija.
Rabiniczne źródła potwierdzają istnienie spisanych targumów na przełomie III i IV w. n.e. (Miszna Yadaim 4:5; bBerakoth 8a; 80ab).
Targumy palestyńskie i babilońskie różniły się między sobą pod względem języka, te powstające w Palestynie były dodatkowo o wiele mniej dosłownymi tłumaczeniami i często przybierały formę parafrazy oryginalnego tekstu.
Tło historyczne – tradycyjna interpretacja.
Do niedawna uważano, że kontekstem powstania targumów była synagoga. Ponieważ po powrocie z niewoli babilońskiej Hebrajczycy powszechnie zaczęli posługiwać się językiem aramejskim, powstała potrzeba tłumaczenia treści Biblii hebrajskiej, zwłaszcza Tory, na ten język oraz objaśniania jej znaczenia. Objaśnienia te zwane targumami początkowo miały formę ustną, pierwotnie zapewne tłumaczono zapewne jedynie co trudniejsze fragmenty, z czasem jednak tłumaczenia obejmowały coraz większe porcje tekstu a ostatecznie zaczęto je spisywać.
Za czytanie i tłumaczenie tekstu świętego były odpowiedzialne dwie grupy osób: lektorzy i tłumacze zwani "meturgemanim" (). Obie te funkcje wyraźnie rozdzielano, a ich posługę regulowały drobiazgowe reguły.
Sytuację tę opisano w Księdze Nehemiasza 8:1-8, dokładne zasady tłumaczenia precyzuje Miszna. Zgodnie z "Megilą" (IV, 4) podczas czytania Tory każdy kolejny wers miał być podawany tłumaczowi, natomiast podczas czytania "Nevi'im" lektor mógł czytać po trzy wiersze naraz, chyba że każdy z nich stanowił osobny akapit. Tekst precyzował także które części tekstu miały być przemilczane i ostrzegał przed zbyt swobodnym czy alegorycznym przekładem.
Współczesne badania.
Współczesne odkrycia (m.in. hebrajskie teksty w Qumran) i badania kwestionują jednak całkowity zanik użycia języka hebrajskiego w Palestynie. Uważa się raczej, że był to świat dwu- albo nawet trój-języczny (hebrajski, aramejski, greka). Nie do utrzymania jest już teza, że targumy powstawały w liturgicznym kontekście synagogi (jednym z najstarszych musiał być targum do nieużywanej w liturgii Księgi Hioba, odnaleziony w Qumran). Współcześnie uważa się raczej, że środowiskiem ich powstania było "Bet Sefer" – szkoła studium nad Pismem. Użycie języka aramejskiego pozwalało otoczyć należnym szacunkiem święty język hebrajski, w którym samo Pismo zostało spisane.
Opis.
Targumy znaleziono wśród zwojów znad Morza Martwego ("4Q156" [4QtgLev] zawierający mały fragment Księgi Kapłańskiej 16:12-15, 18-21, "4Q157" [4QtgJob] zawierający Hioba 3:5,6 i 4:17–5:4 oraz "11Q10" [11QtgJob] zawierający Hioba 17:14–42:11), co świadczy o ich powszechnym użyciu w czasach przedchrześcijańskich. Uważa się, że targum do Księgi Hioba może pochodzić nawet z II w. p.n.e., a ten do Księgi Kapłańskiej z I w. p.n.e. Targumy palestyńskie i babilońskie różniły się językowo. Ponadto targumy powstające w Palestynie były o wiele mniej dosłownymi tłumaczeniami, często stawały się faktycznie parafrazami oryginalnego tekstu. Po odkryciach dokonanych w Kumran zaczęto rozróżniać targumy: targum rabiniczny (RtrgHi), targum qumrański (TrgQ).
Targumy.
Najważniejszy podział to pochodzenie to targumów (a z nim wiąże się ich język i treść). Rozróżniamy rodziny: wschodnią (babilońską) i zachodnią (palestyńską albo czasem nazywaną jerozolimską). Ta pierwsza stała się z czasem oficjalna, druga była do niedawna zdecydowanie mniej znana. Do targumów babilońskich należą:
Do targumów palestyńskich należą:
Poza tym podziałem pozostają:
Pomiędzy VI a IX wiekiem powstały targumy odnoszące się do innych ksiąg biblijnych. Mają one różne formy, od dosłownego przekładu jak w wypadku Księgi Hioba czy Psalmów, po bardzo swobodne jak w wypadku Pieśni nad pieśniami. Nie zachowały się jedynie targumy do ksiąg Daniela, Ezdrasza i Nehemiasza, czyli tych których obszerne fragmenty są napisane w Biblii hebrajskiej po aramejsku.

</doc>
<doc id="517917" url="https://pl.wikipedia.org/wiki?curid=517917" title="Góra Wapienna">
Góra Wapienna

Góra Wapienna (398 m n.p.m.) – góra na Przedgórzu Sudeckim w paśmie Wzgórz Niemczańsko – Strzelińskich.
Wzniesienie położone jest na północny zachód od wsi Stolec, w północno-zachodniej części Wysoczyzny Ziębickiej na wschód od miejscowości Ząbkowice Śląskie (województwo dolnośląskie).
Góra Wapienna znana jest bardziej pod nazwą "Skałki Stoleckie". Jest to kopulaste wzniesienie o dość stromych zboczach, z wyraźnie zaznaczonym, niezalesionym wierzchołkiem, wznoszące się o 80 m ponad wsią Stolec. Zachodnie i wschodnie zbocza częściowo porośnięte wyżynnym lasem mieszanym z przewagą drzew liściastych.
Ze stoków góry przed utworzeniem rezerwatu Skałki Stoleckie wydobywano marmur i wapień, z którego następnie wypalano wapno. Wcześniej z wnętrza góry wydobywano rudy srebra. Po eksploatacji pozostały podziemne wyrobiska z wielką pieczarą oraz system rozgałęzionych sztolni ("Sztolnie Stoleckie") na kilku poziomach o łącznej długości 500-600 m oraz duży kamieniołom.
Budowa geologiczna.
Góra Wapienna zbudowane jest głównie ze starych (proterozoicznych) skał metamorficznych - łupków łyszczykowych, przeławiconych wkładkami leptytów i gnejsów, ale jej osobliwością są soczewki krystalicznych wapieni (marmurów).

</doc>
<doc id="517918" url="https://pl.wikipedia.org/wiki?curid=517918" title="Anabantoidei">
Anabantoidei



</doc>
<doc id="517921" url="https://pl.wikipedia.org/wiki?curid=517921" title="Wazoligatura">
Wazoligatura



</doc>
<doc id="517922" url="https://pl.wikipedia.org/wiki?curid=517922" title="Obrona Czigorina">
Obrona Czigorina

Obrona Czigorina (kod ECO: D07) – rzadko obecnie stosowany wariant gambitu hetmańskiego, powstający po posunięciach:
Idea strategiczna obrony polega na oddaniu białym centrum, wymianie czarnych gońców na skoczki białych, zablokowaniu powstałego białego centrum pionowego i wykorzystaniu przewagi pary skoczków.
Obrona Czigorina, choć rzadko, bywa spotykana nawet w partiach najlepszych arcymistrzów świata.

</doc>
<doc id="517923" url="https://pl.wikipedia.org/wiki?curid=517923" title="Piotr II Petrowić-Niegosz">
Piotr II Petrowić-Niegosz

Piotr II Petrowić-Niegosz, serbski "Петар II Петровић-Његош", "Petar II Petrović-Njegoš" (ur. 13 listopada 1813 w Njeguši, zm. 31 października 1851 w Cetynii) – prawosławny biskup Czarnogóry, w latach 1830-1851 władyka Czarnogóry. Ostatni teokratyczny władca tego państwa, łączący godność metropolity z absolutną władzą świecką.
Życiorys.
Młodość.
Urodził się najprawdopodobniej 1/13 listopada 1813 w Njeguši, jako Rade (Radivoje), średni syn Tomasza Petrovića-Niegosza, młodszego brata Piotra I Petrowicia Niegosza, władyki Czarnogóry. 
Zgodnie z tradycją dynastii Petrowiciów-Niegoszów prawosławny metropolita Cetyni, władyka Czarnogóry był każdorazowo desygnowany za życia poprzednika. Piotr I Petrović-Niegosz w pierwszej kolejności pragnął uczynić swoim następcą Jerzego, syna swojego starszego brata Sawy. Po tym jednak, gdy ten wstąpił do szkoły wojskowej, nie zaś do monasteru (co było warunkiem przyjęcia chirotonii biskupiej), Piotr I wytypował na swojego sukcesora właśnie Radivoja. Wybierając go, stwierdził, iż Rade będzie "wspaniałym bohaterem i mądrym człowiekiem". Ze względu na złe doświadczenia związane z kształceniem Jerzego, nowy kandydat na przyszłego władykę nie został skierowany na naukę do Rosji, lecz uczył się na miejscu, w monasterze w Cetyni oraz u prywatnych nauczycieli, z których największą rolę w jego kształceniu odegrał Sima Milutinović. W rezultacie jego końcowe wykształcenie było w dużej mierze przypadkowe i wynikało z osobistych zainteresowań.
Władyka czarnogórski.
18/30 października 1830 zmarł Piotr I Petrowić-Niegosz, dzień później zgromadzeni naczelnicy plemion czarnogórskich potwierdzili jego wybór na nowego władykę. Po kilku miesiącach Radivoj Petrowić złożył wieczyste śluby zakonne, przyjmując imię Piotr na cześć swojego poprzednika. Na uroczystą chirotonię biskupią wyjechał do Petersburga, podkreślając tym samym związek Czarnogóry z Rosyjskim Kościołem Prawosławnym. Zdaniem M. Popovicia kilkumiesięczny pobyt w Rosji (na przełomie 1833 i 1834) ostatecznie przekonał go do podjęcia w Czarnogórze gruntownych reform ustrojowych.
Był prekursorem nowoczesnej organizacji państwowej Czarnogóry. W 1831 powołał do życia kolegium złożone z przedstawicieli 16 rodów czarnogórskich, któremu nadał nazwę Praviteljstvujušči senat crnogorski i brodski. Miało ono pełnić funkcję ciała doradczego wobec władyki, zachowującego absolutną świecką władzę w kraju. W 1834 zainicjował również rozwój szkolnictwa (do tej pory działającego na ograniczoną skalę jedynie przy monasterach), założył państwową drukarnię i wprowadził w Czarnogórze podatki, w których ściąganie musiał osobiście się zaangażować z powodu niechęci mieszkańców do płacenia. Przez cały okres swoich rządów toczył walki z Turkami o przebieg granic Czarnogóry.
W 1838 wzniósł w Cetyni nową rezydencję władców Czarnogóry, nazwaną Bilardówką, w której siedzibę znalazły również Senat i tworząca się administracja państwowa. Zlikwidował w Czarnogórze cenzurę, osobiście zablokował jednak druk dzieł Dositeja Obradovicia, którego uważał za heretyka wobec prawosławia i okcydentalistę pozbawionego szacunku dla kultury serbskiej. Pragnął również zachować pozycję Serbskiego Kościoła Prawosławnego, krytykowanego przez Obradovicia, jako najważniejszej instytucji integrującej wszystkich Serbów w walce z Turkami.
W działaniach na rzecz modernizacji państwa napotkał znaczny opór ze strony przywódców czarnogórskich plemion, niechętnych zmianom w ustroju państwa. Pragnąc mimo tego kontynuować swój program reform, rządził Czarnogórą w sposób coraz bardziej bezwzględny. W latach 1839–1843, z powodu szczególnych trudności we wprowadzaniu w życie zaplanowanych reform, był zmuszony całkowicie zarzucić działalność literacką. Utwory, jakie napisał po tym okresie, były naznaczone silnym pesymizmem nabytym pod wpływem wcześniejszych doświadczeń. 
W czasie Wiosny Ludów poparł chorwacki ruch narodowy. Opowiadał się za integracją Czarnogóry z Serbią w ramach budowy Wielkiej Serbii według planów Iliji Garašanina.
W 1850 pojawiły się u niego pierwsze objawy gruźlicy. W celu leczenia wyjeżdżał do Austrii i Włoch, lecz wobec braku poprawy stanu zdrowia wrócił do Cetyni, by umrzeć w ojczyźnie. Zmarł 31 października 1851 około dziesiątej rano.
Działalność literacka.
Wczesna twórczość.
Piotr II Petrowić-Niegosz przejawiał zainteresowanie literaturą już przed osiemnastym rokiem życia (tj. przed objęciem godności metropolity Czarnogóry). Przejawiał szczególne zamiłowanie dla ludowej twórczości literackiej swojej ojczyzny, uczył się języków obcych, by móc zapoznawać się również z dziełami pisarzy i poetów zagranicznych. Wiadomo, iż dobrze poznał literaturę rosyjską, w mniejszym stopniu francuską, angielską i włoską oraz pojedyncze utwory polskie i czeskie. Podstawowym źródłem dla jego oryginalnych utworów pozostawała jednak ludowa pieśń serbska i czarnogórska, którą starał się naśladować w kilku zbiorach wierszy.
Utwory, które ze znacznym prawdopodobieństwem można uznać za oryginalną twórczość Niegosza powstałe przed objęciem przez niego władzy w Czarnogórze to wiersze "Crmničani", "Bjelice", "Kavajka", "Mali Radojica" oraz "Nova pjesma crnogorska o vojni Rusach i Turakach početoj u 1828. godine". 
Dojrzała twórczość.
W 1834 w prowadzonej przez siebie drukarni w Cetyni wydał zbiór poezji "Pustelnik cetyński" oraz utwór poświęcony ostatnim walkom czarnogórsko-tureckim. W ciągu kolejnych trzech lat napisał kilka utworów o charakterze politycznym oraz filozoficznym. Szczególne miejsce w jego twórczości zajmuje napisany w 1836 "Plač na smrt sinovca Pavla Petrovicia-Njegoša", w którym opłakiwał zmarłego w wieku dziesięciu lat bratanka imieniem Pavle, którego typował na swojego następcę i którego, zdaniem Popovicia, pokochał jak syna.
Pod wpływem rosnących własnych ambicji literackich Petrowić-Niegosz napisał "Górski wieniec", dzieło, które miało odegrać rolę narodowej epopei czarnogórskiej. Utwór ten, czerpiący inspirację z ludowych pieśni epickich, w udramatyzowany sposób opisywał wydarzenie znane jako "istraga poturica" ("wytępienie poturczeńców") – wymordowanie tych członków plemion czarnogórskich, którzy przeszli na islam. 
Petrowić-Niegosz opublikował również poemat "Promień mikrokosmosu" (w 1845) oraz dramat "Fałszywy car Szczepan Mały" (1851). Był jednym z najwybitniejszych twórców w literaturze serbskiej. Dorota Gil uważa jego twórczość za wyraz specyficznej syntezy kultury prawosławnej z kulturą ludową i zawartymi w niej elementami o korzeniach pogańskich. Z kolei serbski pisarz Ivo Andrić zawarł w swoim eseju tezę, iż twórczość Niegosza rozwijała się przede wszystkim pod wpływem mitu kosowskiego i że to on ukształtował cały światopogląd władyki czarnogórskiego jako twórcy, władcy i człowieka, natomiast według serbskiego literaturoznawcy Miodraga Popovicia wszystkie teksty Niegosza są realizacją jego przekonania, iż każdy przejaw działalności człowieka, także twórczość literacka, winien być podporządkowany walce o wolność.
Ideologia "Górskiego wieńca", rozwijająca mit kosowski, miała znaczny wpływ na rozwój serbskiego nacjonalizmu.
Upamiętnienie i kanonizacja.
Zgodnie ze swoim życzeniem został pochowany w kaplicy wybudowanej na szczycie Jezerskim w paśmie Lovćen. Na przełomie lat 60. i 70. XX wieku została ona zastąpiona nowym budynkiem – socrealistycznym mauzoleum.
Muzeum pamiątek po Niegoszu znajduje się w wybudowanym przez niego pałacu Bilardówka. Na muzeum został zaadaptowany również dom w Njeguši, w którym władyka się urodził.
19 maja 2013 metropolita Czarnogóry i Przymorza Amfilochiusz ogłosił Piotra II Petrowicia-Niegosza świętym, przeprowadzając stosowną ceremonię w monasterze w Cetyni. 19 maja został wyznaczony dniem wspomnienia świętego metropolity. Decyzja metropolity musi zostać jeszcze potwierdzona przez stosowną komisję Serbskiego Kościoła Prawosławnego.

</doc>
<doc id="517932" url="https://pl.wikipedia.org/wiki?curid=517932" title="Era (projekt muzyczny)">
Era (projekt muzyczny)

Era (stylizowany zapis: +eRa+, pełna nazwa: "Enminential Rhythm of the Ancestors") – projekt muzyczny francuskiego gitarzysty i kompozytora Érica Léviego, jednego z przedstawicieli nurtu ambient/new age. Zasłynął on z pieśni wykonywanych w sztucznym języku zbliżonym do łaciny. Utwory są adaptacjami średniowiecznych pieśni katarów. Inspiracje kataryzmem można zauważyć także na okładkach płyt projektu ("Era", "The Mass" i "The Very Best of Era") oraz na nagrobku w teledysku do piosenki Ameno.
Era jest jednym z najlepiej znanych, oprócz Deep Forest i Enigmy, projektów tego typu.
Historia.
Projekt Era powstał w latach 1995–1997. Pierwszy album zatytułowany „Era” ukazał się w roku 1996. Zasłynął przede wszystkim dzięki kompozycji „Ameno”. W ciągu 12 miesięcy sprzedano we Francji 2 miliony egzemplarzy tej płyty, a tyle samo rozeszło się w innych krajach. Muzyka na drugi krążek, „Era 2” (2000), została skomponowana na Malej Stranie, najstarszej części Pragi, gdzie tym razem Levi szukał inspiracji. Album zapowiadał utwór „Divano”.
Album „The Mass” premierę miał w marcu 2003 roku. Znajdujący się tam utwór „The Champions” został już nagrany po koreańsku przez Sumi Jo. Natomiast kompozycja tytułowa oparta została na motywach z "Carmina Burana" Carla Orffa.
W listopadzie 2004 roku ukazała się płyta „The Very Best Of Era” – pierwsza, zawierająca wszystkie przeboje grupy. Również po raz pierwszy Era w albumie zaprezentowała remiksy wybranych kompozycji, w tym „Looking For Something”, w wersji Darrena Tate’a.
W 2008 roku ukazał się czwarty album Ery – „Reborn”. 

</doc>
<doc id="517938" url="https://pl.wikipedia.org/wiki?curid=517938" title="Mała Ententa">
Mała Ententa

Mała Ententa – porozumienie utworzone przez Czechosłowację, Jugosławię i Rumunię. Mała Ententa zawiązana była już na początku lat 20. XX wieku na podstawie dwustronnych porozumień, ale dopiero podpisanie paktu organizacyjnego państw sygnatariuszy bloku 16 lutego 1933 pozwoliło połączyć Czechosłowację, Jugosławię i Rumunię ściślejszymi więzami. Celem początkowym Małej Ententy była chęć wspólnego przeciwstawienia się rewizjonizmowi węgierskiemu, a także próbie powrotu Habsburgów na tron w Austrii lub na Węgrzech. Cele te jednak stopniowo stawały się mniej aktualne, gdyż każdy członek Małej Ententy był militarnie silniejszy od rozbrojonych po I wojnie światowej Węgier, a ewentualny powrót na tron Habsburgów z czasem stawał się coraz mniej realny.
W owym czasie każde z państw Małej Ententy miało silnego sąsiada, przeciw któremu pomoc obu partnerów byłaby pożądana, jednak takiej pomocy układy wzajemne nie przewidywały. Jugosławia obawiała się zagrożenia ze strony Włoch, Czechosłowacja – Niemiec, a Rumunia – ZSRR. Tymczasem zaś z każdym z tych potencjalnych agresorów przeciw jednemu z partnerów bloku obaj jego sojusznicy nie mieli spraw spornych: Czechosłowacja i Rumunia z Włochami, Jugosławia i Rumunia z Niemcami, a Czechosłowacja i Jugosławia z ZSRR.
Pojawiały się więc projekty i dążenia, by rozszerzyć ważność sojuszów na wszystkie przypadki, przeciw wszelkim wypadkom zagrożenia, nie tylko ze strony Węgier, ale okazało się to nierealne.
Celem „nowej“ Małej Ententy było stałe uzgadnianie polityki zagranicznej wszystkich trzech państw, a także nadanie większej wagi wystąpieniom Małej Ententy jako całości na arenie międzynarodowej. Utworzone zostały Stała Rada, Rada Ekonomiczna i Sekretariat. Ta pierwsza składała się z ministrów spraw zagranicznych trzech państw, zbierała się periodycznie i dyskutowała o wspólnych interesach i wspólnej polityce wobec państw trzecich. Pakt organizacyjny miał posiadać trwałość nieograniczoną, a dotychczasowe porozumienia dwustronne zostały także przedłużone bezterminowo.

</doc>
<doc id="517941" url="https://pl.wikipedia.org/wiki?curid=517941" title="Nông Đức Mạnh">
Nông Đức Mạnh

Nông Đức Mạnh (ur. 11 września 1940 w prowincji Bắc Kạn) był Sekretarzem Generalnym Komitetu Centralnego Komunistycznej Partii Wietnamu od 22 kwietnia 2001 r. do 19 stycznia 2011 r. W kwietniu 2006 został powtórnie wybrany na to stanowisko.
Według oficjalnej biografii Nông Đức Mạnh urodził się w wieśniaczej rodzinie narodowości Tày, w Cường Lợi, w dystrykcie Na Rì, w prowincji Bắc Kạn. Rozpoczął swoją karierę jako pracownik leśny. Dołączył do rewolucji w 1958. Dopuszczono go do KPW 5 lipca 1963, a oficjalnie członkiem stał się 10 lipca 1964. Utrzymują się plotki, że Nông Đức Mạnh jest synem Hồ Chí Minha. W kwietniu 2001, po wyborze na szefa partii, dziennikarz poprosił go na konferencji prasowej o potwierdzenie bądź zaprzeczenie tym pogłoskom. Pierwszy sekretarz odpowiedział: "Wszyscy Wietnamczycy są dziećmi Wujka Hồ". Zapytany o to ponownie w styczniu 2002 przez magazyn Time Asia, zaprzeczył pogłoskom, ale dodał, że wszyscy Wietnamczycy uważają Hồ Chí Minha za swojego ojca duchowego.

</doc>
<doc id="517943" url="https://pl.wikipedia.org/wiki?curid=517943" title="Nong Duc Manh">
Nong Duc Manh



</doc>
<doc id="517944" url="https://pl.wikipedia.org/wiki?curid=517944" title="James Cotton">
James Cotton

James Henry Cotton (ur. 1 lipca 1935 w Tunica w Missisipi, USA, zm. 16 marca 2017 w Austin) – amerykański muzyk, wokalista i autor tekstów. Lider zespołu James Cotton Blues Band znanym później jako James Cotton Trio. Związany z regionalnym gatunkiem bluesa – bluesem Delty. Wirtuoz gry na harmonijce ustnej. Współpracował z takimi sławami jak Muddy Waters, Howlin’ Wolf, Sonny Boy Williamson, Janis Joplin, Led Zeppelin i z wieloma innymi. 
Dwukrotnie nominowany do nagrody Grammy, w 1984 roku za album "Live From Chicago: Mr. Superharp Himself!" oraz w 1987 za krążek "Take Me Back". W 1997 otrzymał tę nagrodę w kategorii dla „najlepszego albumu bluesa tradycyjnego” za "Deep in the Blues". W 2006 wprowadzony do "Blues Hall of Fame".
W ostatnich latach kariery cierpiał na przewlekłą chorobę krtani, co uniemożliwiało mu śpiewanie. Na jego ostatniej płycie rolę wokalistów spełniali zaproszeni muzycy.

</doc>
<doc id="517945" url="https://pl.wikipedia.org/wiki?curid=517945" title="Nerka ruchoma">
Nerka ruchoma

Nerka ruchoma określana też jako nerka opadnięta (łac. "ren mobilis, nephroptosis") – stan, w którym dochodzi do przemieszczenia nerki w kierunku dolnym. Występuje przeważnie u kobiet i po stronie prawej.

</doc>
<doc id="517946" url="https://pl.wikipedia.org/wiki?curid=517946" title="Nerka opadnięta">
Nerka opadnięta



</doc>
<doc id="517947" url="https://pl.wikipedia.org/wiki?curid=517947" title="Nefropeksja">
Nefropeksja



</doc>
<doc id="517948" url="https://pl.wikipedia.org/wiki?curid=517948" title="Józef Bohdan Zaleski">
Józef Bohdan Zaleski

Józef Bohdan Zaleski (ur. 14 lutego 1802 w Bohatyrce, gubernia kijowska, zm. 31 marca 1886 w Villepreux) – polski poeta okresu romantyzmu. Wraz z Antonim Malczewskim i Sewerynem Goszczyńskim zaliczany jest do „szkoły ukraińskiej” polskiego romantyzmu.
Życiorys.
Urodził się, jako syna Wawrzyńca i Marii (zm. 1802) z Burkatów Zaleskich, w wielodzietnej, niezamożnej rodzinie szlacheckiej posługującej się herbem Prawdzic. Był najmłodszym z trzynaściorga rodzeństwa. Najstarszy brat Eliasz Zaleski był zarazem jego ojcem chrzestnym. Uczył się u Bazylianów w Humaniu (szkoły tej nie ukończył), gdzie poznał Seweryna Goszczyńskiego i Michała Grabowskiego (we trzech tworzyli grupę poetycką "Za-Go-Gra"), a także późniejszego prezesa Towarzystwa Filomatów - Józefa Jeżowskiego.
W 1820 r. wyjechał z Sewerynem Goszczyńskim do Warszawy, tam zaangażował się w działalność różnych organizacji patriotycznych, m.in. Związku Wolnych Polaków. Związany też ze sprzysiężeniem Piotra Wysockiego. W roku 1822 przeniósł się do Leszczynka pod Kutnem, gdzie pracował jako guwerner w majątku Franciszka Górskiego. W czerwcu 1824 roku powrócił do Warszawy. Wkrótce otrzymał, i zachowywał ją aż do wybuchu powstania listopadowego, posadę nauczyciela Aleksandra Szembeka, syna pułkownika (później generała) Piotra Szembeka, którego obowiązki służbowe wiązały się z częstą zmianą miejsca zamieszkania - razem z rodziną Szembeków zmieniał miejsce pobytu także Józef Bohdan Zaleski (mieszkali m.in. w Płocku, Sochaczewie czy Rawie). W Warszawie zaprzyjaźnił się z Maurycym Mochnackim, Stefanem Witwickim i Antonim Edwardem Odyńcem. Podpisał 25 stycznia 1831 roku akt detronizacji Mikołaja I Romanowa. W powstaniu listopadowym walczył m.in. pod Sochaczewem i Grochowem, za co otrzymał Krzyż Virtuti Militari. Poseł z powiatu taraszczańskiego województwa kijowskiego na sejm powstańczy. Był sekretarzem prezydenta Warszawy. W tym czasie redagował pismo „Nowa Polska”. 
Gościł u Leona Przerwy-Tetmajera w jego dworze w Łopusznej.
Po klęsce powstania przedostał się do Prus i stamtąd udał się do Lwowa, a w końcu – do Paryża.
Był członkiem sejmu powstańczego na emigracji. W Paryżu brał czynny udział w życiu emigracyjnym, wstępując do Towarzystwa Demokratycznego Polskiego i zakładając Zgromadzenie księży zmartwychwstańcow. Nie dał się nakłonić do modnego wówczas towianizmu. W 1846 r. ożenił się z Zofią Rosengardtówną, uczennicą Chopina. Miał z nią pięcioro dzieci (Mariana, Józefę, Kazimierza, Dionizego i Karola). Od 1853 r. był członkiem Rady Szkoły Narodowej Polskiej w Battigniolles. Z jego pomocy skorzystał w Paryżu młody Władysław Bełza. Pod koniec życia Zaleski przeprowadził się do swojej córki, do Villepreux, gdzie ostatecznie stracił wzrok. Tam również zakończył życie.
Pochowany został na Cmentarzu Montmartre w Paryżu.
Na terenie krakowskich Plant u zbiegu ulic Basztowej i Sławkowskiej, w ogrodzie plantowym „Przy Barbakanie”, znajduje się malowniczo usytuowany nad stawem pomnik poświęcony jego pamięci, zwany „Grupą Bojana”. Początkowo monument stał obok Teatru Słowackiego. Grupę Bojana ufundował niedługo po śmierci poety Władysław Wołodkowicz, dobrodziej krakowskich teatrów, a jego autorem był znakomity rzeźbiarz Pius Weloński. Pomnik przedstawia grupę figuralną, składającą się z postaci ślepego harfiarza i podtrzymującego go chłopca-przewodnika. Całość umieszczona została na masywnym, wielobocznym cokole otoczonym kwietnikiem. Napis znajdujący się na postumencie głosi: "Pamięci Bohdana Zaleskiego – 1886".
Twórczość.
Zaleski był jednym z pierwszych polskich poetów romantycznych. Debiutował poematem "Duma o Wacławie" w 1819 r. Styl jego poezji Maurycy Mochnacki określał mianem „brylantowego”. W późniejszych lirykach prezentował się jako wcielenie ruskiego wieszcza Bojana, znanego ze staroruskiego poematu „"Słowo o wyprawie Igora"”. W ujęciu Zaleskiego „wieszczenie” polegało na proklamowaniu idei panslawizmu w oparciu o federacyjną strukturę I Rzeczypospolitej oraz Kościoła katolickiego.
Jego wiersze były pisane rzadko spotykanym w poezji polskiej tzw. sylabotonikiem melicznym, charakteryzującym się bardzo regularnym uporządkowaniem sylab akcentowanych i niezwykłą melodyką wiersza. Z tego powodu wiele jego utworów stało się bardzo popularnymi i uzyskało oprawę muzyczną, również ze strony wybitnych ówczesnych kompozytorów, m.in. Chopina.
Jednak ten typ liryki nie zyskał uznania wielu ówczesnych poetów – Słowacki i Norwid atakowali go za, ich zdaniem, „dziecinne rymy”. Z uznaniem natomiast wyrażał się o nim Adam Mickiewicz, dedykując Zaleskiemu wiersz „Do B... Z.”. Przez współczesnych mu był uznawany za „patriarchę poezji polskiej”.
Twórczość Zaleskiego, oprócz charakterystycznych dla romantyzmu motywów „wieszcza”, profetyzmu oraz tematyki ludowej, wprowadziła oryginalny ton poezji parakletejskiej. W jego utworach można wyróżnić słowa-klucze, takie jak: „słowik”, „rusałka”, czy „step”.
Poezje Józefa Bohdana Zaleskiego stały się inspiracją dla innych artystów. Muzykę do jego wierszy napisali Fryderyk Chopin ("Śliczny chłopiec, Dwojaki koniec, a także Dumka" i "Nie ma czego trzeba" - opracowania wiersza - "Mgła mi do oczu zawiewa z łona"), Oskar Kolberg ("Młodo zaswatana, Zakochana, Co mi tam, Rojenia wiosenne, Śpiew poety, Gdy na górach świta dzionek, Westchnienie za rodzinną chatką"), Bogna Lewtak-Baczyńska ("Niewyśpiewana, Do gitary)."
Żona Józefa Bohdana Zaleskiego była uczennicą Fryderyka Chopina. Kompozytor był świadkiem na ich ślubie, gdzie wykonał na organach kościoła Św. Rocha w Paryżu specjalnie skomponowany na tę okoliczność utwór "Veni Creator."

</doc>
<doc id="517951" url="https://pl.wikipedia.org/wiki?curid=517951" title="Metropolitan (Warszawa)">
Metropolitan (Warszawa)

Metropolitan – biurowiec znajdujący się przy placu Piłsudskiego 1/3 w Warszawie.
Opis.
Biurowiec został wzniesiony na tyłach Teatru Wielkiego; do 1939 w tym miejscu znajdował się hotel Angielski.
Budynek został zaprojektowany na planie zbliżonym do pięciokąta. Zastosowano wyodrębnione, zaokrąglone narożniki, gdzie znajdują się wejścia do budynku. Początkowo do fasady budynku przymocowane były prostopadle granitowe płyty. W 2006 płyty granitowe wymieniono na elementy betonowe. Na terenie wewnętrznego dziedzińca budynku znajduje się fontanna.
Zrealizowany przez amerykańską firmę Hines. Architektem budynku jest sir Norman Foster. Projekt powstał we współpracy z polskimi biurami: JEMS Architekci i Grupa 5 Architekci.

</doc>
<doc id="517954" url="https://pl.wikipedia.org/wiki?curid=517954" title="Kwadrat Apologeta">
Kwadrat Apologeta

Kwadrat apologeta, również Kwadrat z Aten, lub z łac. "Quadratus", Kwadratus gr. "Άγιος Κοδράτος" ("Kodratos, Kodrat") – żyjący najprawdopodobniej w II wieku apologeta, rzekomy biskup Aten lub Ormian i ojciec Kościoła, święty chrześcijański. 
Żył w czasach apostolskich i był ich uczniem ("auditor apostolorum"). Gdy do Azji Mniejszej, w której mieszkał Kwadrat, przybył cesarz Hadrian, otrzymał on od świętego "Apologię", książkę, w której święty bronił wyznawanej przez siebie wiary (stąd przydomek). Jej mały urywek zachował się dzięki "Historii kościelnej" (IV, 3, 2) Euzebiusza. Miała ona wywrzeć na cesarzu pewne wrażenie i powstrzymać go przed wydaniem nowych zarządzeń proskrypcyjnych przeciw chrześcijanom.
Kwadrat prawdopodobnie był biskupem, ale jego siedziba biskupia nie jest znana. Przypuszcza się, że mogły to być Ateny. Niektórzy uważają, że "Apologię" Kwadrata należy utożsamiać z "Listem do Diogneta".
Wspomnienie liturgiczne św. Kwadrata w Kościele katolickim obchodzone jest 26 maja.

</doc>
<doc id="517955" url="https://pl.wikipedia.org/wiki?curid=517955" title="Ernest Bogusław von Croy">
Ernest Bogusław von Croy

Ernest Bogusław von Croy, Ernest Bogusław de Croÿ (ur. 26 sierpnia 1620 w Vinstingen, zm. 7 lutego 1684 w Królewcu) – biskup kamieński w latach 1637–1670 (od 1650 jedynie tytularny), książę Croy i Aerschot, margrabia Hawru, hrabia Fontenoy i Bayon oraz pan na Dommartin i Vinstingen, namiestnik Pomorza Środkowego i książę kamieński w latach 1665–1670, namiestnik generalny Prus Książęcych 1670-1684.
Życiorys.
Był synem księcia Ernesta de Croÿa i Anny, córki księcia pomorskiego Bogusława XIII.
Już niedługo po śmierci ojca, która nastąpiła 7 października 1620 podczas wyprawy wojennej, jego matka wobec niechętnej postawy krewnych małżonka zdecydowała się opuścić Vinstingen i powrócić na Pomorze Zachodnie. Dlatego też Ernest Bogusław wychowywany był na dworze wuja, księcia pomorskiego Bogusława XIV, który w czerwcu 1633 desygnował go na biskupa kamieńskiego (czyniąc go koadiutorem), który to urząd objął po jego śmierci w 1637.
W 1634 przyjechał do Greifswaldu na studia, a miejscowa poetka Sybilla Schwarz publicznie wygłosiła wiersz "Als J.F.G. vohn Croja und Arschott zu Greiffswald", "Studierens halben, angelanget", by go powitać.
W 1635 książę Bogusław XIV bezskutecznie starał się wyjednać u króla polskiego Władysława IV lenna Lębork i Bytów dla Ernesta Bogusława, objął on wówczas hrabstwo Nowogardu oraz hrabstwo Maszewa po rodzinie Ebersteinów.
Po śmierci wuja został wybrany 17 maja 1637 przez kapitułę na biskupa kamieńskiego. Od 1647 Ernest Bogusław posiadał po matce również prawa do ziemi słupskiej, którą zapisała mu królowa Szwecji Krystyna dysponująca jeszcze podówczas prawami do ziem na wschód od Odry. Gdy na mocy traktatu westfalskiego w 1648 Brandenburgia zajęła wschodnią część byłego księstwa pomorskiego, zdecydował się zrezygnować z funkcji biskupa, zachowując jednak prawa do tytułu. Zrzeczenie nastąpiło 16 listopada (26 listopada) 1650, a jako ekwiwalent elektor brandenburski Fryderyk Wilhelm wypłacił mu 100 tysięcy reńskich guldenów. Od 17 lutego 1655 namiestnik Pomorza Środkowego i księstwa kamieńskiego, mający swą rezydencję w Golczewie, a od 1670 gubernator Prus Książęcych, którym został po zrzeczeniu się tytułu biskupa kamieńskiego. Mecenas sztuki i rektor Uniwersytetu w Greifswaldzie w latach 1634–1635. W 1682 ufundował sarkofag wraz z epitafium dla swojej zmarłej w 1660 matki, Anny de Croÿ (poddany restauracji w 1978), w który kazał wprawić jej portret.
Ernest Bogusław zmarł 7 lutego 1684 roku na zamku w Królewcu. Pochowany został zgodnie ze swoim życzeniem obok matki przed wielkim ołtarzem w kościele zamkowym pod wezwaniem św. Jacka w Słupsku. Epitafium z naturalnej wielkości marmurową statuą księcia powstało jeszcze za jego życia w 1682. Barokowy sarkofag ostatniego biskupa kamieńskiego eksponowany jest w muzeum na Zamku Książąt Pomorskich w Słupsku.
Ernest Bogusław nie był żonaty. Pozostawił jednak po sobie naturalnego syna ze związku z mieszczką rostocką, Dorotą Levins. Chłopiec ten został legitymowany przez ojca z tytułem szlacheckim jako Ernest von Croyengreiff. Syn księcia zmarł bezdzietnie jako jezuita po roku 1680.
Jednym z zapisów testamentowych księcia, który był spadkobiercą prywatnych zbiorów Gryfitów, było przekazanie uniwersytetowi w Greifswaldzie XVI-wiecznego gobelinu, zwanej obecnie oponą Croya (nazwa pochodzi od miana ofiarodawcy), która miała być zawieszana w ustanowione przez księcia w 1680/1681 święto (niem. "Croy-Fest"; obchodzone do czasów współczesnych, z przerwą 1930–1992) ku czci wymarłej dynastii odbywające się w murach uniwersytetu co dziesięć lat w dniu śmierci Anny, matki Ernesta Bogusława. Prócz powyższego książę zapisał uczelni również łańcuch z medalionami swoich rodziców (Anny i Ernesta), który pełni funkcję oficjalnego łańcucha rektorskiego.
Wygląd księcia znany jest m.in. z jego portretu z ok. 1682, znajdującego się w zbiorach Uniwersytetu w Greifswaldzie.

</doc>
<doc id="517957" url="https://pl.wikipedia.org/wiki?curid=517957" title="Wytwórcza Spółdzielnia Pracy „Społem”">
Wytwórcza Spółdzielnia Pracy „Społem”

Wytwórcza Spółdzielnia Pracy „Społem” – przedsiębiorstwo w Kielcach produkujące artykuły spożywcze. Jest drugim producentem majonezu i jednym z największych wytwórców musztardy w Polsce. Jego wyroby można nabyć w sieci hurtowni przedstawicielskich oraz dużych sieciach handlowych. Produkty żywnościowe spółdzielni są także eksportowane na rynki Wschodniej i Południowej Europy, Ameryki Północnej oraz Australii.
Sztandarowym produktem spółdzielni jest produkowany od 1959 Majonez Kielecki. Oprócz majonezu posiada także w swojej ofercie musztardy, ocet spirytusowy, chrupki, ketchupy, sosy, koncentraty ciast, przyprawy do zup i mięs oraz wyroby chemii gospodarczej.
Spółdzielnia posiada wdrożony system zarządzania jakością ISO 9001 oraz system HACCP.
Historia.
Za początek historii Wytwórczej Spółdzielni Pracy „Społem” uznaje się datę 15 września 1920 roku, kiedy to w ówczesnych Zakładach Wytwórczych ugotowano pierwszą partię mydła gospodarczego. W 1959 roku opracowano recepturę majonezu i rozpoczęto po raz pierwszy w kraju jego produkcję na skalę przemysłową. W okresie zmian polityczno-gospodarczych w latach 1989 i 1990 został zlikwidowany Centralny Zarząd Spółdzielni Spożywców, pod który podlegały kieleckie Zakłady Wytwórcze. W obliczu zagrożenia upadłością zakładu załoga zadecydowała o przekształceniu przedsiębiorstwa w samodzielną jednostkę: Wytwórczą Spółdzielnię Pracy „Społem”. W okresie po transformacji spółdzielnia rozpoczęła inwestycje w linie produkcyjne oraz rozszerzyła asortyment, co spowodowało wzrost konkurencyjności i wzmocniło pozycję przedsiębiorstwa na polskim rynku.

</doc>
<doc id="517962" url="https://pl.wikipedia.org/wiki?curid=517962" title="Szkło pustynne">
Szkło pustynne

Szkło pustynne, szkliwo libijskie, szkliwo pustyni libijskiej, ang. Libyan Desert Glass (LDG) lub Szkło Edeowie – w 1932 r. zostało znalezione na obszarze Pustyni Libijskiej o promieniu prawie 100 km oraz w południowej Australii zielonożółte fragmenty zeszklonej krzemionki.
Właściwości.
Bywa niekiedy nazywane „piorunowymi” lub „diabelskimi guzami”
Pochodzenie geologiczne.
Pochodzenie szkła pustynnego jest dla środowiska naukowego kwestią sporną. Długo podejrzewano pochodzenie czysto meteoryczne, jednak z czasem odkryto jego pochodzenie od metali meteorycznych, połączonych z kwarcem, który zeszklił się podczas uderzenia meteorytu w powierzchnię Ziemi. Temat wciąż ewoluuje, a część geologów nie łączy powstania szkła pustynnego ze stopieniem kwarcu podczas uderzenia, a dzięki promieniowaniu meteorytu, który wybuchł w atmosferze ziemskiej. W takim wypadku piasek mógł roztopić się i zeszklić podobnie, jak w efekcie wyeksponowania na promieniowanie podczas wybuchu bomby atomowej, kiedy powstaje – co stwierdzono podczas prób z taką bombą – tzw. "szkło atomowe", czyli trinitit.

</doc>
<doc id="517963" url="https://pl.wikipedia.org/wiki?curid=517963" title="Lehrter Bahnhof">
Lehrter Bahnhof

Niemcy:
Zobacz też:

</doc>
<doc id="517964" url="https://pl.wikipedia.org/wiki?curid=517964" title="Mikrokropka">
Mikrokropka

Mikrokropka, Mikropunkt lub Mikrat – punkt o średnicy 1 mm wykonany przez specjalne urządzenie będące połączeniem aparatu fotograficznego i mikroskopu, zawierający zminiaturyzowane dane tekstowe lub fotografie i szczegółowe rysunki techniczne. Skala miniaturyzacji wynosi ok. 1:300, oznacza to możliwość pomniejszenia kartki formatu A4 zawierającej np. tekst do wielkości pojedynczej kropki znajdującej się w tekście pisanego czcionką normalnej wielkości listu.
Metoda wykonywania mikrokropek zalicza się do technik steganograficznych, dlatego też od początku jej powstania wykorzystywana była przez służby wywiadowcze różnych państw.
Pierwsze próby miniaturyzowania przesyłanych informacji za pomocą mikrofotografii podjęto w 1871 r. podczas wojny francusko-pruskiej, kiedy to przesyłano raporty do oblężonego przez Niemców Paryża w postaci prostokątów o wymiarach 3 × 4 cm. Udoskonalenia tej techniki dokonał wywiad niemiecki Abwehra na początku lat 40. XX wieku. Przy pomocy firm z branży fototechnicznej i chemicznej np. Agfa, zatrudniony w IG Farben Heinrich Beck uzyskał mikrokropkę wielkością porównywalną do uzyskiwanej na zwykłej maszynie do pisania.
Ówczesny dyrektor FBI, John Edgar Hoover określił ten wynalazek jako „arcydzieło obcego wywiadu”, gdyż dawał on duże możliwości w przesyłaniu dużych ilości informacji w sposób trudny do wykrycia – mikrokropkę można było umieścić pod znaczkiem pocztowym, banderolą paczki papierosów lub w rozciętym żyletką rogu kartki pocztowej lub w dowolnie innym wybranym miejscu np. w tekście korespondencji jako kropka kończąca zdanie. Niemieccy szpiedzy w czasie II wojny światowej wysyłali w ten sposób informacje dotyczące umocnień, ruchów i ilości wojsk aliantów.
Współcześnie technika mikrokropek (wykonywanych w tysiącach sztuk w technice grawerowania laserowego) jest wykorzystywana także komercyjnie np. do zabezpieczania żetonów w kasynach przed podrabianiem, znakowania samochodów lub cennych przedmiotów.

</doc>
<doc id="517967" url="https://pl.wikipedia.org/wiki?curid=517967" title="Konflikt Rh">
Konflikt Rh



</doc>
<doc id="517968" url="https://pl.wikipedia.org/wiki?curid=517968" title="Orchidopeksja">
Orchidopeksja

Orchidopeksja (łac. "orchidopexio") to termin określający zabieg, który wykonuje się przy operacyjnym leczeniu wnętrostwa.
Ogólna zasadą operacji jest uwolnienie powrózka nasiennego z elementów powodujących jego skrócenie, sprowadzenie jądra do moszny i takie jego umocowanie, aby zapobiec jego cofaniu się w kierunku kanału pachwinowego.
Obecnie przy stwierdzeniu wnętrostwa, orchidopeksji dokonuje się od 6. do 12. miesiąca życia. Udowodniono, że dokonanie jej w późnym dzieciństwie zwiększa ryzyko zachorowania na raka jąder, oraz wystąpienia wnętrostwa wtórnego.

</doc>
<doc id="517970" url="https://pl.wikipedia.org/wiki?curid=517970" title="Seksburga">
Seksburga

Święta Seksburga (zm. ok. 699) – królowa Kentu, później ksieni w klasztorze w Ely, święta katolicka.
Była najstarszą córką Anny, króla Anglii Wschodniej. W 640 poślubiła Earconberta, króla Kentu. Była matką św. Ermenhildy i Erkongoty.
Była najpierw ksienią w Sheppey. W 675 została mniszką w Ely, gdzie w 679 została wybrana ksienią.
Biografia.
Urodziła się jako córka króla Anny, władcy Anglii Wschodniej. Rodzina króla słynęła z żarliwej religijności. Jej brat Jurmin oraz cztery siostry (Edeltruda, Edelburga, Witburga i Setryda) zostali kanonizowani tak jak ona.
Około 640 roku poślubiła Earconberta, króla Kentu. Była matką św. Ermenhildy i Erkongoty oraz królów Egberta i Hlothere z Kentu.
W 664 roku zmarł jej mąż. Przez kolejne dwa lata władała krajem jako regentka w imieniu niepełnoletniego syna, Egberta. Po osiągnięciu przez syna pełnoletniości przekazała mu władzę, a sama osiedliła się w klasztorze benedyktyńskim w na wyspie Sheppey w okolicy miejscowości Minster-in-Sheppey, gdzie pełniła funkcję ksieni. W 675 roku opuściła klasztor i przeniosła się do innego klasztoru w Ely, założonego i kierowanego przez jej siostrę Edeltrudę (późniejszą świętą). Kiedy jej siostra zmarła (679 rok), Seksburga zastąpiła ją na stanowisku ksieni.
Zmarła w ok. 699 roku. Pochowano ją obok siostry. W 1106 roku relikwie obu sióstr przeniesiono do nowych świątyń. Wspomnienie liturgiczne św. Seksburgi w Kościele katolickim obchodzone jest 6 lipca.

</doc>
<doc id="517971" url="https://pl.wikipedia.org/wiki?curid=517971" title="Marek Kordzik">
Marek Kordzik

Marek Jan Kordzik (ur. 1 marca 1955 w Jeleniej Górze, zm. 10 grudnia 2016 w Łodzi) – polski duchowny, biskup i Zwierzchnik Kościoła Starokatolickiego w RP w latach 2006–2016.
Życiorys.
Po ukończeniu szkoły średniej zdecydował się na studia w rzymskokatolickim Metropolitarnym Wyższym Seminarium Duchownym we Wrocławiu. W 1977 wstąpił do Polskiego Kościoła Starokatolickiego, a 4 kwietnia 1977 przyjął święcenia diakonatu we Wrocławiu. 3 października 1977 otrzymał święcenia kapłańskie we Wrocławiu, z rąk abpa Piotra Filipowicza.
30 marca 1983 podczas Nadzwyczajnego Synodu – Złotego Jubileuszu Polskiego Kościoła Starokatolickiego, został wybrany na biskupa pomocniczego diecezji pomorskiej. Data uroczystości konsekracji biskupiej wiele razy była przesuwana w obawie przed aresztowaniami i szykanami ze strony komunistycznego aparatu bezpieczeństwa. Ostatecznie uroczystość odbyła się 29 czerwca 1983 w Warszawie. Jego konsekratorem był ówczesny zwierzchnik Kościoła Starokatolickiego w PRL, arcybiskup Piotr Bogdan Filipowicz, współkonsekratorami zaś biskupi Jan Kazimierz Banach i Andrzej Rokita.
Przez długi czas biskup Kordzik przebywał w Niemczech, gdzie pełnił posługę duszpasterską w parafii starokatolickiej w Hamburgu. Musiał jednak ją opuścić z powodu nieprzedłużenia wizy pobytowej. Później mieszkał w Wojcieszowie. Od 2000 był wikariuszem generalnym Kościoła Starokatolickiego w RP. 11 listopada 2006 został wybrany na biskupa-zwierzchnika Kościoła Starokatolickiego w RP przez III Ogólnopolski Synod Kościoła i oficjalnie uznany przez Ministerstwo Spraw Wewnętrznych i Administracji za p.o. Zwierzchnika Kościoła Starokatolickiego w RP (patrz. Stanowisko Ministerstwa Spraw Wewnętrznych i Administracji – syg. DWRMNIE – WROOA-651-29/2017). W latach 2005–2013 był proboszczem parafii katedralnej Podwyższenia Krzyża Świętego w Łodzi, w 2013 roku przeniósł się na stałe do Działów Czarnowskich i tam spełniał (z przerwami) obowiązki proboszcza. W 2016 roku wraz z duchowieństwem starokatolickim uczestniczył w obchodach 200 lecia miasta Aleksandrów Łódzki.
W 2009 bp Marek Kordzik dokonał reformy administracyjnej Kościoła i uporządkowania spraw duszpasterskich. W Wielki Czwartek tegoż roku powołano parafię św. Ojca Pio i Chrystusa Króla Najwyższego i Wiecznego Arcykapłana (z przeniesienia wspólnoty parafialnej z Grudziądza), a miesiąc później, erygowano parafię Matki Bożej Nieustającej Pomocy w Działach Czarnowskich, działającą przy domu spokojnej starości. W tym samym czasie udało się erygować jeszcze parafię Kościoła w Kamiennej Górze.
15 sierpnia 2016 roku Kościół Starokatolicki w RP na mocy porozumienia z Fundacją Ekumeniczne Centrum Dialogu Religii i Kultur rozpoczął duszpasterstwo w kościele św. Stanisława Kostki w Aleksandrowie Łódzkim. 18 września 2016 roku duchowni Kościoła wraz z biskupami Markiem Kordzikiem i Wojciechem Kolmem brali udział w obchodach 200-lecia miasta Aleksandrów Łódzki.
18 sierpnia 2016 roku bp Marek Kordzik podpisał w imieniu Kościoła Starokatolickiego w RP interkomunię ze Starokatolickim Kościołem Apostolskim w Brazylii. W myśl porozumienia biskup Marek Kordzik sprawował funkcję prymasa zgromadzonych diecezji Starokatolickiego Kościoła Apostolskiego – m.in. w Brazylii, Kamerunie, Kongo, Hiszpanii czy we Włoszech.
Biskup Marek Kordzik zmarł 10 grudnia 2016 roku. Pogrzeb odbył się 22 grudnia 2016 roku na cmentarzu ewangelicko-augsburskim przy ulicy Ogrodowej w Łodzi. Po śmierci Marka Kordzika, Synod unieważnił wyrok Sądu Kościelnego względem biskupa Wojciecha Kolma i przywrócił go na urząd Zwierzchnika Kościoła Starokatolickiego w RP.

</doc>
<doc id="517972" url="https://pl.wikipedia.org/wiki?curid=517972" title="RWD-12">
RWD-12

RWD-12 – projekt polskiego samolotu towarzyszącego. Samolot został zaprojektowany na zamówienie lotnictwa wojskowego w 1933 r.
W samolocie przewidziano zastosowanie silnika Wright Whirlwind o mocy 220 KM. Wstępne obliczenia wykazały jednak, iż maszyna ta będzie stanowić zbyt mały postęp w stosunku do Lublina R-XIII i dość szybko prac nad tą konstrukcją zaniechano. Rozwinięciem tej koncepcji był samolot RWD-14 Czapla.

</doc>
<doc id="517974" url="https://pl.wikipedia.org/wiki?curid=517974" title="Anna ze Wschodniej Anglii">
Anna ze Wschodniej Anglii



</doc>
<doc id="517978" url="https://pl.wikipedia.org/wiki?curid=517978" title="Konklawe 1846">
Konklawe 1846

Konklawe 14-16 czerwca 1846 – konklawe, które wybrało na następcę Grzegorza XVI 54-letniego Piusa IX, zapoczątkowując w ten sposób najdłuższy w historii papiestwa pontyfikat. Było to pierwsze od 1621 roku konklawe, które trwało poniżej tygodnia i ostatnie, które odbywało się poza Watykanem (na Kwirynale).
Śmierć Grzegorza XVI.
Konserwatywny papież Grzegorz XVI zmarł 1 czerwca 1846 roku. Na jego 15-letni pontyfikat przypada m.in. powstanie listopadowe w Królestwie Polskim. W 1832 r. w encyklice "Cum primum" potępił je, nazywając powstańców „podłymi buntownikami”, który wystąpili przeciwko władzy cara (później jednak wyjaśnił, że został wprowadzony w błąd i był szantażowany przez Rosjan). W 1839 r. wydał brewe "In supremo", w którym potępił niewolnictwo i sprzedaż niewolników. Papież głosił tezę o prymacie władzy kościelnej nad świecką; był przeciwnikiem rozdzielenia Kościoła od państwa.
Lista uczestników.
W chwili śmierci Grzegorza XVI Świętego Kolegium liczyło 62 kardynałów, z czego na konklawe przybyło 50:
Czterdziestu trzech elektorów mianował Grzegorz XVI, pięciu Leon XII, a dwóch Pius VII. Z uwagi na niestabilną sytuację polityczną we Włoszech nie przybyli zagraniczni kardynałowie. Jedynym nie-Włochem wśród elektorów był mieszkający na stałe w Rzymie Anglik Charles Acton.
Nieobecni.
12 kardynałów (czterech Włochów, trzech Francuzów, dwóch Niemców austriackich, Hiszpan, Portugalczyk i Belg) nie przybyło do Rzymu:
Gaisruck i Cienfuegos y Jovellanos byli nominatami Leona XII, pozostałych mianował Grzegorz XVI.
Frakcje i ich kandydaci.
Kolegium Kardynalskie było podzielone na frakcję konserwatywną ("intransigenti"), popierającą politykę Grzegorza XVI i tzw. liberałów ("liberali"). Liderem i zarazem kandydatem konserwatystów był sekretarz stanu Luigi Lambruschini, mający poparcie Austrii i jej kanclerza Metternicha. Liberałowie skupili się wokół byłego sekretarza stanu Tommaso Bernettiego. Jego własne szanse na wybór były znikome, głównym kandydatem liberałów był kardynał Gizzi. Wśród potencjalnych kandydatów wymieniano też arcybiskupa Imoli Mastai-Ferretti, choć jego szanse osłabiał młody wiek (54 lata) i zbyt liberalne, zdaniem wielu, poglądy.
Przebieg konklawe.
Konklawe rozpoczęło się późnym wieczorem 14 czerwca w pałacu na Kwirynale i trwało zaledwie dwa dni. W tym czasie odbyły się cztery głosowania. Najwięcej głosów w poszczególnych turach uzyskiwali:
W wieczornym głosowaniu 16 czerwca 1846 Giovanni Maria Mastai-Ferretti uzyskał zatem wymaganą większość głosów i został wybrany na papieża, przyjmując imię Pius IX, na cześć Piusa VII. Z uwagi na późną porę, dopiero następnego dnia rano protodiakon Tommaso Riario Sforza wygłosił do Rzymian formułę Habemus papam. Tak szybki wybór „liberała” Mastai-Ferrettiego przez konserwatywne w większości Święte Kolegium był sporym zaskoczeniem dla opinii publicznej, która skądinąd przyjęła go bardzo entuzjastycznie. 21 czerwca odbyła się uroczysta inauguracja pontyfikatu.
Spóźnione weto Austrii.
Krótko po zakończeniu konklawe do Rzymu przybył kardynał Gaisruck, wiozący oficjalne weto Austrii przeciwko kandydaturze arcybiskupa Imoli. Ponieważ jednak wybór papieża został już dokonany, nie miało ono żadnego praktycznego znaczenia.

</doc>
<doc id="517980" url="https://pl.wikipedia.org/wiki?curid=517980" title="Flaga piracka">
Flaga piracka



</doc>
<doc id="517981" url="https://pl.wikipedia.org/wiki?curid=517981" title="Józef Bohdan Zalewski">
Józef Bohdan Zalewski



</doc>
<doc id="517982" url="https://pl.wikipedia.org/wiki?curid=517982" title="Kościół Nawrócenia św. Pawła w Krakowie">
Kościół Nawrócenia św. Pawła w Krakowie

Kościół Nawrócenia św. Pawła – rzymskokatolicki kościół konwentualny misjonarzy znajdujący się w Krakowie przy ul. Stradomskiej 6, na Stradomiu. 
Historia.
Zgromadzenie Księży Misjonarzy św. Wincentego a Paulo sprowadził w 1682 do Krakowa z Chełmna biskup Jan Małachowski, umieszczając ich pierwotnie na Wawelu. Misjonarze mieli sprawować nadzór nad kształceniem kleryków w diecezjalnym seminarium duchownym. Biskup wkrótce zaczął skupywać dla nich nieruchomości na Stradomiu, po wschodniej stronie głównej drogi łączącej krakowską bramę Grodzką z mostem na Starej Wiśle prowadzącym na Kazimierz (obecna ulica Stradomska), z przeznaczeniem na budowę kościoła i klasztoru. Między rokiem 1683 a 1686 „na nowo wybudowano” zrujnowaną kamienicę Ługowską, tworząc z niej budynek furty. W zakupionym w roku 1688 pałacu Wielopolskich urządzono kaplicę i mieszkania ordynandów. W latach 1693-1695 w przedłużeniu budynku furty wzniesiono długi budynek kolegium (obecnie północne skrzydło klasztoru), a równocześnie w roku 1693 położono kamień węgielny pod budowę kościoła Nawrócenia św. Pawła Apostoła. Dalsze prace, z fundacji Michała Szembeka, biskupa sufragana krakowskiego, podjęto dopiero w roku 1719, zmieniając wcześniejszą koncepcję przestrzenną całości. Budowę kościoła według projektu Kacpra Bażanki, zmarłego w styczniu 1726, ukończono w roku 1728 (fasada pozostała nieukończona), klasztoru - w 1732; w tymże roku konsekracji świątyni dokonał biskup sufragan krakowski, Michał Ignacy Kunicki.
Wygląd.
Kościół posiada fasadę wzniesioną z ciosów piaskowca i elementami dekoracji rzeźbiarskiej z wapienia. Jest świątynią zaliczaną do okresu późnego baroku. Do dekoracji wnętrza wprowadził Kacper Bażanka lustra, które poszerzają optycznie przestrzeń jak również powodują równomierne oświetlenie kościoła.
Ołtarz główny powstał w latach 1761-62 wykonano go z czarnego marmuru dębnickiego z postaciami św. Piotra i św. Andrzeja na konsolach. W ołtarzu znajduje się obraz atrybuowany Tadeuszowi Kuntze przedstawiający nawrócenie św. Pawła pochodzący z ok. 1756. Na uwagę zasługuje także srebrne tabernakulum pochodzące z lat 1732-33. W jednym z bocznych ołtarzy znajduje się obraz Łukasza Orłowskiego "Archanioł Michał" (ok 1746).
W niszach nawy ustawiono figury dziesięciu Apostołów autorstwa snycerza Antoniego Frączkiewicza. Są one uważane za jeden z ciekawszych przykładów krakowskiej plastyki doby baroku. Ten sam artysta wykonał także ołtarz św. Kazimierza pochodzący z 1738 r. Obraz przedstawiający św. Kazimierza namalował Walery Eliasz-Radzikowski w 1868 r. W 1866 r. Walery Eliasz malował też na zlecenie oo. Misjonarzy obraz Matki Boskiej Bolesnej umieszczony w rokokowej ramie relikwiarzowej. Polichromia pokrywająca sklepienia i sufity powstała pod kierunkiem Izydora Jabłońskiego w latach 1862-1864. Z zespołu malarzy współpracujących przy jej wykonaniu należy wymienić: Aleksandra Kotsisa i Walerego Eliasza-Radzikowskiego. Przedstawia ona patronów Polski, Ojców Kościoła i świętych Zgromadzenia Misji.
W klasztorze Misjonarzy przechowywany jest portret króla Stefana Batorego autorstwa nadwornego malarza Marcina Kobera namalowany w 1583 r., który trafił tutaj z katedry wawelskiej.
W 1960 roku przeprowadzono remont fasady kościoła, uzupełniając ją trójkątnym tympanonem nad częścią środkową oraz attykami nad kaplicami. Zmiany projektowali architekci Wiktor Zin oraz Stanisław Murczyński.

</doc>
<doc id="517983" url="https://pl.wikipedia.org/wiki?curid=517983" title="Silvía Night">
Silvía Night

Silvía Night, właśc. Silvía Nótt Sæmundsdóttir – fikcyjna postać kontrowersyjnej islandzkiej piosenkarki wymyślona przez Gaukura Úlfarssona i aktorkę Ágústę Evę Erlendsdóttir na potrzeby programu "Sjáumst með Silvíu Nótt" (pol: "Do zobaczenia z Silvią Night") emitowanego w islandzkiej telewizji Skjár 1.
Kariera muzyczna.
2006: Konkurs Piosenki Eurowizji.
W lutym 2006 roku Silvía Nótt wygrała krajowe eliminacje eurowizyjne "Söngvakeppnin 2006" z utworem „Til hamingju ísland”, zostając tym samym reprezentantką Islandii podczas 51. Konkursu Piosenki Eurowizji. Po finale selekcji wokalistka nagrała anglojęzyczną wersję piosenki – „Congratulations”, którą zaprezentowała w półfinale konkursu. 
Przed koncertem półfinałowym wywołała wiele kontrowersji, m.in. krytykowała organizację imprezy i obrażała obsługę techniczną, używając przy tym wulgarnego języka. Bulwersował także tekst utworu konkursowego, który zawierał w sobie zwrot "f*cking", co było niezgodne z regulaminem konkursu. Na polecenie narzuconego przez Europejskiej Unii Nadawców (EBU) (organizatora konkursu) piosenkarka musiała zmienić jego słowa, zastępując wyraz słowem "freaking", czego nie robiła jednak podczas prób. 18 maja wystąpiła jako ostatnia, 23. uczestniczka półfinału i zajęła w nim ostatecznie 13. miejsce z wynikiem 62 punktów. Po ogłoszeniu wyników półfinału nerwowo zareagowała na brak awansu, m.in. obrażając reprezentantów innych krajów: Carolę Häggkvist ze Szwecji oraz zespoły Lordi z Finlandii i Treble z Holandii.
2007: "Goldmine".
1 kwietnia 2007 roku ukazał się debiutancki album Night, zatytułowany "Goldmine". Wydawnictwo promowały single „Thank You Baby” oraz tytułowa piosenka „Goldmine”.

</doc>
<doc id="517984" url="https://pl.wikipedia.org/wiki?curid=517984" title="Michał Grabowski">
Michał Grabowski



</doc>
<doc id="517988" url="https://pl.wikipedia.org/wiki?curid=517988" title="Chomsky">
Chomsky



</doc>
<doc id="517989" url="https://pl.wikipedia.org/wiki?curid=517989" title="Św. Kwadrat">
Św. Kwadrat



</doc>
<doc id="517991" url="https://pl.wikipedia.org/wiki?curid=517991" title="Święty Kwadrat">
Święty Kwadrat



</doc>
<doc id="517997" url="https://pl.wikipedia.org/wiki?curid=517997" title="Torsja">
Torsja

Torsja, z łac. „skręt”, „skręcenie” może oznaczać:

</doc>
<doc id="517999" url="https://pl.wikipedia.org/wiki?curid=517999" title="ECO">
ECO



</doc>
<doc id="518005" url="https://pl.wikipedia.org/wiki?curid=518005" title="Piperaceae">
Piperaceae



</doc>
<doc id="518008" url="https://pl.wikipedia.org/wiki?curid=518008" title="Aldona Jankowska">
Aldona Jankowska

Aldona Jankowska (ur. 2 kwietnia 1964 w Poznaniu) – polska aktorka filmowa i teatralna, parodystka i artystka kabaretowa specjalizująca się w stand-up comedy.
Życiorys.
W 1987 ukończyła studia na PWST w Krakowie. W latach 1992–1996 była aktorką Teatru Lalki, Maski i Aktora Groteska w Krakowie. Pracownica Staromiejskiego Centrum Kultury Młodzieży w Krakowie.
W 2006 przez casting trafiła do programu "Szymon Majewski Show". Jej parodie to: Hanna Gronkiewicz-Waltz, Zyta Gilowska, Danuta Hojarska, Tadeusz Rydzyk, Anna Fotyga, Julia Tymoszenko, Dorota Zawadzka, Joanna Bartel, Anna Sobecka, Angela Merkel, Beata Tyszkiewicz, Hanna Lis.
W 2007 była prowadzącą programu kabaretowego "Bombonierka" w TVN 7. W 2010 przez casting trafiła do programu "Stand up. Zabij mnie śmiechem". Wystąpiła w odc. 5 w dniu 30 października 2010 i wygrała go przechodząc do półfinału rywalizacji, po czym awansowała do finału, w którym zajęła trzecie miejsce.
W lutym 2013 otrzymała nominację do nagrody Wiktory 2012 w kategorii odkrycie telewizyjne roku.

</doc>
<doc id="518009" url="https://pl.wikipedia.org/wiki?curid=518009" title="WSP &quot;Społem&quot;">
WSP &quot;Społem&quot;



</doc>
<doc id="518010" url="https://pl.wikipedia.org/wiki?curid=518010" title="Piperales">
Piperales



</doc>
<doc id="518011" url="https://pl.wikipedia.org/wiki?curid=518011" title="Kees Rijvers">
Kees Rijvers

Cornelius "Kees" Rijvers (ur. 27 maja 1926 w Bredzie) – holenderski piłkarz i trener piłkarski. W reprezentacji Holandii rozegrał 33 mecze; był zawodnikiem m.in. Feyenoordu i AS Saint-Etienne, z którym zdobył mistrzostwo i Puchar Francji. Po zakończeniu kariery sportowej pracował jako szkoleniowiec. Przez osiem lat był trenerem PSV Eindhoven. W tym czasie klub trzykrotnie wygrał rozgrywki ligowe i raz - w 1978 roku - triumfował w Pucharze UEFA. Od 1981 do 1984 roku Rijvers był selekcjonerem reprezentacji Holandii.
Sukcesy piłkarskie.
W reprezentacji Holandii od 1946 do 1962 roku rozegrał 33 mecze i strzelił 10 goli.

</doc>
<doc id="518012" url="https://pl.wikipedia.org/wiki?curid=518012" title="Megalopolizm">
Megalopolizm



</doc>
<doc id="518017" url="https://pl.wikipedia.org/wiki?curid=518017" title="Piotr Libera">
Piotr Libera

Piotr Libera (ur. 20 marca 1951 w Szopienicach) – polski duchowny rzymskokatolicki, doktor literatury klasycznej i starochrześcijańskiej, biskup pomocniczy katowicki w latach 1997–2007, sekretarz generalny Konferencji Episkopatu Polski w latach 1998–2007, biskup diecezjalny płocki w latach 2007–2022, od 2022 biskup senior diecezji płockiej.
Życiorys.
Urodził się 20 marca 1951 w Szopienicach. Egzamin dojrzałości złożył w VI Liceum Ogólnokształcącym im. Jana Długosza w Katowicach. W latach 1969–1976 odbył studia w Wyższym Śląskim Seminarium Duchownym w Krakowie. Studia był zmuszony przerwać na czas służby wojskowej, którą odbył w latach 1970–1972 w jednostce kleryckiej w Batalionie Ratownictwa Terenowego w Bartoszycach. Uzyskał stopień wojskowy kapitana. Święceń prezbiteratu udzielił mu 15 kwietnia 1976 w katedrze Chrystusa Króla w Katowicach biskup diecezjalny katowicki Herbert Bednorz. Studia kontynuował w zakresie teologii pastoralnej na Akademii Teologii Katolickiej w Warszawie. W latach 1980–1986 odbył studia na Papieskim Uniwersytecie Salezjańskim w Rzymie, które ukończył z doktoratem z literatury klasycznej i starochrześcijańskiej.
W latach 1976–1979 pracował jako wikariusz w parafii Ścięcia św. Jana Chrzciciela w Rudzie Śląskiej. W latach 1979–1980 pełnił funkcję prefekta w Wyższym Śląskim Seminarium Duchownym w Krakowie. Od 1986 do 1989 prowadził wykłady z patrologii i lektorat języka łacińskiego w Wyższym Śląskim Seminarium Duchownym w Katowicach. W 1989 został sekretarzem nuncjusza apostolskiego w Polsce arcybiskupa Józefa Kowalczyka.
23 listopada 1996 papież Jan Paweł II mianował go biskupem pomocniczym archidiecezji katowickiej ze stolicą tytularną Centuria. Święcenia biskupie otrzymał 6 stycznia 1997 w bazylice św. Piotra w Rzymie. Udzielił mu ich Jan Paweł II w asyście arcybiskupa Giovanniego Battisty Re, substytuta ds. Ogólnych Sekretariatu Stanu, oraz arcybiskupa Myrosława Marusyna, sekretarza Kongregacji ds. Kościołów Wschodnich. Jako dewizę biskupią przyjął słowa „"Deus caritas est"” ("Bóg jest miłością"), w 2011 zmienił ją na „"Jesu, in Te confido – Deus Caritas est"” ("Jezu, ufam Tobie – Bóg jest Miłością").
2 maja 2007 papież Benedykt XVI mianował go biskupem diecezjalnym diecezji płockiej. 31 maja 2007 kanonicznie przejął diecezję i odbył ingres do katedry płockiej. W diecezji płockiej zainicjował obchody Światowego Dnia Młodzieży, odbywające się corocznie w Niedzielę Palmową. Ustanowił diecezjalny zespół historyczny z zadaniem kwerendy materiałów Instytutu Pamięci Narodowej. Zajął się również rozwiązaniem sprawy duchownych, wobec których sformułowano zarzuty natury moralnej. W 2012 otworzył 43. synod diecezjalny. W 2019 papież Franciszek zezwolił, aby okres od 1 lipca do 31 grudnia 2019 spędził poza diecezją płocką na modlitwie i odpoczynku. Jednocześnie administratorem apostolskim "sede plena" diecezji na ten czas mianował metropolitę warszawskiego, kardynała Kazimierza Nycza. 4 czerwca 2022 papież Franciszek przyjął jego rezygnację z funkcji biskupa płockiego, złożoną z powodów zdrowotnych.
W ramach Konferencji Episkopatu Polski w latach 1998–2007 pełnił funkcję sekretarza generalnego Konferencji. Z urzędu wchodził w skład Rady Stałej. Został członkiem Komisji Wspólnej Rządu i Episkopatu oraz Kościelnej Komisji Konkordatowej. Wszedł w skład Zespołu ds. Stypendiów Naukowych i Językowych, a także objął funkcję przewodniczącego Zespołu ds. Wspólnego Dziedzictwa Kultury KKK. Należał do komitetu organizującego podróż apostolską Jana Pawła II do Polski w 1999. Brał udział w przygotowaniach obchodów Wielkiego Jubileuszu 2000 roku. Był głównym organizatorem ze strony kościelnej podróży apostolskiej Benedykta XVI do Polski w 2006. W trakcie pielgrzymki pełnił rolę lektora papieskich przemówień.
W 2016 konsekrował biskupa pomocniczego płockiego Mirosława Milewskiego. W 2005 był współkonsekratorem podczas sakry biskupa pomocniczego gdańskiego Ryszarda Kasyny.

</doc>
<doc id="518018" url="https://pl.wikipedia.org/wiki?curid=518018" title="Wałek rozrządu">
Wałek rozrządu

Wałek rozrządu – wałek krzywkowy używany w czterosuwowych silnikach tłokowych do sterowania zaworami.
Krzywka wałka, obracając się wraz z nim, poprzez popychacz otwiera zawór. Wałek rozrządu wykonuje jeden obrót w cyklu pracy silnika, czyli jeden obrót na dwa obroty wału korbowego i musi być z nim zsynchronizowany. Napęd z wału korbowego jest przekazywany przez pasek zębaty, łańcuch lub przekładnię zębatą. Wałek rozrządu jest obciążony siłami bezwładności mas elementów układu rozrządu i napięcia sprężyn zaworowych.
Krzywki wałka rozrządu wykonane są najczęściej ze stali stopowych z dodatkiem chromu lub ze stali do nawęglania. Zdarzają się także wały wykonane z żeliwa stopowego z dodatkiem chromu. Krzywki stanowią zazwyczaj integralną całość z wałkiem, stosuje się jednak także krzywki nasadzane.
W przypadku wałka rozrządu wykonanego ze stopu metalu o zbyt małej odporności na ścieranie lub źle zahartowanego bądź nieodpowiednim smarowaniu powierzchni roboczych, zazwyczaj dochodzi do wytarcia powierzchni krzywek. Uszkodzony wałek powoduje m.in. nierówną pracę silnika. Może zostać zregenerowany metodą napawania lub wymieniony.

</doc>
<doc id="518019" url="https://pl.wikipedia.org/wiki?curid=518019" title="Andrzej Skrzydlewski">
Andrzej Skrzydlewski

Andrzej Skrzydlewski (ur. 3 listopada 1946 w Ksawerowie, zm. 28 maja 2006 tamże) – polski zapaśnik, olimpijczyk.
Kariera.
Walczył w wadze ciężkiej (do 100 kg). W 1963 roku zapisał się do klubu PTC Pabianice, gdzie pierwszym jego trenerem był Tadeusz Wnuk. W latach 1968-1980 trenował w Wisłoce Dębica, gdzie trenowali go Tadeusz Popiołek, Janusz Tracewski i Czesław Korzeń. W 1980 roku zakończył karierę i wyjechał do Szwecji. Został odznaczony Złotym Krzyżem Zasługi. Pochowany na cmentarzu w Pabianicach.

</doc>
<doc id="518021" url="https://pl.wikipedia.org/wiki?curid=518021" title="Bandera piracka">
Bandera piracka



</doc>
<doc id="518024" url="https://pl.wikipedia.org/wiki?curid=518024" title="Ileocystoplastyka">
Ileocystoplastyka

Ileocystoplastyka - to nazwa określająca operację plastyki jelitowo-pęcherzowej z powodu małego, marskiego pęcherza moczowego, powstałego w wyniku zmian gruźliczych.
Operacja polega na powiększeniu objętości pęcherza moczowego poprzez wszycie do ściany pęcherza pętli jelita cienkiego po uprzedniej częściowej jego resekcji, zaopatrzonym koniec do końca.

</doc>
<doc id="518026" url="https://pl.wikipedia.org/wiki?curid=518026" title="Theatres des Vampires">
Theatres des Vampires

Theatres des Vampires to włoski zespół muzyczny grający na początku istnienia melodyjny black metal, aktualnie – rock/metal gotycki. Głównym tematem tekstów utworów grupy od początku jest wampiryzm, co widać zresztą z nazwy – jest ona zaczerpnięta z dzieł Anne Rice.
Historia.
Theatres des Vampires powstał w 1994 roku po rozpadzie znanego w latach dziewięćdziesiątych zespołu Sepolcrum. Zespół stał się jednym z pionierów gatunku nazwanego później "vampiric metalem".
Na początku zespół grał symfoniczny black metal, lecz przez lata muzycy wykreowali własny styl – połączenie gotyku, muzyki elektronicznej, klasycznej, opery i rocka. Założycielami są Alexander "Lord Vampyr" i Roberth "Morgoth". W 1995 r. wydali demo, które szybko się rozeszło. Jednak jeszcze w tym samym roku odszedł perkusista, a wraz z nim inni muzycy, w konsekwencji czego pierwszą płytę Theatres des Vampires "Vampyrisme, Necrophilie, Necrosadisme, Necrophagie" nagrał praktycznie sam Alexander. Już po nagraniu albumu dołączył do niego Roberth, a następnie Fabian "Necros". Podczas nagrywania "The Vampire Chronicles" do składu dołączyła Justine, a na następnym wydawnictwie pojawiła się już także Sonya Scarlet.
Na "Suicide Vampire" miała się znaleźć przeróbka hitu Kylie Minogue "I Can't Get You Out of My Grave", ale przez problemy prawne z wykonawczynią pierwotnej wersji wydanie tego utworu stało się możliwe dopiero w 2003 r. na kompilacji. W tym samym roku wyszła także reedycja debiutanckiej płyty zespołu, nagrana zupełnie od nowa, przearanżowana, z nową szatą graficzną i głosem Sonyi Scarlet. W dwóch bonusowych nagraniach wzięli udział goście: Valora Kanda (wokalista Christian Death) i Gian Pyras (gitarzysta Cradle of Filth).
W 2004 r. z zespołu odszedł Alexander. Tym samym Sonya Scarlet została jedynym głosem grupy i frontmanką.
W 2016 roku 14 października zespół wydał nową płytę – "Candyland". Współpracowali przy nagraniach do niego z Billym T. Cooperem z JTR Sickert ("Delusional Denial") i z Fernando Ribeiro z Moonspell ("Seventh Room"). Wszystkie teksty piosenek napisała Sonya poza "Photographic" ponieważ jest to cover piosenki zespołu Depeche Mode. Muzykę komponowała Scarlet, producentem muzycznym było Christian Ice. Przy nagraniach zespół współpracował także m.in. z Francesco Sosto, Luca Bellanovą czy Elisą Pezzuto.
W 2017 roku 25 lipca na swojej oficjalnej stronie na Facebooku Theatres des Vampires powitało swojego nowego gitarzystę – Flavio Gianella. Dziękowało również Giorgio Ferrantowi za dotychczasową współpracę.
Theatres des Vampires wydał wiele swoich płyt w angielskiej wytwórni Plastic Head. Obecnie współpracuje z wytwórnią Scarlet Records.

</doc>
<doc id="518027" url="https://pl.wikipedia.org/wiki?curid=518027" title="Theatres des vampires">
Theatres des vampires



</doc>
<doc id="518028" url="https://pl.wikipedia.org/wiki?curid=518028" title="Wytrzebienie">
Wytrzebienie



</doc>
<doc id="518029" url="https://pl.wikipedia.org/wiki?curid=518029" title="Theatres Des Vampires">
Theatres Des Vampires



</doc>
<doc id="518030" url="https://pl.wikipedia.org/wiki?curid=518030" title="Brema (kraj związkowy)">
Brema (kraj związkowy)

Brema, Wolne Hanzeatyckie Miasto Brema (niem. "Bremen", "Freie Hansestadt Bremen") – najmniejszy pod względem powierzchni i ludności kraj związkowy Niemiec. Stolicą kraju związkowego jest miasto Brema. Leży nad dolnym biegiem i ujściem Wezery i obejmuje oddalone od siebie o około 53 km miasta "(Stadtgemeinde)": Brema (ok. 325 km² i ok. 546 tys. mieszkańców) i Bremerhaven (ok. 94 km² i ok. 108 tys. mieszkańców). Brema jako kraj związkowy podzielony jest na dwie enklawy na terytorium kraju związkowego Dolna Saksonia, które obejmują odpowiednio miasta Brema oraz Bremerhaven, natomiast Port Brema-Bremerhaven będący częścią miasta Brema stanowi eksklawę graniczącą z miastem Bremerhaven (patrz mapka położenia kraju związkowego).
Mimo niedużej powierzchni terytorium, kraj związkowy posiada kilka obszarów o charakterze naturalnym, służących jako miejsce wypoczynku mieszkańców obu miast. Na niektórych z nich chroniona jest rzadka roślinność nadrzeczna.
Najwyższe naturalne wzniesienie w kraju związkowym stanowi położony 32,5 m n.p.m. park "Friedehorstpark" w Bremie, w dzielnicy Burglesum.
Nieoficjalnym hymnem kraju związkowego jest "Der Bremer Schlüssel".
Podział administracyjny.
Kraj związkowy Brema dzieli się na dwie gminy miejskie "(Stadtgemeinde)", które dzielą się na okręgi administracyjne "(Stadtbezirk)", okręgi dzielą się na dzielnice "(Stadtteil)" a dzielnice dzielą się również na własne dzielnice "(Ortsteil)".
Demografia.
Liczba ludności w kraju związkowym na dzień 31 grudnia 2017 wynosiła 681 032 mieszkańców.
W 1961 obcokrajowcy stanowili zaledwie 1% wszystkich mieszkańców kraju związkowego. W 1970 – 3,3%, a w 1980 w kraju związkowym mieszkało już 6,9% obcokrajowców. W 1990 obcokrajowcy stanowili już 10% mieszkańców landu, a w 2006 – 12,4%.
Polityka.
Władza ustawodawcza należy w Bremie do "Bürgerschaft" (dosłownie: "Mieszczaństwo"), lokalnego parlamentu odpowiadającego landtagom dużych krajów związkowych, którego członkowie są wybierani w dwóch okręgach Brema i Bremerhaven na cztery lata w pięcioprzymiotnikowych wyborach (powszechne, równe, bezpośrednie, wolne i tajne, wedle art. 75 BremLV – Konstytucji Krajowej Bremy). 66 spośród 67 wybieranych na terenie miasta Brema posłów należy jednocześnie do rady miejskiej (przy ich wyborze obowiązuje inna ordynacja, uwzględniająca głosy wszystkich obywateli Unii Europejskiej zamieszkałych w Bremie). Poza tym władza ustawodawcza jest sprawowana bezpośrednio przez lud, który może rozstrzygać w referendach.
Władzę wykonawczą w Bremie sprawuje senat, odpowiadający rządom krajowym, na czele rządu stoi prezydent senatu.
Szczególne stosunki panują między dwoma miastami – gminami miejskimi "(Stadtgemeinde)" tworzącymi kraj związkowy, Bremą i Bremerhaven. Bremerhaven posiada bardzo szeroki zakres swobód, jego status miasta nie wymaga akceptacji "Bürgerschaftu", ponadto posiada kompetencje w sprawach edukacji i policji, w Niemczech w zasadzie przysługujące krajom związkowym.
Od lat w prasie i w wypowiedziach polityków szczebla federalnego sugeruje się połączenie kilku północnoniemieckich krajów związkowych, przede wszystkim zaś likwidację kraju związkowego Brema, na przykład poprzez połączenie z Dolną Saksonią. W samej Bremie pomysł nie jest przyjmowany entuzjastycznie.
Gospodarka.
Swoje fabryki maja tutaj m.in.: Daimler AG, Airbus, Kraft Foods Group.
Transport.
Transport drogowy.
Przez teren kraju związkowego przebiegają cztery autostrady: A1, A27, A270 oraz A281.
Brema jako pierwszy kraj związkowy w Niemczech wprowadziła 9 kwietnia 2008 ograniczenie szybkości do 120 km/h na autostradach przebiegających przez teren landu. W innych częściach Niemiec limity prędkości na autostradach nie obowiązują.
Transport lotniczy.
W landzie znajdują się dwa lotniska. Międzynarodowy Port lotniczy Brema w dzielnicy Neustadt oraz lotnisko Bremerhaven w dzielnicy Fischereihafen.
Transport morski.
Port Brema-Bremerhaven, to po Hamburgu drugi pod względem ilości przeładunków port morski Niemiec.

</doc>
<doc id="518032" url="https://pl.wikipedia.org/wiki?curid=518032" title="Hunter Fest">
Hunter Fest

Hunter Fest – festiwal rockowo-metalowy organizowany w latach 2004-2009. Zespół Hunter był gospodarzem z uwagi na to, że impreza odbywała się w rodzinnym mieście muzyków – Szczytnie, a organizacją zajmowała się Agencja, którą prowadzi Arkadiusz Michalski, ówczesny menedżer zespołu. Powodem zorganizowania festiwalu było zlikwidowanie popularnego cyklu "Rock w Ruinach", odbywającego się z okazji "Dni i Nocy Szczytna".
Pięć edycji festiwalu odbyło się na plaży miejskiej w Szczytnie. W 2009 roku imprezę przeniesiono do małej miejscowości Szymany pod Szczytnem, ze względu na mieszczące się tam, tymczasowo nieczynne lotnisko, dające możliwość zorganizowania lepszego pola koncertowo-namiotowego. Była to również ostatnia edycja festiwalu.
Festiwale.
Hunter Fest 2009.
Wystąpiły poważne kłopoty przy organizacji festiwalu. Jeden z głównych organizatorów Hunter Festu popełnił błąd, który zaważył na dalszych losach tej imprezy. Jak podano w oficjalnym oświadczeniu na stronie internetowej, polegał on na emisji billboardów reklamujących imprezę, na których przedwcześnie zostały umieszczone nazwy zaproszonych zespołów. Organizator nie miał jednak prawa anonsować ich występów bez wcześniejszego porozumienia. Odbycie się festiwalu było uzależnione od tego, czy niedoszła główna gwiazda edycji, grupa Motörhead, zgodzi się zagrać. Po rozmowach przeprowadzonych w Londynie z Agencją zajmującą się trasą koncertową tego zespołu, strony doszły do porozumienia i grupa wystąpiła na głównej scenie festiwalu 25 lipca.

</doc>
<doc id="518034" url="https://pl.wikipedia.org/wiki?curid=518034" title="Guillaume Farel">
Guillaume Farel



</doc>
<doc id="518035" url="https://pl.wikipedia.org/wiki?curid=518035" title="KS Posnania">
KS Posnania

Posnania (błędnie nazywana Posnanią Poznań) – jeden z najstarszych poznańskich klubów sportowych.
Historia.
Klub został założony 8 maja 1907 roku, pod nazwą KS Normania. Swoje pierwsze mecze KS Normania grająca w biało-czerwono-niebieskich barwach, rozgrywała na ówczesnym placu Livoniusa (miejsce dzisiejszego dworca autobusowego). W 1912 roku, podczas meczu rozgrywanego pomiędzy KS Normanią a miejscową niemiecką FC Brytania doszło do incydentu. Prowadzący zawody sędzia Rhode wykluczył z gry piłkarza Normanii Mariana Srokę za to, że odzywał się po polsku. Na znak protestu cała drużyna demonstracyjnie opuściła boisko. W odpowiedzi Związek niemiecki nałożył na klub kary pieniężne, a także zdyskwalifikował kilku zawodników. Wkrótce odbyło się zebranie, na którym rozwiązano formalnie niemiecką KS Normanię (należącą do Niemieckiego Wschodniego Związku Piłkarskiego – Südostdeutscher Fussball Verband), powołując w jej miejsce polską Normanię, która wkrótce, tj. 7 stycznia 1913 przybrała nową nazwę: "Pierwszy Polski Klub Sportowy Posnania" skupiający piłkarską, polską młodzież. Klub ten, wraz z poznańską Wartą, był konkurencją niemieckich drużyn futbolowych. Ostatecznie piłkarski klub "Posnania" jest traktowany jako kontynuator klubu istniejącego od roku 1907 i to właśnie ta data jest uważana za „narodziny” poznańskiego klubu.
Aktualnie zrezygnowano z sekcji piłki nożnej, natomiast liczni wychowankowie klubu w dziedzinie kajakarstwa i wioślarstwa są reprezentantami Polski. Ostatnio klub odnosi również coraz większe sukcesy w rugby, np. w 2008 drużyna juniorów zdobyła tytuł Mistrza Polski podczas turnieju rozgrywanego w Poznaniu.
Siedziba klubu znajduje się przy ul. Słowiańskiej 78, gdzie mieści się też pływalnia, stadion do rugby oraz korty tenisowe.

</doc>
<doc id="518036" url="https://pl.wikipedia.org/wiki?curid=518036" title="Białkomocz">
Białkomocz

Białkomocz (łac. "proteinuria") – występowanie białka w moczu.
Gdy ilość wydalanego białka w moczu przekracza 3,5 g/24 godz. lub 50 mg/kg/24 godz. należy podejrzewać zespół nerczycowy.
Najczęściej białkomocz występuje w poważnych chorobach nerek – zapaleniach kłębuszków nerkowych.
Podział białkomoczu.
Białkomocz możemy podzielić ze względu na ilość wydalonego białka, bądź ze względu na pochodzenie.
Podział ze względu na ilość wydalanego białka.
Ze względu na ilość wydalonego białka rozróżniamy:
Podział ze względu na pochodzenie.
Białkomocz kłębuszkowy.
Białkomocz kłębuszkowy powstaje w wyniku zwiększonego przesączania białek w kłębuszkach jako następstwo nasilenia filtracji kłębuszkowej. Powstaje głównie w efekcie uszkodzenia błony filtracyjnej, a tym samym zniesienia elektroujemnej bariery błony podstawnej, zapobiegającej filtrowaniu białek osocza.
Umożliwia to przenikanie stosunkowo dużych białek osocza takich jak albuminy oraz IgG. Ten rodzaj białkomoczu towarzyszy cukrzycowej chorobie nerek i kłębuszkowym zapaleniom nerek, gdzie osiąga znaczne wartości w przebiegu zespołu nerczycowego.
Białkomocz kłębuszkowy można podzielić na:
Białkomocz cewkowy.
Białkomocz cewkowy jest spowodowany zmniejszeniem reabsorpcji w cewce nefronu drobnocząsteczkowych białek takich jak α1-mikroglobuliny, β2-mikroglobuliny, insuliny oraz lizozymu. Funkcja bariery kłębuszkowej zostaje zachowana. Białkomocz cewkowy występuje w przebiegu wrodzonych lub nabytych nefropatii śródmiąższowo-cewkowych (np. odmiedniczkowe zapalenie nerek, zespół hemolityczno-mocznicowy) oraz w przypadku toksycznego uszkodzenia nefronów przez leki i jony metali ciężkich.
Białkomocz mieszany kłębuszkowo-cewkowy.
Powstaje w wyniku działania obu przedstawionych powyżej mechanizmów. Ujawnia się w zaawansowanych stadiach chorób nerek.
Białkomocz przednerkowy.
Białkomocz przednerkowy, z przeładowania, przelewowy – spowodowany jest przesączaniem do moczu nadmiernej ilości białek występujących w osoczu. Prowadzi do uszkodzenia nerek i powstania białkomoczu kłębuszkowego.
Białkomocz czynnościowy.
Białkomocz w przebiegu gorączki, białkomocz ortostatyczny (po przebywaniu dłuższy czas w pozycji stojącej), białkomocz po wysiłku fizycznym oraz po przebytym stresie należą do grupy białkomoczu czynnościowego, który jest stanem przemijającym i nie jest związany z ryzykiem dysfunkcji nerek.
Białkomocz zanerkowo-sekrecyjny.
Ten typ białkomoczu powstaje na skutek zwiększonej ilości białek fizjologicznie wydzielanych przez cewki (np. białko Tamma-Horsfalla).
Różnicowanie białkomoczu.
Do celów diagnostycznych stosuje się oznaczenia mikrobiałkomoczu, czyli specyficznych białek których stężenie może nie przekraczać 150mg/l.
Przyczyny.
Białkomocz może występować w następujących stanach:

</doc>
<doc id="518037" url="https://pl.wikipedia.org/wiki?curid=518037" title="Sztolnie Stoleckie">
Sztolnie Stoleckie

Sztolnie Stoleckie – wyrobiska poeksploatacyjne w zboczu Góry Wapiennej na Przedgórzu Sudeckim, w paśmie Wzgórz Niemczańsko-Strzelińskich. Pod względem administracyjnym w województwie dolnośląskim, w powiecie ząbkowickim.
Sztolnie w Skałach Stoleckich położone są na terenie rezerwatu Skałki Stoleckie w pobliżu Ząbkowic Śląskich na północny zachód od wsi Stolec. Są to podziemne wyrobiska poeksploatacyjne z XVIII i XIX wieku pozostałe po wydobyciu rud srebra i wapienia. Sztolnie to ciąg chodników oraz komór o nieregularnych kształtach o łącznej długości 500–600 m. Wysokość niektórych podziemnych komór dochodzi do kilkunastu metrów. Część z pomieszczeń zalanych jest stale wodą, tworzącą podziemne jeziorka. Warunki mikroklimatyczne są bardzo zróżnicowane, ale zapewniają wielu gatunkom nietoperzy optymalne warunki hibernacji.
W Sztolniach znajduje się jedno z najbogatszych stanowisk nietoperzy na Dolnym Śląsku, reprezentowanych tu przez 10 gatunków. W tym kilka gatunków objętych jest ochroną ścisłą.

</doc>
<doc id="518039" url="https://pl.wikipedia.org/wiki?curid=518039" title="Proteinuria">
Proteinuria



</doc>
<doc id="518040" url="https://pl.wikipedia.org/wiki?curid=518040" title="Ignacy Tłoczyński">
Ignacy Tłoczyński

Ignacy Tłoczyński (ur. 14 lipca 1911 w Poznaniu, zm. 25 grudnia 2000 w Edynburgu) – polski tenisista, pięciokrotny mistrz Polski w grze pojedynczej, ćwierćfinalista wielkoszlemowych mistrzostw Francji, reprezentant w Pucharze Davisa.
Życiorys.
Był wychowankiem poznańskiego AZS. Już jako nastolatek zyskał opinię solidnego gracza, szczególnie wyróżniającego się w cierpliwej grze z głębi kortu, i z tej racji był w Poznaniu cenionym partnerem do sparingów dla najlepszych zawodników. Ze względu na trudną sytuację finansową pobierał za treningi pieniądze. Spowodowało to, że do uznania go za amatora potrzebna była specjalna uchwała Polskiego Związku Lawn-Tenisowego, która zapadła 15 stycznia 1929.
W tymże roku Tłoczyński debiutował na mistrzostwach Polski. Doszedł do ćwierćfinału w singlu, będąc najtrudniejszym przeciwnikiem obrońcy tytułu Maksymiliana Stolarowa, a w deblu w parze z kolegą klubowym z AZS Przemysławem Warmińskim (razem występowali także w drużynie hokejowej) został wicemistrzem Polski. Wkrótce został włączony do reprezentacji Polski w Pucharze Davisa i w maju 1930 debiutował w tych rozgrywkach w meczu z Rumunią. Zdobywając dwa punkty singlowe, w tym po pokonaniu faworyzowanego i doświadczonego Nicolae Mishu, przyczynił się do historycznego, pierwszego zwycięstwa Polski w Pucharze Davisa. Mniej szczęśliwie wypadł występ Tłoczyńskiego w kolejnej rundzie przeciwko silnym Brytyjczykom – przegrał oba mecze singlowe, a w deblu z Warmińskim w niespełna pół godziny zanotował dotkliwą porażkę 0:6, 0:6, 0:6. Pogromcami polskiej pary byli Colin Gregory i Ian Collins, aktualni finaliści Wimbledonu, którzy nigdy nie ponieśli porażki w meczach Pucharu Davisa.
Bez względu na występ przeciwko Wielkiej Brytanii Tłoczyński zapisał się w pamięci kibiców jako bohater pierwszego zwycięstwa daviscupowego Polski. Wyrazem popularności było 2. miejsce w Plebiscycie „Przeglądu Sportowego” w 1931, jedynie za lekkoatletą Januszem Kusocińskim. Jeszcze w 1930 Tłoczyński zdobył pierwszy tytuł mistrza Polski (pokonując w finale M. Stolarowa), a także przeszedł do drużyny warszawskiej Legii, w barwach której został drużynowym wicemistrzem Polski. Jesienią tegoż roku wygrał międzynarodowy turniej w Warszawie. Udanie startował również w 1931, broniąc skutecznie tytułu mistrza Polski (ponownie w finale ze Stolarowem) i zdobywając punkty w Pucharze Davisa. Był w finale pierwszych międzynarodowych mistrzostw Polski. Uczestniczył w meczu towarzyskim z paryskim Racing Clubem, w barwach którego występował m.in. jeden z „Muszkieterów” Henri Cochet.
W latach 1925–1939 w ramach walki o mistrzostwo Polski rywalizowano również o Puchar Millera (od nazwiska prezesa Polskiego Związku Lawn-Tenisowego Edwarda Millera) – przechodnie trofeum, które zawodnik mógł zdobyć na stałe razem z trzecim z rzędu lub piątym w ogóle tytułem mistrza Polski. Tłoczyński nie wykorzystał szansy na zdobycie Pucharu Millera w 1932, kiedy mistrzem Polski został lwowianin Józef Hebda. Aż do wybuchu II wojny światowej Tłoczyński i Hebda prowadzili korespondencyjny pojedynek o Puchar Millera, zakończony ostatecznie na korzyść Tłoczyńskiego w 1939, kiedy świętował on piąte mistrzostwo. Tytuły w grze pojedynczej zdobył ponadto w 1934 i 1937. Był ponadto siedem razy mistrzem Polski w grze podwójnej i mieszanej oraz sześć razy międzynarodowym mistrzem Polski (w 1934 w grze pojedynczej).
Do najważniejszych sukcesów Tłoczyńskiego na kortach europejskich w okresie międzywojennym można zaliczyć tytuły mistrza Nicei, Portugalii, Walii, Południowej Anglii. W 1934 w finale międzynarodowych mistrzostw Węgier uległ Ladislavowi Hechtowi. Przyczynił się do zdobycia przez Polskę Pucharu Europy Środkowej – trofeum, o które w dwuletnim cyklu rywalizowały także Austria, Czechosłowacja, Jugosławia, Węgry i Włochy (1937–1938), wygrywając osiem meczów z dziesięciu (w singlu i deblu). Tłoczyński odnosił także cenne indywidualne zwycięstwa w Pucharze Davisa, pokonując m.in. Holendra Hendrika Timmera czy Włocha Giorgio De Stefani. Miał także okazję zmierzyć się z takim rywalem, jak przyszły trzykrotny mistrz Wimbledonu Fred Perry, któremu uległ w trzech setach w 1932.
Szczytową dyspozycję Tłoczyński prezentował w 1939. Był bohaterem dramatycznego, ale przegranego meczu daviscupowego z Niemcami, kiedy w napiętej przedwojennej atmosferze pokonał Hennera Henkela oraz dawnego reprezentanta Czechosłowacji Rodericha Menzla, obu klasyfikowanych w czołowej dziesiątce na świecie. Na międzynarodowych mistrzostwach Francji (obecne French Open) doszedł do ćwierćfinału, przegrywając w czterech setach z Amerykaninem Bobby Riggsem (późniejszym finalistą mistrzostw Francji oraz mistrzem Wimbledonu). Razem z Adamem Baworowskim doszedł także w tym turnieju do półfinału debla, pokonując m.in. parę angielską Charlesa Hare i Franka Wilde oraz Jugosłowian Punceca i Mitica, a przegrywając z Charlesem Harrisem i Donem McNeillem. Sukcesy zapewniły Polakowi wysokie lokaty w rankingach, m.in. przez Francuza Kaufmana Tłoczyński został uznany za trzecią rakietę Europy (za Puncecem i von Crammem). Tłoczyński został także rozstawiony z ósmym numerem na Wimbledonie, ale przegrał w III rundzie z Hindusem Mahomedem.
Wybuch wojny przerwał, ale nie zakończył kariery Tłoczyńskiego. W czasie okupacji grał w tenisa sporadycznie na warszawskich kortach. Uczestniczył w powstaniu warszawskim, był ranny, trafił następnie do obozu jenieckiego pod Salzburgiem. Rozegrał tam mimo kontuzji pokazowe spotkanie z francuskim zawodowym trenerem tenisa. Po wyzwoleniu obozu Tłoczyński – razem z innym więzionym tam tenisistą Czesławem Spychałą – dołączył we Włoszech do Korpusu gen. Andersa, a następnie osiadł w Wielkiej Brytanii. Już w 1946 wziął udział w pierwszej powojennej edycji Wimbledonu, stając się bohaterem konfliktu dyplomatycznego – głośno protestował, kiedy na życzenie polskiej ambasady przy jego nazwisku zdjęto polskie oznaczenie reprezentacyjne. Na Wimbledonie 1946 doszedł w parze ze Spychałą do III rundy debla, przegrywając z późniejszymi finalistami Geoffem Brownem i Dinny Pailsem.
Występy tenisowe w gronie amatorów Tłoczyński kontynuował jeszcze prawie dziesięć lat. Dwukrotnie był finalistą mistrzostw Wielkiej Brytanii na kortach ziemnych (1947, 1948, przegrywał z reprezentantem Afryki Południowej Erikiem Sturgessem), trzykrotnie wygrywał mistrzostwa Szkocji (1949–1951), był także mistrzem Londynu (1951). Sukcesy odnosił głównie na kortach ziemnych, ale radził sobie także na trawie (dwukrotne mistrzostwo Północnej Anglii w Scarborough). Łącznie zaliczył czternaście startów wimbledońskich, jeszcze w 1951 dochodząc do III rundy i przegrywając z młodym Australijczykiem Lew Hoadem. W 1947 odmówił udziału w meczu Pucharu Davisa z Wielką Brytanią w Warszawie, chociaż jego start mógł przesądzić o wygranej Polski (wielokrotnie pokonał czołowego Brytyjczyka Tony’ego Mottrama). Na decyzji odmownej zaważyła opinia gen. Andersa, któremu wciąż jako wojskowy – formalnie podlegał. Tłoczyński uczestniczył natomiast w Anglii w rozgrywkach drużynowych w barwach klubu „Polonia”, obok Spychały, Maksymiliana Stolarowa i Ernesta Wittmanna. W klubie tym grywał często pisarz Józef Garliński.
W 1954 Tłoczyński udał się na zaproszenie maharadży na pół roku do Madrasu, gdzie uczestniczył w turniejach tenisowych (rewanżując się m.in. swojemu przedwojennemu wimbledońskiemu pogromcy Mahommedowi) i udzielał lekcji. W 1955 zakończył karierę amatorską i z ramienia firmy Dunlop został trenerem i opiekunem dużego obiektu tenisowego w klubie Craiglockhart w Edynburgu. Pracował tam do 1990, wychowując m.in. kilka mistrzyń Szkocji.
Tłoczyński nie mógł się pochwalić dobrymi warunkami fizycznymi, ale uchodził za tytana pracy, który – w odróżnieniu od swojego rywala Józefa Hebdy – sukcesy zawdzięczał przede wszystkim własnej pracy. Grał solidnie z głębi kortu, był mistrzem minięcia, wypracował sobie także mocny serwis. Wyróżniał się wyjątkową ambicją i walecznością. Dobrym tenisistą był również jego młodszy brat Ksawery, który po wojnie pozostał w kraju i zdobył m.in. dwukrotnie mistrzostwo Polski w grze podwójnej.
Pochowany na cmentarzu Powązkowskim w Warszawie (kwatera 102-5-25).

</doc>
<doc id="518041" url="https://pl.wikipedia.org/wiki?curid=518041" title="Myszorki na prerii">
Myszorki na prerii

Myszorki na prerii (ang. "Little Mouse on the Prairie", niem. "Die Abenteuer der Wüstenmaus", 1996-1998) – amerykański serial animowany opowiadający o przygodach Spryciulki, mieszkającej na farmie.
Fabuła.
Spryciulka wraz ze swymi przyjaciółmi i rodziną przeżywają wiele fascynujących, a jednocześnie zabawnych przygód. Bohaterce towarzyszą Ościk, Brydzia, Jeremi, Klapacz i Szurek. Ich przeciwnikami są Kiciuś i Rudas, którzy potrafią zepsuć nawet najlepszą zabawę i sprowadzić kłopoty.

</doc>
<doc id="518044" url="https://pl.wikipedia.org/wiki?curid=518044" title="Józef Jeżowski">
Józef Jeżowski

Józef Jeżowski (ur. ok. 1793, zm. 16 sierpnia 1855 w Kuryłówce) – polski filolog klasyczny, poeta, tłumacz, członek założyciel i prezes Towarzystwa Filomatycznego (1817).
Szkołę średnią ukończył w Humaniu, na Cesarskim Uniwersytecie Wileńskim studiował filologię klasyczną. W 1824 roku został uwięziony i skazany na przymusowy wyjazd w głąb Rosji. Od 1829 roku pracował na Uniwersytecie w Kazaniu jako profesor, był także wykładowcą Uniwersytetu Moskiewskiego.
Wydawca Horacego: "Ody celniejsze" z objaśnieniami, Wilno 1821-1823; "Dodatek do Horacjusza „Ód celniejszych”", Wilno 1824; "Odyseja" Homera (po łacinie) z komentarzami, 1828.
Wróciwszy z zesłania zamieszkał na Ukrainie Naddnieprzańskiej, w powiecie kaniowskim.
Przyjaźnił się z Adamem Mickiewiczem i Tomaszem Zanem.

</doc>
<doc id="518048" url="https://pl.wikipedia.org/wiki?curid=518048" title="Owce">
Owce



</doc>
<doc id="518050" url="https://pl.wikipedia.org/wiki?curid=518050" title="Doro Pesch">
Doro Pesch



</doc>
<doc id="518052" url="https://pl.wikipedia.org/wiki?curid=518052" title="Koalicja rządowa">
Koalicja rządowa

Koalicja rządowa – porozumienie partii politycznych w celu powołania wspólnego rządu.
Rząd koalicyjny tworzony jest z reguły wówczas, gdy żadna z partii nie ma w parlamencie bezwzględnej większości czy innej liczby przedstawicieli wymaganej dla rządów, a rządy sprawowane przez rząd mniejszościowy byłyby mało stabilne. O pozycji poszczególnych partnerów koalicyjnych stanowią przede wszystkim wyniki wyborów, a także ewentualne alternatywne możliwości (współ)rządzenia lub ich brak.
W sytuacji, gdy koalicję formują najważniejsze ugrupowania, zazwyczaj w centrum sceny politycznej, zdobywając bardzo wyraźną większość głosów, mówimy o wielkiej koalicji. Przykładem wielkiej koalicji jest sformowany w 2005 roku w Niemczech wspólny rząd CDU/CSU i SPD.
W Szwajcarii tradycją polityczną jest formowanie rządu przez cztery główne ugrupowania, niezależnie od wyniku wyborów.
Przykładem koalicji w Polsce była koalicja SLD-UP-PSL, AWS-UW, PiS-Samoobrona-LPR, PO-PSL.

</doc>
<doc id="518071" url="https://pl.wikipedia.org/wiki?curid=518071" title="Doro">
Doro

Dorothee „Doro” Pesch (ur. 3 czerwca 1964 w Düsseldorfie) – niemiecka wokalistka i autorka tekstów. Pesch działalność artystyczną rozpoczęła w 1980 roku w heavymetalowym zespole Snakebite. Dwa lata później za namową muzyków nowo powstałej formacji Warlock, Pesch odeszła ze Snakebite. W 1988 roku wokalistka pozostała jedyną członkinią z oryginalnego składu. W związku z problemami prawnymi planowany jako piąty album Warlock - "Force Majeure" ukazał się jako solowy debiut Doro.
Pesch współpracowała ponadto z takimi grupami muzycznymi i wykonawcami jak: Tarja Turunen, Motörhead, BLAZE, Mägo de Oz, Grave Digger, Destruction czy Amon Amarth. W 2009 roku wokalistka została sklasyfikowana na 34. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="518076" url="https://pl.wikipedia.org/wiki?curid=518076" title="Stupnica">
Stupnica

Stupnica ("Stopnica") – rzeka, prawobrzeżny dopływ Sanu o długości 28,73 km i powierzchni zlewni 179,3 km².
Rzeka płynie na Pogórzu Przemyskim. Jej źródła znajdują się na wysokości około 460 m n.p.m., powyżej Leszczawy Górnej, pomiędzy górami "Bziana" (574 m n.p.m.), a bezimiennym szczytem o wysokości 551 m n.p.m. Przepływa przez Leszczawę Górną, Leszczawę Dolną, Starą Birczę, Birczę, Nową Wieś, Sufczynę, Brzuskę i Bachów.
Dopływami Stupnicy są Leszczawka, Lipka, Rudawka, Korzonka, Jasionka, Brzuska.

</doc>
<doc id="518083" url="https://pl.wikipedia.org/wiki?curid=518083" title="Denier (jednostka)">
Denier (jednostka)

Denier, oznaczenie den, jednostka gęstości liniowej włókien syntetycznych. Włókno o długości 9000 metrów i masie 1 grama ma gęstość 1 deniera.
formula_1
Jednostkę tę stosuje się jedynie dla włókien syntetycznych, ponieważ żadne naturalne włókna (z wyjątkiem jedwabiu) nie są ciągłe.
Jednostką metryczną gęstości liniowej włókna jest teks.

</doc>
<doc id="518087" url="https://pl.wikipedia.org/wiki?curid=518087" title="Tamoil">
Tamoil

Tamoil – marka handlowa holenderskiego dystrybutora paliw Oilinvest B.V. Group, założonego wspólnie z libijskim rządem. Pod marką Tamoil przedsiębiorstwo zajmuje się wydobyciem i obrotem nieprzetworzoną ropą naftową oraz przetwórstwem i handlem pochodnymi. W 2004 roku przedsiębiorstwo posiadało niecałe 3000 stacji benzynowych w Europie i 150 w Afryce.
Przedsiębiorstwo założone przez Mouttę Azeia w roku 1981. Głównymi odbiorcami przedsiębiorstwa są: Arabia Saudyjska, Turcja, Grecja, Włochy, Malta, Maroko, oraz Hiszpania.
Przez pewien czas firma Tamoil była sponsorem włoskiej drużyny piłkarskiej Juventus F.C.

</doc>
<doc id="518091" url="https://pl.wikipedia.org/wiki?curid=518091" title="ORP Lech">
ORP Lech

ORP Lech – polski okręt ratowniczy. Nosi numer taktyczny 282. Jest to drugi okręt typu "Piast".
Okręt został zaprojektowany w Polsce i zbudowany w Stoczni Północnej w Gdańsku. Jest to okręt projektu 570/I, w kodzie NATO: "Piast". Położenie stępki nastąpiło 19 stycznia 1973 został wodowany w 1974, wszedł do służby 30 listopada 1974. Głównym zadaniem jednostki jest zabezpieczanie działań polskich okrętów podwodnych i dalekie holowanie. Dodatkową rolą okrętu jest gaszenie pożarów na morzu, ściąganie statków z mielizn, prowadzenie prac podwodnych, poszukiwanie i podnoszenie wraków. W czerwcu 1975 roku ORP „Lech” uczestniczył w ćwiczeniach o kryptonimie Posejdon-75. W dniach 4–26 maja okręt 1983 roku wziął udział w wielkich ćwiczeniach sił Marynarki Wojennej o kryptonimie Reda-83. Okręt przeszedł gruntowną modernizacją w latach 1998-2000. 
ORP Lech wchodzi w skład dywizjonu Okrętów Wsparcia 3 Flotylli Okrętów w Gdyni.
W 1993 roku jako pierwszy polski okręt uczestniczył w międzynarodowych manewrach BALTOPS, ponownie m.in. w 1997 roku. Od 25 września do 14 października 1996 uczestniczył w międzynarodowych ćwiczeniach Partnerstwa dla Pokoju "Cooperative Venture" '96 (z ORP „Kaszub”).
Modernizacja.
ORP Lech przeszedł modernizację i kapitalny remont w latach 1998-2000. W trakcie modernizacji wykorzystano doświadczenia z eksploatacji ORP Piast, zmodernizowanego w latach 1997-1998. Głównymi zmianami były:

</doc>
<doc id="518092" url="https://pl.wikipedia.org/wiki?curid=518092" title="Denier">
Denier



</doc>
<doc id="518096" url="https://pl.wikipedia.org/wiki?curid=518096" title="Rokan">
Rokan

Rokan – rzeka w Indonezji na Sumatrze; długość 282 km.
Źródła na stokach wulkanu Talakmau w górach Barisan, płynie w kierunku północno-wschodnim; uchodzi estuarium do cieśniny Malakka; u ujścia leży miasto Bagan Siapi-api.
Żeglowna na prawie całej długości.

</doc>
<doc id="518099" url="https://pl.wikipedia.org/wiki?curid=518099" title="Rudolf L. Mößbauer">
Rudolf L. Mößbauer



</doc>
<doc id="518100" url="https://pl.wikipedia.org/wiki?curid=518100" title="Loreal">
Loreal



</doc>
<doc id="518109" url="https://pl.wikipedia.org/wiki?curid=518109" title="Bagan Siapi-api">
Bagan Siapi-api

Bagan Siapi-api ("Bagansiapiapi") – miasto w Indonezji na wschodnim wybrzeżu Sumatry w prowincji Riau. 
Leży u ujścia rzeki Rokan do cieśniny Malakka; 32 tys. mieszkańców (2003); większość ludności stanowią Chińczycy. 
Jeden z największych portów rybackich na świecie; przemysł rybny; port morski (wywóz kauczuku, kopry, ryb, krewetek).

</doc>
<doc id="518110" url="https://pl.wikipedia.org/wiki?curid=518110" title="Gregor Amann">
Gregor Amann

Gregor Amann (ur. 15 sierpnia 1962 w Ravensburgu) – polityk niemiecki, członek partii SPD.
Po zdaniu matury w roku 1981 pracował m.in. jako pomocnik w firmie budowlanej w Waszyngtonie, w 1985 roku rozpoczął studia na kierunkach politologii, psychologii i lingwistyki na Uniwersytecie Johanna Wolfganga Goethego we Frankfurcie nad Menem, które ukończył z tytułem magistra w roku 1994.
Od 1988 roku jest członkiem SPD. Od roku 2000 jest członkiem okręgu SPD we Frankfurcie nad Menem, którego był przywódcą w latach 2001 – 2004. W 2005 został wybrany do niemieckiego Bundestagu, zdobywając 39,8% głosów w okręgu wyborczym nr. 183.

</doc>
<doc id="518113" url="https://pl.wikipedia.org/wiki?curid=518113" title="DEN">
DEN



</doc>
<doc id="518117" url="https://pl.wikipedia.org/wiki?curid=518117" title="That 70s Show">
That 70s Show



</doc>
<doc id="518119" url="https://pl.wikipedia.org/wiki?curid=518119" title="Lotos Gdańsk">
Lotos Gdańsk



</doc>
<doc id="518120" url="https://pl.wikipedia.org/wiki?curid=518120" title="Allotyp">
Allotyp

Allotyp (gr. ἄλλος „inny”) – różnice antygenowe immunoglobulin u osobników tego samego gatunku zdeterminowane przez allel kodujący stałą część łańcucha immunoglobulin.
Allotypy są ważne w powikłaniach po przetaczaniu krwi oraz w badaniach sądowolekarskich (na przykład przy dochodzeniu ojcostwa). U człowieka wykazano 27 allotypów. 

</doc>
<doc id="518122" url="https://pl.wikipedia.org/wiki?curid=518122" title="Gęstość liniowa">
Gęstość liniowa

Gęstość liniowa - masa (lub ładunek elektryczny) przypadająca na jednostkę długości. Gęstość liniowa zależy od średnicy mierzonego obiektu i znajduje zastosowanie tam, gdzie ta średnica jest względnie stała - np. w chemii polimerów albo przy określaniu gęstości włókien syntetycznych.

</doc>
<doc id="518124" url="https://pl.wikipedia.org/wiki?curid=518124" title="Rada Stanu (Królestwo Polskie)">
Rada Stanu (Królestwo Polskie)

Rada Stanu – organ władzy Królestwa Polskiego, w roku 1815 w zmienionej postaci przejęty z ustroju Księstwa Warszawskiego.
Konstytucja Królestwa Polskiego stanowiła, iż Rada Stanu dzielić się będzie na Ogólne Zgromadzenie Rady Stanu i na Radę Administracyjną; z czasem Ogólne Zgromadzenie Rady Stanu zwyczajowo nazywano Radą Stanu.
I Rada Stanu.
I Rada Stanu składała się z 5 ministrów resortowych, z 9 radców stanu zwyczajnych i radców stanu nadzwyczajnych – które to tytuły zawdzięczali monarsze; oprócz nich w skład wchodzili referendarze stanu.
Do kompetencji I Rady Stanu należało przygotowywanie projektów ustaw sejmowych i dekretów królewskich; ona też pod sąd oddawała urzędników publicznych za przestępstwa urzędnicze; była także sądem kompetencyjnym i administracyjnym.
Przestała funkcjonować w czasie powstania listopadowego.
II Rada Stanu.
II Rada Stanu została reaktywowana Statutem Organicznym wydanym przez Mikołaja I w roku 1832. Rada Stanu powołana została sankcją carską 24 grudnia 1832, ukonstytuowała się 1 maja 1833, została rozwiązana 18 września 1841.
Przewodniczący.
W zastępstwie namiestnika:
Członkowie.
W jej skład wchodzili trzej dyrektorzy, a nie pięciu ministrów, jak w pierwszej – a to dlatego, że zniesiono 2 komisje: Wojny oraz Wyznań Religijnych i Oświecenia Publicznego; oprócz nich w Radzie byli jeszcze kontroler generalny Najwyższej Izby Obrachunkowej, radcy stanu i inne osoby powoływane przez króla.
Ze względu na zniesienie przez Statut Organiczny Sejmu, w Radzie Państwa w Petersburgu został utworzony Departament do Spraw Królestwa Polskiego, do którego trafiały wszelkie projekty. Taka operacja spowodowała ograniczenie polegające na niemożności stanowienia budżetu przez Radę. Oprócz tej ułomności Rada utraciła na rzecz króla możliwość oddawania urzędników pod sąd.
Mimo iż zakres działania Rady był już mocno okrojony, to i tak sam fakt jej istnienia był niejako przejawem odrębności ustrojowej Królestwa.
Dlatego w roku 1841 Rada Stanu została zniesiona przez carski ukaz.
Na jej miejsce powołano departament IX i X do spraw sądownictwa cywilnego i karnego, które to zbierały się pod nazwą Warszawskich Departamentów Rządzącego Senatu.
III Rada Stanu.
Ukazami z 1861 roku zniesione zostało Ogólne Zebranie Warszawskich Departamentów Senatu rządzącego i Heroldia Królestwa Polskiego. W ich miejsce powołana została trzecia Rada Stanu Królestwa Polskiego. Zwoływane przynajmniej raz w roku Zgromadzenie Ogólne Rady Stanu rozpatrywało projekty prawodawcze, budżet i sprawozdania naczelnym organów administracji resortowej. Dokumenty z posiedzeń Zgromadzenia Ogólnego wraz z ich rosyjskim tłumaczeniem przekazywano panującemu.
Stale funkcjonowały 4 wydziały Rady: Prawodawczy, Sporny, Skarbowo-Administracyjny oraz Próśb i zażaleń, przygotowując sprawy na posiedzenie Zgromadzenia Ogólnego. Trzy pierwsze wydziały tworzyły tzw. skład sądzący Rady Stanu.
Została zlikwidowana w 1867 w wyniku dążeń unifikacyjnych. 
I wojna światowa.
Okupujący Królestwo Polskie Niemcy i Austro-Węgry powołały pod koniec 1916 r. fasadową tymczasową Radę Stanu w Królestwie Polskim. W 1918 r. powołana została zaś Rada Stanu – quasi-parlamentarny organ kontrolowanego przez państwa centralne Królestwa Polskiego.

</doc>
<doc id="518126" url="https://pl.wikipedia.org/wiki?curid=518126" title="Komisarz do spraw Indian">
Komisarz do spraw Indian

Komisarz do spraw Indian (ang. "Commisioner of Indian Affairs") – dawna nazwa stanowiska szefa Biura do spraw Indian (ang. "Bureau of Indian Affairs", BIA), agendy władz federalnych Stanów Zjednoczonych odpowiedzialnej za całość polityki USA wobec tubylczych Amerykanów (amerykańskich Indian). Od 1979 roku szefem Biura do spraw Indian, zatrudniającego obecnie ponad 10 tys. pracowników (w większości Indian), jest zastępca sekretarza spraw wewnętrznych (wiceminister).
Historia.
Historia stanowiska odpowiedzialnego w rządzie Stanów Zjednoczonych za politykę władz federalnych wobec Indian Ameryki Północnej i kontakty z nimi jest niemal równie stara jak same Stany Zjednoczone i sięga czasów Kongresu Kontynentalnego (w 1775 roku szefem nowej Komisji do spraw Indian (ang. "Indian Affairs Commision") został Benjamin Franklin).
Od 1789 do 1824 roku sprawami Indian z ramienia władz USA zajmowali się sekretarze wojny (ang. "Secretary of War"). Od 1824 do 1832 roku formalnie nadal odpowiadali oni za relacje z Indianami, chociaż w praktyce od 11 marca 1824 roku istniało już nieoficjalne stanowisko szefa wyodrębnionego Biura Indian (ang. "Indian Office").
W 1832 roku Kongres Stanów Zjednoczonych utworzył oficjalnie stanowisko Komisarza do Spraw Indian, a w 1849 roku Biuro Indian przeniesiono z departamentu wojny do departamentu spraw wewnętrznych (ang. "Interior Department").
W 1977 roku w departamencie spraw wewnętrznych utworzono nowe stanowisko zastępcy sekretarza do spraw Indian (ang. "Assistant Secretary of Indian Affairs", odpowiednik wiceministra), a szefem Biura do spraw Indian do 1979 roku była osoba "pełniąca obowiązki" Komisarza do Spraw Indian.
W 1979 roku, dla podkreślenia znaczenia Biura do spraw Indian w polityce rządu federalnego, szef Biura do spraw Indian został awansowany z Komisarza na zastępcę sekretarza spraw wewnętrznych (wiceministra).
Pierwszym Indianinem na stanowisku Komisarza był w latach 1869-1871 Indianin Seneka Elly Parker.
Od 1966 roku, gdy Komisarzem do spraw Indian został Robert L. Bennett (Oneida), wszyscy jego następcy są tubylczymi Amerykanami.
Pierwszą Indianką, a zarazem pierwszą i jedyną dotąd kobietą na stanowisku szefa Biura do spraw Indian (w randze wiceministra) była w latach 1993-1997 Ada Deer z plemienia Menominee.
W ostatnich latach szef Biura do spraw Indian kieruje urzędem zatrudniającym ponad 10 tysięcy pracowników (w zdecydowanej większości Indian), którzy zajmują się świadczeniem usług władz federalnych dla ok. 1,5 miliona tubylczych Amerykanów należących do 562 uznawanych przez władze federalne USA tubylczych plemion z 33 różnych stanów (w tym tubylczych społeczności Alaski) i administrują ok. 45,6 mln akrów (18 mln ha) ziem plemiennych i 10 mln akrów (4 mln ha) indywidualnych ziem należących do Indian.

</doc>
<doc id="518127" url="https://pl.wikipedia.org/wiki?curid=518127" title="Karlik z Kocyndra">
Karlik z Kocyndra



</doc>
<doc id="518128" url="https://pl.wikipedia.org/wiki?curid=518128" title="Incydent w Oglala">
Incydent w Oglala

Incydent w Oglala (ang. "Oglala Incident") – incydent zbrojny z 26 czerwca 1975 roku w należącym do Siuksów rezerwacie Pine Ridge w stanie Dakota Południowa. Jeden z kulminacyjnych momentów tzw. „rządów terroru” – wojny domowej w rezerwatach Siuksów, podzielonych wokół opinii o radach plemiennych i popierających je władzach Stanów Zjednoczonych oraz wokół stosunku do własnych tradycji, praw traktatowych i wspierających ich obronę członków Ruchu Indian Amerykańskich (ang. "American Indian Movement", AIM). Efektem strzelaniny w Oglala była śmierć dwóch agentów FBI i jednego członka AIM oraz zmasowana akcja policyjna w rezerwatach. Dwóch działaczy AIM, oskarżonych o zastrzelenie agentów, zostało później uniewinnionych, a jeden – Leonard Peltier – został skazany (po kontrowersyjnym do dziś procesie) na podwójne dożywocie.
Historia.
Obie strony mającego swą kulminację w połowie lat 70. XX w. konfliktu w indiańskich rezerwatach Dakoty Południowej (który w 1973 roku doprowadził m.in. do okupacji osiedla Wounded Knee w rezerwacie Pine Ridge) oskarżane były przez przeciwników o stosowanie gwałtownych metod działania z pogranicza prawa i służenie „obcym interesom”. Ofiarami pobić i skrytobójczych zabójstw w rezerwatach i ich pobliżu mogło paść wówczas w związku z „rządami terroru” w Pine Ridge nawet kilkaset osób. 
Incydent w Oglala miał miejsce na indiańskim ranczu w pobliżu osiedla Oglala na terenie rezerwatu Pine Ridge. Uczestniczyła w nim kilkunastoosobowa grupa, młodych w większości, mieszkańców znajdującego się tam obozu założonego przez członków AIM, by pomagać skarżącym się na prześladowania tradycyjnym mieszkańcom rezerwatu, i początkowo dwóch agentów FBI (a następnie duża grupa przybyłych im na pomoc agentów i policjantów), którzy służbowymi samochodami wjechali niespodziewanie na teren rancza. Ofiarami strzelaniny na należącym do rodziny Jumping Bull ranchu koło Oglala, której szczegóły pozostają sporne, byli (według władz „po egzekucji z niewielkiej odległości”) dwaj agenci FBI Jack Collier i Ronald Williams oraz mieszkający w obozie (i według samych Indian „broniący go przed nieznanymi napastnikami”) członek AIM Joseph Stuntz. 
Następstwem strzelaniny była największa wówczas w historii Stanów Zjednoczonych obława na jej uczestników, a następnie aresztowanie i oskarżenie o podwójne morderstwo trzech działaczy AIM. Dwóch z nich, Dino Butler i Robert Robideau, zostało później uniewinnionych po uznaniu przez sąd ich prawa do działania w samoobronie. Trzeci z oskarżonych, Leonard Peltier, po ekstradycji z Kanady i kontrowersyjnym do dziś procesie, został skazany na podwójny wyrok dożywotniego więzienia.
Filmy.
"Incydent w Oglala" to również tytuł filmu dokumentalnego w reżyserii Roberta Redforda z 1980 roku, poświęconego temu wydarzeniu, jego przyczynom i przypuszczalnemu przebiegowi. Film do pewnego stopnia usprawiedliwia indiańskie protesty i broni działaczy AIM (w tym uczestników incydentu), ale opiera się po części na jednostronnych lub zafałszowanych relacjach z wydarzeń (wątek nieistniejącego „Mr. X”, domniemanego zabójcy agentów).
Okoliczności konfliktu w rezerwacie Pine Ridge w wersji sfabularyzowanej przedstawiają także m.in. filmy "Nieugięta" (ang. "Lakota Woman") w reżyserii Franka Piersona (1994) oraz "Na rozkaz serca" (ang. "Thunderheart") w reżyserii Michaela Apteda (1992).

</doc>
<doc id="518129" url="https://pl.wikipedia.org/wiki?curid=518129" title="Anafilotoksyny">
Anafilotoksyny

Anafilotoksyny to fragmenty C3a, C4a i C5a powstające w wyniku aktywacji układu dopełniacza. Wywołują one degranulację komórek tucznych, która zapoczątkowują reakcję anafilotoksyczną mogącą doprowadzić do rozwoju wstrząsu anafilaktycznego. Odgrywają także rolę w rozwoju obrzęku naczynioruchowego.

</doc>
<doc id="518132" url="https://pl.wikipedia.org/wiki?curid=518132" title="Oglala Incident">
Oglala Incident



</doc>
<doc id="518133" url="https://pl.wikipedia.org/wiki?curid=518133" title="Tony Levin">
Tony Levin

Anthony Frederick "Tony" Levin (ur. 6 czerwca 1946 w Bostonie) – amerykański muzyk i kompozytor, multiinstrumentalista, uznany muzyk sesyjny. Jeden z najbardziej rozpoznawalnych i innowacyjnych gitarzystów basowych XX wieku, wirtuoz zarówno gitary basowej jak i chapman stick, którego jest propagatorem a także najbardziej znanym muzykiem na świecie grającym na tym instrumencie. Znany, prawdopodobnie, przede wszystkim z występów w zespole rocka progresywnego King Crimson.
Tony Levin współpracował ponadto m.in. z takimi wykonawcami jak: Bozzio Levin Stevens, Peter Gabriel, Yes, Pink Floyd, John Lennon, Dire Straits, John Petrucci, Jordan Rudess, Mike Portnoy, Liquid Tension Experiment, Joan Armatrading, Alice Cooper, Cher, Seal, David Bowie, Chuck Mangione, Pandora's Box, Carly Simon, California Guitar Trio, Sarah McLachlan, Tracy Chapman, Paul Simon, Steven Wilson oraz Stick Men.

</doc>
<doc id="518134" url="https://pl.wikipedia.org/wiki?curid=518134" title="Masa właściwa">
Masa właściwa



</doc>
<doc id="518144" url="https://pl.wikipedia.org/wiki?curid=518144" title="Altocumulus lenticularis">
Altocumulus lenticularis

Altocumulus lenticularis ("Ac len", łac. lenticularis – "soczewkowaty", pol. chmura soczewkowata) – nieruchoma chmura w kształcie soczewki, migdała ustawiona pod kątem prostym do kierunku wiatru, a równolegle do linii gór. Jest typowym objawem zjawiska fenowego.
Kiedy powietrze o stabilnej wilgotności przepływa nad górami, po stronie zawietrznej mogą formować się duże fale stojące mas powietrza. "Altocumulus lenticularis" tworzą się w miejscach fali, gdzie panuje obniżone ciśnienie. W sprzyjających warunkach chmury te utworzyć mogą długi rząd, formując tzw. „chmurę falistą”.
Piloci samolotów unikają obszarów występowania tych chmur, gdyż często towarzyszą im turbulencje, jednak piloci szybowców poszukują ich ze względu na łatwe do zlokalizowania wiatry pionowe (tzw. noszenia) sprzyjające nabieraniu wysokości podczas szybowania. Te „powietrzne windy” są bardzo silne, lecz spokojne, co pozwala na nadzwyczaj wysokie i dalekie loty. Aktualny rekord długości i wysokości szybowania: 3000 kilometrów (wzdłuż pasma Andów) i wysokości 15  447 metrów, został osiągnięty dzięki temu zjawisku.
Chmury "altocumulus lenticularis" z powodu swojego kształtu mylone bywają ze zjawiskiem UFO.

</doc>
<doc id="518149" url="https://pl.wikipedia.org/wiki?curid=518149" title="Zjawisko Arthusa">
Zjawisko Arthusa

Zjawisko Arthusa – miejscowa reakcja III typu nadwrażliwości wywołana odkładaniem się kompleksów immunologicznych w tkankach. Reakcja ta została odkryta w 1903 roku przez Nicolasa Maurice'a Arthusa.
Jest modelem miejscowego uszkadzania tkanek przez kompleksy immunologiczne. Podanie antygenu osobnikowi o dużym stężeniu IgG wiążących dopełniacz w ciągu kilku godzin doprowadza do reakcji miejscowej charakteryzującej się zaczerwienieniem, obrzękiem i naciekiem z neutrofilów i następnie makrofagów. Powstający kompleks antygen-przeciwciało po przyłączeniu dopełniacza aktywuje wytwarzanie anafilotoksyn, które powodują degranulację bazofilów i działają przyciągająco na neutrofile, które fagocytują te kompleksy.
Zmiany te ulegają wycofaniu w przypadku niepowtarzającego się działania antygenu. W przypadku przewlekłego narażenia na działanie antygenu rozpoczynają się procesy chorobowe.
Reakcja Arthusa leży u podstaw alergicznego zapalenia pęcherzyków płucnych (m.in. płuco farmera, płuco hodowców gołębi, płuco praczek) związanego z najczęściej zawodowym narażeniem na antygeny wdychane do dróg oddechowych.

</doc>
<doc id="518150" url="https://pl.wikipedia.org/wiki?curid=518150" title="Sąd wojenny">
Sąd wojenny

Sąd wojenny – sąd wojskowy działający na obszarze działań wojennych. Nazywany niekiedy także sądem polowym lub doraźnym.

</doc>
<doc id="518151" url="https://pl.wikipedia.org/wiki?curid=518151" title="Klasyfikacja Gela-Coombsa">
Klasyfikacja Gela-Coombsa



</doc>
<doc id="518152" url="https://pl.wikipedia.org/wiki?curid=518152" title="Mikrowłókno">
Mikrowłókno

Mikrowłókno (mikrofaza, mikrofibra) – włókno o gęstości liniowej mniejszej od 1 deniera. Mikrowłókno jest 10 razy cieńsze niż jedwab i 100 razy cieńsze od ludzkiego włosa. Do produkcji mikrowłókien używa się mieszanki poliestru i poliamidu w różnych proporcjach. Mikrowłókno jest bardziej wytrzymałe w porównaniu z innymi włóknami o podobnej gęstości. Dzianiny wykonane z mikrowłókien są wyjątkowo miękkie, sprężyste i chłonne.
Rozpowszechniło się błędne przekonanie, że mikrowłókno, mikrofibra i mikrofaza to różne materiały. W istocie są to spolszczone obcojęzyczne nazwy mikrowłókna. Włókno to po angielsku "fiber" czyt. [fajber] po niemiecku "der Faser" czyt. [fazer] oraz "das Fiber" czyt.[fiber]. Tak więc mikrofibra, mikrowłókno oraz mikrofaza, to spolszczone angielskie oraz niemieckie włókno z przedrostkiem "mikro".
Mikrowłókno jest powszechnie wykorzystywane do produkcji włóknin i dzianin w przemyśle tekstylnym. Kształt, wielkość i kombinacja włókien są wybierane dla uzyskania odpowiedniej wytrzymałości i chłonności. Mikrowłókno jest powszechnie stosowana w produkcji odzieży, tekstyliów użytku domowego, filtrów przemysłowych oraz produktów czyszczących.

</doc>
<doc id="518154" url="https://pl.wikipedia.org/wiki?curid=518154" title="Toksoid">
Toksoid



</doc>
<doc id="518155" url="https://pl.wikipedia.org/wiki?curid=518155" title="Michael Thwaite">
Michael Thwaite

Michael Errol Thwaite (ur. 2 maja 1983 w Brisbane) – australijski piłkarz występujący na pozycji obrońcy w Gold Coast United FC, reprezentant Australii w latach 2005–2013.
Kariera klubowa.
Karierę sportową rozpoczął w Sydney Uni SFC. W latach 2002-2004 grał w Marconi Stallions, następnie przeniósł się do Rumunii do Nationalu Bukareszt. Po dwóch latach podpisał kontrakt z wicemistrzem Polski – Wisłą Kraków. Po podpisaniu przez Thwaite kontraktu z Wisłą działacze Nationalu, nie godząc się ze stratą utalentowanego prawego obrońcy, złożyli do FIFA skargę na Wisłę o to, że podpisała z nim kontrakt przed czasem. Michael w dwóch różnych kontraktach miał dwie różne daty zakończenia kontraktu – w jednej do 31 maja 2006, w drugiej do 31 grudnia 2006. Padły podejrzenia, że National sfałszował umowę z piłkarzem, a FIFA przyznała rację Wiśle Kraków. W polskiej lidze zagrał w 6 meczach.
Na początku sezonu 2007/08 Australijczyk nie mieścił się w meczowej kadrze. Później zajmował miejsce na ławce rezerwowych. Ostatecznie przeniósł się do mistrza Norwegii SK Brann. Następnie grał Melbourne Victory FC, dokąd został wypożyczony z norweskiego klubu i gdzie wywalczył mistrzostwo Australii. W latach 2009-2012 występował w Gold Coast United, a w 2012 roku został zawodnikiem Perth Glory FC. W 2016 przeszedł do Liaoning Whowin, a w 2017 do Western Sydney Wanderers FC.
Kariera reprezentacyjna.
W reprezentacji Australii debiutował 9 października 2005 w meczu towarzyskim przeciwko Jamajce, wygranym 5:0. Wcześniej grał w drużynach młodzieżowych, m.in. w eliminacjach olimpijskich w 2004 roku. Z powodu braku regularnych występów w drużynie klubowej, trener Australii Guus Hiddink nie powołał go na Mistrzostwa Świata 2006 w Niemczech. Ogółem w latach 2005–2013 zanotował w zespole narodowym 14 występów, nie zdobył w nich żadnej bramki.

</doc>
<doc id="518156" url="https://pl.wikipedia.org/wiki?curid=518156" title="Lincoln Town Car">
Lincoln Town Car

Lincoln Town Car – samochód osobowy klasy pełnowymiarowej produkowany pod amerykańską markę Lincoln w latach 1980 – 2011.
Pierwsza generacja.
Lincoln Town Car I został zaprezentowany po raz pierwszy w 1980 roku.
Lincoln Town Car pierwszej generacji zastąpił dotychczasowy luksusowy wariant modelu Continental Town Car, stając się oddzielnym, sztandarowym modelem w ofercie marki Lincoln. Po premierze jesienią 1980 roku, pierwsza generacja samochodu trafiła do sprzedaży na początku 1981 wyłącznie w krajach Ameryki Północnej jako odpowiedź na takie modele, jak Cadillac Brougham.
Podobnie do pokrewnego modelu Continental, Town Car I wyróżniał się masywną sylwetką z charakterystycznym, kanciastym przodem i masywnie zarysowanymi błotnikami. Samochód oferowano też z dwukolorowym malowaniem nadwozia. W ostatnich latach produkcji zmienił się kolor przednich kierunkowskazów.
Druga generacja.
Lincoln Town Car II został zaprezentowany po raz pierwszy w 1989 roku.
Druga generacja zadebiutowała pod koniec 1989 roku jako zupełnie nowa, zbudowana od podstaw konstrukcja. Samochód zyskał wygładzoną sylwetkę, upodabniając Town Cara II do innych, ówcześnie produkowanych modeli Lincolna. Charakterystycznym elementem stały się duże, dwuczęściowe przednie reflektory obejmujące pas przedni i krawędzie błotników.
Samochód oferowany był w dwóch wariantach długości - podstawowym i przedłużonym, który za pomocą większego rozstawu osi oferował większą przestrzeń w tylnym rzędzie siedzeń.
Lifting.
W 1995 roku samochód przeszedł modernizację, w ramach której zmieniono wygląd przedniego pasa nadwozia - na czele z kształtem reflektorów. Stały się one bardziej zaokrąglone, zyskując mniejszą powierzchnię niż dotychczas. Zmodyfikowano też zderzaki i atrapę chłodnicy.
Trzecia generacja.
Lincoln Town Car III został zaprezentowany po raz pierwszy w 1997 roku.
Trzecia generacja Town Cara została zbudowana na bazie drugiej generacji Forda Crown Victoria i porzuciła znaną z poprzedników koncepcję kanciastego kształtu nadwozia na rzecz jeszcze łagodniejszych, krąglejszych linii przy jednocześnie masywnym nadwoziu.
Town Car upodobnił się teraz do mniejszego modelu Continental, zyskując rozległe, podłużne reflektory i umieszczoną w tym pasie chromowaną atrapę chłodnicy. Tył zdobiły z kolei jednoczęściowe, zaokrąglone lampy na krawędziach błotników.
Nawiązując do rozwiązań stylistycznych z klasycznych modeli Lincolna, Town Car trzeciej generacji zyskał dwubarwne wykończenie nadwozia. Opcjonalną możliwością było obicie dachu skórzanym materiałem w stylu "vinyl roof".
Lifting.
W 2003 roku Lincoln przedstawił trzecią generację Town Cara po obszernej modernizacji, w ramach której całkowicie zmienił się wygląd przedniego pasa. Zmienił się kształt reflektorów, zmodernizowano też formę atrapę chłodnicy, a także ukształtowanie zderzaka.
Chiny.
W 1998 roku chińskie przedsiębiorstwo motoryzacyjne Hongqi kupiło od Lincolna licencję na produkcję Town Cara na licencji pod własną marką jako Hongqi CA7460. Samochód produkowany był do 2005 roku i odróżniał się innym wyglądem pasa przedniego, zyskując inny kształt reflektorów, atrapy chłodnicy i zderzaków. Nieznacznie inną stylizację zyskał także tylny pas.
Ciekawostki.
Lincoln Town Car trzeciej generacji zdobył dużą popularność jako przedłużona limuzyna, charakteryzując się przedłużonym rozstawem osi i aranżacją kabiny pasażerskiej uzależnionej od indywidualnego zamówienia. Modyfikacje w tym kierunku wykonują prywatne przedsiębiorstwa na całym świecie np. na potrzeby organizacji ślubów czy imprez rodzinnych.

</doc>
<doc id="518157" url="https://pl.wikipedia.org/wiki?curid=518157" title="Staw ogrodowy">
Staw ogrodowy

Staw ogrodowy – naturalny lub sztuczny zbiornik wodny, o dowolnym kształcie geometrycznym, służący ozdobie ogrodu, potocznie zwany oczkiem wodnym. Jest siedliskiem roślin wodnych oraz zwierząt, głównie ryb. Może być połączony z fontanną, kaskadą, wodospadem.

</doc>
<doc id="518158" url="https://pl.wikipedia.org/wiki?curid=518158" title="Nanity">
Nanity



</doc>
<doc id="518159" url="https://pl.wikipedia.org/wiki?curid=518159" title="Przeciwciało niekompletne">
Przeciwciało niekompletne

Przeciwciało niekompletne – przeciwciało wiążące antygen, niewywołujące jednak jego aglutynacji. Do wykrywania przeciwciał niekompletnych służy np. test BTA. 

</doc>
<doc id="518162" url="https://pl.wikipedia.org/wiki?curid=518162" title="Kraj Saary">
Kraj Saary



</doc>
<doc id="518165" url="https://pl.wikipedia.org/wiki?curid=518165" title="Szatniczy">
Szatniczy



</doc>
<doc id="518169" url="https://pl.wikipedia.org/wiki?curid=518169" title="Zespół pałacowo-parkowy w Osuchowie">
Zespół pałacowo-parkowy w Osuchowie

Zespół pałacowo-parkowy w Osuchowie – pałac w stylu neoklasycystycznym wraz z otaczającym go około 20-hektarowym parkiem, położony we wsi Osuchów w gminie Mszczonów w województwie mazowieckim. W parku znajdują się okazy pomnikowych dębów, lip, modrzewi, platanów, jaworów i wiązów (zob. niżej) oraz kompleks stawów z przyległymi do niego terenami zabytkowymi.
Historia obiektu.
Pałac został zbudowany w połowie XIX wieku przez Feliksa Wołowskiego w miejsce zakupionego przez niego dawnego drewnianego dworu rodziny Radziejowskich. Mniej więcej w tym samym czasie posadzone zostały lipy wzdłuż drogi dojazdowej do pałacu, tworzące dziś zabytkową aleję lipową wpisaną na listę pomników przyrody.
W latach 1893–1899 właścicielką posiadłości była córka Feliksa, Jadwiga Aleksandra Jasieńska. Około 1899 roku cały majątek wraz z przyległymi terenami wsi Osuchów zakupił Michał Tyszkiewicz jako posag dla swojej córki Joanny Janiny, żony Edwarda Broëla-Platera (członka hrabiowskiego rodu Platerów, z którego wywodziła się też m.in. Emilia Plater). Po śmierci Joanny w 1928 roku, pałac stał się własnością Izabeli Platerówny i pozostał w jej rękach aż do konfiskaty w 1944 roku, kiedy to przeszedł na własność Skarbu Państwa. Mieściły się tutaj kolejno: szkoła podstawowa, urząd pocztowy i mieszkania prywatne. W 1982 roku mocno już zaniedbany zespół pałacowo-parkowy został decyzją Ministra Kultury i Sztuki oddany do odbudowy i przekazany do użytkowania Zakładowi Ubezpieczeń Społecznych. Ze względu na ograniczenia finansowe prace nad odrestaurowaniem parku i remont pałacu wraz ze zrujnowanymi budynkami stajni i kuchni potrwały 10 lat.
Dzisiejsze zastosowanie.
Mieszczący się tu dziś Centralny Ośrodek Szkoleniowy ZUS-u dysponuje 120 miejscami noclegowymi, bazą dydaktyczną oraz zapleczem gastronomicznym. Prowadzone są w nim szkolenia pracowników, narady, konferencje. Dodatkowo pracownicy Zakładu i członkowie ich rodzin mają możliwość spędzania tu weekendów i korzystania z bazy kulturalno-oświatowej i sportowo- rekreacyjnej. W miarę istniejących możliwości obiekt udostępniany jest też wycieczkom zorganizowanym, a w okresie letnim także osobom indywidualnym.
Pomniki przyrody na terenie obiektu.
Niektóre rosnące tu drzewa wpisane są na listę pomników przyrody, zaliczają się do nich między innymi:
Nagrody i wyróżnienia.
W 1995 roku zespół pałacowo-parkowy otrzymał wyróżnienie Ministra Kultury i Sztuki, a Zakładowi Ubezpieczeń Społecznych przyznano nagrodę pierwszego stopnia w konkursie "Najlepszy użytkownik obiektu zabytkowego w latach 1993-94". W roku 1998 obiekt został wyróżniony przez Ministra Kultury i Sztuki srebrnym medalem za "Ochronę zabytkowych założeń ogrodowych".

</doc>
<doc id="518170" url="https://pl.wikipedia.org/wiki?curid=518170" title="UL">
UL

Zobacz też

</doc>
<doc id="518171" url="https://pl.wikipedia.org/wiki?curid=518171" title="UL III RP">
UL III RP



</doc>
<doc id="518172" url="https://pl.wikipedia.org/wiki?curid=518172" title="Korek parowy">
Korek parowy

Korek parowy – zjawisko polegające na odparowaniu cieczy w przewodach na skutek jej podgrzania oraz rozprężenia, które prowadzi do zastąpienia cieczy gazem. W motoryzacji obserwowane jest w przewodach, którymi pompa paliwowa zasysa benzynę ze zbiornika paliwa. Opary przedostające się do układu paliwowego powodują zmniejszenie ilości podawanej benzyny i mogą prowadzić do dławienia się silnika. Jeżeli on zgaśnie, to ponowny rozruch może stać się bardzo trudny. Powstawaniu korków parowych sprzyja wysoka temperatura otoczenia, zwiększenie w paliwie dodatku eteru "tert"-butylowo-metylowego (MTBE) oraz przestarzała konstrukcja układu paliwowego. Jeżeli pompa paliwa jest napędzana z silnika, a przewody przechodzą w pobliżu jego korpusu, to paliwo jest rozgrzewane przez pracujące cylindry, a długi przewód wymaga wytworzenia większego podciśnienia. Wiele nowszych samochodów zawiera pompę elektryczną umieszczoną przy zbiorniku, co powoduje, że paliwo jest przez układ paliwowy tłoczone. Taka konstrukcja zapobiega powstawaniu bąbelków gazu w przewodach. Korek parowy występuje też czasami w układzie hamulcowym znacznie zmniejszając jego sprawność.

</doc>
<doc id="518178" url="https://pl.wikipedia.org/wiki?curid=518178" title="Julius Friedrich Heinrich Abegg">
Julius Friedrich Heinrich Abegg

Julius Friedrich Heinrich Abegg (ur. 27 marca 1796 r. w Erlangen, zm. 29 maja 1869 r. we Wrocławiu) – niemiecki prawnik, specjalizujący się w kryminalistyce; nauczyciel akademicki związany głównie z uniwersytetami w Królewcu i Wrocławiu.
Życiorys.
Urodził się w 1796 roku w Erlangen jako syn miejscowego pastora Kościoła Ewangelicko-Reformowanego Johanna Wilhema Abegga (1768–1806). W swojej rodzinnej miejscowości ukończył szkołę średnią, a następnie studiował prawo na Friedrich-Alexander-Universität. Ponadto kształcił się również na Ruprecht-Karls-Universität w Heidelbergu i Uniwersytecie w Landshut. Po ukończeniu studiów odbył roczną praktykę zawodową u Wolfganga Puchta i Anselma Feuerbacha. Następnie zdecydował się na dalsze studia na Friedrich-Wilhelms-Universität w Berlinie. Uczęszczał tam na wykłady prowadzone przez m.in.: Friedricha Augusta Bienera, Johanna Friedricha Ludwiga Göschena, Georga Wilhelma Friedricha Hegla oraz Friedricha Karla von Savigny.
Jako habilitowany privatdozent został zatrudniony w semestrze zimowym na przełomie 1820/1821 roku na Albertus-Universität w Królewcu. Był tam od 1821 roku profesorem nadzwyczajnym, a od 1824 roku profesorem zwyczajnym. W 1826 roku przeprowadził się do Wrocławia, zostając zatrudnionym na miejscowej uczelni. W latach 1837-1838 i 1853-1854 piastował urząd rektora Uniwersytetu Wrocławskiego. Za swoją działalność naukowo-dydaktyczną otrzymał w 1833 roku tytuł doktora honoris causa Uniwersytetu w Erlangen. Zmarł w 1869 roku we Wrocławiu w wieku 73 lat.
Dorobek naukowy.
Jego zainteresowania naukowe związane są przede wszystkim z prawem karnym, a także tyczą się prawa cywilnego i nauk przyrodniczych. Do jego najważniejszych prac należą:

</doc>
<doc id="518179" url="https://pl.wikipedia.org/wiki?curid=518179" title="Kościół Matki Boskiej Śnieżnej w Krakowie">
Kościół Matki Boskiej Śnieżnej w Krakowie

Kościół Matki Boskiej Śnieżnej – rzymskokatolicki kościół parafialny oraz konwentualny dominikanek, znajdujący się w Krakowie na Starym Mieście przy ul. Mikołajskiej 21. Zwany jest też "na Gródku".
Fundatorką kościoła i klasztoru Dominikanek była Anna z Branickich Lubomirska. Fundacja miała stanowić jej wotum za zwycięstwo pod Chocimiem. W latach 1627–1632 wybudowano klasztor (wykorzystując fragment średniowiecznych murów obronnych miasta), a w 1632 położono kamień węgielny pod budowę kościoła. Konsekracja świątyni odbyła się dwa lata później.
Patronką kościoła została Matka Boska zwana Śnieżną. Jej kult rozwinął się szczególnie silnie po zwycięstwie wojsk polskich pod Chocimiem w 1621. Współtwórcą tego militarnego sukcesu był syn fundatorki Stanisław Lubomirski, a portret Anny Lubomirskiej wisi do dziś nad wejściem do zakrystii. Kościół spłonął w czasie potopu szwedzkiego, zniszczenia jednak szybko naprawiono. Raz jeszcze niebezpieczeństwo zawisło nad kościołem w roku 1768 podczas walk o Kraków konfederatów barskich z wojskami rosyjskimi.
Kościół jest budowlą wczesnobarokową, jednonawową, zbudowaną na planie prostokąta. Ołtarz główny pochodzi z 1931 i widnieje w nim obraz Matki Boskiej Śnieżnej z 1 poł. XVII wieku. Według tradycji sprowadzony z Rzymu i poświęcony przez papieża Urbana VIII. Wokół ołtarza zgromadzono srebrne wota, pochodzące głównie z XIX wieku. Ołtarze boczne i ambona pochodzą z XVII wieku.
Z obrazem Matki Boskiej Śnieżnej związana jest legenda mówiąca, że w czasie pożaru w 1638 widziano Madonnę podobną do tej z obrazu, która swoim płaszczem okrywała budynki klasztorne i kościół, chroniąc je przed zniszczeniem. Podobno widziano ją raz jeszcze podczas potopu szwedzkiego także chroniącą ‘Gródek’ przed zagładą.
Do dzisiaj, od strony Plant, na klasztornym murze przy zachowanym fragmencie Bramy Rzeźniczej, dziś stanowiącej część zabudowań klasztornych, widnieje wizerunek Matki Boskiej adorowanej przez św. Katarzynę i św. Dominika, którą w Krakowie zwykło się nazywać „Madonną Szwedzką”.

</doc>
<doc id="518182" url="https://pl.wikipedia.org/wiki?curid=518182" title="Bitwa gorlicka">
Bitwa gorlicka



</doc>
<doc id="518183" url="https://pl.wikipedia.org/wiki?curid=518183" title="Ab executione">
Ab executione

Ab executione (łac. od wykonania) – dawny termin prawniczy. Oznaczał sprzeczną z prawem praktykę wykonywania domniemanego wyroku, przed jego prawomocnym ogłoszeniem.

</doc>
<doc id="518186" url="https://pl.wikipedia.org/wiki?curid=518186" title="Kola">
Kola



</doc>
<doc id="518187" url="https://pl.wikipedia.org/wiki?curid=518187" title="Półwysep Kola">
Półwysep Kola



</doc>
<doc id="518193" url="https://pl.wikipedia.org/wiki?curid=518193" title="Zapalnik">
Zapalnik

Zapalnik – urządzenie zapalające lub powodujące wybuch materiału wybuchowego. Dzięki niemu fala detonacyjna przechodzi na główny materiał wybuchowy, który sam trudno detonuje.
Zapalniki składają się zwykle z małej ilości (do 2 g) materiału wybuchowego kruszącego pobudzanego znacznie mniejszą ilością materiału wybuchowego inicjującego, np. azydku ołowiu, piorunianu rtęci itp.
Zapalniki można uruchamiać mechanicznie, elektrycznie, elektronicznie, akustycznie, optycznie oraz drogą radiową.
Rodzaje zapalników.
Zależnie od sposobu uruchamiania zapalniki dzielą się na:
Zapalniki wykorzystywane są do detonacji bomb, granatów i pocisków, inne typy zapalników detonują miny morskie i miny lądowe.
Historia zapalników.
Pierwszymi zapalnikami były lonty detonujące (ich słabsze wersje są do dziś wykorzystywane w petardach) składające się z rdzenia z materiału wybuchowego i kilku wewnętrznych i zewnętrznych warstw oplotu pokrytego masą izolacyjną.
W XIX wieku opracowano zapalniki chemiczne, wykorzystywane m.in. w minach morskich. Ich konstrukcja opierała się na szklanym naczyniu, zawierającym kwas siarkowy. Naczynie to było tak skonstruowane, by w razie potrącenia miny lub wystających z niej czujników, szkło pękało, a zawarty w naczyniu kwas spływał do akumulatora kwasowo-ołowiowego. W chwili, kiedy w akumulatorze pojawił się elektrolit (kwas), na jego zaciskach pojawiało się napięcie elektryczne, które zdolne było do podpalenia ładunku wybuchowego miny. Inne zapalniki chemiczne, również ze szklanym naczyniem z kwasem siarkowym, zawierały także cukier i – jako silny utleniacz – nadchloran potasu. Stłuczenie szkła i zmieszanie tego kwasu z cukrem i utleniaczem powodowało zapłon zdolny do podpalenia głównego ładunku wybuchowego miny.
Inne zapalniki składały się z materiału wybuchowego detonującego właściwy ładunek i prostego mechanizmu zegarowego. Zostały one wyparte przez skuteczniejsze i bardziej bezpieczne w użyciu zapalniki elektryczne detonujące ładunek wybuchowy impulsem elektrycznym.
W nowoczesnych rakietach i pociskach używane są najczęściej skomplikowane detonatory elektroniczne uwzględniające wysokość, prędkość i tor lotu pocisku lub rakiety i detonujące go w odpowiedniej odległości i miejscu od celu.

</doc>
<doc id="518194" url="https://pl.wikipedia.org/wiki?curid=518194" title="Berlin Hauptbahnhof - Lehrter Bahnhof">
Berlin Hauptbahnhof - Lehrter Bahnhof



</doc>
<doc id="518195" url="https://pl.wikipedia.org/wiki?curid=518195" title="Abhorrers">
Abhorrers

Abhorrers (ang. "to abhor" – nienawidzić, czuć wstręt) – nazwa nadana w 1679 roku stronnictwu w angielskim Parlamencie, skupiającemu rojalistów i stronników kościoła anglikańskiego, przeciwników petycjonistów. Nazwa miała sugerować, że nienawidzą z zasady opozycji i dysydentów.
Z "Abhorrers" ukształtowało się stronnictwo torysów.

</doc>
<doc id="518197" url="https://pl.wikipedia.org/wiki?curid=518197" title="Herbert Lawford">
Herbert Lawford

Herbert Fortescue Lawford (ur. 15 maja 1851 w Bayswater, zm. 20 kwietnia 1925 w Dess) – brytyjski tenisista, zwycięzca Wimbledonu.
Kariera tenisowa.
Lawford w przeciągu trwania swojej kariery sześć razy wystąpił w decydującym meczu o tytule Wimbledonu. W 1880 roku wygrał wimbledoński turniej pretendentów (All Comers), ale nie sprostał w meczu o tytuł zwycięzcy z 1879 roku Johnowi Hartleyowi. W 1884 roku ponownie wystąpił w meczu o tytuł (challenge round), tym razem przegrywając z Williamem Renshawem. Z tym samym rywalem przegrywał w dwóch kolejnych latach w challenge round, by w 1887 roku zdobyć swój jedyny tytuł mistrzowski. Wykorzystał nieobecność Williama Renshawa i w finale turnieju pretendentów pokonał jego brata, Ernesta Renshawa. Jako obrońca tytułu z kolei sam miał zapewnione prawo udziału w challenge round w 1888 roku. W meczu tym Ernest Renshaw zrewanżował się za porażkę z poprzedniej edycji.
W 1879 roku Lawford odniósł ponadto turniejowe zwycięstwo w deblu w parze z Lestocqem Erskinem, ale debliści rywalizowali wówczas na kortach Oxfordu (do 1884) i mecze te nie są uwzględniane w oficjalnych statystykach wimbledońskich.
Wprowadził nowe zagranie w repertuar tenisowy, topspinowy forhend, początkowo nazywany „uderzeniem Lawforda”. Swoim ulubionym uderzeniem operował z głębi kortu, nie atakując zazwyczaj przy siatce.
W 2006 roku jego nazwisko, jako jednego z pionierów tenisa, wpisano do Międzynarodowej Tenisowej Galerii Sławy.

</doc>
<doc id="518199" url="https://pl.wikipedia.org/wiki?curid=518199" title="ORP Piast">
ORP Piast

ORP „Piast” – polski okręt ratowniczy. Posiada numer taktyczny 281. Jest to pierwszy okręt typu "Piast".
Historia.
Okręt został zaprojektowany w Polsce i zbudowany w Stoczni Północnej w Gdańsku. Jest to okręt projektu 570/I, w kodzie NATO: typu „Piast”. Położenie stępki nastąpiło 16 września 1972 roku, został wodowany 28 kwietnia 1973 roku, wszedł do służby 26 stycznia 1974 roku. Głównym zadaniem jednostki jest zabezpieczanie działań polskich okrętów podwodnych i dalekie holowanie. Dodatkową rolą okrętu jest gaszenie pożarów na morzu, ściąganie statków z mielizn, prowadzenie prac podwodnych, poszukiwanie i podnoszenie wraków. Jednym z elementów wyposażenia okrętów jest dzwon nurkowy dla 3 nurków, opuszczany za pomocą ramy na lewej burcie (nie jest to jednak dzwon ratowniczy i nie jest podczepiany do okrętu podwodnego). Podstawową metodą ratowania okrętów podwodnych jest podawanie za pomocą rur sprężonego powietrza.
Służba.
ORP „Piast” wraz drugim bliźniakiem ORP „Lech” wchodził początkowo w skład 41. dywizjonu okrętów ratowniczych, od 1991 roku w skład 45. dywizjonu Pomocniczych Jednostek Pływających 3. Flotylli Okrętów w Gdyni, a od 1998(?) roku w skład dywizjonu Pomocniczych Jednostek Pływających Komendy Portu Wojennego Gdynia. Wkrótce po wejściu do służby, między 21 lutego a 18 marca 1974 roku holował do Polski w trudnych sztormowych warunkach uszkodzoną jednostkę rybacką spod Labradoru. Ratował też statki, które utraciły stateczność po oblodzeniu podczas „zimy stulecia” w 1979 roku. W dniach 4–26 maja 1983 roku okręt wziął udział w wielkich ćwiczeniach sił Marynarki Wojennej o kryptonimie Reda-83. ORP „Piast” wraz z ORP „Wodnik” na przełomie 1990 i 1991 roku był częścią polskiego kontyngentu operującego na wodach Zatoki Perskiej w czasie I wojny w Zatoce Perskiej z Irakiem w 1991 roku.
W czerwcu 1993 roku „Piast” jako pierwszy polski okręt wziął udział w międzynarodowych manewrach Baltops na Bałtyku. Dowódcą był wówczas kmdr ppor. Józef Kaczmarski. Po raz drugi „Piast” wziął udział w ćwiczeniach w 1998 roku.
Modernizacja.
Od 1997 do stycznia 1998 roku ORP „Piast” przeszedł generalny remont połączony z modernizacją do projektu 570M. Po remoncie, zewnętrznie odróżniają go od „Lecha” nowo zastosowane cztery duże kotwice na ramach na dziobie i rufie, w celu dokładnego pozycjonowania jednostki oraz krótszy pokład do współpracy ze śmigłowcem (śmigłowiec nie może na nim lądować, jedynie pozostawać w zawisie). Zastosowano nowsze urządzenia sterowe, ze sterami strumieniowymi na dziobie i rufie. Zastosowano na pokładzie dziobowym dźwig o udźwigu 10 ton w miejscu 7-tonowego bomu ładunkowego. Zdemontowano jednak wciągarkę, nie instalując nowej. Stare łodzie pokładowe zastąpiono przez dwie nowe hybrydowe typu SŁR-7500 i ŁR-6. Zmodernizowano dzwon nurkowy. Okręt otrzymał ponadto pojazd do prac podwodnych Achilles francuskiej firmy Comex. Na okręcie zainstalowano system hydrolokacyjny do poszukiwań pod wodą Homar-R (został on zainstalowany jeszcze w latach 90., lecz wówczas jego sondy były ręcznie wystawiane za burtę). Zainstalowano też pomieszczenie dla 10 rozbitków podjętych z wody oraz unowocześniono szpital okrętowy. Znacznie unowocześniono środki nawigacji i łączności.
W kwiet­niu 2017 roku Inspektorat Uzbrojenia poinformował o wyborze oferty kon­sor­cjum Stoczni Remontowej Nauta oraz Stoczni Marynarki Wojennej na remont okrętu o wartości 63,3 mln złotych.
Ciekawostka.
Trzeci okręt z serii "Piast" zamówiła marynarka NRD, pływał pod nazwą , w 1991 roku sprzedano go marynarce Urugwaju i do dzisiaj pływa pod nazwą „Vanguardia”.
Dane techniczne.
Wyposażenie ratownicze (stan na 1995 r.)

</doc>
<doc id="518203" url="https://pl.wikipedia.org/wiki?curid=518203" title="Jadwiga Wajsówna">
Jadwiga Wajsówna

Jadwiga Wajsówna, po mężu Grętkiewiczowa, a następnie Marcinkiewiczowa (ur. 30 stycznia 1912 w Pabianicach, zm. 1 lutego 1990 tamże) – polska lekkoatletka, medalistka olimpijska.
Życiorys.
Urodziła się 30 stycznia 1912 w Pabianicach jako córka Artura i Pauliny Janowskiej. Jej rodzina wywodziła się z Westfalii. Treningi w Sokole Pabianice rozpoczęła w wieku 8 lat. W wieku kilkunastu lat zapisała się do sekcji młodych Stronnictwa Narodowego. W 1934 odniosła zwycięstwa w zawodach lekkoatletycznych w Brukseli i Londynie. W tym samym roku po raz pierwszy otrzymała wielką honorową nagrodę Sportową. Trzykrotnie reprezentowała Polskę w tej konkurencji na igrzyskach olimpijskich, zawsze zajmując miejsce w ścisłej czołówce. W Los Angeles 1932 zdobyła brązowy medal wynikiem 38,74 m. Na następnych igrzyskach w Berlinie 1936 została srebrną medalistką z wynikiem 46,22 m – tym rezultatem poprawiła własny rekord Polski, który został pobity dopiero 20 lat później. Po igrzyskach po raz drugi została uhonorowana wielką honorową nagrodę Sportową. Uzyskała także kwalifikację olimpijską w gimnastyce jednak z powodu kolizji terminów zawodów z rzutem dyskiem nie wystąpiła w tej konkurencji . 7 stycznia 1938 w Pabianicach wyszła za mąż za automobilistę Franciszka Grętkiewicza. W styczniu 1939 wyprowadziła się do Łodzi. W maju tego samego roku złożyła ślubowanie przed igrzyskami olimpijskimi w Helsinkach. 
Podczas wojny wyjechała z Warszawy. Utrzymywała kontakty z Marią Kwaśniewską i Eugeniuszem Lokajskim. W 1943 roku została aresztowana przez Gestapo i podczas przesłuchań straciła zęby. Podczas powstania warszawskiego kopała rowy i budowała umocnienia. Po kapitulacji przedostała się do Bochni gdzie pracowała w piekarni. Pod koniec wojny zamieszkała w Łodzi a następnie wróciła do Pabianic. Po zakończeniu wojny powróciła do uprawiania sportu. Została zawodniczką Dziewiarskiego Klubu Sportowego. W sierpniu 1946 w Oslo została brązową medalistką Mistrzostw Europy w Oslo (1946). Na tych samych zawodach zajęła 4. miejsce w pchnięciu kulą (11,50). Podczas przygotowań do Igrzysk olimpijskich w Londynie 1948 zajęła 4. miejsce (39,3 m). W 1949 została trenerką w Łódzkim Klubie Sportowym. Jednocześnie reprezentowała jego barwy do 1958 roku. Po zakończeniu kariery zawodniczej pracowała w Pabianicach w Towarzystwie Przyjaciół Dzieci i Kole Dzieci Specjalnej Troski oraz Polskim Komitecie Olimpijskim .
Zwyciężyła w rzucie dyskiem podczas IV Światowych Igrzysk Kobiet w 1934 w Londynie (43,795). 
Zdobyła wiele tytułów mistrzyni Polski:
Sześć razy była wicemistrzynią Polski:
Jako pierwsza kobieta na świecie rzuciła dyskiem ponad 40 m. Ośmiokrotnie biła rekord świata w latach 1932–1934. Dziesięciokrotnie była rekordzistką Polski w rzucie dyskiem oraz trzy razy w pchnięciu kulą.
Rekordy życiowe:
Kilkakrotnie była klasyfikowana w pierwszej dziesiątce Plebiscytu Przeglądu Sportowego na najlepszych sportowców Polski: 3. miejsce w 1932, 2. miejsce w 1933 i 1934, 4. miejsce w 1936 i 3. miejsce 1948. Laureatka Wielkiej Honorowej Nagrody Sportowej (1934 i 1936). W 1936 otrzymała Honorowe obywatelstwo Pabianic . Na jej cześć została nazwana jedna z ulic w Pabianicach na osiedlu Bugaj.

</doc>
<doc id="518207" url="https://pl.wikipedia.org/wiki?curid=518207" title="Agema">
Agema

Agema (stgr. ἄγημα ágēma) – w starożytnej Grecji doborowy oddział wojska. 
W Sparcie (jako hoplici w liczbie 300) oddziały te pełniły rolę straży przybocznej króla.
W wojsku macedońskim stanowili osobistą gwardię królewską, liczącą od 150 do 1000 ludzi, w większości złożoną z jeźdźców. Według W. Tarna mieli powstać przez wydzielenie najliczniejszego (300 konnych) spośród 8 szwadronów ("ila") hetajrów N.G.L. Hammond przedstawia natomiast pogląd, że przez Aleksandra Wielkiego zostali wyodrębnieni z korpusu hypaspistów.
Jednostki takie istniały również w późniejszych armiach hellenistycznych (przede wszystkim Lagidów i Seleukidów). Strzegąca bezpieczeństwa władcy na polu bitwy agema w wojskach ptolemejskich była zarówno konna, jak i piesza; wiadomo, że podczas czwartej wojny syryjskiej pierwsza liczyła 700 jeźdźców, druga – nawet do 3 tysięcy żołnierzy. 

</doc>
<doc id="518208" url="https://pl.wikipedia.org/wiki?curid=518208" title="Obrona francuska">
Obrona francuska

Obrona francuska – popularny debiut półotwarty, oznaczony kodami ECO od C00 do C19, charakteryzujący się posunięciami 
Jego podstawowa idea polega na zabezpieczeniu słabego pola f7 i przygotowaniu posunięcia d7-d5, przy jednoczesnym zapewnieniu rozwoju skrzydłu królewskiemu. Białe praktycznie nie są w stanie skutecznie zapobiec temu planowi, dlatego ich strategia polega na wykorzystaniu trudności z rozwinięciem hetmańskiego gońca czarnych ("francuski goniec") oraz zacieśnieniu pozycji czarnych ruchem e4-e5 i rozwinięciu aktywnych działań na skrzydle królewskim (włącznie z klasyczną ofiarą gońca).
Ze swej strony czarne mają jasną kontrgrę c7-c5 a przy e4-e5 białych, także f7-f6, a ich szanse są większe na skrzydle hetmańskim.
Posunięcie 1...e6 znał już Lucena, swoją nazwę obrona francuska zyskała po korespondencyjnym meczu Paryż–Londyn w latach 1834–1836, w którym szachiści francuscy odnieśli zwycięstwo, zaskakując przeciwników nowym posunięciem. Obronę francuską w meczach o mistrzostwo świata stosowali m.in.: Siegbert Tarrasch, Max Euwe, Michaił Botwinnik, Tigran Petrosjan, kilku porażek w walce przeciw niej doznał Garri Kasparow, obecnie wchodzi ona do repertuaru otwarć wielu silnych arcymistrzów i jest trzecim pod względem częstości ruchem stosowanym w odpowiedzi na 1.e4 (po 1 ..c5 i 1 ..e5).

</doc>
<doc id="518210" url="https://pl.wikipedia.org/wiki?curid=518210" title="Pomnik Tadeusza Kościuszki na Wawelu">
Pomnik Tadeusza Kościuszki na Wawelu

Pomnik Tadeusza Kościuszki – pomnik konny w Krakowie na Wawelu poświęcony bohaterowi narodowemu Tadeuszowi Kościuszce.
Jest wspólnym dziełem lwowskiego rzeźbiarza Leonarda Marconiego i Antoniego Popiela. Projekt pomnika (1/4 wielkości) wykonał Leonard Marconi. Po jego śmierci model w naturalnej wielkości przygotowali Antoni Popiel z Giovanim Giovanettim. Odlew z brązu w 1900 roku wykonała firma Władysław Dedrzeński i Spółka z Podgórza. Pomnik powstał z inicjatywy Towarzystwa im. Tadeusza Kościuszki. Miał stanąć na Rynku w Krakowie (od strony ulicy Szewskiej). Z powodu braku zgody co do miejsca ustawienia, był przechowywany w magazynie w Podgórzu, a następnie kilka lat przestał na dziedzińcu budynku straży pożarnej przy obecnej ulicy Westerplatte. Ostatecznie w 1921 ustawiono go na Wawelu, na bastionie króla Władysława IV Wazy.
W czasie II wojny światowej, 17 lutego 1940, pomnik został zniszczony przez Niemców. W 1960, jako jedyny pomnik w Polsce został zrekonstruowany przez stronę niemiecką i jako dar mieszkańców Drezna dla Krakowa powrócił na swoje dawne miejsce. Przypomina o tym pamiątkowa tablica umieszczona na ceglanym murze bastionu:
W roku 1978 kopia pomnika została podarowana Polonii w Detroit.

</doc>
<doc id="518212" url="https://pl.wikipedia.org/wiki?curid=518212" title="Agesipolis I">
Agesipolis I

Agesipolis I (zm. 380 p.n.e.) – syn Pauzaniasza, króla Sparty, panował od 394 p.n.e. wspólnie z Agesilaosem II. 
Prowadził wojny z Argolidą i Tebami, w roku 384 p.n.e. zmusił do poddania się Mantineję. Zmarł w 380 p.n.e. w czasie wojny z Olintem. 

</doc>
<doc id="518213" url="https://pl.wikipedia.org/wiki?curid=518213" title="Agezandros">
Agezandros



</doc>
<doc id="518216" url="https://pl.wikipedia.org/wiki?curid=518216" title="Agezander">
Agezander



</doc>
<doc id="518224" url="https://pl.wikipedia.org/wiki?curid=518224" title="John S. Wilder">
John S. Wilder

John Shelton Wilder (ur. 3 czerwca 1921, zm. 1 stycznia 2010) – amerykański polityk ze stanu Tennessee, który piastował urząd tamtejszego wicegubernatora (ang. "Lieutenant Governor") w latach 1971-2007. Wilder był członkiem Partii Demokratycznej. Był najdłużej urzędującym na jednym stanowisku wysokim urzędnikiem państwowym na jakimkolwiek szczeblu w USA i, najprawdopodobniej, na świecie (za sprawą urzędu wicegubernatora, gdyż istnieją politycy, chociażby w Kongresie, którzy urzędują dłużej, vide: Robert Byrd, Ted Kennedy, Ted Stevens, John Dingell). Wicegubernator był członkiem Kościoła Metodystów.

</doc>
<doc id="518227" url="https://pl.wikipedia.org/wiki?curid=518227" title="Agnoeci">
Agnoeci

Agnoeci (agnoici, zwani byli także ignorantami) – grupa wyznaniowa uznająca, że Bóg nie jest wszystkowiedzący i także musi się uczyć.
Nazwa wywodzi się z greckiego słowa "agnoia", co znaczy "niewiedza".
Tymi określeniami nazywano różne sekty. Pierwszą była jednak grupa uczniów Teofroniusza z Kapadocji (IV w.). Głosił on, że Bóg nie jest wszystkowiedzący i także musi się uczyć. Jego wiedza o przyszłości kończyła się tam, gdzie zaczynała się wolna wola człowieka. Znaczyło to, że Bóg jako nieskończenie mądry może przewidzieć co się stanie, jednak nie zna tego jako rzeczy dokonanej. Było to ewidentnym zaprzeczeniem nieskończonej wszechwiedzy Boga.
Agnoetami nazywano również odłam eutychian, którego założycielem był w VI w., diakon Temistiusz z Aleksandrii. Twierdzili oni, że Jezus Chrystus nie miał pełnej wiedzy na temat tego co się miało wydarzyć, a co najważniejsze nie znał daty Sądu Ostatecznego. Co prawda dopuszczali możliwość, że znał ją jako Bóg, jednak będąc człowiekiem nie miał prawa jej znać. Z podobnymi poglądami obnosili się również nieliczni pustelnicy żyjący w okolicach Jerozolimy w Palestynie.
Swoje twierdzenia agnoeci opierali głównie na dwóch fragmentach z Pisma Świętego. Pierwszy z nich głosił: "Lecz o dniu owym lub godzinie nikt nie wie, ani aniołowie w niebie, ani Syn, tylko Ojciec" (Mk 13, 32). Na nim opierali się także wyznawcy socynianizmu, którzy zaprzeczali boskości Chrystusa. Drugi fragment pochodził z Ewangelii św. Łukasza (2, 52): ""Jezus zaś czynił postępy w mądrości, w latach i w łasce u Boga i ludzi"." Agnoeci uważali więc, że mądrość Jezusa była nabyta.
Wszystkim tym argumentom stanowczo sprzeciwiali się Ojcowie Kościoła, którzy twierdzili, że są one owocem dosłownej (literalnej) interpretacji cytowanych wersów, gdzie litera zabija ducha.

</doc>
<doc id="518228" url="https://pl.wikipedia.org/wiki?curid=518228" title="Agonicelici">
Agonicelici

Agonicelici, agoniklici – sekta chrześcijańska z początku VIII wieku. Agonicelici nie chcieli modlić się na klęczkach, gdyż uważali to za uleganie przesądom. Głosili, że modlić się należy na stojąco. Ich poglądy potępił Synod Jerozolimski w 726 roku.

</doc>
<doc id="518229" url="https://pl.wikipedia.org/wiki?curid=518229" title="Dassault Mirage III">
Dassault Mirage III

Dassault Mirage III – ponaddźwiękowy samolot myśliwski produkcji francuskiej zbudowany w układzie skrzydła delta, bez usterzenia poziomego. Wersję szturmową opartą na Mirage’u III nazwano Mirage 5.
Historia.
Projektowanie nowego samolotu myśliwskiego, mającego rozwijać wysoką prędkość lotu, rozpoczęto w zakładach Marcel Dassault w 1951 roku. Wybrana została konfiguracja ze skrzydłem w układzie delty, gdyż pozwalała na skompensowanie mniejszego ciągu silników odrzutowych francuskiej produkcji w porównaniu z zagranicznymi. 27 lutego 1952 roku uzyskano zamówienie rządowe na skonstruowanie samolotu. Zgodnie z nowymi wymaganiami z 1953 roku miał to być możliwie lekki myśliwiec przechwytujący. W związku z tym Dassault przeprojektował pierwotny projekt samolotu, który miał ważyć 9 ton, na czterotonowy. W efekcie powstał myśliwiec MD 550 Mystere-Delta, który był rozwinięciem samolotów rodziny Mystère ze skrzydłem delta. Prototyp Mystere-Delta został oblatany 25 czerwca 1955 roku, a w 1956 roku został przemianowany na Mirage I. Z uwagi na opóźniony rozwój silnika, był napędzany dwoma brytyjskimi silnikami Armstrong Siddeley Viper o ciągu po 980 kG i miał ponadto pomocniczy silnik rakietowy SEPR 66 do osiągania maksymalnie prędkości Ma 1,6. Przeznaczeniem samolotu było przechwytywanie bombowców strategicznych na dużej wysokości dzięki przyspieszaczowi rakietowemu i ich niszczenie pojedynczym przenoszonym pociskiem powietrze-powietrze. 29 maja 1956 roku prototyp przekroczył prędkość dźwięku w locie nurkowym, lecz zastosowane silniki odrzutowe były za słabe do utrzymania takiej prędkości w locie poziomym, natomiast przyspieszacz rakietowy miał czas pracy tylko 20 sekund i nie był praktycznym rozwiązaniem. 
Ponieważ Mirage I był zbyt mały, żeby pomieścić mocniejsze silniki, radar i więcej uzbrojenia, Dassault zaproponował w marcu 1956 stworzenie dwóch cięższych myśliwców w układzie delty: jednosilnikowego Mirage III i dwusilnikowego Mirage IV (który ostatecznie przekształcono w bombowiec). 3 września 1956 roku lotnictwo francuskie wydało nowe wymagania na myśliwiec przechwytujący operujący w każdych warunkach atmosferycznych, a 15 listopada poinformowało o zaakceptowaniu projektu Mirage III. Już 17 listopada 1956 roku oblatano pierwszy prototyp Mirage III-001. Jego masa wynosiła około 7 ton, a napęd stanowił francuski silnik SNECMA Atar 101G, lecz zachowano także przyspieszacz rakietowy SEPR 66. W drugim locie przekroczył on prędkość dźwięku w locie poziomym, lecz prędkość maksymalna Ma 1,9 mogła być osiągana jednak tylko z przyspieszaczem rakietowym. Zimą 1957/58 roku poprawiono własności aerodynamiczne płatowca, dodając przede wszystkim ruchome stożki regulujące przepływ w chwytach powietrza. Ulepszony samolot oblatano 17 kwietnia 1958 roku. Jednocześnie prowadzono przygotowania do produkcji i pierwszy samolot przedseryjny Mirage IIIA01 wzleciał już 12 maja tego roku, a 24 października jako pierwszy samolot zachodnioeuropejski przekroczył dwukrotna prędkość dźwięku bez silników rakietowych. Napędzany był przez silnik SNECMA Atar 09B o ciągu 6001 kG z dopalaniem. 
Wariant Mirage IIIA był jednak niedojrzałą konstrukcją i pozostał przedprodukcyjny, zbudowany w liczbie 10 sztuk. Jeszcze 25 lutego 1958 roku francuskie lotnictwo Armeé de l’Air zamówiło dwumiejscowy wariant szkolno-bojowy Mirage IIIB, bez radaru, oblatany 20 października 1959 roku. Dojrzałym wariantem myśliwca, z docelowym systemem uzbrojenia z pociskiem Matra R530 i radarem Cyrano, stał się Mirage IIIC, oblatany 9 października 1960 roku. Zmieniono jednak przeznaczenie samolotu, z myśliwca przechwytującego na wielozadaniowy, eliminując w trakcie rozwoju przyspieszacz rakietowy i dodając stałe uzbrojenie w postaci dwóch działek 30 mm DEFA 552 ze 125 nabojami. 6 kwietnia 1960 roku lotnictwo francuskie zamówiło rozwój wersji myśliwsko-szturmowej Mirage IIIE i rozpoznawczej Mirage IIIR, które oblatano odpowiednio 5 kwietnia i 31 października 1961 roku. Na eksport produkowano ponadto wersję dwumiejscową Mirage IIID i uproszczoną uderzeniową Mirage 5.
Dla lotnictwa francuskiego zbudowano, oprócz prototypów, 417 samolotów Mirage III, w tym 10 IIIA, 59 IIIB, 95 IIIC, 183 IIIE i 70 IIIR. Samolot odniósł natomiast duży sukces eksportowy – łącznie zbudowano ich 1422, łącznie z produkcją licencyjną. 
Użycie.
Pierwszym nabywcą eksportowym stały się Siły Powietrzne Izraela, które zaczęły ich używać w 1962 roku, pod nazwą Shahak. Przystosowano je tam również do przenoszenia dwóch własnych pocisków naprowadzanych na podczerwień Shafrir, od 1969 Shafrir 2. Podczas starć granicznych w latach 1964-67 Mirage zestrzeliły bez strat osiem arabskich MiG-21, z czego potwierdzono sześć (wszystkie z działek, gdyż pociski kierowane okazały się mało celne). Podczas wojny sześciodniowej w czerwcu 1967 roku Mirage zestrzeliły według analiz izraelskich 15 MiG-21 przy stracie pięciu własnych w walkach z MiG-21 (ogółem stracono dziewięć).
Różne wersje samolotu brały udział następnie w wojnie indyjsko-pakistańskiej w 1971 roku, wojnie Jom Kipur w 1973 roku i w wojnie falklandzkiej w 1982 roku. Samolot produkowano na licencjach w Szwajcarii, Belgii i Australii. Głównym rynkiem zbytu dla produkcji eksportowej były kraje Afryki i Ameryki Południowej, był użytkowany w dwudziestu jeden krajach. Produkcję zakończono w 1982 roku, gdy zastąpił go Dassault Mirage 2000, ale starsze modele były modernizowane.
Sukcesy samolotu podczas wojny sześciodniowej zaowocowały uruchomieniem przez Izrael produkcji własnych wersji samolotu budowanych przez Israel Aerospace Industries: Nesher (Mirage 5) i Kfir, także RPA stworzyła w wyniku głębokiej przebudowy posiadanych Mirage III wersje Atlas Cheetah. Zarówno Kfiry i Cheetah są nadal wykorzystywane w Ameryce Południowej.
Ostatnimi użytkownikami samolotów Mirage III są Pakistan z około 70 sztukami. Argentyna w sierpniu 2015 miała na wyposażeniu 6 myśliwców Mirage IIIEA, 4 Mirage 5PA i 4 Dagger, wszystkie wycofane do końca 2015 roku. Mirage 5 eksploatowane są w niewielkiej liczbie przez Egipt.
Użytkownicy Dassault Mirage III/5/50.
Zbudowano 1422 samoloty serii Mirage III i Mirage 5, w tym: 468 dla Armée de l’air, 671 na eksport oraz 266 na licencji w Australii, Belgii i Szwajcarii, nie uwzględniając produkowanych przez Izrael pod nazwą IAI Nesher Mirage 5.

</doc>
<doc id="518230" url="https://pl.wikipedia.org/wiki?curid=518230" title="Zbrodnia wojenna">
Zbrodnia wojenna

Zbrodnie wojenne – ciężkie naruszenia prawa i zwyczajów wojennych, zwłaszcza popełniane w ramach ogólnego planu politycznego i mające charakter powszechny. Wraz z rozwojem prawa międzynarodowego, powstawały kolejne dokumenty precyzujące kwestię zbrodni wojennych. Statut Rzymski podpisany przez wszystkie kraje członkowskie ONZ w 1998 roku w Artykule 8 ustanawia podstawę działania specjalnego organu sądowniczego do spraw zbrodni – Międzynarodowego Trybunału Karnego (MTK, ).
Historia.
Od starożytności zbrodnie wojenne określano jako „barbarzyństwo wojenne”. Ograniczało je tylko prawo zwyczajowe, którego nie miał kto egzekwować. Pierwszymi pisanymi normami prawa międzynarodowego były:
Ww. konwencje nie ustanowiły konsekwencji karnych za popełnione zbrodnie, tylko nakładały na sygnatariuszy obowiązek regulacji tych kwestii w ustawodawstwie swojego kraju.
Pojęcie i geneza terminu „zbrodnia wojenna” zostały wprowadzone po raz pierwszy do prawa i praktyki międzynarodowej podczas i na zakończenie I wojny światowej, znajdując normatywny wyraz w artykule 228 traktatu wersalskiego z 1919, który przewidywał karalność czynów naruszających prawa i zwyczaje wojenne, a także bulwersujące międzynarodową moralność i powagę traktatów (artykuł 227).
W roku 1919 Komitet dla Spraw Odpowiedzialności (ścigał zbrodnie I wojny światowej) ustalił katalog 32 zbrodni wojennych. W roku 1925 rozbudowano zawarty w Konwencjach haskich z 1899 i 1907 o regulaminie wojny lądowej zakaz używania broni chemicznej i biologicznej w protokole genewskim.
Podczas II wojny światowej sprecyzowano zasady odpowiedzialności. Dokonała tego Komisja Narodów Zjednoczonych do Spraw Zbrodni Wojennych. Zatwierdzono je 8 sierpnia 1945 roku w Londynie, gdzie porozumiały się cztery mocarstwa koalicji antyhitlerowskiej. Te same kraje uchwaliły Statut Międzynarodowego Trybunału Wojskowego w Norymberdze. Zbrodnie wojenne omówiono w art. 6 (b): "pogwałcenie praw i zwyczajów wojennych. Takie pogwałcenie będzie obejmowało, ale nie będzie ograniczone do morderstw, złego obchodzenia się lub deportacji na roboty przymusowe albo w innym celu ludności cywilnej na okupowanym obszarze lub z tego obszaru, do mordowania lub złego obchodzenia się z jeńcami wojennymi lub osobami na morzu; do zabijania zakładników; do rabunku własności publicznej lub prywatnej; do bezmyślnego burzenia osiedli, miast lub wsi albo do spustoszeń nie usprawiedliwionych koniecznością wojenną". W listopadzie 1946 roku Zgromadzenie Ogólne ONZ zaleciło wprowadzenie artykułu 6 Statutu do kodeksów krajowych. Polska ratyfikowała je rok później.
Konwencja o niestosowaniu przedawnienia wobec zbrodni wojennych i zbrodni przeciw ludzkości zalicza do zbrodni wojennych określone w Statucie z 1945 oraz „ciężkie naruszenia” konwencji genewskich z dnia 12 sierpnia 1949 roku o ochronie ofiar wojny: "umyślne zabójstwo, torturowanie lub nieludzkie traktowanie, włączając w to doświadczenia biologiczne, umyślne powodowanie wielkich cierpień albo ciężkie zamachy na nietykalność fizyczną lub zdrowie, bezprawne deportacje lub przeniesienia, bezprawne pozbawianie wolności, zmuszanie osoby podlegającej ochronie do służby w siłach zbrojnych Mocarstwa nieprzyjacielskiego, pozbawianie jej prawa do tego, aby była sądzona w sposób słuszny i bezstronny zgodnie z postanowieniami niniejszej Konwencji, branie zakładników, niszczenie i przywłaszczanie majątku nie usprawiedliwione koniecznościami wojskowymi i wykonywane na wielką skalę w sposób niedozwolony i samowolny".
Listę tę powtarza Statut Międzynarodowego Trybunału Karnego w artykule 8, poszerzając ją m.in. o stosowanie trucizn, broni powodującej nadmierne cierpienie czy wcielanie dzieci do służby wojskowej.

</doc>
<doc id="518231" url="https://pl.wikipedia.org/wiki?curid=518231" title="Mirage III">
Mirage III



</doc>
<doc id="518233" url="https://pl.wikipedia.org/wiki?curid=518233" title="Aimoin">
Aimoin

Aimoin z Fleury (950-1008) – kronikarz francuski, który urodził się w Villefranche-de-Lonchat i w młodości wstąpił do klasztoru Fleury (obecnie Saint-Benoît-sur-Loire), gdzie spędził większość życia. Jego nauczycielem był św. Abbon, któremu Aimoin był bardzo oddany. 
Jest uważany za autora dzieła "Historia Francorum" ("Libri V de Gestis Francorum"), jednak tylko jego autorstwo trzech pierwszych ksiąg jest niezaprzeczalne. Jest także autorem żywota swojego nauczyciela, stanowiącej istotne źródło informacji historycznych o panowaniu Roberta II, zwłaszcza o jego relacjach z papiestwem.

</doc>
<doc id="518237" url="https://pl.wikipedia.org/wiki?curid=518237" title="Akolutos">
Akolutos

Akolutos, akolita (gr. "ἀκόλουθος" „akólouthos” – „towarzyszący, idący za kimś”) - dowódca straży przybocznej i niewolników pałacowych na dworze cesarzy bizantyjskich, w XI wieku przywódca najemnej gwardii wareskiej.

</doc>
<doc id="518240" url="https://pl.wikipedia.org/wiki?curid=518240" title="Pokój na Ziemi">
Pokój na Ziemi

Pokój na Ziemi – powieść science fiction Stanisława Lema ukończona w 1984, wydana po raz pierwszy w 1987 przez Wydawnictwo Literackie. Kontynuacja przygód Ijona Tichego znanego z cyklu "Dzienniki gwiazdowe".
Fabuła.
Nieodległa przyszłość. Wyścig zbrojeń staje się coraz bardziej uciążliwy dla wszystkich jego uczestników: coraz doskonalsze rodzaje broni stają się coraz droższe; jednocześnie coraz więcej osób odmawia brania udziału w wojnach. Skutkuje to podpisaniem nowej konwencji genewskiej: państwa-sygnatariusze zobowiązują się do przeniesienia całości zbrojeń na Księżyc. Każde państwo dysponuje własnym sektorem, w którym umieszcza systemy wojskowe własnej produkcji, zdolne do samodzielnego rozwoju i replikacji. Użycie broni ze swojego sektora lub sprawdzenie stanu uzbrojenia możliwe jest dopiero po powiadomieniu czuwającej nad całym przedsięwzięciem Lunar Agency, co uniemożliwia atak z zaskoczenia. Światowy pokój staje się faktem.
Niedługo potem na Ziemi pojawiają się wątpliwości co do zasadności takiego rozwiązania. Pojawiają się plotki (rozsiewane głównie przez zubożałych producentów broni) o rzekomym buncie systemów księżycowych, który miałby skończyć się inwazją. Lunar Agency decyduje się przeprowadzić rekonesans, który kończy się jednak fiaskiem: wysłane na zwiad maszyny nie wracają. Pozostaje tylko jedno rozwiązanie: wysłanie na Księżyc człowieka. Wybór LA pada na Ijona Tichego.
Tichy poznaje szczegóły księżycowych zbrojeń, rezultaty misji maszyn zwiadowczych oraz nową technologię zdalniczą, która pozwoli mu na rekonesans. Za jego plecami toczy się gra wywiadów, kontrwywiadów, rządów i osób prywatnych, o której stopniowo dowiaduje się coraz więcej.
Tichy odkrywa, że na Księżycu doszło do potężnych zniszczeń, a także powstania pyłu o nieznanym mu przeznaczeniu. Nie dowiedziawszy się niczego pewnego, wraca na Ziemię, ale tuż przed powrotem zostaje trafiony promieniem lasera, co powoduje kalozotomię (przecięcie spoidła wielkiego) i w konsekwencji rozdwojenie osobowości na Ijona (narratora powieści, korzystającego z lewej półkuli mózgu) i Iję (korzystającą z prawej półkuli i odpowiadających jej kończyn). W związku z tym Tichy nie może sporządzić kompletnego raportu ze swojej misji, ponieważ część wspomnień jest przechowywana w prawej półkuli, z którą Ijon nie jest w stanie się porozumieć.
Z pomocą swojego przyjaciela, profesora Tarantogi, Tichy zamieszkuje w sanatorium dla milionerów, gdzie, otoczony stałą opieką, snuje wspomnienia i usiłuje (najpierw z pomocą języka głuchoniemych, potem – alfabetu Morse’a) porozumieć się z Iją. Ostatecznie udaje mu się to.
Wkrótce potem Tichego zaczynają odwiedzać przedstawiciele różnych stronnictw księżycowych (będących bądź to za utrzymaniem "status quo", bądź za wyjawieniem prawdy), namawiając go do wyboru dalszej drogi postępowania. Dowiaduje się także, że pył, na który natrafił na Księżycu, jest ubocznym rezultatem nekroewolucji (ewolucji maszyn wojennych, obecnych na satelicie Ziemi). Przejął rolę ziemskich bakterii i zaczął zwalczać wszelkie rodzaje broni. Tichy nieświadomie zabrał ze sobą cząsteczki pyłu (które zaczęto określać jako selenocyty) na Ziemię.
Kilka dni później Tichy poznaje skutki działania selenocytów:
Wirusy (nazwane szyderczo "Virus Lunaris Pacemfaciens") spowodowały zniszczenie wszystkich programów komputerowych.
Linki zewnętrzne.
O książce na oficjalnej stronie autora

</doc>
<doc id="518242" url="https://pl.wikipedia.org/wiki?curid=518242" title="Manfred Eigen">
Manfred Eigen

Manfred Eigen (ur. 9 maja 1927 w Bochum, zm. 6 lutego 2019) – niemiecki biofizyk, były dyrektor Instytutu Maxa Plancka Chemii Biofizycznej w Getyndze.
W 1967 roku, razem z Ronaldem Norrishem i George’em Porterem, otrzymał Nagrodę Nobla z chemii za badania nad ultraszybkimi reakcjami chemicznymi wywoływanymi zaburzeniem stanu równowagi przy pomocy krótkiego impulsu energii.
Eigen jest twórcą teorii chemicznych hipercykli oraz jej zastosowania do wyjaśnienia samoorganizacji systemów prebiotycznych (praca z Peterem Schusterem w 1979 roku). Jest również twórcą pojęcia pseudogatunku () mającego zastosowanie w opisie wysoce zmiennych wirusów (np. HIV) oraz bakterii.
Jego nazwiskiem („kation Eigena”) jest nazywany jon hydroniowy i jego silnie hydratowana forma .

</doc>
<doc id="518248" url="https://pl.wikipedia.org/wiki?curid=518248" title="Henryk Budziński">
Henryk Budziński

Henryk Budziński (ur. 29 listopada 1904 w Bobryku k. Stanisławowa, zm. 18 marca 1983 w Gdańsku) – polski wioślarz, medalista olimpijski. Mierzył 170 cm i ważył nieco ponad 60 kg. Tak niski wzrost i waga wyczynowego wioślarza była w czasach przed wprowadzeniem wagi lekkiej zjawiskiem niespotykanym (w sporcie tym wzrost i zasięg ramion dają ogromną przewagę, a i waga jest bardzo istotna).
Życiorys.
Urodził się w Bobryku k. Stanisławowa, był synem Edwarda i Stanisławy z Kamińskich. Podczas rewolucji październikowej ewakuował się w okolice Kujbyszewa. Ukończył tam szkołę techniczną. W styczniu 1923 powrócił do Polski, osiadł w Poznaniu, gdzie pracował jako technik budowlany. W 1926 r. rozpoczął uprawianie żeglarstwa. Przez całą karierę zawodniczą reprezentował barwy KW 04 Poznań. Startował w kilku konkurencjach wioślarskich, ale największe sukcesy odniósł w dwójkach bez sternika, w osadzie z Janem Krenzem-Mikołajczakiem. Zostali wicemistrzami Europy w Bydgoszczy w 1929, a rok później stanęli na najwyższym podium po zdobyciu mistrzostwa w Liège. Zdobyli brązowy medal podczas igrzysk olimpijskich w Los Angeles 1932.
Budziński zdobył też srebrny medal Mistrzostw Europy w Paryżu w 1931 w czwórce bez sternika (partnerzy: Jan Krenz-Mikołajczak, Zdzisław Kasprzak, Kazimierz Nowakowski). Podczas Mistrzostw Europy w Budapeszcie w 1933 polska czwórka bez sternika z Budzińskim odpadła w repesażach.
Budziński był osiem razy mistrzem Polski:
Laureat Wielkiej Honorowej Nagrody Sportowej (1930). W latach 1935–1939 był trenerem AZS Poznań. Po zakończeniu kariery w 1933 pracował jako trener.
W czasie wojny obronnej dostał się do niewoli radzieckiej, grudniu został przekazany do niewoli niemieckiej. Zbiegł z niej i ukrywał się w Warszawie pod nazwiskiem Józef Kobyliński. Wziął udział w powstaniu warszawskim. Po wojnie mieszkał w Gdańsku, gdzie pracował w przedsiębiorstwie budowlanym. Zmarł 18 marca 1983 w Gdańsku i został pochowany na Cmentarzu Srebrzysko w Gdańsku-Wrzeszczu (rejon IV, taras I, grób 35).

</doc>
<doc id="518249" url="https://pl.wikipedia.org/wiki?curid=518249" title="José Pekerman">
José Pekerman



</doc>
<doc id="518251" url="https://pl.wikipedia.org/wiki?curid=518251" title="Anafilotoksyna">
Anafilotoksyna



</doc>
<doc id="518253" url="https://pl.wikipedia.org/wiki?curid=518253" title="Ashley Tesoro">
Ashley Tesoro

Ashley Tesoro; znana także pod panieńskim nazwiskiem jako Ashley Lyn Cafagna (ur. 15 lutego 1983 roku w Iowa City, w stanie Iowa) – amerykańska aktorka telewizyjna i filmowa, modelka, piosenkarka.
Życiorys.
Miała dziewięć lat, gdy otrzymała tytuł Małej Miss Kalifornii. W wieku jedenastu roku występowała na scenie oraz na małym ekranie w serialu "Dolina lalek" ("Valley of the Dolls", 1994). Podjęła pracę modelki, reklamując dżinsy firmy Tommy'ego Hilfigera. Pojawiła się na okładkach wielu popularnych magazynów. Przełomem na srebrnym ekranie była rola Kimberly Fairchild w operze mydlanej CBS "Moda na sukces" ("The Bold and the Beautiful", 1998–2001). Od 2012 roku prowadzi internetową serię "Life Is For Living".
Życie prywatne.
30 września 2001 roku w wieku 18 lat roku, 3 miesiące po zaręczynach poślubiła producenta filmowego Anthony'ego J. Tesoro (ur. 1977), który wystąpił w serialu "Słoneczny patrol" ("Baywatch", 1991). Mają trójkę dzieci: Gabriellę Lyn (ur. 18 listopada 2013), Anthony'ego Johna (ur. 24 grudnia 2015) i Valentinę Ashley (ur. 14 lutego 2019).

</doc>
<doc id="518255" url="https://pl.wikipedia.org/wiki?curid=518255" title="Mitogen">
Mitogen

Mitogen – związek chemiczny lub inny czynnik indukujący mitozę komórek, w tym zwłaszcza komórek układu odpornościowego. Nazwą równie często funkcjonującą jest aktywator poliklonalny.
Każdy antygen pobudza do proliferacji na ogół bardzo mały odsetek (mniej niż 1%) spośród danej populacji limfocytów. Mitogeny znacznie ten odsetek zwiększają.
Pod wpływem działania mitogenów zachodzi transformacja blastyczna limfocytu, w której spoczynkowy limfocyt znajdujący się w fazie G0 podziałowego cyklu komórkowego wchodzi w fazę G1, zwiększa swoją objętość stając się limfoblastem, z bogatą w organelle cytoplazmą i ze zwiększoną zawartością RNA, aby w fazie S podwoić ilość swojego materiału genetycznego, a następnie móc ulec podziałowi.
Istnieją odmienne poliklonalne mitogeny dla limfocytów T oraz B. Przyjąć można, że największa ich populacja (mitogenów) należy do lektyn. Determinują one zlepianie się komórek, co często prowadzi do ich pobudzenia.
Mitogeny stymulujące limfocyty T to między innymi: Konkanawalina A (Con A); Fitohemaglutynina (PHA); Mitogen szkarłatki (PWM); Przeciwciała anty-CD3;
Mitogeny stymulujące limfocyty B to między innymi: Mitogen szkarłatki (PWM); Lipopolisacharyd (LPS); Przeciwciała anty-Ig; Białko gronkowcowe A;
Wynikiem pojawienia się np. w krwiobiegu LPS, jest uwolnienie znacznej ilości cytokin, co skutkuje inicjacją sepsy.
Często właściwości czynników mitogennych posiadają cytokiny, dlatego że cytokineza jest związana z podziałem jądra. Nie zawsze jednak podział jądra, mitoza, doprowadza do podziału komórki powstają wtedy wielojądrowe komórki inaczej zwane komórczakami.

</doc>
<doc id="518256" url="https://pl.wikipedia.org/wiki?curid=518256" title="Rada Administracyjna">
Rada Administracyjna

Rada Administracyjna – organ władzy wykonawczej Królestwa Polskiego istniejący w latach 1815–1867. Pierwotnie był to organ składowy Rady Stanu.
Czasy konstytucyjne.
W myśl postanowień konstytucji z roku 1815 w skład Rady Administracyjnej wchodzili ministrowie pięciu Komisji Rządowych (Wyznań Religijnych i Oświecenia Publicznego, Sprawiedliwości, Spraw Wewnętrznych i Policji, Przychodów i Skarbu, Wojny) i osoby specjalnie powołane przez króla. Prezydował jej namiestnik. Rada była ciałem doradczym dla namiestnika, wykonywała postanowienia królewskie, rozstrzygała sprawy przekraczające kompetencje jednego ministra oraz przygotowywała projekty dla Ogólnego Zgromadzenia Rady Stanu.
W roku 1826, po śmierci namiestnika gen. Józefa Zajączka, Rada Administracyjna decyzją króla przejęła jego kompetencje i stała się rodzajem rządu z najwyższą władzą wykonawczą i administracyjną. Odtąd przewodniczył jej prezes (był nim minister stanu senator Walenty Sobolewski), a postanowienia namiestnika zostały zastąpione postanowieniami Rady Administracyjnej.
Powstanie listopadowe.
W czasie powstania listopadowego Rada Administracyjna podjęła decyzje nieuznane przez króla, m.in. uznała się za "nieustającą", działającą w imieniu króla, dokooptowała członków Sejmu i Towarzystwa Patriotycznego i przekształciła się w organ władzy powstańczej.
Pod presją opozycji sejmowej Rada usunęła ze swojego składu ludzi skompromitowanych współpracą z królem i dokooptowała działaczy politycznych cieszących się zaufaniem ludności (członków Klubu Patriotycznego).
1 grudnia 1830 roku powołano Wydział Wykonawczy Rady Administracyjnej, w którego skład weszło kilku członków rady Administracyjnej i kilku przedstawicieli Sejmu. Do jego kompetencji należało rozpatrywanie wszystkich spraw nie cierpiących zwłoki, wszystkie inne sprawy kierowane były do pełnego składu Rady Administracyjnej.
Dwa dni później Rada Administracyjna formalnie przestała istnieć, przekazując władzę pięcioosobowemu Rządowi Tymczasowemu pod prezesurą ks. Adama Jerzego Czartoryskiego.
Po powstaniu listopadowym.
Po stłumieniu powstania listopadowego ukaz Mikołaja I z 16 listopada 1831 roku wprowadził Rząd Tymczasowy, który przejął kompetencje Rady.
W roku 1832 Rada Administracyjna została reaktywowana w myśl przepisów Statutu Organicznego i oddzielona od Rady Stanu. W jej skład wchodzili odtąd trzej dyrektorzy główni (zlikwidowano Komisje Rządowe Wojny oraz Wyznań Religijnych i Oświecenia Publicznego). W 1841 roku przejęła część kompetencji zniesionej Rady Stanu, były to przygotowanie sprawozdań o stanie kraju i przygotowywanie projektów ustaw i budżetu Królestwa.
Lata 60. XIX wieku.
Kolejne zmiany miały miejsce za czasów reform Aleksandra Wielopolskiego, kiedy to w 1861 roku odebrano jej kompetencje nabyte w 1841 roku oraz ustalono, że na jej czele będzie stał naczelnik Rządu Cywilnego. Do składu trzech dyrektorów głównych dołączył czwarty, który stał na czele reaktywowanej Komisji Rządowej Wyznań Religijnych i Oświecenia Publicznego.
Po stłumieniu powstania styczniowego na czele Rady Administracyjnej stanął namiestnik, łączący władzę wojskową i cywilną. Ponadto Rosjanie wprowadzili w 1864 roku Komitet Urządzający w Królestwie Polskim, który miał się zając reorganizacją administracji Królestwa. Kolejno likwidowano Komisje Rządzące, a 15 czerwca 1867 roku Rada Administracyjna została zniesiona ukazem w ramach działań unifikacyjnych.

</doc>
<doc id="518267" url="https://pl.wikipedia.org/wiki?curid=518267" title="Kerry Emanuel">
Kerry Emanuel

Kerry Emanuel (ur. 21 kwietnia 1955) – amerykański meteorolog pracujący nad problemami intensyfikacji cyklonów tropikalnych, konwekcją atmosferyczną, i meteorologią dynamiczną. Jest profesorem w Massachusetts Institute of Technology w Bostonie. 
Życiorys.
W 2005 roku opublikował artykuł na temat związku pomiędzy globalnym ociepleniem a intensywnością huraganów, który ukazał się w czasopiśmie Nature zaraz po destrukcyjnym huraganie Katrina. Artykuł ten wywołał długotrwałą dyskusję - m.in. w Kongresie USA, profesor William Gray zeznawał przeciw tej hipotezie.
W 2007 roku otrzymał najwyższe odznaczenie Amerykańskiego Towarzystwa Meteorologicznego (The Carl Gustaf Rossby Research Medal) "za podstawowe przyczynki do zrozumienia wiedzy o wilgotnej konwekcji, która doprowadziła do lepszego zrozumienia cyklonów tropikalnych, układów pogodowych średnich szerokości i dynamiki klimatu".
W 2007 otrzymał nagrodę "The Louis J. Battan Author’s Award" za książkę "Divine Wind: The History and Science of Hurricanes, an exceptional treatise that provides a balanced view of the scientific, historical, and social aspects of hurricanes".

</doc>
<doc id="518268" url="https://pl.wikipedia.org/wiki?curid=518268" title="Kasza gryczana">
Kasza gryczana

Kasza gryczana – kasza wytwarzana z obłuskanych nasion gryki zwyczajnej. Ze zmielonej kaszy gryczanej całej (białej lub prażonej) otrzymuje się mąkę gryczaną.
Rodzaje kasz gryczanych.
W Polsce, zależnie od sposobu obróbki wyróżnia się:
Czas przechowywania kaszy gryczanej od chwili wyprodukowania wynosi dziesięć miesięcy.
Wytwarzanie.
Przetworzenie gryki na kaszę składa się z następujących etapów:
Wartości odżywcze.
Kasza gryczana jest cenionym źródłem składników odżywczych. Według danych USDA z 2015 roku, 100 gramów (surowej) prażonej kaszy gryczanej dostarcza 346 kcal i zawiera 11,7 grama białka, 2,7 grama tłuszczów, 75 gramów wszystkich węglowodanów, a w nich 10,3 grama błonnika. Nie zawiera glutenu.
Medycyna.
Ze względu na delikatny smak i właściwości zdrowotne, jeszcze w początku XX wieku łamaną i niepaloną kaszę gryczaną często podawano dzieciom i chorym. Współcześnie kasza krakowska zalecana jest w dietach wrzodowej, łatwostrawnej, łatwostrawnej bogatobiałkowej, beztłuszczowej (niskotłuszczowej z ograniczeniem błonnika), wątrobowej (łatwostrawnej z ograniczeniem tłuszczu) – przy czym kasza gryczana cała jest w nich zabroniona. Ze względu na brak glutenu, kasze gryczane są zalecane w diecie bezglutenowej.
Sztuka kulinarna.
Zasady gotowania.
Kasza gryczana po ugotowaniu zwiększa swoją masę i objętość w następujący sposób:
Kaszy krakowskiej nie płucze się, ponieważ kasze drobne mocno nasiąkają wodą. Innym powodem jest uniknięcie usunięcia składników rozdrobnionych cząstek ziarna.
Aby przyrządzić kaszę krakowską (lub inną drobną kaszę) na sypko, przed jej ugotowaniem stosuje się tzw. zacieranie jajem.
Z gęstej rozklejonej kaszy krakowskiej, podobnie jak z kaszy manny, przyrządza się kostkę do zup. Aby ugotować kaszę krakowską na kostkę, według polskich podręczników do gastronomii, na 1–1,2 kg kaszy potrzeba 4 litry wody. Kaszę zalewa wrzącą wodą z dodatkiem masła lub margaryny (ok. 1 g masła na 10 g kaszy) soli (do smaku) i powoli gotuje. Gorącą kaszę rozsmarowuje się na grubość ok. 1 cm. Po ostudzeniu kasza uzyskuje konsystencję zestaloną i można ją z łatwością pokroić nożem.
Kasza gryczana w kuchni polskiej.
Tradycja wiąże wprowadzenie gryki na ziemiach polskich z najazdami tatarskimi – stąd nazwa „tatarka”. W rzeczywistości gryka na tych terenach pojawiła się później, rozpowszechniając się dopiero na początku XV wieku.
Stosowanie w dawnej Polsce zamiennie nazw „tatarka” i „hreczka” wynikało z nierozróżniania podobnych do siebie, osobnych gatunków gryki. Obecnie polską kaszę gryczaną produkuje się tylko z gryki zwyczajnej (hreczki). Gryka tatarka traktowana jest natomiast jako chwast. Od nazwy „tatarka” pochodzi stosowane w dawnej Polsce określenie kasza tatarczana. Kaszę gryczaną nazywano również grucą. Na Śląsku występują jeszcze inne określenia: poganka, pohanka, czyli kasza pogańska, pogańskie krupy.
Kasza krakowska, wbrew swojej nazwie była wytwarzana przeważnie w Radomsku. Być może nazwę swoją zawdzięcza temu, że jadali ją Jagiellonowie a może dzięki postaci Kazimierza III Wielkiego. Kazimierz III Wielki (1310–1370) był miłośnikiem kaszy gryczanej – to na jego dworze powstał przepis na „kaszę gryczaną po królewsku”, czyli kaszę gryczaną (zwłaszcza krakowską) gotowaną po uprzednim zatarciu jajem. Kasza krakowska była też ulubioną kaszą Anny Jagiellonki (1523–1596) ("czytaj niżej o deserze „kasza królewska Anny Jagiellonki”").
Tradycyjne polskie potrawy bożonarodzeniowe.
Wśród tradycyjnych polskich, postnych potraw wigilijnych, znajduje się wiele przyrządzanych z kasz, w tym właśnie z kaszy gryczanej, są to np.:
Lista polskich produktów tradycyjnych.
Kasza gryczana lub potrawy z kaszą gryczaną na „Liście produktów tradycyjnych Ministerstwa Rolnictwa i Rozwoju Wsi” (wybór):
Kasza gryczana w kuchni białoruskiej, litewskiej, rosyjskiej i ukraińskiej.
Kasza gryczana jest ważnym elementem kuchni białoruskiej, litewskiej, rosyjskiej i ukraińskiej. 

</doc>
<doc id="518270" url="https://pl.wikipedia.org/wiki?curid=518270" title="Aneurysma verum">
Aneurysma verum



</doc>
<doc id="518273" url="https://pl.wikipedia.org/wiki?curid=518273" title="Thrombangiitis obliterans">
Thrombangiitis obliterans



</doc>
<doc id="518274" url="https://pl.wikipedia.org/wiki?curid=518274" title="V dynastia">
V dynastia

V dynastia – dynastia władców starożytnego Egiptu z okresu Starego Państwa

</doc>
<doc id="518278" url="https://pl.wikipedia.org/wiki?curid=518278" title="Najwyższa Izba Obrachunkowa">
Najwyższa Izba Obrachunkowa

Najwyższa Izba Obrachunkowa (do 1821 Izba Obrachunkowa) – organ kontroli finansowej powołany do życia w 1815 roku na podstawie przepisów konstytucji Królestwa Polskiego. Najwyższa Izba Obrachunkowa była kontynuacją Głównej Izby Obrachunkowej działającej w Księstwie Warszawskim w latach 1808–1815.
NIO podlegała bezpośrednio królowi, a nadzór nad nią sprawował namiestnik. Miała za zadanie kontrolować stan finansów publicznych i rachunki instytucji rozporządzających funduszami publicznymi; wydawała także opinie.
W jej skład wchodzili: prezes, czterech radców, pisarz i asesorowie. Działała w zespołach przynajmniej trzyosobowych. Prezes NIO wchodził w skład Zgromadzenia Ogólnego Rady Stanu jako nadzwyczajny radca stanu. Jego tytuł został przemianowany po powstaniu listopadowym na kontrolera generalnego.
Najwyższa Izba Obrachunkowa zakończyła swoje działanie wraz z istnieniem Rady Administracyjnej w roku 1867.

</doc>
<doc id="518281" url="https://pl.wikipedia.org/wiki?curid=518281" title="Młodzieżowe Drużynowe Mistrzostwa Polski na Żużlu 2006">
Młodzieżowe Drużynowe Mistrzostwa Polski na Żużlu 2006

Młodzieżowe Drużynowe Mistrzostwa Polski 2006 na żużlu – coroczne rozgrywki mające wyłonić najlepszą drużynę (do lat 21) w Polsce. Od tego roku w drużynach mogą startować obcokrajowcy. Drużyny składają się z czterech zawodników plus jednego rezerwowego. Klub, który nie ma pełnego składu może zaprosić zawodnika z innego klubu (tzw „gość”) którego punkty nie liczą się do zdobyczy drużyny, jednak odbiera punkty innym zespołom.
Do rozgrywek zgłosiło się 16 drużyn, podzielonych na cztery grupy po 4 zespoły. Poszczególne zawody w grupie odbywają się według tabeli biegowej (tylko biegi 1-16). Za poszczególne miejsca w zawodach, drużyny otrzymują duże punkty: 3,2,1,0 (w przypadku remisu punkty dzieli się po równo). Tabelę grup eliminacyjnych tworzy się według zdobyczy dużych punktów (w przypadku remisu według małych; jeżeli i tu jest remis odbywa się bieg barażowe po zawodach 4 kolejki). Do finału awansują zwycięzcy grup, a gospodarzem rundy, będzie najlepszy zespół w eliminacjach.
Eliminacje.
Grupa I.
Terminarz
Tabela
Grupa II.
Terminarz
18 maja
Tabela
Grupa III.
Terminarz
Tabela
Grupa IV.
Terminarz
I. Marma Polskie Folie Rzeszów 38
II. Unia Tarnów ŻSSA 31
III. TŻ Sipma Lublin 10
IV. KSŻ Krosno 6
Tabela
Finał.
Rzeszów - 21 września 2006 (16:00)

</doc>
<doc id="518283" url="https://pl.wikipedia.org/wiki?curid=518283" title="Trychinoza">
Trychinoza



</doc>
<doc id="518284" url="https://pl.wikipedia.org/wiki?curid=518284" title="Trichinelloza">
Trichinelloza



</doc>
<doc id="518285" url="https://pl.wikipedia.org/wiki?curid=518285" title="Will.i.am">
Will.i.am

will.i.am, właściwie William James Adams (ur. 15 marca 1975 w Los Angeles) – amerykański raper, producent i multiinstrumentalista. Jest współzałożycielem i członkiem zespołu The Black Eyed Peas.
Biografia i początki kariery.
Adams urodził się w północno-wschodniej dzielnicy Los Angeles, Boyle Heights. Ma dwóch rodzonych braci i siostrę, oraz czworo adoptowanego rodzeństwa. Nigdy nie poznał swojego ojca.
Adams chodził do Liceum Palisades Charter High School wraz z DJ-em, piosenkarzem oraz producentem muzycznym Stefanem Gordy (RedFoo) z grupy LMFAO. W wieku 14 lat poznał swojego przyjaciela Alana Pineda-Lindo (apl.de.ap), z którym w 1991 roku założył grupę break-dance Tribial Nation pod pseudonimem Will 1X. Rok później projekt ten przerodził się w zespół Atban Klann. Po podpisaniu kontraktu płytowego w 1993 w wytwórni Eazy-E Ruthless Records wraz z Mookie Mook, DJ Motiv8 i Dante Santiago rozpoczęli pracę nad pierwszym albumem Grass Roots i ukończyli ją pod koniec 1994. Album ten nie został jednak nigdy wydany ze względu na śmierć założyciela wytwórni. Zespół rozpadł się w 1995 roku.
Kariera muzyczna.
Black Eyed Peas.
W tym samym roku po rozpadzie pierwotnego składu Atban Klann Adams zmienił swój pseudonim na will.i.am i wraz z apl.de.ap i Taboo założył zespół Black Eyed Pods, którego nazwę przekształcono później na Black Eyed Peas. W latach 1997–1998 trwała praca nad pierwszą płytą zespołu Behind the Front. Album odniósł umiarkowany sukces. Do 2012 sprzedał się w nakładzie 1 200 000 kopii. Dwa lata później wydali album Bridging the Gap, któremu nie udało się powtórzyć sukcesu poprzednika. W 2001 do zespołu dołączyła Fergie. Od tego czasu kwartet ten wydał jeszcze 4 albumy. Ich sprzedaż wynosi łącznie około 42 000 000, zdobywając wiele certyfikatów, m.in. potrójną platynę za album The E.N.D.
Kariera solowa 2001–2008.
W 2001 wydał pierwszy album "Lost Change" na potrzeby stacji telewizyjnej BBC. Dwa lata później światło dzienne ujrzał projekt "Must B 21". Piosenkę „Go” wykorzystano w soundtracku do gry komputerowej NBA Live 2005. Oba albumy nie uzyskały wielkiego rozgłosu. Sytuacja uległa pewnej zmianie po wydaniu trzeciego albumu "Songs About Girls" w roku 2007. Mimo że album nie uzyskał sukcesu komercyjnego (w Polsce pokryła się złotem), to dzięki przychylnym opiniom krytyków single „Heartbreaker”, „I Got It from My Mama” i „One More Chance” odniosły duży sukces w rozgłośniach radiowych i telewizji.
#willpower i kontrowersje.
23 kwietnia 2013 roku wydał 4. album studyjny "#willpower" po dwóch latach od ukazania się pierwszego singla „T.H.E”. Piosenka ostatecznie nie znalazła się na albumie. Wydano jeszcze 4 single – „This Is Love”, „Scream &amp; Shout”, „#thatPower” i „Fall Down”. Album uzyskał status platynowego we Francji i Wielkiej Brytanii
Krótko po wydaniu pojawiło się wiele kontrowersji dotyczących piosenek „Let’s Go” i „Bang Bang” jakoby zawierały sample kompozycji „Rebound” Arty'ego i Mata Zo oraz „Epic” w wykonaniu Sandro Silvy &amp; Quintino, bez udzielenia zgody ich twórców. Album został odebrany chłodno przez krytyków i zebrał krytyczne recenzje, głównie za nadużycie efektu auto-tune. Magazyn Rolling Stone ocenił album na 3/5 gwiazdek, Stephen Unwin z Daily Express powiedział: „Nie masz nic ciekawego do zaprezentowania? Zaproś inne gwiazdki pop’u do kolaboracji”. Do lipca 2013 album sprzedał się na całym świecie w nakładzie 230 000 sztuk.
Kariera producenta.
Współpracował lub współpracuje m.in. z takimi artystami jak: Shakira, Mary J. Blige, 2NE1, Eazy-E, Nas, John Legend, Planet Asia, Sting, De La Soul, Wyclef Jean, Macy Gray, Justin Timberlake, Q-Tip, Mos Def, The Pussycat Dolls, Carlos Santana, Jennifer Lopez, Ricky Martin, Rihanna, Earth, Wind &amp; Fire, The Rolling Stones, Erykah Badu, Stevie Wonder, India.Arie, Sérgio Mendes, Shaggy, Michael Jackson, Usher, Common, Talib Kweli, Busta Rhymes, Nicole Scherzinger, Nicki Minaj, Fergie, Cheryl Cole, Britney Spears, Eva Simons, Justin Bieber.
Jako producent wydał albumy takim artystom jak: Justin Bieber, Britney Spears, U2, Rihanna, Usher, Justin Timberlake, Earth, Wind &amp; Fire, Nicki Minaj, Cheryl Cole, 2NE1, SMAP, The Game, Nas, Bone Thugs-n-Harmony, Daddy Yankee, Wolfgang Gartner i Juanes.
Inne projekty.
Adams jest założycielem fundacji charytatywnej I.Am.Angel, pomagającej biednym dzieciom z Ghetta, I.Am.Home, regulującej zadłużenia kredytowe rodzin zagrożonych utratą nieruchomości, oraz I.Am.First, specjalizującej się w dokształcaniu amerykańskich uczniów w dziedzinach robotyki.
W 2011 został dyrektorem kreatywnym firmy Intel. W maju 2022 Mercedes-AMG przedstawił unikatowy projekt zbudowanego w jednym egzemplarzu modelu will.i.AMG będącego rezultatem współpracy z amerykańskim artystą.
Od 1. do 10. sezonu był jurorem w brytyjskiej edycji The Voice.

</doc>
<doc id="518287" url="https://pl.wikipedia.org/wiki?curid=518287" title="Zespół pałacowy w Osuchowie">
Zespół pałacowy w Osuchowie



</doc>
<doc id="518288" url="https://pl.wikipedia.org/wiki?curid=518288" title="Toxoplasmosis">
Toxoplasmosis



</doc>
<doc id="518289" url="https://pl.wikipedia.org/wiki?curid=518289" title="Pałac w Osuchowie">
Pałac w Osuchowie



</doc>
<doc id="518297" url="https://pl.wikipedia.org/wiki?curid=518297" title="Karlsruher Institut für Technologie">
Karlsruher Institut für Technologie

Karlsruher Institut für Technologie (KIT) – najstarsza, założona w 1825, niemiecka uczelnia o charakterze technicznym i najstarsza spośród uczelni w Karlsruhe.
Instytut powstał w 2009 z połączenia "Universität Karlsruhe" (wcześniej "Technische Hochschule Fridericiana") i Forschungszentrum Karlsruhe.
Uczelnia posiada jedenaście wydziałów: matematyki, fizyki, chemii i biologii, nauk humanistycznych i społecznych, architektury, budownictwa i ochrony środowiska, maszynoznawstwa, inżynierii i technologii chemicznej, elektrotechniki i telekomunikacji, informatyki oraz ekonomii.
Historia.
Uczelnia została założona przez wielkiego księcia Ludwika I 7 października 1825 jako "Polytechnikum" na wzór École polytechnique w Paryżu. W 1865 Fryderyk I podwyższył rangę uczelni nadając nazwę Technische Hochschule (Wyższa Szkoła Techniczna). W 1902 r. honorując założyciela nadano uczelni kolejny element nazwy "Fridericiana", TH Fridericiana. W polskim piśmiennictwie uczelnia w tym okresie jest zwykle określana jako Politechnika w Karlsruhe. W 1888 Heinrich Hertz udowodnił w swojej pracowni (obecnie mieszczącej salę wykładową im. Hertza) istnienie fal elektromagnetycznych. W 1900 uczelnia otrzymała prawo nadawania tytułów doktorskich, a w 1904 przyjęto na studia pierwszą w Niemczech pełnoprawną studentkę.
W 1967 "Technische Hochschule Fridericiana" została mocą ustawy przekształcona w Uniwersytet Karlsruhe, jednak na prośbę senatu uczelni zachowano równolegle starą nazwę. Jednocześnie utworzono wydziały ekonomii i nauk humanistycznych. W lipcu 2005 dodano do nazwy określenie "Forschungsuniversität" – uniwersytet badawczy.
Budynki uczelni.
Uczelnia zajmuje rozległy kampus na terenach położonych na wschód od zamku, na północ od Kaiserstraße oraz na południe od Hardtwaldu. Pierwszym gmachem uczelni był obecny rektorat, zbudowany przez Heinricha Hübscha. W jego bocznym, później dodanym skrzydle mieści się dawna pracownia Hertza. W końcu XIX wieku powstały dalsze gmachy, w tym wydziały architektury, fizyki i chemii. Uczelnia przejęła także dawny arsenał, obecnie najstarszy jej budynek. W latach 20 XX wieku powstał stadion z trybuną krytą samonośnym dachem wspornikowym, pierwszym tej wielkości na świecie. Wszystkie wymienione obiekty znajdują się w rejestrze zabytków, podobnie jak stary wieżowiec biblioteki, wzniesiony w latach 60 XX wieku.

</doc>
<doc id="518298" url="https://pl.wikipedia.org/wiki?curid=518298" title="Onkogenność">
Onkogenność

Onkogenność – zdolność do wywoływania nowotworów na drodze onkogenezy. Onkogenne mogą być wirusy (zwane wirusami onkogennymi np. EBV), geny, które nazywane są wówczas onkogenami. Substancje i inne czynniki natury nieożywionej mają również zdolność wywoływania nowotworów, mówi się jednak w ich wypadku raczej o działaniu karcynogennym, gdyż ich działanie rozwija się w procesie karcynogenezy.

</doc>
<doc id="518301" url="https://pl.wikipedia.org/wiki?curid=518301" title="Uniwersytet Karlsruhe">
Uniwersytet Karlsruhe



</doc>
<doc id="518302" url="https://pl.wikipedia.org/wiki?curid=518302" title="Politechnika w Karlsruhe">
Politechnika w Karlsruhe



</doc>
<doc id="518306" url="https://pl.wikipedia.org/wiki?curid=518306" title="Amadyna zebrowata">
Amadyna zebrowata



</doc>
<doc id="518319" url="https://pl.wikipedia.org/wiki?curid=518319" title="Miriam Aleksandrowicz">
Miriam Aleksandrowicz

Miriam Aleksandrowicz-Krasko (ur. 1 września 1957 w Warszawie) – polska aktorka głosowa oraz reżyser dubbingu, sporadycznie aktorka teatralna i telewizyjna.
Biografia.
Absolwentka VI Liceum Ogólnokształcącego im. Tadeusza Reytana w Warszawie (1976). Córka Zofii Dybowskiej-Aleksandrowicz, matka aktora Jana Aleksandrowicza-Krasko. W latach 2019–2020 była w związku małżeńskim z aktorem teatralnym i dubbingowym Jackiem Czyżem, który zmarł 24 lipca 2020.

</doc>
<doc id="518324" url="https://pl.wikipedia.org/wiki?curid=518324" title="Kaplica Karola Scheiblera">
Kaplica Karola Scheiblera



</doc>
<doc id="518326" url="https://pl.wikipedia.org/wiki?curid=518326" title="Uniwersytet Karlsruhe (TH)">
Uniwersytet Karlsruhe (TH)



</doc>
<doc id="518329" url="https://pl.wikipedia.org/wiki?curid=518329" title="Pinokio (serial animowany 1972)">
Pinokio (serial animowany 1972)

 – japoński serial rysunkowy w konwencji anime, Na Podstawie Powieści Carlo Collodi'ego.
Fabuła.
Żyjący w samotności stary snycerz Gepetto tworzy z konaru prastarego dębu drewnianego pajacyka imieniem Pinokio. Wróżka stająca na straży prastarego dębu ożywia Pinokia. Pinokio wciąż jest drewnianą marionetką, jednak spotykając na swej drodze wiele przykrości marzy o byciu człowiekiem. Jednak musi udowodnić, jest wart prawdziwego człowieczeństwa. Wskazówki jak stać się istotą u szlachetnym sercu dają mu Wróżka oraz duch Świerszcza, który zmarł w pracowni Gepetta.
Wersja polska.
Wersja polska: Master Film
Reżyseria:
Dialogi:
Dźwięk:
Montaż:
Kierownik produkcji i konsultacja muzyczna: Dariusz Falana
Wystąpili:
i inni
Lektor: Maciej Gudowski
Teksty piosenek: Adam Kodman 
Opracowanie muzyczne: Eugeniusz Majchrzak 
Wersja VHS, VCD.
Serial został wydany na VHS i VCD.
"Pinokio. Bajkowe królestwo"
"Pinokio. Największe przygody" ("Ten pajacyk ożył", "Nie chcę być pajacem")

</doc>
<doc id="518336" url="https://pl.wikipedia.org/wiki?curid=518336" title="Klewań">
Klewań

Klewań (ukr. Клевань) – osiedle typu miejskiego na Ukrainie (Wołyń), w obwodzie rówieńskim. Położona na wzgórzu nad Stubłą.
Prywatne miasto szlacheckie położone było w XVI wieku w województwie wołyńskim.
Historia.
W XVI w. w miejscowości funkcjonował klasztor prawosławny. Klasztor ten został najprawdopodobniej utworzony w 1490 r. W 1630 r. zabudowania monasterskie przekazane zostały katolickiemu zakonowi jezuitów. W 1571 r. wzmiankowana jest także niezależna od monasteru parafialna cerkiew prawosławna w Klewaniu. Po włączeniu Wołynia do Rosji w II rozbiorze Polski (1793) przepływająca przez Klewań Stubła wyznaczała granicę z Rosją.
W II Rzeczypospolitej Klewań należał do powiatu rówieńskiego województwa wołyńskiego. Przed II wojną światową obok stacji kolejowej znajdowało się największe na Wołyniu letnisko, goszczące latem kilkuset gości. Klewań liczył wówczas (1921 r.) ponad 3 tys. mieszkańców, z czego 46% narodowości żydowskiej. 
4 lipca 1941, dzień po wkroczeniu Wehrmachtu, miejscowi Ukraińcy oraz przybyli Niemcy urządzili pogrom, którego ofiarą padło 400 lub 700 Żydów; spalono synagogę. 11 kwietnia 1942 r. Niemcy rozstrzelali w Klewaniu dalszych 30 Żydów oraz 18 (według innej wersji – kilku) Polaków. Zdaniem W. i E. Siemaszków stało się to wskutek prowokacji Ukraińców, którzy wywiesili antyniemieckie plakaty w języku polskim. 15 maja 1942 r. wszyscy żydowscy mieszkańcy miasteczka (ok. 1500 osób) zostali rozstrzelani; egzekucji dokonywało Sicherheitsdienst z Równego przy współpracy niemieckiej żandarmerii i ukraińskiej policji.
W czasie rzezi wołyńskiej do Klewania ściągali z okolicy polscy uchodźcy. Od kwietnia 1943 w miejscowości stacjonowała kompania 202. batalionu policyjnego złożonego z Polaków. Ponadto Niemcy utworzyli nieskoszarowany ("Eizeldienst") oddział miejscowej polskiej policji. Oba oddziały broniły Polaków i ewakuowały uchodźców do Łucka, zwalczały UPA i pacyfikowały ukraińskie wioski. Dwukrotnie doszło także do walki polskich policjantów z miejscową policją ukraińską. W sierpniu 1943 r. oddziały UPA zaatakowały Klewań, Polakom z odsieczą przybył oddział węgierski; liczba ofiar tego napadu nie jest znana. W miasteczku istniała także polska samoobrona pod przywództwem ks. Piotra Sąsiadka; dzięki niej Polacy przetrwali do nadejścia Armii Czerwonej w 1944 roku.
W 1989 liczyło 9235 mieszkańców.
Od 1991 Klewań znajduje się na terenie obwodu rówieńskiego niepodległej Ukrainy.

</doc>
<doc id="518339" url="https://pl.wikipedia.org/wiki?curid=518339" title="Rozchodnik biały">
Rozchodnik biały

Rozchodnik biały ("Sedum album" L.) – gatunek rośliny należący do rodziny gruboszowatych. Naturalnym obszarem jego występowania jest północna Afryka, południowa, środkowa i zachodnia Europa oraz zachodnia Azja. W Europie występuje w stanie dzikim i zdziczałym. W Polsce został introdukowany przez ogrodników w drugiej połowie XIX w. Obecnie występuje niezbyt licznie w Sudetach i Karpatach oraz na pogórzu, gdzie rozprzestrzenił się jako uciekinier z upraw. Status gatunku we florze Polski: kenofit. Nie stanowi zagrożenia dla gatunków rodzimej flory. Jest pospolicie uprawiany jako roślina ozdobna.
Biologia i ekologia.
Bylina, chamefit. Kwitnie od czerwca do sierpnia. Jest sukulentem. Rośnie na podłożu suchym, nasłonecznionym o dużej przepuszczalności wody, dlatego ze względu na niedobory wody przystosował się do trudnych warunków, gromadząc zapasy wody w liściach i łodygach. Roślina mało wymagająca, rosnąca na każdej glebie i w każdym miejscu chętnie z zawartością wapnia – roślina wapieniolubna. Lubi miejsca nasłonecznione o dużej przepuszczalności wody. W stanie dzikim rozmnaża się przez kłącza oraz wysiew nasion. 

</doc>
<doc id="518340" url="https://pl.wikipedia.org/wiki?curid=518340" title="Marynarz (funkcja)">
Marynarz (funkcja)

Marynarz - podstawowa (nieoficerska) funkcja w dziale pokładowym na statku handlowym. W marynarce handlowej wyróżnia się trzy stanowiska marynarskie:
W związku na zmianę przepisów dotyczących świadectw na wniosek zainteresowanego podlegają wymianie:
Funkcja marynarza i starszego marynarza jest zaliczana do stanowisk pomocniczych niezbędnych dla zapewnienia bezpieczeństwa żeglugi.
Kwalifikacje marynarzy działu pokładowego statków morskich.
Osoby zajmujące stanowiska marynarskie muszą wykazać się odpowiednimi kwalifikacjami udokumentowanymi świadectwem wydanym przez urząd morski.
Osoby ubiegające się o uzyskanie świadectwa marynarza oraz starszego marynarza muszą mieć ukończone 18 lat.

</doc>
<doc id="518343" url="https://pl.wikipedia.org/wiki?curid=518343" title="Rzs">
Rzs



</doc>
<doc id="518345" url="https://pl.wikipedia.org/wiki?curid=518345" title="QRS">
QRS



</doc>
<doc id="518346" url="https://pl.wikipedia.org/wiki?curid=518346" title="Procent prosty">
Procent prosty

Procent prosty – sposób oprocentowania wkładu pieniężnego, polegający na tym, że dochód w postaci odsetek od wkładu początkowego jest wyznaczany proporcjonalnie do długości okresu oprocentowania i nie jest doliczany do wkładu (nie podlega kapitalizacji) – nie procentuje więc wraz z nim w następnym okresie rozliczeniowym.
Obliczanie procentu prostego.
Oznaczenia:
Wówczas zachodzi:
Uwaga: w praktyce obliczania odsetek ważna jest kwestia konwencji odnośnie do wyznaczania liczby dni w okresie odsetkowym oraz liczby dni w roku. Zwykle przyjmowana jest konwencja ACT/ACT, w której przyjmuje się rzeczywistą liczbę dni w okresie odsetkowym oraz rzeczywistą liczbę dni w roku. Jednak możliwe jest także zastosowanie innych konwencji, w tym m.in. tzw. reguły bankowej.
Związki z dyskontem prostym.
Pojęciem pokrewnym do procentu prostego jest dyskontowanie proste, które polega na wyznaczaniu kapitału początkowego na podstawie znanej wartości kapitału końcowego. Wyróżnia się dyskontowanie proste rzeczywiste oraz dyskontowanie proste handlowe. W przypadku dyskontowania rzeczywistego wykorzystywana jest zdefiniowana powyżej stopa oprocentowania prostego r, a wartość kapitału początkowego jest wyznaczana bezpośrednio z formuły na obliczanie procentu prostego:
W przypadku dyskontowania handlowego bazę dla stopy procentowej stanowi wartość kapitału końcowego. Formuła służąca wyznaczaniu wartości kapitał początkowego jest następująca:
gdzie formula_8 oznacza stopę dyskontowania prostego w ujęciu rocznym, a pozostałe oznaczenia pozostają bez zmian. Stopa dyskontowania prostego jest interpretowana jako rabat za wcześniejsze dokonanie płatności.
Między stopą oprocentowania prostego i stopą dyskontowania prostego zachodzi następujący związek:
Można go przekształcić na następujące trzy równoważne postacie:
Stopa dyskontowania prostego formula_8 jest zawsze mniejsza od stopy oprocentowania prostego formula_14

</doc>
<doc id="518351" url="https://pl.wikipedia.org/wiki?curid=518351" title="VI dynastia">
VI dynastia

 VI dynastia – dynastia władców starożytnego Egiptu, panowała w latach 2347–2216 p.n.e. Uważa się, że członkowie tej dynastii nie byli w żaden sposób spokrewnieni z członkami poprzednich dynastii panujących.

</doc>
<doc id="518352" url="https://pl.wikipedia.org/wiki?curid=518352" title="Dresden dolls">
Dresden dolls



</doc>
<doc id="518354" url="https://pl.wikipedia.org/wiki?curid=518354" title="Narajangondźo">
Narajangondźo

Narajangondźo (beng. নারায়ণগঞ্জ, ang. "Narayanganj") – miasto w Bangladeszu. Liczy ok. 1613 tys. mieszkańców.

</doc>
<doc id="518359" url="https://pl.wikipedia.org/wiki?curid=518359" title="Susan Flannery">
Susan Flannery

Susan Flannery (ur. 31 lipca 1939 w Jersey City) – amerykańska aktorka telewizyjna i filmowa. Laureatka Złotego Globu, czterokrotna laureatka nagrody Emmy dla najlepszej amerykańskiej aktorki serialowej.
Życiorys.
Urodziła się w Jersey City w stanie New Jersey. Uczęszczała do szkoły na nowojorskim Manhattanie. W 1962 ukończyła Stephens College w Columbia w Missouri. Naukę kontynuowała na Arizona State University.
Grała gościnnie w serialach, w tym ABC "Prawo Burke’a" (1963) i trzech odcinkach serialu science fiction "Voyage to the Bottom of the Sea" (1964) w reżyserii Irwina Allena jako Katie. Zadebiutowała na dużym ekranie w niewielkiej roli Molly w westernie Borisa Sagala "Diabelska broń" ("Guns of Diablo", 1965) u boku Charlesa Bronsona, Susan Oliver i Kurta Russella. Za rolę dr Laury Spencer Horton w operze mydlanej NBC "Dni naszego życia" (1966–1975) otrzymała nagrodę Emmy. Kreacja Lorrie w filmie katastroficznym Johna Guillermina "Płonący wieżowiec" (1974) ze Steve’em McQueenem i Paulem Newmanem w rolach głównych przyniosła jej Złoty Glob. Trafiła też do miniserialu NBC "The Moneychangers" (1976) z Kirkiem Douglasem i Christopherem Plummerem. Wystąpiła w jedenastu odcinkach opery mydlanej CBS "Dallas" (1980–1981) pojawiła się jako Leslie Stewart.
Dużą część swojej sławy zawdzięcza roli Stephanie Douglas Forrester, seniorki rodu Forresterów w operze mydlanej CBS "Moda na sukces", w której grała od 24 marca 1987 do 26 listopada 2012. Wyreżyserowała także kilka odcinków serialu. Jako Stephanie Forrester pojawiła się gościnnie w operze mydlanej CBS "Żar młodości" (1993). W serialu ABC "Hope i Faith" (2004) wystąpiła w dwóch odcinkach jako Laura Levisetti.
W 2012 roku oficjalnie zakończyła karierę, lecz w 2018 roku, zgodziła się zagrać w jednym z odcinków serialu udzielając głosu, podczas rozmowy z Brooke. Początkowo fani twierdzili, że jest to wycinek z wcześniejszych odcinków, lecz produkcja potwierdziła udział Susan w serialu. Odcinek z jej udziałem w Polsce planowo ma być emitowany w 2021 roku. 
Posiada licencję pilota. Nigdy nie wyszła za mąż. Ma adoptowaną córkę Blaise Flannery (ur. w 1987).

</doc>
<doc id="518360" url="https://pl.wikipedia.org/wiki?curid=518360" title="Musztardówka">
Musztardówka

Musztardówka – szklane naczynie, w którym sprzedawana była musztarda. Był to rodzaj grubościennego słoiczka bez gwintu, o kształcie lekko zwężającego się ku dołowi cylindra. Miał zazwyczaj pojemność około 0,2 litra i w dolnej części charakterystyczne pierścienie, wytwarzane na gorąco w hucie szkła podczas produkcji naczynia.
W czasach PRL, kiedy zaopatrzenie mieszkańców Polski we wszelkie, nawet najbardziej podstawowe sprzęty i elementy wyposażenia gospodarstwa domowego było niedostateczne, musztardówki pełniły niejednokrotnie funkcję szklanek i kieliszków. Choć były to naczynia odlewane z grubego szkła niskiej jakości (używane do gorących napojów bardzo łatwo pękały na skutek naprężeń wewnętrznych), to ze względu na ogólną dostępność stosowane były dość powszechnie, szczególnie w warunkach tymczasowych – w domach studenckich, hotelach robotniczych itp.
O musztardówce mowa jest w piosence „Kawalerskie noce” Kazimierza Grześkowiaka w zwrotce:
To „rżnięte” szkło nawiązuje do pierścieni u dołu słoiczka. Tadeusz Kwiatkowski-Cugow zatytułował zbiór swoich tekstów „Musztardówka”.
Po roku 1990 szklane musztardówki zostały zastąpione plastikowymi, pozbawionymi uniwersalności poprzedniczek.
Senfglas w Niemczech.
W NRD produkowano otwieracze do musztardówek.
W Niemczech naczynia na musztardę (Senfglas) bywają zdobione bajkowymi motywami i przeznaczone dla dzieci, co podwyższa koszt produkcji.
Linki zewnętrzne.
[[Kategoria:Blok wschodni]
[[Kategoria:Naczynia stołowe]]

</doc>
<doc id="518361" url="https://pl.wikipedia.org/wiki?curid=518361" title="Marynarz (zawód)">
Marynarz (zawód)

Marynarz – w szerszym ujęciu każdy członek załogi jednostki pływającej bez względu na pełnioną funkcję oraz stopień. Pojęcie to dotyczy wtedy jednakowo: marynarki handlowej, marynarki wojennej oraz żeglugi śródlądowej.

</doc>
<doc id="518362" url="https://pl.wikipedia.org/wiki?curid=518362" title="ISO/TS 16949">
ISO/TS 16949

ISO/TS 16949:2002 – specyfikacja techniczna ISO, która ujednolica istniejące amerykańskie (QS-9000), niemieckie (VDA6.1), francuskie (EAQF) i włoskie (AVSQ) normy systemów jakości w branży motoryzacyjnej w obrębie globalnego przemysłu motoryzacyjnego, w celu wyeliminowania potrzeby wielokrotnych certyfikacji dla spełnienia wymagań klienta.
Wraz z normą ISO 9001:2008 specyfikacja ISO/TS 16949:2009 określa wymagania wobec systemu jakości dla produktów z zakresu projektowania lub opracowywania, produkcji, instalacji i serwisowania w przemyśle motoryzacyjnym. Poza tym istnieją także indywidualne wymagania klienta, które są wymagane przez poszczególnych producentów pojazdów.
ISO TS 16949 a ISO 9001.
ISO TS 16949 jest specyfikacja techniczną, która w znacznej części opiera się na strukturze i wymaganiach normy ISO 9001:2008. ISO 9001 zawiera wymagania jakościowe, natomiast specyfikacja techniczna ISO TS 16949 stanowi ich techniczne uzupełnienie o wymagania branży motoryzacyjnej, które są bardziej wymagające pod kątem dokumentacyjnym (specyficzne procedury i zapisy) oraz zawierają dodatkowe wymagania z zakresu statystycznej kontroli procesów.
Dodatkowe wymagania.
Wdrożenie wymagań systemu ISO TS 16949 zakończone jest złożeniem wniosku o przeprowadzenie audytu certyfikującego. Jednak aby przystąpić do audytu certyfikującego dana firma produkcyjna musi posiadać system zarządzania jakością od przynajmniej 12 miesięcy.

</doc>
<doc id="518364" url="https://pl.wikipedia.org/wiki?curid=518364" title="Ewa Omernik">
Ewa Omernik



</doc>
<doc id="518371" url="https://pl.wikipedia.org/wiki?curid=518371" title="Grzegorz z Ciechowa">
Grzegorz z Ciechowa



</doc>
<doc id="518375" url="https://pl.wikipedia.org/wiki?curid=518375" title="Katarzyna Szczot">
Katarzyna Szczot



</doc>
<doc id="518378" url="https://pl.wikipedia.org/wiki?curid=518378" title="Chicomecoatl">
Chicomecoatl

Chicomecoatkiiiiijl, Chicomecōātl (nah. „siedem węży”) – w mitologii Azteków jedno z kilku bóstw pożywienia, w szczególności młodej, zielonej kukurydzy oraz płodności, żeński odpowiednik boga Centeotla. Niekiedy utożsamiana z Coatlicue.
Niekiedy była nazywana Xilonen (nah. „Ta, porośnięta włosami” lub „Ta, która spaceruje niczym młoda kukurydza”), nazwa ta miała opisywać wygląd właśnie zerwanej kolby kukurydzy która wypuszcza szereg drobnych kłosków przypominających owłosienie. W tej postaci uważana była za żonę Tezcatlipocy.
Święto Xilonen obchodzono w chwili, spadły już deszcze, a z użyźnionej ziemi wykiełkowały pierwsze sadzonki kukurydzy. Wybierano młodą dziewczynę, pilnie strzeżoną przez inne kobiety. W czasie barwnego pochodu ze śpiewami i tańcami tancerki niosły girlandy wonnych kwiatów, a mężczyźni łodygi młodej kukurydzy. Roztańczony tłum prowadził wybrankę do sanktuarium Centeotla. Kapłan wnosił jąna własnych plecach na szczyt piramidy, gdzie ucinano jej głowę i wyrywano serce. Dopiero po spełnieniu ofiary można było jeść placki z młodej, zielonej kukurydzy.
Później, przy właściwych żniwach, oddawano cześć bogini Chicomecoatl ("7 Wąż"), patronce urodzaju i dojrzałej kukurydzy. Składano jej ofiary z młodych kobiet podczas obchodzonego w czasie dojrzewania kukurydzy święta plonów "Ochpaniztli", poświęconego także bogini Tlazolteotl. Ofiarę pozbawiano głowy, a jej krwią skrapiano posąg "Chicomecoatl", następnie prowadzący uroczystość kapłan przywdziewał skórę poświęconej kobiety.
Chicomecoatl przedstawiano z pomalowaną na czerwono twarzą, zwykle trzymającą w ręku kolby kukurydzy oraz przedmiot przypominający kołatkę, służący przypuszczalnie do celów religijnych. Czasami jako boginię-matkę ze słoneczną tarczą lub rzadziej jako kobietę przynoszącą śmierć w swoich objęciach.

</doc>
<doc id="518383" url="https://pl.wikipedia.org/wiki?curid=518383" title="Wojciech Potocki">
Wojciech Potocki



</doc>
<doc id="518385" url="https://pl.wikipedia.org/wiki?curid=518385" title="Flaga Teksasu">
Flaga Teksasu



</doc>
<doc id="518386" url="https://pl.wikipedia.org/wiki?curid=518386" title="Flaga samotnej gwiazdy">
Flaga samotnej gwiazdy



</doc>
<doc id="518387" url="https://pl.wikipedia.org/wiki?curid=518387" title="Gradacyjna analiza danych">
Gradacyjna analiza danych

Gradacyjna analiza danych () – dział eksploracyjnej analizy danych zapoczątkowany w Instytucie Podstaw Informatyki Polskiej Akademii Nauk. 
Celem gradacyjnej analizy danych jest uniknięcie wad tradycyjnego podejścia do testowania hipotez statystycznych, obarczonego ograniczeniami wynikającymi z założeń na temat postaci rozkładu zmiennej losowej oraz pobranej z niego próby losowej. 
Gradacyjna analiza danych obejmuje narzędzia analizy wielowymiarowej takie jak analiza skupień, analiza odpowiedniości i analiza regresji dla zmiennych mierzonych na różnych skalach, nie tylko na skali ilorazowej, ale również na skali porządkowej czy skali nominalnej.
Podstawy teoretyczne.
Gradacyjna analiza danych opiera się na współczynniku Giniego i współczynniku koncentracji, tradycyjnie wykorzystywanych dla rozkładu dwuwymiarowego, ale w przypadku tej metody uogólnionych dla rozkładu wielowymiarowego. Podstawowym narzędziem gradacyjnej analizy danych jest algorytm GCA (gradacyjnej analizy odpowiedniości), poszukujący największej zależności lub regularności w macierzy danych. 
Najważniejsze pojęcia gradacyjnej analizy danych zostały opisane w następujących publikacjach:
Wizualizacja.
W gradacyjnej analizie danych oprócz standardowych wykresów rozproszenia () i histogramów wykorzystuje się oryginalne narzędzia wizualizacji: mapy nadreprezentacji i mapy korelacji, przeznaczone w szczególności dla danych wielowymiarowych. Nadreprezentację definiuje się jako stosunek wartości empirycznej do wartości oczekiwanej obliczonej z rozkładu brzegowego danej macierzy.

</doc>
<doc id="518389" url="https://pl.wikipedia.org/wiki?curid=518389" title="Lone Star Flag">
Lone Star Flag



</doc>
<doc id="518397" url="https://pl.wikipedia.org/wiki?curid=518397" title="Xilonen">
Xilonen



</doc>
<doc id="518399" url="https://pl.wikipedia.org/wiki?curid=518399" title="Artyleria polowa">
Artyleria polowa

Artyleria polowa – rodzaj artylerii naziemnej przeznaczonej do bezpośredniego wsparcia wojsk na polu walki. Dzieli się na artylerię organiczną, wchodzącą w skład pododdziałów, oddziałów i związków ogólnowojskowych oraz pancernych i artylerii odwodu naczelnego dowództwa, przeznaczoną do wzmocnienia artylerii organicznej.

</doc>
<doc id="518403" url="https://pl.wikipedia.org/wiki?curid=518403" title="Złodzieje zapalniczek">
Złodzieje zapalniczek

Złodzieje zapalniczek – czwarty studyjny album polskiego zespołu punkrockowego Pidżama Porno, wydany w 1997 roku przez wydawnictwo S.P. Records.
Materiał na płytę nagrywany był w Studiu CZAD, w Swarzędzu. W roku 2007 został nagrany i wydany ponownie. Do dwóch utworów "Ezoteryczny Poznań" i "Bal u senatora '93" powstały teledyski.
Wykonawcy.
Wersja oryginalna.
oraz gościnnie

</doc>
<doc id="518405" url="https://pl.wikipedia.org/wiki?curid=518405" title="William W. Brandon">
William W. Brandon

William Woodward Brandon, zwany przez niektórych Plain Bill (ur. 5 czerwca 1869, zm. 7 grudnia 1934) – amerykańskim polityk ze stanu Alabama. Brandon był członkiem Partii Demokratycznej.
Brandon przyszedł na świat w Talladega w Alabamie, ale wychował się w Tuscaloosa. Uczęszczał do Cedar Bluff Institute oraz "Tuscaloosa High School" a także studiował prawo na University of Alabama w latach 1891-1892. Szybko wkroczył w stanową politykę, zostając obranym, jeszcze jako student, wysokim miejskim urzędnikiem (ang. "City Clerk") w Tuscaloosa. W roku zaś 1892 zaczął prowadzić własną praktykę prawniczą, zostając jednocześnie mianowanym sędzią pokoju.
Uchodzący za barwną postać Brandon w latach 1896-1901 zasiadał w stanowej legislaturze, zaś w czasie stanowej konwencji konstytucyjnej roku 1901 brał aktywny udział w jej pracach. Prócz tego w roku 1906 został wybrany stanowym audytorem, a w latach 1911-1923 był sędzią w rodzinnym hrabstwie.
W czasie wojny amerykańsko-hiszpańskiej służył w armii i dowodził m.in. kompanią na polu bitwy. W roku 1899 ówczesny gubernator William J. Samford mianował go generałem-adiutantem, czyli dowódcą stanowej gwardii narodowej. Na to samo stanowisko renominował go następca Samforda William D. Jelks. Generał Brandon zorganizował gwardię na nowo wedle standardów federalnych.
Po raz pierwszy o urząd szefa stanowej władzy wykonawczej ubiegał się w roku 1918, ale został pokonany w prawyborach demokratycznych przez Thomasa E. Kilby'ego, który z łatwością wygrał właściwe wybory (Alabama była wówczas całkowicie opanowana przez demokratów). Brandon ubiegał się o to stanowisko także w roku 1922 i wygrał, pokonując swego przyszłego następcę Bibba Gravesa, gęsto szemrając w kampanii hasłami w rodzaju: Nie dla nowych podatków!
Cztery lada rządów Brandona jako gubernatora stanu nie zaznaczyły się, w ogólnej opinii, niczym szczególnym. Był też krytykowany za to, iż (w porównaniu w Kilbym) nie zrobił zupełnie nic dla poprawy nie najlepszego stanu oświaty w Alabamie. Brandon słynął też z wydawania częstych aktów łaski, co motywował "aktami humanitaryzmu".
Podczas wyborów prezydenckich w roku 1924 przewodził stanowej delegacji na konwencję demokratów, która trwała najdłużej za wszystkich w historii (kandydata wyłoniono dopiero po blisko 100 nieudanych głosowaniach). Ponieważ Brandon przebywał poza stanem ponad 20 dni jego wicegubernator Charles McDowell został tymczasowym gubernatorem na okres jednego dnia (10 lipca–11 lipca).
Po zakończeniu swej kadencji na początku roku 1927 Brandon ponownie został mianowany sędzią w Tuscaloosa przez gubernatora Gravesa.
27 czerwca 1900 r. poślubił Elizabeth Andrews Nabors, wdowę z dwójką córek. Zmarł w Tuscaloosie.

</doc>
<doc id="518407" url="https://pl.wikipedia.org/wiki?curid=518407" title="Katherine Kelly Lang">
Katherine Kelly Lang

Katherine Kelly Lang (ur. 25 lipca 1961 w Hollywood) – amerykańska aktorka i fotomodelka, występowała w roli Brooke Logan w operze mydlanej CBS "Moda na sukces" ("The Bold and the Beautiful").
Życiorys.
Wczesne lata.
Urodziła się jako Katherine Kelly Wegeman w Hollywood, dzielnicy miasta Los Angeles jako córka aktorki Judith Lang i olimpijczyka w skokach narciarskich Keitha R. Wegemana. W 1974, kiedy miała 13 lat, jej ojciec zginął w wypadku samochodowym. Uczęszczała do Beverly Hills High School.
Kariera.
W wieku osiemnastu lat poszła w ślady matki, zostając aktorką i zadebiutowała w niewielkiej roli jako Allison w komedii "Skatetown, U.S.A." (1979) u boku Scotta Baio, Patricka Swayze i Rona Palillo. Reklamowała potem stroje sportowe jako "Dziewczyna Kalifornii lat 80.".
W 1985 wystąpiła w teledyskach: zespołu Alabama „There's No Way” oraz grupy Beach Boys – „Getcha Back” i „It's Gettin' Late”.
W 1987 przyjęła rolę Brooke Logan w operze mydlanej CBS "Moda na sukces" ("The Bold and the Beautiful"). Rola ta przyniosła jej w roku 2002 nominację do nagrody Daytime Emmy.
Jej pasją jest jeździectwo i konie. Prowadzi własną stadninę i startuje w wyścigach. Ponadto jest wegetarianką i zachęca do prowadzenia zdrowego stylu życia.
Życie prywatne.
W 1989 wyszła za mąż za Skotta Snidera, z którym ma dwóch synów: Jeremy’ego (ur. 5 września 1990) i Juliana (ur. 11 października 1992). Jednak w roku 1995 doszło do rozwodu. 2 lipca 1997 poślubiła Alexa D’Andrea. Mają córkę Zoe Katrinę (ur. 11 maja 1997). W roku 2012 złożyła pozew o rozwód, który sfinalizowano w czerwcu 2014.

</doc>
<doc id="518408" url="https://pl.wikipedia.org/wiki?curid=518408" title="Hack&amp;slash">
Hack&amp;slash



</doc>
<doc id="518409" url="https://pl.wikipedia.org/wiki?curid=518409" title="Wim van Hanegem">
Wim van Hanegem



</doc>
<doc id="518411" url="https://pl.wikipedia.org/wiki?curid=518411" title="Psianka koralowa">
Psianka koralowa

Psianka koralowa ("Solanum pseudocapsicum" L.) – gatunek rośliny z rodziny psiankowatych. W Polsce jest uprawiany jako roślina doniczkowa.
Zastosowanie.
Roślina ozdobna uprawiana w doniczkach. W Polsce występują głównie dwie odmiany: 'New Patterson' – o owocach pomarańczowoczerwonych i 'Goldball' – o owocach dość dużych, kulistych i złotożółtych. Roślina trująca – zjadanie owoców może spowodować zaburzenia żołądkowe.
Podlewanie : w okresie wegetacji 2 razy w tygodniu, zimą co 2 tygodnie.
Nawożenie: co 2 tygodnie nawozem płynnym do roślin zielonych.

</doc>
<doc id="518412" url="https://pl.wikipedia.org/wiki?curid=518412" title="Algorytm linearyzacji statycznej">
Algorytm linearyzacji statycznej

Algorytm linearyzacji statycznej – jeden z algorytmów służących do sterowania manipulatorem elastycznym. Pozwala on zamienić nieliniowy układ w poczwórny integrator.
Model.
Model manipulatora zapisany jest jako:
Równoważny opis obiektu.
Powyższy model można zapisać także w innej postaci. W tym celu wprowadza się nowe zmienne:
a następnie wyznacza się ich pochodne (wzory zostały uproszczone, aby nie komplikować zapisu):
Zmiana współrzędnych.
W kolejnym kroku wprowadzane są współrzędne linearyzujące.
Podobnie jak wcześniej wyznaczane są ich pochodne:
Sprzężenie statyczne.
Na koniec wprowadzane jest sprzężenie, którego zadaniem będzie pozbycie się nieliniowości ze wzoru na formula_19
gdzie formula_21 to nowe sterowanie.
Uzyskiwany jest w ten sposób układ zapisany jako:
Jest to poczwórny integrator (układ składający się z czterech modułów całkujących).
Śledzenie trajektorii.
Zadaniem układu jest śledzenie zadanej trajektorii, tzn. formula_26 Po zastosowaniu sterowania formula_21 o odpowiedniej postaci uzyskiwany jest warunek na eksponencjalną zbieżność błędu do zera:
W tym przypadku wartości formula_29 wyznaczane są z twierdzenia Hurwitza.

</doc>
<doc id="518414" url="https://pl.wikipedia.org/wiki?curid=518414" title="Solanum pseudocapsicum">
Solanum pseudocapsicum



</doc>
<doc id="518418" url="https://pl.wikipedia.org/wiki?curid=518418" title="Styropian (album)">
Styropian (album)

Styropian – piąty studyjny album polskiego zespołu punkrockowego Pidżama Porno, wydany w 1998 przez S.P. Records. Album nagrano w Studiu "CZAD", w Swarzędzu. 15 czerwca 2009 zespół wydał ponownie zmiksowaną przez Sławka Mizerkiewicza i zremasterowaną wersję płyty. Masteringu dokonał Jacek Gawłowski. Teledyski z tego albumu zrealizowano do utworów „Do nieba wzięci” oraz „Gdy zostajesz u mnie na noc”.
Lista utworów.
"na podstawie okładki SPCD 49/98 "
Wykonawcy.
oraz gościnnie

</doc>
<doc id="518422" url="https://pl.wikipedia.org/wiki?curid=518422" title="Simon Phillips">
Simon Phillips

Simon Phillips (ur. 6 lutego 1957 w Londynie) – brytyjski perkusista, muzyk sesyjny, a także producent muzyczny. Znany z występów w grupie muzycznej Toto oraz współpracy z taki muzykami jak Chick Corea, Jeff Beck, Jack Bruce, Brian Eno, Mike Oldfield, Gary Moore, Mick Jagger, Phil Manzanera, John Wetton, Stanley Clarke, Trevor Rabin, Mike Rutherford, Derek Sherinian czy Jordan Rudess.
Simon Phillips był perkusistą grupy The Who, podczas amerykańskiej trasy koncertowej w 1989 roku. W późniejszym czasie współpracował przy solowych projektach Rogera Daltreya i Pete’a Townshenda. Udzielał się także przy pracy nad albumem Judas Priest "Sin After Sin" oraz brał udział w nagraniu debiutanckiego albumu zespołu Michaela Schenkera "The Michael Schenker Group".
Simon Phillips najczęściej kojarzony jest z zespołem Toto, do którego dołączył w 1992 roku po śmierci Jeffa Porcaro. W zespole uzyskał przydomki „Si-Phi” i „Si”. W grupie uważany był za guru techniki gry na bębnach, co udowodnił podczas nagrania albumów "1999 Mindfields", "2002 Through the Looking Glass" i "2006 Falling In Between". W 2014 roku muzyk opuścił zespół. Jego technika gry jest bardzo zróżnicowana. Style, jakimi się posługuje, to m.in. rock, fusion, jazz i metal. Często używa zagrań na podwójnym bębnie basowym oraz kombinacji na "breaku".
Od lat związany jest z firmą Tama. Grając na zestawie "Tama Starclassic", bardzo często rozszerza swój sprzęt o oktobany czy gongi, wykorzystując je przy partiach solowych. Preferuje talerze firmy Zildjian.

</doc>
<doc id="518427" url="https://pl.wikipedia.org/wiki?curid=518427" title="Wiktory 1989">
Wiktory 1989

W 1989 roku po przemianach ustrojowych w Polsce zdecydowano się, aby nie wzbudzać sporów na tle politycznym, że jedynym laureatem Nagrody Wiktora zostanie papież Jan Paweł II. 
W imieniu organizatorów statuetkę do Watykanu za pośrednictwem Nuncjatura Apostolskiego w Polsce przekazali: Gustaw Holoubek, Andrzej Drawicz, ks. Wiesław Niewęgłowski i Józef Węgrzyn.

</doc>
<doc id="518429" url="https://pl.wikipedia.org/wiki?curid=518429" title="Ariégeois">
Ariégeois

Ariégeois – rasa psa, należąca do grupy psów gończych, posokowców i ras pokrewnych. Zaklasyfikowana do sekcji psów gończych średniej wielkości. Podlega próbom pracy.
Rys historyczny.
Kynolodzy francuscy Ariégeois uważają za potomka dużego gończego gaskońskiego i gascon saintongeois. W powstaniu tej rasy udział miały także lokalne briquety. Pochodzi z północnej części Pirenejów, rejonu Ariége. Tam od dawna był wykorzystywany do polowań głównie na zające.
Wygląd.
Umaszczenie białe w czarne łaty z bladym podpalaniem w okolicy policzków, oczu i łap. Mogą występować czarne cętki lecz niezbyt licznie.
Użytkowość.
Lekka budowa tego psa i doskonały węch sprawiają, że dobrze sprawdza się w polowaniu na drobną zwierzynę w warunkach górskich i suchych.

</doc>
<doc id="518432" url="https://pl.wikipedia.org/wiki?curid=518432" title="Mistrzostwa Europy Par na Żużlu 2006">
Mistrzostwa Europy Par na Żużlu 2006

Mistrzostwa Europy Par 2006 na żużlu – cykl rozgrywek żużlowych pod auspicjami Europejską Unię Motocyklową (UEM), mający na celu wyłonienie najlepszej narodowej pary w Europie w sezonie 2006. W finale zwyciężyli Polacy Sebastian Ułamek, Wiesław Jaguś i Marcin Rempała.

</doc>
<doc id="518436" url="https://pl.wikipedia.org/wiki?curid=518436" title="Państwowe Muzeum Auschwitz-Birkenau w Oświęcimiu">
Państwowe Muzeum Auschwitz-Birkenau w Oświęcimiu

Państwowe Muzeum Auschwitz-Birkenau w Oświęcimiu – muzeum utworzone w 1947 r. staraniem byłych więźniów KL Auschwitz w celu zachowania „po wsze czasy” pozostałości po byłym niemieckim nazistowskim obozie koncentracyjnym i zagłady Auschwitz-Birkenau.
Na Muzeum składają się głównie dwie wielkie części byłego kompleksu obozowego: "Auschwitz I Stammlager" i "Auschwitz II – Birkenau", wraz z ponad 150 obiektami budowlanymi, około 300 ruinami, autentycznymi drogami, rampą, ogrodzeniami, a także archiwalia, które przetrwały ewakuację obozu oraz zbiór ponad stu tysięcy obiektów ruchomych (m.in. walizki, buty i przedmioty codziennego użytku, pasiaki i przedmioty więźniarskie, a także przedmioty pochodzenia esesmańskiego).
Na terenie Muzeum zainstalowana jest stała wystawa główna oraz kilkanaście tzw. wystaw narodowych, zorganizowanych przez państwa upamiętniające ofiary-swoich obywateli. W chwili obecnej trwają prace nad zmianą scenariusza wystawy głównej oraz niektórych wystaw narodowych. Organizowane są także wystawy czasowe.
Muzeum jest jednostką bezpośrednio podporządkowaną Ministrowi Kultury i Dziedzictwa Narodowego, jednakże jego działalność jest wynikiem szeroko zakrojonego konsensusu międzynarodowego. W tym celu, w roku 1990 powołano Międzynarodową Radę Muzeum przy Ministrze Kultury, która została zastąpiona w roku 2000 przez Międzynarodową Radę Oświęcimską przy Premierze RP. Obydwu Radom przewodniczył Władysław Bartoszewski. Rady te powołano dla opiniowania różnych zagadnień związanych z pracami Muzeum i zachowaniem Miejsca Pamięci, a także – w miarę potrzeby – z innymi obozami, pozostałymi po wojnie na terenach Polski.
Działalność.
Utworzone ustawą Sejmu Rzeczypospolitej Polskiej z 2 lipca 1947, która m.in. określała: 
Wśród głównych działań Muzeum znajduje się konserwacja zabytków i terenów (blisko 200 ha) byłego obozu. Utworzony został specjalny fundusz, mający zapewnić finansowanie długofalowego programu konserwatorskiego Miejsca Pamięci, na który to cel od lat brakowało środków. Pierwszym etapem w sprawie było wystosowanie specjalnego listu do kilkudziesięciu szefów rządów, m.in. do przywódców Unii Europejskiej przez premiera Donalda Tuska oraz apel ministra Radosława Sikorskiego na forum Wspólnoty. W celu obsługi tego funduszu, Władysław Bartoszewski powołał Fundację Auschwitz-Birkenau.
Drugą istotną płaszczyzną działań jest edukacja. Podczas obchodów 60. rocznicy wyzwolenia powołano w ramach muzeum Międzynarodowe Centrum Edukacji o Auschwitz i Holokauście. Prócz tego, Muzeum prowadzi działalność m.in. naukową, wydawniczą, badawczą i upamiętniającą. Każdego roku, 27 stycznia obchodzony jest jako dzień wyzwolenia KL Auschwitz. Tego dnia mają miejsce największe obchody upamiętniające ofiary obozu. Data ta została w 2005 r. przyjęta przez Zgromadzenie Ogólne ONZ, jako „Międzynarodowy Dzień Pamięci o Ofiarach Holokaustu”. Ponadto odbywają się w ciągu roku inne wydarzenia upamiętniające (np. Marsze Żywych).
Muzeum jest pierwszoplanowym partnerem dla wielu instytucji na całym świecie zajmujących się historią Holocaustu i obozów koncentracyjnych, przede wszystkim izraelskiego instytutu Jad Waszem w Jerozolimie i amerykańskiego United States Holocaust Memorial Museum w Waszyngtonie.
Frekwencja.
W końcu XX wieku Państwowe Muzeum Auschwitz-Birkenau (nazwa obowiązująca od 1999) odwiedzało około 600 000 osób rocznie, z czego około połowa spoza Polski. W roku 2006 frekwencja przekroczyła milion osób, w 2009 – 1,3 miliona, w 2011 – 1,4 miliona, w tym 610 tysięcy osób z Polski, a od roku 2016 – ponad 2 miliony rocznie. W 2019 roku było to 2 320 000 osób.
Trzykrotny wzrost frekwencji w pierwszej dekadzie XXI wieku sprawił, że muzeum i miejsce pamięci stało się najbardziej odwiedzanym byłym niemieckim nazistowskim obozem w całej Europie oraz najczęściej odwiedzanym muzeum i instytucją kultury w Polsce.

</doc>
<doc id="518438" url="https://pl.wikipedia.org/wiki?curid=518438" title="Marvin Minsky">
Marvin Minsky

Marvin Lee Minsky (ur. 9 sierpnia 1927 w Nowym Jorku, zm. 24 stycznia 2016 w Bostonie) – amerykański naukowiec zajmujący się głównie naukami kognitywnymi, zwłaszcza sztuczną inteligencją (AI). Współzałożyciel laboratorium AI w Massachusetts Institute of Technology. Autor wielu tekstów i prac z zakresu sztucznej inteligencji oraz filozofii.
Był jednym z pionierów robotów bazujących na sztucznej inteligencji. Zbudował pierwszego „żółwia” LOGO. W 1951 roku zbudował pierwszą stochastyczną sieć neuronową (SNARC). Wynalazł i skonstruował współogniskowy mikroskop skaningowy. Był także konsultantem podczas kręcenia filmu "".
Minsky zaproponował w 1975 r. tzw. koncepcję ram, a więc jedną z pierwszych prób opisu oraz wyjaśnienia sposobu zapamiętywania zdarzeń przez ludzi. Wiele przedstawionych w tej koncepcji rozwiązań przejęła opracowana przez Rogera Schanka i Roberta Abelsona koncepcja skryptów poznawczych.
Życiorys.
Marvin Minsky uczęszczał do Fieldston School oraz Bronx High School of Science. Ukończył Phillips Academy w Andover. Obronił doktorat z matematyki w Princeton (1954).
Minsky razem z Seymourem Papertem w "Perceptrons" wykazali ograniczenia liniowej sieci neuronowej (tzn. o liniowej funkcji aktywacji). Wykazali, że jednowarstwowa sieć nadaje się jedynie do klasyfikacji wzorców separowalnych liniowo. Zwrócili uwagę na fakt, że dowolną wielowarstwową sieć neuronową można zredukować i zastąpić równoważną siecią jednowarstwową. Oznacza to, że nie jest możliwa klasyfikacja wzorców nieseparowanych liniowo przy pomocy sieci neuronowych z liniową funkcją aktywacji niezależnie od liczby warstw.
Uważa się, że twierdzenia zawarte we wspomnianej pracy w znacznym stopniu przyczyniły się do wyeliminowania, na jedną dekadę, sieci neuronowych jako przedmiotu badań naukowych. Rozwój tej dziedziny praktycznie zatrzymał się do czasu, gdy na początku lat 80. okazało się, że powyższym ograniczeniom nie podlega sieć o nieliniowej funkcji aktywacji.

</doc>
<doc id="518439" url="https://pl.wikipedia.org/wiki?curid=518439" title="Centzon Huitznauna">
Centzon Huitznauna

Centzon Huitznauna lub Centzonhuītznāhua (nah. "czterystu pochodzących z południa") – w wierzeniach Azteków symbolizująca gwiazdy południa grupa czterystu bóstw, które codziennie rano pokonuje bóg Huitzilopochtli. U Azteków tłumaczono w ten sposób związane ze wschodem słońca poranne zanikanie gwiazd. Wierzono iż władała nimi siostra "Huitzilopochtli", Coyolxauhqui (nah. "złote dzwonki"), którą według mitycznych przekazów zabił tuż po porodzie, stwarzając księżyc.

</doc>
<doc id="518440" url="https://pl.wikipedia.org/wiki?curid=518440" title="Pomniki Jana Pawła II w Krakowie">
Pomniki Jana Pawła II w Krakowie

Obecnie w Krakowie znajduje się kilkanaście rzeźbiarskich monumentów papieskich. Oprócz nich są także tablice pamiątkowe, m.in. na Kościele Mariackim.
Inne.
Pomnik-głaz na Błoniach stoi od października 1997 roku w miejscu, w którym stały ołtarze w czasie wszystkich papieskich pielgrzymek. Autorem monumentu jest Stefan Dousa, kamień pochodzi z Doliny Białej Wody w Tatrach.
W 2005 roku pojawiła się inicjatywa wzniesienia kopca Jana Pawła II w pobliżu Sanktuarium Bożego Miłosierdzia w Łagiewnikach, na dawnych osadnikach sodowych zakładów Solvay, na wzór innych . Miał on mieć wysokość ok. 50 m i średnicę podstawy 110 m.

</doc>
<doc id="518449" url="https://pl.wikipedia.org/wiki?curid=518449" title="Bar-Kochba">
Bar-Kochba



</doc>
<doc id="518452" url="https://pl.wikipedia.org/wiki?curid=518452" title="ORP Kontradmirał Xawery Czernicki">
ORP Kontradmirał Xawery Czernicki

ORP Kontradmirał Xawery Czernicki – polski okręt wsparcia logistycznego, po przebudowie w roku 2009 – okręt dowodzenia siłami obrony przeciwminowej. Został zbudowany w Polsce, przez Gdańską Stocznię „Remontową”, na bazie kadłuba wykonanego przez Stocznię Północną, jako jedyny okręt swojego typu. Wszedł do służby w 2001 roku. 
Historia.
Okręt powstał z przypadku, w celu wykorzystania gotowego kadłuba pływającej stacji demagnetyzacyjnej projektu 130. Okręty projektu 130 (w kodzie NATO: "Bereza") zostały zaprojektowane pod koniec lat 70. w biurze konstrukcyjnym Stoczni Północnej w Gdańsku we współpracy z ZSRR z przeznaczeniem dla marynarki ZSRR. W Stoczni Północnej następnie zbudowana została seria 18 jednostek tego typu, z czego 17 sprzedano w latach 1984-1990 do ZSRR, a jedną do Bułgarii.
Z uwagi na rozpad ZSRR i kłopoty finansowe marynarki rosyjskiej, będąca następcą ZSRR strona rosyjska nie odebrała ostatniego zamówionego okrętu projektu 130, o numerze stoczniowym 130/19, który wodowano 14 czerwca 1991 i wyposażono w 90%. Miał on nosić oznaczenie SR 253 (ros. СР 253). Na skutek umowy między Rosją a Polską, Stocznia Północna stała się następnie właścicielem nieukończonego okrętu jako pokrycie rozliczeń strony rosyjskiej. Przez kolejne lata stocznia próbowała bezskutecznie oferować go do sprzedaży do różnych zastosowań, co było utrudnione z uwagi na specjalistyczne zastosowanie okrętów tego typu i trudność przebudowy do innych celów. Ostatecznie stocznia zaproponowała przekazać go nieodpłatnie polskiej Marynarce Wojennej pod warunkiem powierzenia Stoczni Północnej jego przebudowy. Zdecydowano wówczas przebudować nieukończony okręt na okręt wsparcia logistycznego. W grudniu 1999 roku przystąpiono do opracowywania projektu koncepcyjnego. Umowę o przebudowę podpisano ze Stocznią Północną w marcu 2000.
Projekt roboczy przebudowy opracowano w Biurze Konstrukcyjnym Stoczni Północnej S.A. w Gdańsku, Zakładzie Projektowania Statków Centrum Techniki Okrętowej i w Biurze Konstrukcyjnym Stoczni Remontowej S.A. Okręt otrzymał nowe oznaczenie projektu 890. Z dotychczasowego okrętu projektu 130 pozostawiono głównie większość kadłuba i siłownię. Kadłub zmodyfikowano i nieco przedłużono przez zmianę konstrukcji dziobu i dodanie gruszki dziobowej, co poprawiło własności morskie i zwiększyło pojemność zbiorników. Zdemontowano całość zbędnego w nowym zastosowaniu wyposażenia i zainstalowano nowe, przystosowując jednostkę do transportu zaopatrzenia i żołnierzy, których pomieszczenia znajdują się w części dziobowej. Usunięto około 600 ton konstrukcji i wyposażenia. Dodano m.in. lądowisko dla śmigłowca. Wczesne wersje projektu przewidywały lądowisko na podniesionym dziobie, ostatecznie umieszczono je klasycznie na rufie.
Przebudowa kadłuba została dokonana w doku pływającym Stoczni Remontowej. Mimo że kadłub był już zbudowany w zasadniczej części, jako datę położenia stępki oficjalnie podano 16 sierpnia 2000 roku, będącą datą połączenia nowej sekcji skrajnika dziobowego z resztą kadłuba. Okręt po przebudowie wodowano 16 listopada 2000 roku. Polską banderę podniesiono na nim i nadano nazwę 1 września 2001 roku w Świnoujściu, w obecności Prezydenta RP Aleksandra Kwaśniewskiego.
Okręt otrzymał nazwę ORP „Kontradmirał Xawery Czernicki”, na cześć kontradmirała Xawerego Czernickiego. Matką chrzestną była Ewa Czernicka, bratanica patrona okrętu (zamordowanego w 1940 roku w Katyniu, awansowanego pośmiertnie na stopień wiceadmirała w 2007 roku).
Okręt „Kontradmirał X. Czernicki” przeznaczony jest do pełnienia roli okrętu dowodzenia siłami obrony przeciwminowej w narodowych oraz sojuszniczych zespołach okrętów. Możliwe jest to dzięki znacznemu rozbudowaniu systemów łączności i dowodzenia okrętu podczas przebudowy w Stoczni Marynarki Wojennej w Gdyni. Kosztem pomieszczeń dla żołnierzy desantu stworzono m.in. pomieszczenia dla żołnierzy sztabu sił obrony przeciwminowej. Ponadto okręt podtrzymał zdolność zaopatrywania w morzu okrętów w żywność, paliwo i amunicję (spełniając funkcje okrętu zaopatrzeniowego), prowadzenia drobnych remontów i obsługi okrętów. Może także służyć jako okręt-baza, w tym dla żołnierzy jednostek specjalnych. Podczas przebudowy w 2009 roku dobudowano pomieszczenie z tyłu nadbudówki dziobowej, zmieniono miejsca podstaw pod wyrzutnie pocisków przeciwlotniczych i dodano trzy podstawy dla wielkokalibrowych karabinów maszynowych. Okręt otrzymał wówczas sześć radiostacji, drugi system łączności satelitarnej i większy żuraw na prawej burcie na dziobie. Okręt ma dwa stanowiska dla samochodów ciężarowych na rufie, dostępne przez furty rufowe. Posiada dwa burtowe stanowiska przeładunkowe, służące do przekazywania ładunków o masie do 250 kg na okręty płynące obok w odległości do 60 m, oraz rufowe stanowisko do przekazywania paliwa o wydajności 100 t/h. Może przewieźć 10 standardowych kontenerów 20-stopowych. Na rufie ma lądowisko dla śmigłowca o masie do 10 ton, o wymiarach 20×12 m. W skład wyposażenia wchodzi też armatka wodna do gaszenia pożarów.
Służba.
Z numerem taktycznym 511, „Czernicki” został wcielony do 2. Dywizjonu Okrętów Transportowo-Minowych 8. Flotylli Obrony Wybrzeża w Świnoujściu. Po podniesieniu bandery, 2 września 2001 roku okręt powrócił jeszcze na dwa miesiące do Gdańska i Gdyni w celu dokończenia wyposażania i prób, po czym przeszedł do Świnoujścia.
10 lipca 2002 roku ORP „Kontradmirał Xawery Czernicki” opuścił Port Wojenny w Świnoujściu i wypłynął w rejon Zatoki Perskiej. Wspólnie z jednostkami kilku innych państw koalicji antyterrorystycznej operował w składzie V Floty Stanów Zjednoczonych. Wykonywał zadania wsparcia, zabezpieczenia i ochrony jednostek uderzeniowych V Floty US Navy oraz okrętów innych bander uczestniczących w operacji "Enduring Freedom". Pierwszą, ponad 40-osobową załogą dowodził kpt. mar. Grzegorz Okuljar.
Po wymianie załogi w styczniu 2003 roku dowództwo jednostki objął kmdr ppor. Jacek Rogalski. Okręt wziął udział w inwazji na Irak (operacji "Iraqi Freedom"), patrolując rejon ujścia Eufratu oraz transportując jednostki komandosów. Po zakończeniu działań okręt 10 września 2003 roku powrócił do kraju. W misji irackiej okręt służył jako baza lub wsparcie dla polskich komandosów jednostki Formoza oraz amerykańskich sił specjalnych US Navy, a także okręt-baza dla mniejszych jednostek patrolowych żeglugę. Brał udział w 34 misjach bojowych i przebył ponad 35 tysięcy mil morskich, a z okrętu operowały także grupy abordażowe amerykańskie i australijskie. Brał także udział w akcjach ratowania rozbitków z irańskiego kutra rybackiego (21 grudnia 2002, uratowano 9 osób) oraz naprawy uszkodzenia i odholowania tonącego kuwejckiego kutra rybackiego „Jomar” (7 lipca 2003). 3 i 4 maja 2003 okręt udzielał pomocy medycznej dwóm irackim marynarzom, którzy doznali urazów.
W 2009 roku okręt został zmodyfikowany w Stoczni Marynarki Wojennej w Gdyni do pełnienia roli okrętu flagowego zespołów ochrony przeciwminowej, m.in. przez przebudowanie pomieszczeń desantu na sztabowe i rozbudowanie systemów łączności i dowodzenia. Dodano trzy podstawy dla wielkokalibrowych karabinów maszynowych 12,7 mm.
Od stycznia do grudnia 2010 roku ORP Kontradmirał Xawery Czernicki pełnił służbę jako okręt dowodzenia Stałego Zespołu Sił Obrony Przeciwminowej NATO (SNMCMG1) i prowadził działania na Morzu Bałtyckim, Północnym, Norweskim, Śródziemnym i Ocenie Atlantyckim. Przez cały 2010 rok z pokładu jednostki Zespołem dowodził polski dowódca i sztab. W tym czasie okręty SNMCMG1 pod polskim dowództwem przeprowadziły 5 operacji bojowych niszczenia materiałów wybuchowych spoczywających na dnie Morza Północnego i Bałtyckiego, podczas których zniszczono 35 różnego rodzaju materiałów wybuchowych o łącznej masie ponad 12 ton. Brały także udział w 7 międzynarodowych ćwiczeniach na morzu.
Od marca do czerwca 2011, jako Polski Kontyngent Wojskowy Czernicki okręt prowadził działania na Morzu Śródziemnym w ramach Operacji "Active Endeavour", gdzie pełnił funkcje okrętu dowodzenia sił przeciwminowych grupy SNMCMG-1.
Od stycznia 2013 r. ORP „Kontradmirał X. Czernicki” po raz drugi pełnił służbę jako okręt dowodzenia Grupy 1 Stałego Zespołu Sił Obrony Przeciwminowej NATO (SNMCMG1). Zespołem dowodził kmdr por. Piotr Sikora.
Od 1 stycznia 2017 r. okręt pełnił służbę przez pół roku jako okręt dowodzenia Grupy 2 Stałego Zespołu Sił Obrony Przeciwminowej NATO (SNMCMG2), operującej na Morzu Śródziemnym (jako PKW Czernicki). Zespołem dowodził kmdr por. Aleksander Urbanowicz, a okrętem kmdr ppor. Przemysław Lizik. Uczestniczył w ćwiczeniach organizowanych przez państwa basenu Morza Śródziemnego i Morza Czarnego. Między 4 a 24 marca operował na Morzu Czarnym, ćwicząc z okrętami rumuńskimi, bułgarskimi i ukraińskimi, w tym w manewrach Posejdon 2017. Na przełomie maja i czerwca uczestniczył w manewrach sił przeciwminowych "Spanish Minex 17" w rejonie Balearów, a następnie w czerwcu w manewrach marynarki hiszpańskiej "Spanish Flotex 17". „Czernicki” odbył podczas swojej tury wizyty w 18 portach w 9 krajach (m.in. 10 stycznia Portsmouth i 9 czerwca Kartagenę). 
W marcu 2019 roku, na mocy podpisanej umowy między Komendą Portu Wojennego w Świnoujściu a konsorcjum w składzie: Polskiej Grupy Zbrojeniowej (lider) i gdyńskich spółek: PGZ Stocznią Wojenną oraz Stocznią Remontową „Nauta”, okręt przeszedł remont połączony z modernizacją. Na jednostce poddano cyfryzacji systemy okrętowe, wymieniono ster strumieniowy na efektywniejszy oraz zamontowano nowy system klimatyzacji i wentylacji. Oprócz tego okręt wyposażony został w nowy system monitorowania pracy siłowni. Do służby po remoncie jednostka powróciła w lutym 2021 roku.

</doc>
<doc id="518453" url="https://pl.wikipedia.org/wiki?curid=518453" title="Marcin Bruczkowski">
Marcin Bruczkowski

Marcin Bruczkowski (ur. 5 marca 1965 w Warszawie) – polski pisarz, informatyk i perkusista.
Życiorys.
Jest absolwentem IX L.O im. Klementyny Hoffmanowej w Warszawie. W latach 1983-1986 studiował anglistykę na UW.
Po studiach wyjechał do Japonii, by tam podjąć studia kulturoznawcze. Po dziesięciu latach przeniósł się do Singapuru. W 2001 wrócił do Polski. Grał na perkusji w zespołach Hebi oraz East of Nowhere.
Jest członkiem Stowarzyszenia Pisarzy Polskich i Mensa Polska. Do 2013 opublikował pięć powieści zainspirowanych swoimi doświadczeniami i przygodami z zagranicznych podróży.
Jest żonaty z Kit Fui i ma syna Alexandra.

</doc>
<doc id="518459" url="https://pl.wikipedia.org/wiki?curid=518459" title="Motorzysta">
Motorzysta

Motorzysta – podstawowa (nieoficerska) funkcja w dziale maszynowym na statku handlowym (okręcie). W marynarce handlowej wyróżnia się dwa stanowiska motorzysty:
Funkcja motorzysty wachtowego jest zaliczana do stanowisk pomocniczych niezbędnych dla zapewnienia bezpieczeństwa żeglugi.
Osoby zajmujące stanowiska motorzysty i młodszego motorzysty muszą wykazać się odpowiednimi kwalifikacjami udokumentowanymi świadectwem wydanym przez urząd morski.

</doc>
<doc id="518461" url="https://pl.wikipedia.org/wiki?curid=518461" title="Pomniki Jana Pawła II">
Pomniki Jana Pawła II



</doc>
<doc id="518465" url="https://pl.wikipedia.org/wiki?curid=518465" title="Pikowanie (manewr lotniczy)">
Pikowanie (manewr lotniczy)

Pikowanie, nurkowanie (lot nurkowy) – manewr lotniczy (lub figura akrobacji lotniczej) polegający na zdecydowanym obniżeniu nosa samolotu poniżej horyzontu, co prowadzi do szybkiego spadku wysokości lotu i równie szybkiego wzrostu prędkości. W „klasycznym” ujęciu oś podłużna maszyny jest prostopadła do ziemi. Stosowany jest w sytuacjach związanych bądź z potrzebą utraty wysokości, lub nabrania prędkości, także w czasie walki powietrznej, ale zasadniczo ogranicza się jego stosowanie do pokazów lotniczych. 
W czasie lotu nurkowego i podczas wyprowadzania z niego na pilota i na elementy samolotu oddziaływają znaczne przeciążenia. W związku z tym poszczególne rodzaje i typy statków powietrznych, ze względu na swoją wytrzymałość, mają określoną prędkość dopuszczalną w locie nurkowym. Do zmniejszenia prędkości w locie nurkowym i ułatwienia wyprowadzenia z niego samolotu stosuje się hamulce aerodynamiczne.
Atak lotniczy w locie nurkowym, był standardową taktyką ataku bombowców nurkujących w czasie II wojny światowej, gdy na frontach europejskich stosowany był przez niemieckie bombowce nurkujące Junkers Ju 87 „Stuka”, na teatrze pacyficznym zaś, przez japońskie bombowce pokładowe Aichi D3A „Val” oraz amerykańskie Douglas SBD Dauntless i Curtiss SB2C Helldiver. Idealnym z doktrynalnego punktu widzenia sposobem przeprowadzenia takiego ataku, był atak z nurkowaniem pod kątem 75-85° co miało utrudnić obronę systemom artylerii przeciwlotniczej atakowanego obiektu, ze zrzutem bomby i rozpoczęciem wychodzenia z lotu nurkowego na wysokości około 460 metrów, co miało zapewnić maksymalną celność zrzutu, przy jednoczesnym umożliwieniu bezpiecznego dla samolotu i jego załogi wyjścia z nurkowania. Zdolność do w pełni profesjonalnego ataku pod odpowiednim kątem, wymagała odpowiedniego treningu pilotów i doświadczenia. Podczas bitwy pod Midway niedoświadczeni piloci z eskadry VMSB-241 Marines, z których niektórzy po raz pierwszy pilotowali SBD, a większość nie miała wylatanych 10 godzin na Dauntlessach, nie będąc w stanie wykonać prawidłowego ataku nurkowego na japońskie lotniskowce Kido Butai, wykonali nieudany atak lotem ślizgowym. Większość startujących z Midway samolotów tej eskadry została w związku z tym zestrzelona, podczas gdy doświadczeni piloci eskadr bombowych i rozpoznawczych lotniskowców USS „Enterprise” (CV-6) i „Yorktown” (CV-5), przeprowadzili bardzo skuteczny stromy atak, nurkując pod kątami od 75 do niemal 90°.
Po drugiej wojnie światowej, w związku z rozwojem broni precyzyjnej, taktyka ataku w niebezpiecznym locie nurkowym została zarzucona na rzecz wykorzystania amunicji kierowanej.

</doc>
<doc id="518470" url="https://pl.wikipedia.org/wiki?curid=518470" title="Docieranie (obróbka)">
Docieranie (obróbka)

Docieranie – rodzaj obróbki ściernej wykonywanej docierakiem w obecności pasty ściernej będącej zawiesiną ziaren. 
Docierak porusza się względem przedmiotu obrabianego oraz jest dociskany do jego powierzchni, co powoduje powstawanie tarcia. Ziarna są wciskane w docierak wykonany ze stosunkowo miękkiego materiału np. żeliwa i przeciągane po obrabianej powierzchni. Ich właściwości takie jak rozmiar i twardość mają zasadnicze znaczenie dla uzyskanego efektu. W ten sposób możliwe jest osiągnięcie chropowatości Ra od 0,16 do 0,08 i Rz od 0,8 do 0,4 (dawniej klasa 10 lub 11). Ze względu na wysoką twardość ziaren ścierniwa możliwa jest obróbka bardzo twardych materiałów jak hartowana stal, węgliki spiekane czy ceramika. 
Docieranie pozwala na uzyskanie dużej dokładności kształtu (płaskości, okrągłości czy walcowości), dokładności wymiarów (płytki wzorcowe) oraz powierzchni o dużo mniejszej chropowatości niż bezpośrednio po obróbce wiórowej, czy szlifowaniu. Większa gładkość może zostać osiągnięta tylko przez obróbkę wygładzającą lub polerowanie.

</doc>
<doc id="518474" url="https://pl.wikipedia.org/wiki?curid=518474" title="Kucharz okrętowy">
Kucharz okrętowy



</doc>
<doc id="518478" url="https://pl.wikipedia.org/wiki?curid=518478" title="Park Natoliński">
Park Natoliński



</doc>
<doc id="518481" url="https://pl.wikipedia.org/wiki?curid=518481" title="Ariegois">
Ariegois



</doc>
<doc id="518482" url="https://pl.wikipedia.org/wiki?curid=518482" title="Prawo minimum Liebiga">
Prawo minimum Liebiga

Prawo minimum Liebiga – jedno z podstawowych praw ekologii klasycznej, mówiące, że czynnik, którego jest najmniej (jest w minimum) działa ograniczająco na organizm, bądź całą populację. Zasada ta, jako „teoria minimum”, została sformułowana przez nieznanego wówczas Carla Sprengela i dopiero po jej sprawdzeniu i ponownym opublikowaniu przez Liebiga w 1841 roku została spopularyzowana na całym świecie, będąc błędnie przypisywana Liebigowi.
Z czasem udowodniono, że prawo minimum odnosi się także do innych organizmów żywych i ma zastosowanie ogólnoprzyrodnicze. Rozwinięciem tego prawa jest zasada tolerancji ekologicznej Shelforda.
Beczka Liebiga jest rodzajem wizualizacji tego prawa zaproponowanym przez samego uczonego. Pojemność beczki jest ograniczana długością najkrótszej klepki, analogicznie do rozwoju organizmu, który jest ograniczany czynnikiem, którego jest najmniej.

</doc>
<doc id="518488" url="https://pl.wikipedia.org/wiki?curid=518488" title="Docieranie">
Docieranie



</doc>
<doc id="518491" url="https://pl.wikipedia.org/wiki?curid=518491" title="Automatyczna Sieć Obserwacji Powierzchniowych">
Automatyczna Sieć Obserwacji Powierzchniowych

Automatyczna Sieć Obserwacji Powierzchniowych (the Automated Surface Observing Systems, w skrócie ASOS) jest amerykańskim programem automatycznego zbierania danych meteorologicznych dla celów prognoz pogody i lotnictwa. 
Od około 1995 roku program ten stopniowo zastąpił wiele stacji, które poprzednio były obsługiwane przez obserwatorów. W 2006 roku sieć ASOS liczy około 1590 stacji, z których tylko 82 mają dodatkowe informacje uzyskiwane przez meteorologa. Stacje ASOS mierzą wysokość podstawy chmury za pomocą ceilometru do wysokości 3800m. Inne pomiary to widzialność, identyfikacja rodzaju pogody (deszcz, śnieg, mgła), ciśnienie, temperatura, temperatura punktu rosy, wiatr. Zaletą systemu jest ciągły monitoring.
Dyskusja.
Wprowadzenie automatycznych stacji spowodowało nieciągłość w obserwacjach pokrywy i rodzaju chmur i, co za tym idzie, problemy z interpretacją zmian klimatycznych.

</doc>
<doc id="518492" url="https://pl.wikipedia.org/wiki?curid=518492" title="Tomasz Sokołowski (ur. 1970)">
Tomasz Sokołowski (ur. 1970)

Tomasz Sokołowski I (ur. 21 września 1970 w Gdyni) – polski piłkarz występujący na pozycji pomocnika.
Życiorys.
Karierę rozpoczynał w MOSiR Pruszcz Gdański (jesień 1990) zaraz po maturze. W MOSiR Pruszcz Gdański grał w piłkę od 1980 roku jako młodzik. Następnie grał w Łynie Sępopol (1991). W 1992 roku został zawodnikiem Stomilu Olsztyn, z którym wywalczył awans do Ekstraklasy w 1994 roku. Podczas gry w Olsztynie rozegrał 47 ligowych spotkań i zdobył 10 goli.
Na początku 1996 roku został zawodnikiem Legii Warszawa. W barwach Legii debiutował w meczu ćwierćfinałowym Ligi Mistrzów Legia – Panathinaikos AO 8 marca 1996 r. W stołecznej drużynie grał do 2005 roku (z przerwą na chwilowy pobyt w Maccabi Netanja). Z Legią wywalczył mistrzostwo Polski 2002, Puchar Polski 1997 oraz Superpuchar 1997. W Legii rozegrał 291 spotkań i strzelił 42 gole.
Sokołowski wyróżniał się spośród wszystkich polskich piłkarzy znakomitym wyszkoleniem technicznym, a także bramkami strzelanymi z dużej odległości zdobywanymi zarówno w lidze, jak i europejskich pucharach. Znany jest też ze swojej uniwersalności, gdyż mógł grać na obu stronach pomocy, a także jako rozgrywający.
Latem 2005 roku został zawodnikiem Górnika Łęczna. W ekstraklasie w sezonie 2005/2006 w tej drużynie rozegrał 22 spotkania. W przerwie letniej przed sezonem 2006/2007 został zawodnikiem II-ligowego Ruchu Chorzów. U "Niebieskich" grał do końca 2007 roku z którymi awansował do 1 ligi. Wiosną 2008 przeszedł do Jagiellonii Białystok. Po zakończeniu sezonu piłkarz ogłosił koniec piłkarskiej kariery.
Tomasz Sokołowski posiada licencję trenerską II klasy w Polsce i licencję UEFA klasy A.
Pracował jako trener w Akademii Piłkarskiej KP Legia, prowadził drużynę rocznika 1996.
Od grudnia 2015 do maja 2016 prowadził III ligową drużynę grupy: podlasko-warmińsko-mazurskiej: Sokół Ostróda
19 września 2016, został ogłoszony nowym trenerem grającego w lidze okręgowej Mazowsza Grójec.
W reprezentacji Polski Sokołowski rozegrał 12 meczów i strzelił 1 gola.

</doc>
<doc id="518494" url="https://pl.wikipedia.org/wiki?curid=518494" title="Docieranie (motoryzacja)">
Docieranie (motoryzacja)

Docieranie – proces wzajemnego dopasowania się wszystkich ruchomych elementów układu jezdnego i napędowego nowego lub poddanego remontowi samochodu.
Obróbka pozostawia zawsze minimalne defekty na powierzchniach części. Wzajemny ruch współpracujących powierzchni powoduje ścieranie tych nierówności. W efekcie samochód w pierwszym okresie eksploatacji może mieć gorsze osiągi. Proces docierania jest zależny od technologii produkcji i dlatego w przypadku każdego modelu przebiega odmiennie. Należy w tym względzie przestrzegać zaleceń producenta. Może się okazać konieczna wcześniejsza wymiana niektórych płynów (np. oleju silnikowego), aby usunąć powstające w procesie docierania drobiny, które mogą uszkodzić powierzchnie mechanizmów.

</doc>
<doc id="518495" url="https://pl.wikipedia.org/wiki?curid=518495" title="Krawców Wierch">
Krawców Wierch

Krawców Wierch (ok. 1075 m n.p.m.) – szczyt w Beskidzie Żywieckim (Beskidy Orawskie na Słowacji), znajdujący się w grzbiecie pomiędzy przełęczami Glinka i Bory Orawskie, a dokładniej pomiędzy szczytami Jaworzyna (1045 m) i Gruba Buczyna (1132 m). Grzbietem tym przebiega granica polsko-słowacka oraz Wielki Europejski Dział Wodny. Krawców Wierch znajduje się w Grupie Pilska, na terenie Żywieckiego Parku Krajobrazowego. Poniżej szczytu, na wysokości 1171,4 umieszczono punkt pomiarowy, co może powodować zamieszanie w wysokościach podawanych przez różne źródła. Mapa Compass podaje dla Krawcowego Wierchu wysokość 1084 m.
Krawców Wierch to mało wybitny szczyt. Po słowackiej stronie spływają z jego stoków dwa potoki: Mutnianská raztoka i Novotská raztoka, na polską natomiast odchodzą od niego dwa grzbiety; krótki północno-zachodni grzbiet Straceńca i długi zachodni, który poprzez Glinkę, Kubieszówkę i Kotelnicę opada do wideł Bystrej i potoku Glinka w Ujsołach. Pomiędzy tymi grzbietami spływa potok Straceniec. Krawców Wierch jest zalesiony, ale nieco poniżej jego szczytu znajduje się okazała hala Krawcula z bacówką PTTK na Krawcowym Wierchu. Z hali rozpościera się widok na pasma Beskidów, a nawet Małej Fatry.
Aż do lat 70. XX wieku teren ten był rzadko odwiedzany przez turystów – dopiero wówczas z inicjatywy Edwarda Moskały podjęto się budowy bacówki, którą ukończono w 1976. Od tego czasu zarówno bacówka, jak i Hala Krawcula jest częstym punktem wycieczek turystycznych na popularnym beskidzkim szlaku z Wielkiej Raczy na Halę Rysiankę.
Od kilku lat organizuje się Noc Krawculi – nocny rajd do bacówki. W przeszłości bacówka organizowała również Wierchowe Granie i Górolskie Śpiewanie – imprezę folklorystyczną, cieszącą się dużą popularnością.

</doc>
<doc id="518497" url="https://pl.wikipedia.org/wiki?curid=518497" title="Relatywizm etyczny">
Relatywizm etyczny



</doc>
<doc id="518500" url="https://pl.wikipedia.org/wiki?curid=518500" title="Jean Calas">
Jean Calas

Jean Calas (ur. 1698, zm. 10 marca 1762) – kupiec pochodzący z Tuluzy we Francji; torturowany i skazany na karę śmierci za rzekome morderstwo swojego syna, pośmiertnie uznany za niewinnego. Calas był kalwinistą, co w katolickiej Francji wzbudziło podejrzenia co do motywów wydania wyroku. Dla Francuzów stał się symbolem ofiar religijnej nietolerancji razem z François-Jeanem de la Barrem oraz Pierre’em-Paulem Sirvenem.
Proces Calas (fr. "Affaire Calas") stał się symbolem walki francuskich środowisk liberalnych z fanatyzmem religijnym. Motyw "Affaire Calas" poruszany jest często w literaturze francuskiej. Jest także przykładem społecznego zjawiska kozła ofiarnego.
Geneza sprawy.
Jean Calas był niezamożnym kupcem z Tuluzy i kalwinistą, a wedle ówczesnego prawa rodzina Calas jako protestancka była pozbawiona wielu praw publicznych. Początek sprawy miał miejsce, gdy syn Calas, Marc-Antoine nie otrzymał jako protestant specjalnego zaświadczenia od katolickiego duchowieństwa, przez co nie mógł wykonywać wyuczonego zawodu prawnika.
13 października 1761 Marc-Antoine powiesił się w sklepie ojca. Rodzina, nie chcąc aby jego zwłoki zostały pozbawione chrześcijańskiego pogrzebu, zatarła ślady samobójstwa i oświadczyła, że Marc-Antoine został zamordowany.
Wówczas wśród katolickich sąsiadów zaczęła krążyć plotka, jakoby Marc-Antoine chciał konwertować na katolicyzm. To wystarczyło, aby władze wszczęły dochodzenie przeciwko rodzinie Calas o zamordowanie „przyszłego odstępcy” z pobudek religijnych. Wokół sprawy narosła zbiorowa histeria podsycana przez miejscowy zakon dominikanów. Jean Calas stał się „kozłem ofiarnym” dla katolickich mieszkańców Tuluzy, zaniepokojonych rosnącą zamożnością lokalnego kalwińskiego mieszczaństwa. Dodatkowo, kler domagał się "ukarania „herezji” dla przykładu".
Proces.
Pomimo przytłaczających dowodów wskazujących na samobójstwo, sąd w Tuluzie uznał Jean Calas za winnego. Podczas procesu był wielokrotnie poddawany torturom, lecz mimo tego nie przyznał się do winy. Parlament Tuluzy 9 marca 1762 skazał Jeana Calas na śmierć poprzez łamanie kołem. 10 marca 1762 wyrok wykonano, ciało spalono, a prochy rozrzucono na wietrze.
Interwencja Voltaire’a.
Drugi syn Calas – Donat udał się do Genewy szukając wsparcia dla ojca u słynnego filozofa Voltaire’a. Jako pierwszy w historii pisarz francuski biorący publiczny udział w sprawie sądowej, przekonany o niewinności oskarżonego, zapoczątkował protesty przeciwko zarzutom i skazaniu (m.in. opublikował pierwsze 2 rozdziały słynnego "Traktatu o tolerancji"), aby wymiar sprawiedliwości ponownie zajął się tą sprawą, co nastąpiło w 1764.
W 1765 w wyniku apelacji Rada Królewska w składzie 80 sędziów wydała wyrok, w którym Jean Calas został pośmiertnie zrehabilitowany i uznany za niewinnego. Król Francji przyznał rodzinie Calas ogromną rentę pieniężną jako odszkodowanie.

</doc>
<doc id="518502" url="https://pl.wikipedia.org/wiki?curid=518502" title="Mucet">
Mucet

Mucet (wł. "mozzetta") – narzuta sięgająca łokci, będąca częścią stroju duchownych katolickich. Jest to okrycie sutanny, okrywające ramiona do łokci, z guzikami na piersi. Kolor mucetu wskazuje na hierarchiczną rangę ją noszącego.
Biskupi noszą mucet w kolorze fioletowym, kardynałowie purpurowy. Papież ma prawo używania trzech wersji mucetu – dwóch karmazynowych: letniej, uszytej z jedwabiu i zimowej (która jest lamowana gronostajem) oraz białej. Jan Paweł II zakładał jedynie jedwabny mucet karmazynowy. Papież Benedykt XVI zakładał zarówno mucet karmazynowy jedwabny jak i laminowany gronostajem a w okresie wielkanocnym w kolorze białym, zwany także mucetem paschalnym. Papież Franciszek zrezygnował z używania mucetu.
Mucet stanowi element stroju chórowego niektórych kapituł, np. biały mucet używany jest przez kanoników Kapituły Kolegiackiej Kampinosko-Bielańskiej, purpurowy przez kanoników Kapituły Katedralnej Wrocławskiej, amarantowy przez kanoników Kapituły Kolegiaty Uniejowskiej, szary przez kanoników Kapituły Kolegiackiej Garwolińskiej a czarny przez kanoników Kapituły Podlaskiej.
Mucet używany jest także przez zakonników. Członkowie Instytutu Chrystusa Króla Najwyższego Kapłana zakładają mucet czarny, a przełożeni niebieski. Kanonicy regularni św. Augustyna zakładają czarny mucet na komżę jako strój liturgiczny, duchowni należący do Zakonu Rycerskiego Grobu Bożego w Jerozolimie używają białego mucetu przyozdobionego krzyżem jerozolimskim.

</doc>
<doc id="518505" url="https://pl.wikipedia.org/wiki?curid=518505" title="Sean Bean">
Sean Bean

Sean Bean, właśc. Shaun Mark Bean (ur. 17 kwietnia 1959 w Handsworth) – brytyjski aktor teatralny, filmowy i telewizyjny.
Życiorys.
Wczesne lata.
Urodził się w Handsworth, dzielnicy miasta Sheffield w South Yorkshire, w dystrykcie Sheffield. Jego ojciec, Brian, był właścicielem fabryki, zaś matka, Rita (z domu Tuckwood), była sekretarką. Dorastał z młodszą siostrą, Lorraine.
W wieku 15 lat postanowił dołączył do klubu Croft House. Pracował tutaj przez dwa lata. W 1975, w wieku 16 lat opuścił Brook Comprehensive School. Pracował w supermarkecie, a następnie w lokalnym samorządzie i w firmie ojca. Uczęszczał do Granville College, a od 1979 do Rotherham College of Arts and Technology. Podczas nauki w Rotherham College zapisał się na kurs dramatyczny. Po kilku występach w college'ach i Rotherham Civic Theater w styczniu 1981 otrzymał stypendium w Royal Academy of Dramatic Art (RADA) w Londynie.
Kariera.
W 1983 zadebiutował na scenie Watermill Theatre w Bagnor w roli Tybalta w tragedii szekspirowskiej "Romeo i Julia". W latach 1986-1988 był członkiem Królewskiego Towarzystwa Szekspirowskiego (Royal Shakespeare Company) z siedzibą w Stratford-upon-Avon, grając w przedstawieniach, m.in. w komedii "Sen nocy letniej". Po raz pierwszy wystąpił na ekranie jako Ranuccio Tomassoni w dramacie biograficznym w reżyserii Dereka Jarmana "Caravaggio" (1986) z Tildą Swinton. 
W filmie sensacyjno-kryminalnym Mike’a Figgisa "Burzliwy poniedziałek" ("Stormy Monday", 1988) ze Stingiem, Melanie Griffith i Tommym Lee Jonesem pojawił się jako Brendan. W ekranizacji powieści Toma Clancy’ego "Czas patriotów" ("Patriot Games", 1992) w reżyserii Phillipa Noyce’a z Harrisonem Fordem zagrał maniakalnego irlandzkiego radykała. Wcielił się w postać brytyjskiego żołnierza Richarda Sharpe’a w serii 16 filmów o jego przygodach, opartych na powieściach Bernarda Cornwella.
W 2017 został narratorem angielskiej wersji filmu IPNtv "Niezwyciężeni" („The Unconquered”).
Życie prywatne.
Był czterokrotnie żonaty, obecnie jest w piątym małżeństwie. Ze związków ma trzy córki.
Bean cierpi na lęk przed lataniem.

</doc>
<doc id="518511" url="https://pl.wikipedia.org/wiki?curid=518511" title="Józef Naronowicz-Naroński">
Józef Naronowicz-Naroński

Józef Naronowicz-Naroński (Naroński) (ur. ok. 1610 najprawdopodobniej w Narunach, zm. w kwietniu 1678 w Szczytnie) – matematyk, geodeta, kartograf i architekt.
Urodził się na Litwie, w rodzinie kalwińskiej.
Naroński kształcił się w Kiejdanach, Akademii Rakowskiej i przypuszczalnie w Lejdzie. Posiadał gruntowne wykształcenie z zakresu matematyki, geodezji i kartografii. Obok języka polskiego znał łacinę, francuski, flamandzki i słabo niemiecki.
Józef Naroński osiedlił się na terenie Prus Książęcych po edykcie sejmowym 1658 skazującym braci polskich na banicję. Głównym zleceniodawcą prac kartograficznych Narońskiemu był elektor Fryderyk Wilhelm. Naronowicz-Naroński nosił tytuł cywilnego inżyniera i geografa elektora. W pracach kartograficznych pomagał mu jego syn Jan Józef (zmarł 1672), a od 1672 Andrzej Woynowski. Naronowicz współpracował także, z Samuelem Suchodolcem (Suchodolskim), który później był właścicielem folwarku w Starej Różance. Józef Naronowicz-Naroński zmarł w kwietniu 1678 w Szczytnie. Pogrzebem Naronowicza zajął się Zbigniew Morsztyn z Rudówki. Józef Naronowicz-Naroński należał do najwybitniejszych braci polskich w Prusach.
Prace kartograficzne i inne.
W pracach mierniczych Naronowicz posługiwał się astrolabium z podziałem na 360° oraz kwadrantem. Po raz pierwszy w Polsce zastosował triangulację jako osnowę pomiarów większych obszarów. Mapy wykonywał zwykle w skali 1 : 50 000. Fotokopie jego map znajdują się w Ośrodku Badań Naukowych im. Wojciecha Kętrzyńskiego w Olsztynie. Mapy te pozwalają na określenie zmian linii brzegowej jezior, będących skutkiem gospodarczej działalności człowieka (m.in. wykopanie kanałów, wykonanie nasypów kolejowych). Do najważniejszych prac inżynierskich Naronowicza-Narońskiego można zaliczyć:
Opracowania Narońskiego.
Józef Naronowicz-Naroński był też autorem dwutomowego dzieła historycznego "Dowód prawdziwy Istoryi o najwyższej Monarchiej Scythiej Sarmacyi.."

</doc>
<doc id="518513" url="https://pl.wikipedia.org/wiki?curid=518513" title="Teoria umowy społecznej">
Teoria umowy społecznej



</doc>
<doc id="518514" url="https://pl.wikipedia.org/wiki?curid=518514" title="Masło orzechowe">
Masło orzechowe

Masło orzechowe – wyrób spożywczy wytwarzany z nasion orzachy podziemnej (tzw. orzeszków ziemnych), popularny w kuchni amerykańskiej i holenderskiej. Produkt ten znajduje zastosowanie jako smarowidło do kanapek oraz składnik domowych wypieków (np. ciasteczek).
Wynalazł je w XIX wieku amerykański lekarz John Harvey Kellogg. Obecnie w handlu rozróżnia się dwa rodzaje masła orzechowego: chrupkie (z kawałkami orzechów) i kremowe. Typowe masło orzechowe należy przechowywać w temperaturze pokojowej.
Decyzją Trybunału Sprawiedliwości Unii Europejskiej z 14 czerwca 2017 stosowanie nazw sugerujących produkt mleczny w nazewnictwie wyrobów roślinnych (a więc m.in. nazwy „masło orzechowe”) jest niezgodne z prawem. Jedynie ci producenci, których towar istnieje na rynku minimum 30 lat, mogą używać starych nazw. Żaden z polskich wytwórców masła orzechowego nie funkcjonuje na rynku tak długo. Obecnie stosowaną w polskim handlu nazwą jest zazwyczaj pasta orzechowa.
W Stanach Zjednoczonych ponad 60% wyprodukowanych orzechów ziemnych jest przeznaczanych na produkcję masła orzechowego.
W języku angielskim istnieje określenie na zjawisko lęku (fobii) przed przyklejeniem się masła orzechowego do podniebienia: "arachibutyrophobia".
Skład i wartości odżywcze.
Według polskich podręczników, standardowe masło orzechowe składa się w 90% z orzechów, w 6% z cukru w formie dekstrozy (nie zawiera cukru buraczanego ani trzcinowego), z olejów roślinnych (np. palmowego, rzepakowego, bawełnianego) i soli. Zawartość soli w gotowym produkcie wynosi maksymalnie 1,5%. W Stanach Zjednoczonych, zgodnie z przepisami federalnymi (21 CFR 164.150), 90% zawartość orzechów w maśle orzechowym jest wartością minimalną.
Zastosowanie uwodornionych olejów roślinnych przedłuża trwałość gotowego produktu. Zapobiega także rozwarstwianiu się masła – masło wyprodukowane bez tego dodatku wymaga zamieszania przed spożyciem, ponieważ na jego powierzchni wytrąca się olej z orzechów.
W handlu dostępne jest tzw. naturalne masło orzechowe, wytworzone bez dodatku tłuszczów uwodornionych i innych sztucznych dodatków.
Poniżej, o ile nie zaznaczono inaczej, podano wartości odżywcze dla masła orzechowego wyprodukowanego w 90% z orzechów, w 6% z dekstrozy, oraz z olejów roślinnych i soli:
Etapy produkcji (metoda wsadowa).
Większość dużych wytwórców masła orzechowego stosuje metodę ciągłą. Poniższy opis dotyczy metody wsadowej.
Pozbawione skorupek orzechy ziemne praży się w piecu rozgrzanym do temp. ok. 430 °C. Podgrzewane są w nim do temperatury ok. 160 °C, w której utrzymywane są przez 40–60 minut. Następnie są szybko studzone (do temp. 30 °C), co chroni je przed nadmierną utratą oleju. Po usunięciu ciał obcych, następuje usuwanie łupinek oraz, opcjonalnie, serc będących gorzką częścią każdego orzeszka. Usunięcie serc jest możliwe gdy wybierze się metodę blanszowania w prądzie gorącego powietrza (przez 25 min w ok. 138 °C). Blanszowanie gorącą wodą zachowuje serca i wymaga suszenia ciepłym powietrzem (ok. 6 godzin w ok. 49 °C). Następnie orzechy są przebierane i mielone pod odpowiednim ciśnieniem na pastę. Podczas mielenia dodaje się pozostałe składniki: sól, roztwór dekstrozy oraz uwodorniony olej roślinny. Gotowa masa, schłodzona do temperatury 49–77 °C (lub mniejszej), pakowana jest metodą próżniową. Jako opakowania stosowane są słoiki szklane albo słoiki lub kubki wykonane z tworzyw sztucznych. Po zapakowaniu masło orzechowe odpoczywa aż się w pełni skrystalizuje.

</doc>
<doc id="518516" url="https://pl.wikipedia.org/wiki?curid=518516" title="Korabit">
Korabit



</doc>
<doc id="518517" url="https://pl.wikipedia.org/wiki?curid=518517" title="Zabór pruski">
Zabór pruski

Zabór pruski, Zabór niemiecki – ziemie dawnej Rzeczypospolitej zajęte w wyniku rozbiorów przez Królestwo Prus.
Obszar ziem dawnej Rzeczypospolitej pod władztwem króla pruskiego zmieniał się na przestrzeni lat, tj. od pierwszego rozbioru w 1772 r. do chwili odzyskania niepodległości przez Polskę w 1918 r.
Po III rozbiorze Polski (1795) obszar zaboru pruskiego stanowił ponad połowę terytorium Królestwa Prus, zaś osoby polskojęzyczne stanowiły blisko połowę jego ludności.
I rozbiór Polski – rok 1772.
W jego wyniku Prusy zajęły, jako Prusy Zachodnie: Pomorze Gdańskie i ziemię chełmińską (bez Gdańska i Torunia), Warmię oraz większość Kujaw i północną Wielkopolskę (ok. 36 tys. km² i 580 tys. ludzi).
II rozbiór Polski – rok 1793.
Drugi rozbiór objął, jako Prusy Południowe: ziemie Wielkopolski z Poznaniem i Kaliszem, zachodniego Mazowsza z Płockiem, ziemią sieradzką i okolice Częstochowy, pozostała część Kujaw, ziemia dobrzyńska oraz Gdańsk i Toruń (ok. 57 tys. km² i ponad 1 milion ludzi).
III rozbiór Polski – rok 1795.
Trzeci rozbiór objął, jako Prusy Nowowschodnie i Nowy Śląsk: większość Mazowsza z Warszawą, Podlasie, Suwalszczyznę, część dawnego województwa trockiego i księstwa żmudzkiego oraz fragment województwa krakowskiego (m.in. dawne Księstwo siewierskie; własność biskupów krakowskich; ok. 48 tys. km² i 1 milion ludzi).
Późniejsze zmiany.
Po zawarciu w 1807 pokoju w Tylży Królestwo Prus utraciło na rzecz Imperium Rosyjskiego (zaboru rosyjskiego) obwód białostocki, a z ziem całości II i III oraz części I zaboru pruskiego (Kujawy, Pomorze nadnoteckie) utworzono Księstwo Warszawskie. Gdańsk stał się wolnym miastem pod protektoratem Francji. Wpływ na późniejszy kształt wschodniej granicy Królestwa Prus miała zachodnia granica Królestwa Polskiego (czyli zachodnia granica Imperium Rosyjskiego, gdyż Królestwo Polskie było jego częścią), którą w 1815 na kongresie wiedeńskim ustalono na Prośnie (Kalisz pozostał po stronie Królestwa Polskiego w zaborze rosyjskim), później granica biegła przez Kujawy, które także przedzielono granicą – wschodnie Kujawy znalazły się w zaborze rosyjskim, a zachodnie Kujawy w zaborze pruskim, w dalszym etapie granica biegła między ziemią dobrzyńską (po stronie rosyjskiej) a ziemią chełmińską (po stronie niemieckiej), następnie biegła między Mazowszem (po stronie rosyjskiej) a Mazurami (po stronie niemieckiej), a później między Podlasiem, Suwalszczyzną (oba po stronie rosyjskiej) a Mazurami (po stronie niemieckiej). Zabór pruski wraz z resztą Królestwa Prus i Wielkim Księstwem Poznańskim stały się suwerennymi członkami konfederacji II Rzeszy.
Po I wojnie światowej nowo utworzona II Rzeczpospolita uzyskała od Niemiec:
Polska uzyskała wówczas także terytoria Rzeszy Niemieckiej, które nie należały do I Rzeczypospolitej przed rozbiorami:
Okres napoleoński i jego skutki.
Wkroczenie wojsk napoleońskich na ziemie polskie doprowadziło w Wielkopolsce do wybuchu powstania skierowanego przeciw Prusakom. Osiągnięciem Polaków było utworzenie z części ziem zaboru pruskiego państwa o nazwie Księstwo Warszawskie. Wkrótce potem upadek Napoleona, a następnie decyzje kongresu wiedeńskiego przywracające w Europie porządek sprzed czasów napoleońskich, doprowadziły do powstania Wielkiego Księstwa Poznańskiego. Jego powierzchnia liczyła około 29 tysięcy km. Obszar ten zamieszkiwało 776 tysięcy mieszkańców. . Namiestnikiem Wielkiego Księstwa był Polak – książę Antoni Henryk Radziwiłł, ożeniony z księżniczką pruską. W 1823 roku rząd pruski wydał rozporządzenie dotyczące przeprowadzenia reformy uwłaszczeniowej nadającej chłopom Poznańskiego ziemię. Prusy i Rosja zawarły 3 maja 1815 roku traktat specjalny, który głosił m.in., że "Polacy, poddani obu stron kontrahujących, otrzymają instytucje, zapewniające zachowanie ich narodowości podług form ustroju politycznego, jaki im nadać każdy z rządów uzna za stosowne".
Po upadku powstania listopadowego.
Po upadku powstania listopadowego, swobody jakimi dotychczas cieszyli się Polacy w tym zaborze, zaczęto systematycznie ograniczać. Na miejsce polskiego namiestnika powołano prusaka, Eduarda Flottwella, któremu nadano tytuł naczelnego prezesa Wielkiego Księstwa Poznańskiego. Rozpoczął się proces usuwania języka polskiego z instytucji publicznych, oraz unifikacji językowej królestwa. Polakom odebrano wiele majątków, oskarżając ich o współpracę z powstańcami, przekazując je w ręce Prusaków. Od 1832 roku w urzędach zaczął obowiązywać język niemiecki. W roku 1840 Flottwell został odwołany przez nowego króla pruskiego, Fryderyka Wilhelma IV. Nastąpiła pewna zmiana kursu polityki wobec osób polskojęzycznych.
Walka z zaborcą przebiegała na wielu płaszczyznach i przybierała rozmaite formy – od kultywowania narodowych zwyczajów i pieczołowitej ochrony dóbr kultury poprzez organizowanie tajnego nauczania w języku polskim aż po starcia zbrojne. Klęska powstania listopadowego spowodowała, iż bogate warstwy społeczeństwa chwilowo porzuciły myśl o walce powstańczej. Przedstawiciele inteligencji i ziemiaństwa szczególny nacisk położyli na podniesienie poziomu gospodarczego i kulturalnego kraju. W II połowie XIX wieku działalność tę zaczęto określać mianem pracy organicznej. Rozwijała się ona zwłaszcza w regionie poznańskiem. Rezultatem współpracy ziemiaństwa z mieszczaństwem było np. zorganizowanie przez ziemianina – Gustawa Potworowskiego – Kasyna w Gostyniu, które pracowało nad podniesieniem poziomu kultury, gospodarki i oświaty polskiej. Karol Marcinkowski założył Towarzystwo Naukowej Pomocy dla Młodzieży Wielkiego Księstwa Poznańskiego (1841), zajmujące się zbieraniem pieniędzy, z których fundowano stypendia dla kształcącej się polskiej młodzieży. W tym samym roku wybudowano w Poznaniu „Bazar”, mieszczący hotel, kasyno, sklepy i warsztaty rzemieślnicze. Pracy organicznej patronował również Hipolit Cegielski – polonista, nauczyciel gimnazjalny, a następnie twórca fabryki narzędzi i maszyn rolniczych (1846).
Wiosna Ludów.
W 1848 roku na teren zaboru pruskiego zaczęły przenikać ruchy rewolucyjne, powodujące wybuch walk w Europie. Określa się je mianem Wiosny Ludów. Ich przywódcą w Wielkim Księstwie Poznańskim został Ludwik Mierosławski. Przybył on do Poznania po wypuszczeniu z więzienia berlińskiego. Jego obecność wywołała ogromny wpływ na tutejszą ludność, która zaczęła siłą usuwać urzędników pruskich ze stanowisk. W trakcie negocjacji Prusacy obiecali Księstwu autonomię. Gdy nie dotrzymali przyrzeczenia, doszło do wybuchu walk. Toczyły się one pod Książem Wielkopolskim, gdzie oddziały polskie poniosły klęskę. Zwycięskie bitwy miały miejsce m.in. pod Miłosławiem oraz we wsi Sokołowo, niedaleko Wrześni. Później jednak oficerowie powstańczy, nie wierząc w możliwość ostatecznego zwycięstwa, zaczęli opuszczać szeregi. 9 maja Mierosławski zrzekł się dowództwa, a następnie podpisano akt kapitulacji. Ostatecznie po upadku powstania z roku 1848 zlikwidowano Wielkie Księstwo Poznańskie, a jego tereny przemianowano na Prowincję Poznańską, ustanawiając ją jedną z pruskich (a później niemieckich) prowincji bez żadnej autonomii.
Germanizacja.
Pruska polityka germanizacji językowej ludności polskojęzycznej rozpoczęła się jeszcze na długo przed rozbiorami I Rzeczypospolitej, nasilając się od zajęcia w 1740 roku przez króla pruskiego Fryderyka II Wielkiego niemal całości obszaru ziem Górnego Śląska (odbicie z rąk monarchii Habsburgów podczas wojny o charakterze walk katolików przeciw protestantom). W momencie wkraczania wojsk pruskich na te tereny przeważała na nich znacząco ludność polskojęzyczna, świadczą o tym chociażby zapiski urzędników pruskich, którzy notowali panujące ówcześnie na tym obszarze warunki językowo-obyczajowe. Już w 1744 roku zaprowadzono na terenie Śląska nakaz stosowania języka niemieckiego w sądownictwie. W 1754 roku wprowadzono zakaz zatrudniania w szkołach nauczycieli bez znajomości urzędowego języka niemieckiego, a w 1763 powszechny obowiązek nauczania tego języka we wszystkich szkołach podstawowych, rok później zwolniono wszystkich nauczycieli, którzy nie rozumieli mowy niemieckiej. Ważną rolę w germanizacji Górnego Śląska odegrała także akcja osadnicza, tak zwana kolonizacja fryderycjańska. Germanizacja językowa nie ustała po dokonaniu rozbiorów I RP. W 1810 roku wydano nakaz używania języka niemieckiego na nabożeństwach odprawianych w kościołach ewangelickich.
W 1876 roku wycofano ostatecznie język polski z sądownictwa i urzędów na całym obszarze ziem zaboru pruskiego.
W latach 1872–1874 prawie całkowicie wyrugowano język polski ze szkół. Nauczycieli nie znających niemieckiego usuwano, a na ich miejsce zatrudniano osoby niemieckojęzyczne, bądź dwujęzyczne.
Konflikt z kościołem.
Na ziemiach polskich zagarniętych przez Królestwo Prus, Kościół został całkowicie podporządkowany państwu, a klasztory skasowane. Nastąpiło to zgodnie z polityką sekularyzacji (czyli zmniejszeniu roli religii dla społeczeństwa) prowadzoną przez państwo pruskie wobec całej ludności. Główny nacisk został położony na odizolowanie Kościoła katolickiego od Stolicy Apostolskiej. Majątek kościelny został odebrany i przejęty przez zaborcę, a biskupi katoliccy zmuszeni do składania przysięgi na wierność królowi pruskiemu. Rząd pruski podjął na szeroką skalę akcję germanizacji językowej i protestantyzacji ziem polskich, polegającą m.in. na sprowadzaniu z głębi Prus kolonistów niemieckojęzycznych różnego pochodzenia, w większości protestantów, i osiedlaniu ich na anektowanych terenach Rzeczypospolitej w Wielkopolsce i Pomorzu. Zajścia te jednoczyły Polaków mieszkających w Wielkopolsce i na Pomorzu, ale także i na Górnym Śląsku.
Także późniejsza sytuacja Wielkiego Księstwa Poznańskiego w II połowie XIX wieku była bardzo trudna. W 1867 roku zostało ono włączone do Związku Północnoniemieckiego. Objęcie stanowiska kanclerza Rzeszy przez Ottona von Bismarcka spowodowało kolejne zaostrzenie polityki germanizacyjnej na polskich ziemiach. Skierowana ona była przeciw Kościołowi (tzw. Kulturkampf, czyli walka o czystość kultury II Rzeszy, rozpoczęta w 1871 roku na terenie całej konfederacji). Walka przeciw Kościołowi miała za zadanie osłabienie jego wpływu na społeczeństwo na terenie całej Rzeszy. Arcybiskup Mieczysław Ledóchowski starał się nie dopuścić do pogorszenia stosunków z władzami niemieckimi. Na skutek prześladowań duchowieństwa doszło jednak do konfliktu. Ledóchowskiego uwięziono (1874), ponieważ sprzeciwił się ustawie z 1873 roku uzależniającej Kościół od państwa. W 1885 roku rozpoczęto tzw. rugi pruskie, zarządzenia polecające opuszczenie wschodnich prowincji państwa wszystkim osobom, nie posiadającym obywatelstwa niemieckiego. Dotknęły one około 26 tys. ludzi, przede wszystkim robotników i rzemieślników kontraktowych. W 1886 roku rząd pruski utworzył Komisję Kolonizacyjną, która zajęła się wykupywaniem ziemi z rąk obywateli polskojęzycznych i osiedlaniem na niej osób niemieckojęzycznych różnego pochodzenia. Proces germanizacji jeszcze się nasilił. Powołano do życia Towarzystwo dla Popierania Niemczyzny na Kresach Wschodnich (1894). Pod koniec XIX wieku zmieniło ono nazwę na Niemiecki Związek Kresów Wschodnich. Popularnie określany był Hakatą – od pierwszych liter nazwisk jego założycieli: Hansemanna, Kennemanna i Tidemanna. Zadaniem związku było ograniczanie języka polskiego na terenach zaboru pruskiego, oraz krytyka jego użytkowników. Działalność Hakaty cieszyła się poparciem nowego kanclerza Rzeszy – Bernharda von Bülowa. W skład tej organizacji wchodziło ponad 25% mieszkańców Wielkopolski.
Reakcje na germanizację.
Po upadku powstania w Wielkopolsce i po klęsce styczniowej 1864 roku odżyły hasła organicznikowskie. Okres ten, przeciwstawiający romantyzmowi kult pracy i wiarę w zdobycze nauki, charakteryzujący się nasileniem dążeń do gospodarczej i kulturalnej odbudowy kraju, nazywany jest pozytywizmem.
Podtrzymując tradycję zapoczątkowaną przez Karola Marcinkowskiego, angażowano siły w rozwój gospodarki i oświaty Wielkiego Księstwa. Programem „pracy u podstaw” objęto chłopów i zawiązano w Piasecznie koło Gniewa pierwsze w Polsce Towarzystwo Rolnicze. Wśród ludności miast powstawały spółki zarobkowe udzielające pożyczek. W 1871 roku utworzono też Związek Spółek Rolniczych, na którego czele stanął ksiądz Piotr Wawrzyniak.
Funkcjonowało Towarzystwo Pomocy Naukowej. Przez długie lata kierował nim Hipolit Cegielski. W 1872 roku w Poznaniu rozpoczęło swoją działalność Towarzystwo Oświaty Ludowej, mające za zadanie zakładanie bibliotek na wsiach. Gdy władze pruskie rozwiązały tę organizację, pojawiła się ona ponownie w 1880 roku – tym razem pod nazwą Towarzystwa Czytelni Ludowych.
Władze zaborcze wydały ustawy skierowane przeciwko zakładaniu przez osoby deklarujące język polski nowych gospodarstw oraz zakazały używania języka polskiego na zebraniach. Osoby te stawiały opór zaborcy, czego przykładem jest strajk szkolny we Wrześni w 1901 roku. Powodem jego ogłoszenia była zmiana języka polskiego na niemiecki na lekcjach religii. W historiografii polskiej zapisała się postać Michała Drzymały, któremu władze pruskie nie pozwoliły wybudować domu (1904). Nabył on ziemię we wsi Podgradowice i zamieszkał w wozie cyrkowym. Władze zaborcze „ze względów bezpieczeństwa” kazały mu usunąć wóz, ale dzięki składkom ludzi zakupiono nowy. Po pięciu latach Prusacy zmusili Drzymałę do opuszczenia także i tego lokum. Osiedlił się wówczas w ziemiance. Jego postawa stała się symbolem walki z germanizacją.
Pojęcie „zaboru pruskiego”.
Pojęcie "zabór pruski" nie obejmuje obszaru Górnego Śląska i innych ziem, które przed rozbiorami nie znajdowały się w granicach dawnej I Rzeczypospolitej, a po odzyskaniu niepodległości przez Polskę znalazły się w jej granicach. Sytuacja na Górnym Śląsku jest często omawiana łącznie z sytuacją w zaborze pruskim, ze względu na liczną obecność osób polskojęzycznych i osób w różny sposób identyfikujących się z Polską, oraz na istnienie polskich organizacji niepodległościowych, działających na na terenie Górnego Śląska (działaczami byli np. Wojciech Korfanty, Karol Miarka, Józef Lompa, Juliusz Ligoń, Jan Ligoń i wiele innych osób), co po odzyskaniu niepodległości przez Polskę skutkowało powstaniami śląskimi, plebiscytem i ostatecznie przyłączeniem do państwa polskiego. Już w XIX wieku dla Polaków mieszkających na Górnym Śląsku wydawano polskojęzyczne gazety, tak jak m.in. w Wielkopolsce czy na Pomorzu. Mimo że znaczna część Śląska nie zintegrowała się na stałe z państwem polskim po rozbiciu dzielnicowym, jakie nastąpiło po śmierci Bolesława Krzywoustego w 1138 roku, a państwo polskie formalnie zrzekło się praw do Górnego Śląska (a dokładniej do ówczesnych księstw śląskich) w XIV wieku za czasów panowania króla Kazimierza Wielkiego, ludność polska na tym obszarze zawsze stanowiła przeważający element etniczny, a sam Śląsk do XIV wieku opisywany był przez kronikarzy jako część Polski. Podobnie jak przypadku Górnego Śląska na obszarze Warmii, Mazur i Powiśla, gdzie także żyła znaczna liczba ludności polskojęzycznej, zorganizowano plebiscyt, który zakończył się porażką strony polskiej a region niemal w całości pozostał w granicach Niemiec. Osobną kwestią był Dolny Śląsk, ziemia lubuska czy Pomorze Zachodnie, które prócz wyjątków (Zagłębie Miedziowe, Szczecin), były zamieszkiwane niemal wyłącznie przez ludność o korzeniach polskich (prócz części Prus, gdzie istnieli potomkowie bałtów), to jednak zdecydowana większość mówiła po niemiecku, zaś ruchy niepodległościowe oceniały etniczność wyłącznie po języku. Regiony te nie były elementem zaborów, lecz ich bezpośrednim sprawcą i agresorem.
Poziom rozwoju na terenie zaboru pruskiego w porównaniu do innych zaborów.
Tereny dawnego zaboru pruskiego charakteryzowały się zdecydowanie większym poziomem rozwoju gospodarczego i szkolnego niż obszary zaborów austriackiego i rosyjskiego. Przemysł i rolnictwo były o wiele bardziej rozwinięte, a odsetek analfabetów był niższy. I tak oto na ziemiach, które przed 1914 należały do Cesarstwa Niemieckiego, a w latach 1918–1921 znalazły się w granicach odrodzonej Polski można zauważyć, że były zdecydowanie lepiej rozwinięte niż ziemie, które przed 1914 należały do Imperium Rosyjskiego i Austro-Węgier. Tereny Wielkopolski, Górnego Śląska i Pomorza Gdańskiego (w tym ziemi chełmińskiej) oraz zachodnich Kujaw miały wysoko rozwinięte rolnictwo czy przemysł, a poziom analfabetów nie przekraczał kilku procent. I choć na niektórych terenach dawnego zaboru rosyjskiego znajdowały się dość dobrze rozwinięte miejsca związane z rolnictwem i przemysłem, m.in. wschodnie Kujawy, Lubelszczyzna, Wołyń, przemysłowe okręgi łódzki, warszawski, białostocki czy staropolski (okolice Kielc i Radomia), to nie było to aż na taką dużą skalę jak na terenach, które należały do Niemiec przed 1914, gdyż pozostała część terenów należących przed 1914 do Rosji była słabo rozwinięta i dość powszechny był analfabetyzm, któremu sprzyjał brak obowiązku szkolnictwa w zaborze rosyjskim, zaś rolnictwo było związane raczej z miejscami, gdzie występowały gleby dobrej jakości, a tereny wiejskie były biedne, mimo miejsc z rolnictwem i przemysłem. Teren zaboru austriackiego (Galicji) był jeszcze gorszy dla rolnictwa, ze względu na wyżynno-rolnicze tereny i występował tylko przemysł naftowy. Jedynie w zaborze austriackim analfabetyzm był niższy niż na terenie zaboru rosyjskiego, ze względu na obowiązek szkolny. Dodatkowo na terenach należących do Niemiec przed 1914 rokiem na terenach wiejskich zdecydowanie dominowały domy murowane, w przeciwieństwie do terenów należących przed 1914 do Rosji i Austro-Węgier, gdzie dominowały domy drewniane na terenach wiejskich. Oświetlenie i elektryfikacja miast w zaborze pruskim były także lepsze niż w pozostałych, dużo większy procent mieszkań i domostw miał dostęp do kanalizacji i bieżącej wody. Pod względem rozwoju polskości i języka polskiego najlepsza sytuacja była w zaborze austriackim, zaś pod względem rozwoju gospodarczego w pruskim.
Największe miasta w zaborze pruskim.
Lista największych miast zaboru pruskiego w 1910 roku, oraz ich późniejsza przynależność państwowa:

</doc>
<doc id="518518" url="https://pl.wikipedia.org/wiki?curid=518518" title="Karabin maszynowy Bergmann MG 15">
Karabin maszynowy Bergmann MG 15

Bergmann MG 15 – niemiecki lekki karabin maszynowy. Była to osadzona na dwójnogu, chłodzona powietrzem wersja ckm-u Bergmann M1910. W okresie międzywojennym lkm Bergmann MG 15 znajdował się na uzbrojeniu Wojska Polskiego (po 1921 roku), a po wycofaniu z uzbrojenia trafiły do Policji Państwowej, która przyjęła go do uzbrojenia na przełomie 1937 i 1938 roku.
Opis.
Bergmann MG 15 był bronią samoczynną. Zasada działania oparta na krótkim odrzucie lufy. Zamek ryglowany klinem o ruchu pionowym.
MG 15 był zasilany przy pomocy parcianej, ciągłej taśmy nabojowej. Taśma była umieszczona w bębnowym zasobniku przyłączanym z prawej strony broni.
Lufa w rurowej, perforowanej osłonie. do osłony przymocowany był uchwyt transportowy.
MG 15 wyposażony był w chwyt pistoletowy umieszczony pod komorą zamkową. Do komory zamkowej przymocowany był także nieregulowany, nieskładany dwójnóg. Stopka kolby przymocowana bezpośrednio do tylnej części komory zamkowej. Przyrządy celownicze mechaniczne.

</doc>
<doc id="518531" url="https://pl.wikipedia.org/wiki?curid=518531" title="Village People">
Village People

Village People – amerykański zespół grający muzykę taneczną (dyskotekową) założony w 1977 roku przez producenta Henriego Belolo i kompozytora Jacques’a Moraliego. W początkowym składzie grupy znajdowało się sześciu artystów: Felipe Rose, Alex Briley, David Hodo, Glenn Hughes, Randy Jones oraz Victor Willis. W ciągu wielu lat ich działalności członkowie zespołu się zmienili, opuścili go Jones, Hughes i Willis, a ich miejsca zajęli Eric Anzalone, G. Jeff Olson oraz Ray Simpson. Zespół znany jest ze swoich kostiumów, w których występuje na scenie (przebierają się za policjanta, Indianina, budowniczego, żołnierza, motocyklistę i kowboja).
Zespół swoją nazwę wziął od nowojorskiej dzielnicy Greenwich Village związanej z kulturą gejowską. Wykreował wiele światowych przebojów, w tym najpopularniejsze "Y.M.C.A.", "Sex over a phone", "Macho man", "In the Navy", "Go West".
W 2007 roku grupa wystąpiła podczas Sopot Festival.
W 1993 roku zespół wystąpił gościnnie w jednym z odcinków serialu "Świat według Bundych".
Bezpośrednie nawiązanie do zespołu znajduje się w dziewiętnastym odcinku piątego sezonu serialu "Trzecia planeta od słońca", w którym trójka bohaterów w przebraniu członków zespołu próbuje napaść na bank, zaś czwarty przypadkowo trafia do gejowskiego klubu. W końcowej scenie odcinka (odbywającej się tradycyjnie, na dachu) dołącza do nich umundurowany policjant.

</doc>
<doc id="518533" url="https://pl.wikipedia.org/wiki?curid=518533" title="The Village People">
The Village People



</doc>
<doc id="518543" url="https://pl.wikipedia.org/wiki?curid=518543" title="Hala Boracza">
Hala Boracza

Hala Boracza – hala pasterska położona w Beskidzie Żywieckim w Grupie Lipowskiego Wierchu i Romanki, na przełęczy o wysokości około 860 m, pomiędzy szczytem Prusowa (1010 m) a wierzchołkiem 998 m na północno-zachodnim grzbiecie Redykalnego Wierchu. Hala zajmuje siodło tej przełęczy, opada też dość nisko w północno-wschodnim kierunku do doliny Żabniczanki i w zachodnim do doliny Milowskiego Potoku.
Nazwa hali pochodzi najprawdopodobniej od nazwiska właściciela, w okolicach występuje bowiem nazwisko Borak. Na hali znajduje się niewielkie osiedle należące administracyjnie do Żabnicy oraz schronisko PTTK na Hali Boraczej. Zostało wybudowane w 1926 przez Żydowskie Towarzystwo Sportowe „Makkabi” z Bielska. Odbudowane w 1932 po pożarze (według innej wersji wybudowano nowy obiekt, gdyż stary był za mały). Od 1946 ponownie udostępnione turystom – najpierw przez Polskie Towarzystwo Tatrzańskie, a następnie Polskie Towarzystwo Turystyczno-Krajoznawcze.
Dawniej rejon Hali Boraczej pokrywały pola uprawne. Uprawiano głównie owies i ziemniaki. Pozostałością po nich są liczne kupy zbieranych z pól kamieni, które składowano z reguły pod jarzębinami. Po zaprzestaniu uprawy dawne pola zarosły roślinnością trawiastą, wśród której wyróżnia się około 40-60 gatunków roślin kwiatowych. Wiosną masowo zakwita rzeżucha łąkowa. Dzięki środkom z „Programu aktywizacji gospodarczej oraz zachowania dziedzictwa kulturowego Beskidów i Jury Krakowsko-Częstochowskiej OWCA plus"objęta została wypasem owiec.
W rejonie hali znajduje się najbardziej znana jaskinia Beskidu Żywieckiego – Jaskinia w Boraczej i węzeł 6 szlaków turystycznych. Hala jest dobrym punktem widokowym na Grupę Romanki i Lipowskiego Wierchu, Suchą Górę oraz doliny Żabniczanki i Soły.
Nazwą Hala Boracza obejmuje się trawiaste obszary w rejonie przełęczy, oprócz tej hali w pobliżu jest jeszcze hala Cukiernica Niżna położona za niewielkim pasem lasu na grzbiecie Redykalnego Wierchu oraz położone niżej polana i osiedle Studzianka.

</doc>
<doc id="518544" url="https://pl.wikipedia.org/wiki?curid=518544" title="Hipersplenizm">
Hipersplenizm

Hipersplenizm, czyli zespół dużej śledziony – pojęcie kliniczne określające sytuację, gdy powiększeniu śledziony towarzyszą następujące objawy:
(występujące pojedynczo lub razem jako triada objawów), przy jednoczesnym wyrównawczym przeroście odpowiednich układów w szpiku kostnym.
Leczenie hipersplenizmu polega na operacyjnym usunięciu śledziony (splenektomia).

</doc>
<doc id="518546" url="https://pl.wikipedia.org/wiki?curid=518546" title="Punkt bonusowy w żużlowych rozgrywkach ligowych">
Punkt bonusowy w żużlowych rozgrywkach ligowych



</doc>
<doc id="518547" url="https://pl.wikipedia.org/wiki?curid=518547" title="Zespół dużej śledziony">
Zespół dużej śledziony



</doc>
<doc id="518549" url="https://pl.wikipedia.org/wiki?curid=518549" title="Gruszycznik jednokwiatowy">
Gruszycznik jednokwiatowy

Gruszycznik jednokwiatowy, gruszyczka jednokwiatowa, monezes jednokwiatowy ("Moneses uniflora" ) – gatunek rośliny z rodziny wrzosowatych ("Ericaceae"). Reprezentuje monotypowy rodzaj gruszycznik "Moneses". Jest szeroko rozprzestrzeniony w klimacie okołobiegunowym i umiarkowanym na półkuli północnej (występuje w Europie, Azji i Ameryce Północnej. W Polsce spotykany jest w całym kraju, objęty jest ochroną częściową.
Gatunek wykorzystywany jest jako roślina lecznicza w Ameryce Północnej, stosowana do leczenia zwłaszcza chorób skóry.
Systematyka.
Gatunek reprezentuje monotypowy rodzaj gruszycznik "Moneses" . W tradycyjnym, szerokim ujęciu rodzaju gruszyczka "Pyrola" gatunek ten był ujmowany jako "Pyrola uniflora". Rodzaj "Moneses" należy do plemienia "Pyroleae" w podrodzinie "Monotropoideae" i rodziny wrzosowatych "Ericaceae". W obrębie plemienia "Pyroleae" rodzaj zajmuje pozycję siostrzaną względem rodzaju pomocnik "Chimaphila", z którym łączą go liczne synapomorfie – pojedyncze kwiaty, podobnie zbudowane ziarna pyłku, budowa anatomiczna słupka, podobnie funkcjonująca szypułka kwiatowa i otwierające się owoce, ta sama liczba chromosomów (x = 13). Ta para rodzajów jest siostrzana względem rodzaju gruszyczka "Pyrola", a te trzy rodzaje razem tworzą grupę siostrzaną względem rodzaju gruszynka "Orthilia" – bazalnego w obrębie plemienia "Pyroleae".
Rozmieszczenie geograficzne.
Zasięg gatunku obejmuje Amerykę Północną, z południową granicą obejmującą rejon Wielkich Jezior na wschodzie oraz stanów Kalifornia, Arizona i Nowy Meksyk na zachodzie. Brak gatunku na Grenlandii i Islandii. Występuje jednak niemal na całym pozostałym obszarze Europy, z wyjątkiem jej południowych krańców i wysp na Morzu Śródziemnym. W Azji południowa granica zasięgu biegnie przez Azję Mniejszą, Kaukaz, Kazachstan, Chiny i Tajwan.
W Polsce gatunek spotykany jest w całym kraju, ale bardzo rzadki w jego części środkowej. Częściej z kolei spotykany jest w borach górskich i nadmorskich.
Biologia i ekologia.
Bylina, chamefit. Kwitnie od czerwca do lipca, jest rośliną owadopylną. Pręciki i słupek dojrzewają równocześnie. Siedlisko: lasy iglaste, rzadziej liściaste. W górach spotykana po regiel dolny. Gatunek charakterystyczny dla: Ass. "Empetro nigri-Pinetum", All. "Vaccinio-Piceion" i Ass. "Galio rotundifolii-Piceetum (carpaticum)".
Zagrożenia i ochrona.
Od 2014 roku gatunek jest objęty w Polsce ochroną częściową. Został umieszczony na polskiej czerwonej liście w kategorii NT (bliski zagrożenia).

</doc>
<doc id="518550" url="https://pl.wikipedia.org/wiki?curid=518550" title="Sebastian Karpiel-Bułecka">
Sebastian Karpiel-Bułecka

Sebastian Karpiel-Bułecka, właśc. Łukasz Sebastian Karpiel (ur. 14 maja 1976 w Krakowie) – polski piosenkarz, muzyk i skrzypek. Członek formacji Zakopower.
Życiorys.
Z wykształcenia jest architektem, ukończył studia na Wydziale Architektury na Politechnice Krakowskiej im. Tadeusza Kościuszki.
W latach 2005−2009 był związany z Kayah. Od 2014 jego życiową partnerką jest Paulina Krupińska, którą poślubił 26 lipca 2018. Mają dwoje dzieci: córkę Antoninę Hannę (ur. 27 lipca 2015) i syna Jędrzeja (ur. 15 maja 2017).
Jest miłośnikiem skoków narciarskich. Od listopada 2021 jest częstym gościem komentującym w studiu na antenie TVN i w serwisie Player wydarzenia dotyczące zawodów Pucharu Świata w Skokach Narciarskich. W tym samym roku zaangażował się także w akcje reklamową grupy Discovery, która odpowiada za transmisję tej dyscypliny w Polsce.

</doc>
<doc id="518551" url="https://pl.wikipedia.org/wiki?curid=518551" title="Gruszynka jednostronna">
Gruszynka jednostronna

Gruszynka jednostronna, gruszyczka jednostronna ("Orthilia secunda" (L.) House) – gatunek rośliny wieloletniej z rodziny wrzosowatych. Występuje na terenie prawie całej Europy. W Polsce dość częsta i rozpowszechniona. Inne nazwy zwyczajowe: gruszkówka jednostronna, ortylia jednostronna, ramiszja jednostronna.
Biologia i ekologia.
Bylina, chamefit. Kwitnie od czerwca do lipca. Siedlisko: widne lasy mieszane i iglaste na próchniczym podłożu. W klasyfikacji zbiorowisk roślinnych gatunek charakterystyczny dla rzędu (O.) "Vaccinio-Piceetalia" (słabo), Ass. "Serratulo-Pineetum" (regionalnie).

</doc>
<doc id="518552" url="https://pl.wikipedia.org/wiki?curid=518552" title="Various Manx">
Various Manx



</doc>
<doc id="518553" url="https://pl.wikipedia.org/wiki?curid=518553" title="Gruszyczka mniejsza">
Gruszyczka mniejsza

Gruszyczka mniejsza ("Pyrola minor" L.) – gatunek rośliny z rodziny wrzosowatych ("Ericaceae"). Występuje na przeważającej części Europy, w Azji i w Ameryce Północnej. W Polsce częsta w wielu regionach. Objęta ochroną częściową.
Biologia i ekologia.
Bylina, hemikryptofit. Kwitnie od czerwca do sierpnia. Liczba chromosomów 2n = 46.
Siedliskiem są lasy iglaste i liściaste o ubogim podłożu, torfowiska, piaszczyste wydmy nadbrzeżne. W klasyfikacji zbiorowisk roślinnych gatunek charakterystyczny dla klasy (Cl.) "Vaccinio-Piceetea". 
Zagrożenia i ochrona.
Od roku 2014 gatunek jest wpisany na listę gatunków roślin objętych ochroną częściową w Polsce, na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="518555" url="https://pl.wikipedia.org/wiki?curid=518555" title="Splenoza">
Splenoza

Splenoza (ang. "splenosis") – tym pojęciem określa się obecność "autoprzeszczepów" śledziony powstałe wskutek ektopowej implantacji komórek śledziony w przebiegu urazów lub zabiegów operacyjnych w obrębie śledziony.
W obrębie jamy brzusznej mogą się również znajdować śledziony dodatkowe, które jednak w odróżnieniu od występowania splenozy, posiadają wnękę.
Diagnostyka opiera się na badaniu scyntygraficznym.

</doc>
<doc id="518559" url="https://pl.wikipedia.org/wiki?curid=518559" title="Gruszyczka okrągłolistna">
Gruszyczka okrągłolistna

Gruszyczka okrągłolistna ("Pyrola rotundifolia" L.) – gatunek byliny z rodziny wrzosowatych. Występuje w całej niemal Europie, w zachodniej i środkowej Azji, w Chinach i na Grenlandii. W Polsce dosyć często spotykana na niżu, choć w ostatnich latach obserwuje się szybki zanik stanowisk. Objęta ochroną częściową.
Zagrożenia i ochrona.
Od 2014 roku gatunek jest objęty w Polsce ochroną częściową, na mocy Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="518566" url="https://pl.wikipedia.org/wiki?curid=518566" title="R-XVI">
R-XVI



</doc>
<doc id="518568" url="https://pl.wikipedia.org/wiki?curid=518568" title="Willie Nelson">
Willie Nelson

Willie Hugh Nelson (ur. 29 kwietnia 1933 w Abbott w Teksasie) – amerykański piosenkarz country, kompozytor i aktor.
W 1985 wziął udział, razem z artystami Stanów Zjednoczonych, w nagraniu piosenki pod tytułem „We Are the World” skomponowanej przez Michaela Jacksona i Lionela Ritchie, by zebrać fundusze na walkę z głodem w Etiopii, spowodowanym suszą z lat 1984–1985.
Życiorys.
Wczesne lata i początki kariery.
Willie Nelson urodził się i dorastał w Abbott w stanie Teksas jako syn Myrle Marie (z domu Greenhaw) i Iry Doyle’a Nelsona, który był mechanikiem. Ojciec był pochodzenia angielsko-irlandzkiego, a matka irlandzko-czirokeskiego. Gdy Willie miał 6 lat, jego dziadkowie, William Alfred Nelson i Nancy Elizabeth Smothers zasponsorowali mu lekcje muzyczne ze sprzedaży wysyłkowej. Już rok później przyszły muzyk napisał swą pierwszą piosenkę, a w wieku 9 lat grał na gitarze w lokalnym zespole (jego siostra Bobbie grała w tej samej grupie na pianinie). Tam też spotkał Buda Fletchera, który był skrzypkiem. Podczas pobytu w szkole średniej, był członkiem organizacji Future Farmers of America zajmującej się polepszaniem standardów życia uczniów pochodzących z uboższych rodzin.
Początkowo w szkole średniej, Nelson pracował jako didżej w lokalnych stacjach radiowych. Miał także podpisaną krótkoterminową umowę ze stacją [KHBR (AM) w Hillsboro w stanie Teksas, a później także z KBOP w Pleasanton. W tym samym czasie śpiewał w miejscowych barach zwanych "honky tonk" (grających muzykę charakterystyczną dla południowych i południowo-zachodnich obszarów USA.
Nelson ukończył Abbott High School w roku 1951. W tym samym roku wstąpił do United States Air Force, lecz po 9 miesiącach został wydalony z powodu problemów z kręgosłupem. Następnie w 1954 przez rok studiował rolnictwo na uczelni Baylor University.
W roku 1956 muzyk przeprowadził się do Vancouver w stanie Washington. Tam też rozpoczął muzyczną karierę nagrywając utwór „Lumberjack”, którego autorem był Leon Payne. Singiel sprzedał się całkiem dobrze, lecz nie wpłynął zbyt znacznie na rozwój kariery Nelsona. Piosenkarz kontynuował prace jako spiker radiowy w Vancouver i nadal śpiewał w klubach. W międzyczasie sprzedał za 100 dolarów utwór „Family Bible”. Nabywcą był Claude Gray – muzyk country, dla którego w 1960 roku piosenka okazała się być dużym hitem. „Family Bible” była też wielokrotnie nagrywana przez różnych muzyków, a także często jest uważana za klasyka z rodzaju muzyki gospel.
Jako popularny tekściarz.
W 1960 Nelson przeniósł się do Nashville w stanie Tennessee, lecz miał problem z podpisaniem kontraktu z wytwórnia płytową. Po dłuższym czasie udało mu się jednak podpisać umowę z firmą Pamper Music. Po tym jak Ray Price nagrał stworzoną przez Nelsona piosenkę „Night Life” (podobno najczęściej coverowaną piosenkę country; „Night Life” została nawet nagrana przez zabójcę i niedoszłego muzyka – Charlesa Mansona), Nelson dołączył do zespołu Raya Price’a jako basista. Podczas występów z Pricem i zespołem Cherokee Cowboys, wiele piosenek Nelsona stało się hitami dla najważniejszych muzyków country i pop. Można tu wymienić między innymi: „Funny How Time Slips Away” (Billy Walker), „Hello Walls” (Faron Young), „Pretty Paper” (Roy Orbison) i najsłynniejsze, „Crazy” (Patsy Cline). W 1980 Willie wydał wraz z Rayem Price album pod tytułem "San Antonio Rose". W 1961 Nelson współpracował z wytwórnią Liberty Records i wydał dla niej kilka singli, w tym „Willingly” (nagrana z żoną muzyka, Shirley Collie) i „Touch Me."
Muzyk nie był w stanie podtrzymywać błyskawicznie rozwijającej się kariery, dlatego też ta zatrzymała się na jakiś czas. Nagrania demo z ówczesnych lat zostały odnalezione długo potem i wydane na albumie "Crazy: The Demo Sessions" w roku 2003.
Okres Austin.
W roku 1965, Nelson rozpoczął współpracę z RCA Victor Records i dołączył do Grand Ole Opry – najważniejszej na świecie audycji country. W tym samym okresie wydał kilka albumów inspirowanych brzmieniami "Nashville Sound", których większość została wyprodukowana przez Cheta Atkinsa. Na początku lat siedemdziesiątych, Willie przeniósł się do Austin w stanie Teksas. W owym czasie, w Austin zaczynała rozwijać się znacząca scena muzyczna inspirowana ruchami hipisowskimi. Wtedy też, po kilku latach przerwy Nelson zdecydował się na powrót do muzyki. Jego popularność w Austin gwałtownie rosła, ponieważ był gitarzystą we własnym już zespole. Wypracował sobie swój własny styl czerpiący z takich gatunków jak: rock and roll, jazz, western swing, czy folk.
W połowie lat siedemdziesiątych, Nelson nabył posiadłość niedaleko jeziora Travis w Austin i otworzył tam kompleks Pedernales Country Club, w tym studio nagraniowe o nazwie Perdernales. Studio w połowie lat dziewięćdziesiątych zostało poddane gruntownej odnowie i już wkrótce stało się jednym z najpopularniejszych studiów nagraniowych w kręgach największych muzyków. Cały kompleks zawiera w sobie dziewięciodołkowe pole golfowe, kilka kortów tenisowych oraz pływalnię z basenem olimpijskiej wielkości.
Outlaw country.
Nelson współpracował także z wytwórnią Atlantic Records, gdzie zrealizował album "Shotgun Willie" (1973), który zdobył bardzo przychylne recenzje, lecz nie sprzedał się zbyt dobrze. Następny był koncept album "Phases and Stages" z 1974, zainspirowany pierwszym rozwodem muzyka. Zawierał wydany na singlu hit „Bloody Mary Morning.” Była to płyta, kończąca współpracę Nelsona z wytwórnią Atlantic. Odtąd pracował z Columbia Records, gdzie gwarantowano mu całkowitą kontrolę nad własną twórczością. Rezultatem był popularny koncept album "Red Headed Stranger" z 1975. Zarząd Columbii był niechętny wobec płyty, której akompaniament opierał się przede wszystkim na gitarze i pianinie, jednak Nelson oraz Waylon Jennings uparli się, by nie zmieniać jej formy. Album po ukazaniu okazał się być wielkim wydarzeniem, częściowo dzięki coverowi popularnej piosenki „Blue Eyes Crying in the Rain” (napisanej przez Freda Rose w 1945). „Blue Eyes Crying in the Rain” został pierwszym numerem jeden Williego.
Obok Nelsona, Waylon Jennings był muzykiem, który świętował równie wielki sukces w muzyce country we wczesnych latach siedemdziesiątych. Obaj artyści zaczęli wkrótce być kojarzeni jako prekursorzy nurtu outlaw country („outlaw” – ang. „banita” – stąd, że nurt nie wywodził się ze standardów Nashville). Wizerunek „outlaw” Nelsona został zacementowany albumem "Wanted! The Outlaws" (1976, z Waylonem Jenningsem, Jessi Colter i Tompall Glaser). Była to pierwsza w dziejach płyta country, która rozeszła się w platynowym nakładzie. Nelson utrzymał się na szczytach zestawień za pomocą piosenek wydanych w późnych latach siedemdziesiątych („Good Hearted Woman” (duet z Jenningsem), „Remember Me”, „If You've Got the Money I've Got the Time”, „Uncloudy Day”, „I Love You a Thousand Ways”, i „Something to Brag About” (duet z Mary Kay Place).
W 1978, Nelson wydał kolejne albumy, którym również udało się pokryć platyną. Były to "Waylon and Willie" (duet z W. Jenningsem zawierający „Mammas Don't Let Your Babies Grow Up to Be Cowboys,” który parę lat wcześniej został napisany i wydany jako singiel przez Eda Bruce), oraz "Stardust", wyjątkowy album z popularnymi utworami. Mimo że wiele osób uważało, iż "Stardust" zrujnuje karierę piosenkarza, nagranie okazało się być jednym z najlepszych w jego karierze. Willie ma na koncie wydaną w tamtym okresie, godną uwagi płytę długogrającą "„Half Nelson"”", na której gościli m.in. tacy artyści jak Ray Charles.
Kariera aktorska.
Kariera aktorska Nelsona zaczęła się od występu w filmie "The Electric Horseman" (1979). Był nominowany do Oscara za najlepszą piosenkę oryginalną „On the Road Again” w melodramacie muzycznym Jerry’ego Schatzberga "Honeysuckle Rose" (1980), gdzie zagrał piosenkarza country Bucka uwikłanego w romantyczny trójkąt z Viv (Dyan Cannon) i Lily (Amy Irving), córką jego długoletniego muzycznego pomocnika. Kolejne produkcje z udziałem muzyka to: "Złodziej" ("Thief", 1981) i "Barbarosa" (1982). W roku 1982 pojawił się w jako „Red Loon” w "Coming Out of the Ice" z Johnem Savage. W 1984 wystąpił w filmie "Songwriter" (gościnnie pojawił się tam też Kris Kristofferson), a dwa lata później w telewizyjnej produkcji "Stagecoach" (z Johnnym Cashem). Następnie Willie otrzymał główną rolę w filmowej ilustracji jego albumu "Red Headed Stranger" (1986). Po pewnej przerwie stanął znów przed kamerą w "Wag the Dog" (1997), "Gone Fishin" (1997) jako Billy 'Catch' Pooler, "The Dukes of Hazzard" (2005) i "Surfer, Dude" (2008).
Nelson nie przestawał występować od czasu swego debiutu, lecz zazwyczaj były to niewielkie role. Niektóre z nich wywindowały Nelsona na status zwolennika marihuany. Jednym z najbardziej popularnych epizodów artysty był występ w "Half Baked", gdzie pojawił się jako starzec – „Historian Smoker” który paląc marihuanę, przypominał sobie całą młodość. Nelson pojawił się też jako on sam w filmie z 2006 roku "Beerfest". Zagrał tam człowieka poszukującego wspólników, którzy mogliby dołączyć do niego w fikcyjnych mistrzostwach świata w paleniu marihuany odbywających się w Amsterdamie. W tym samym czasie muzyk nagrał „Weed with Willie” z Tobym Keithem.
Gościnnie wystąpił także w serialach: "Miami Vice" (epizod z 1986 jako „El Viejo”), "Delta", "Nash Bridges", "Simpsonowie", "Detektyw Monk", "Doktor Quinn", "Bobby kontra wapniaki", "Kości" oraz w "The Colbert Report" i "Space Ghost Coast to Coast". Zagrał muzyka i tekściarza country Johnny’ego Deana w filmie z 1997 "Wag the Dog".
W 2008 Willie Nelson pojawił się w komediodramacie "Najważniejszy głos" ("Swing Vote"), gdzie zagrał samego siebie, idola bohatera granego przez Kevina Costnera.
W 2016 pojawił się w filmie "Zoolander 2" (występ cameo).
Gitara Trigger.
Najbardziej chyba kojarzonym instrumentem Willie’ego Nelsona jest gitara akustyczna Trigger. W 1969 roku poprzednia gitara Nelsona uległa nieodwracalnym uszkodzeniom (nadepnął na nią pijany bywalec baru, w którym Nelson występował) i muzyk zmuszony został do sprawienia sobie nowego instrumentu. Był to Martin N-20 zakupiony w sklepie Shota Jacksona (gitarzysty i lutnika z Nashville). Jak czytamy w artykule magazynu TopGuitar: "Pięćdziesiąt lat później – po niezliczonych koncertach, sesjach nagraniowych, jam session w oparach dymu i alkoholu gitara wygląda niesamowicie – można powiedzieć, że zestarzała się wraz z właścicielem, dopasowując się do jego wyglądu. Obok mostka znajduje się słynna dziura, która wygląda, jakby została wybita młotkiem. Jak łatwo się domyślić, powstała ona przez lata używania kostki do gry, ale i przez to, że płyta wierzchnia to świerk sitkajski, czyli materiał wymagający pickguardu by przetrwał kilka dekad koncertowego traktowania. Jak opowiadali świadkowie, czasami widać było jak dosłownie z gitary leciały wióry, szczególnie podczas wykonywania żwawego utworu “Bloody Mary Morning”." 

</doc>
<doc id="518571" url="https://pl.wikipedia.org/wiki?curid=518571" title="Tlaltecuhtli">
Tlaltecuhtli

Tlaltecuhtli, lub Tlaltecutli (nah."władca ziemi") – bóstwo ziemi i potwór morski w mitologii Azteków. Przedstawiany był jako samica krokodyla, choć jego imię jest rodzaju męskiego, lub przykucnięty stwór ze szponami u dłoni i stóp.
Według legend bogowie Quetzalcoatl i Tezcatlipoca przeistoczyli się w węże i rozdarli "Tlaltecuhtli" na pół, aby z dwóch części stworzyć od nowa niebo i ziemię, gdy świat przestał istnieć po kolejnym kataklizmie – który według mitologii azteckiej występował cyklicznie po każdej z następujących po sobie epok świata.
Z reszty ciała "Tlaltecuhtli" miały powstać zasoby niezbędne człowiekowi do życia – drzewa, kwiaty i zioła powstały z jej włosów, łąki i drobniejsze kwiaty ze skóry, łańcuchy górskie i wąwozy z nosa, a rzeki oraz jaskinie z jej ust. Wierzono jednak, iż nocami "Tlatlecuhtli" domaga się ludzkiej krwi i ofiar, aby zaspokoić swe pragnienie, dlatego często porównywano ją do innych bóstw kojarzonych z kultem sił przyrody, jak Coatlicue i Tonatiuh.

</doc>
<doc id="518572" url="https://pl.wikipedia.org/wiki?curid=518572" title="Kaplica św. Jana Chrzciciela w Krakowie">
Kaplica św. Jana Chrzciciela w Krakowie

Kaplica św. Jana Chrzciciela – kaplica pw. śś. Jana Chrzciciela i Jana Ewangelisty znajdująca się w Krakowie, na Prądniku Czerwonym.
Historia.
W 1594 kardynał Jerzy Radziwiłł wyraził zgodę na postawienie w tym miejscu kaplicy. Drewniana kaplica wybudowana w 1604 niebawem spłonęła. Obecna murowana, wzniesiona została w 1642 roku. Fundatorem był przeor krakowskich dominikanów Jan Morski. Konsekrowana przez biskupa krakowskiego Tomasza Oborskiego, pod wezwaniem "śś. Jana Chrzciciela i Jana Ewangelisty". Do 1910 w ołtarzu głównym znajdował się wizerunek Matki Boskiej Łaskawej do którego w hołdzie, w dzień odpustu św Jana Chrzciciela przybywało z procesją Bractwo Różańcowe z kościoła Dominikanów.
Architektura.
Barokowa kaplica jest budowlą centralną nakrytą kopułą z latarnią. Nad portalem znajduje się tablica erekcyjna z 1642 roku.
Wewnątrz kaplicy zachowała się polichromia z XVIII wieku wyobrażająca sceny z życia św. Jana Chrzciciela. Na ścianie znajduje się epitafium Jana Andrzeja Gorizuttiego, chorążego wojsk cesarskich, który zginął w 1657 r. podczas wyzwalania Krakowa z rąk szwedzkich.
Kaplica została wybudowana na terenie należącym do klasztoru Dominikanów. W otoczeniu budowli znajduje się cmentarzyk z XVIII wieku, na którym chowano zakonników dominikańskich zmarłych na panującą wówczas zarazę. Obecnie kaplica znajduje się w parafii św. Jana Chrzciciela, a obok niej usytuowany jest kościół św. Jana Chrzciciela, wybudowany w latach 80. XX wieku.
W trakcie remontu finansowanego przez Społeczny Komitet Odnowy Zabytków Krakowa rozpoczętego w 2008 znaleziono XVII-wieczne zacheuszki. Okazało się też, że autor polichromii namalował latarnię w stylu mauretańskim.

</doc>
<doc id="518576" url="https://pl.wikipedia.org/wiki?curid=518576" title="Polski Związek Łyżwiarski">
Polski Związek Łyżwiarski

Polski Związek Łyżwiarski – dawna organizacja zrzeszająca zawodników, trenerów i działaczy polskiego łyżwiarstwa. 9 grudnia 1921 powołały go: Lwowskie Towarzystwo Łyżwiarskie i Warszawskie Towarzystwo Łyżwiarskie. W jego skład weszły ponadto: Wileńskie Towarzystwo Łyżwiarskie, Klub Sportowy Warszawianka i Związek Harcerstwa Polskiego – Komenda Męskiej Chorągwi Krakowskiej. Organizacja zrzeszała zawodników zarówno jazdy szybkiej (panczenistów), jak i sztucznej (łyżwiarzy figurowych). Była w kontakcie z Międzynarodową Unią Łyżwiarską, gdyż jej członkiem od 1898 było Warszawskie Towarzystwo Łyżwiarskie. Siedzibą Zarządu Polskiego Związku Łyżwiarskiego był Lwów. 
W skład pierwszego zarządu wchodzili: 
W 1923 siedzibę zarządu przeniesiono do Warszawy przy ul. Szopena 5. Nieco wcześniej, bo 26 listopada 1922 podczas Walnego Zebrania we Lwowie wybrano nowy zarząd W jego skład weszli:
Na 1925 wybrano kolejny nowy zarząd w składzie:
26 kwietnia 1931 wybrano kolejny nowy zarząd w składzie:
20 września 1936 wybrano kolejny nowy zarząd w składzie:
Delegatem PZŁ na Lwów został Władysław Kuchar.
W 1957 z Polskiego Związku Łyżwiarskiego wydzieliły się dwa związki: Polski Związek Łyżwiarstwa Figurowego oraz Polski Związek Łyżwiarstwa Szybkiego.

</doc>
<doc id="518578" url="https://pl.wikipedia.org/wiki?curid=518578" title="Shakuhachi">
Shakuhachi

 – japoński flet prosty, wykonany z bambusa. W niektórych szkołach buddyzmu zen jest on używany jako instrument do praktyki nazywanej suizen.
Informacje ogólne.
Termin "shakuhachi" oznacza dosłownie tradycyjną długość instrumentu, tj. 1,8 stopy (niecałe 55 cm). W języku japońskim słowo to składa się z dwóch znaków:
Tak więc "shakuhachi" oznacza dosłownie "jeden shaku osiem". Jest to standardowy wymiar tego instrumentu, ale jego długość może mieć nawet 3,3 "shaku". Im dłuższy flet, tym niższa jest tonacja jego dźwięku.
Historia.
Bambusowy flet przywędrował do Japonii z Chin przez Koreę. Obecne shakuhachi różni się jednak znacząco od swojego pierwowzoru na skutek stuleci ewolucji tego instrumentu w Japonii.
W średniowieczu shakuhachi odegrało bardzo istotną rolę dla mnichów zen szkoły fuke, znanych też jako komu-sō ("kapłani pustki"). Używali oni go jako narzędzia praktyki duchowej. Ich utwory, nazywane "koten-honkyoku" (rodzaj japońskiej muzyki klasycznej), były dostosowane do oddechu grającego i traktowane bardziej jako medytacja niż muzyka.
Melancholijny dźwięk shakuhachi bywa w literaturze kojarzony z księżycowymi wieczorami. Znany jest także jako podstawowy instrument teatru nō.

</doc>
<doc id="518580" url="https://pl.wikipedia.org/wiki?curid=518580" title="Inne światy">
Inne światy

Inne światy – pierwszy oficjalny album Antoniny Krzysztoń wydany w 1990 roku przez Pomaton na kasecie magnetofonowej.
W 2003 roku nakładem EMI Music Poland ukazała się reedycja tego albumu na płycie kompaktowej, wraz z albumem z roku 1996 pt. "Kiedy przyjdzie dzień".

</doc>
<doc id="518586" url="https://pl.wikipedia.org/wiki?curid=518586" title="Querfurt">
Querfurt

Querfurt (pol. hist. "Kwerfurt") – miasto w Niemczech w kraju związkowym Saksonia-Anhalt, w powiecie Saalekreis, na zachód od miasta Halle (Saale). Przed zjednoczeniem Niemiec należało do NRD. W 2005 miasto liczyło ok. 12 000 mieszkańców, obecnie zamieszkuje je 11 994 (2009).
Z Querfurtu pochodził św. Bruno, który zginął śmiercią męczeńską w roku 1009, prowadząc misję chrystianizacyjną na życzenie Bolesława Chrobrego wśród plemion pruskich.
Historia.
Querfurt przez pewien czas był stolicą samodzielnego księstwa o powierzchni 200 km² i liczbie mieszkańców ok. 20 tys. W 1496 rodzina rządząca księstwem wymarła i księstwo przeszło w ręce rodziny Mansfeld. W roku 1635 na podstawie pokoju w Pradze księstwo przeszło w ręce elektora Saksonii, Jana Jerzego III, ojca późniejszego króla Polski Augusta II Mocnego. August II Mocny odziedziczył po ojcu księstwo, które w roku 1746 zostało przyłączone do Saksonii, znajdując się do 1763 pod panowaniem króla Polski Augusta III. W 1815 miasto zostało przyłączone do Prus, wraz z którymi w 1871 znalazło się w granicach Niemiec. W 1884 otwarto w Kwerfurcie .
W latach 1949–1990 miasto należało do NRD. W 1995 poszerzono granice miasta przyłączając wsie Gatterstädt i Lodersleben, a w 2004 przyłączono miejscowości Grockstädt, Leimbach, Schmon, Vitzenburg, Weißenschirmbach, Ziegelroda.
Współpraca.
Miejscowości partnerskie:

</doc>
<doc id="518588" url="https://pl.wikipedia.org/wiki?curid=518588" title="Stuart Bingham">
Stuart Bingham

Stuart Bingham (ur. 21 maja 1976 w Basildon) – angielski snookerzysta, mistrz świata z 2015. W gronie profesjonalistów od 1995. Zajmował 2. miejsce w oficjalnym rankingu w sezonie 2014/2015. Plasuje się na 11 miejscu pod względem zdobytych breaków stupunktowych w profesjonalnych turniejach, ma ich łącznie 559. Jako zawodowy gracz zarobił ponad 2 miliony funtów (stan na luty 2019).
Kariera zawodowa.
W 1999 roku podczas „UK Tour Event Three” udało mu się osiągnąć pierwszego breaka maksymalnego. W 2005 roku podczas kwalifikacji Masters Snooker 2005 wbił swojego drugiego breaka maksymalnego. Trzecie takie podejście osiągnął w 2012 roku podczas zawodów Wuxi Classic 2012 w meczu z Rickym Waldenem. Łącznie Bingham ma na koncie dziewięć breaków maksymalnych, więcej wbili jedynie Ronnie O’Sullivan (15), John Higgins i Stephen Hendry (po 11).
Pierwszy w karierze rankingowy turniej wygrał w sezonie 2011/2012. Był nim Australian Goldfields Open 2011, w którego finale pokonał Walijczyka Marka Williamsa 9:8. W sezonie 14/15 zdobył tytuł podczas zawodów Shanghai Masters 2014. W finale pokonał Marka Allena 10:3. W 2015 roku po raz pierwszy w karierze został mistrzem świata w snookerze pokonując w finale w Crucible Theatre w Sheffield swojego rodaka Shauna Murphy’ego 18:15.
W 2017 roku wygrał rankingowy turniej Welsh Open pokonując w finale Judda Trumpa 9:8.
24 października 2017 roku został zawieszony na 6 miesięcy (w tym 3 w zawieszeniu) oraz ukarany grzywną w wysokości 20 tysięcy funtów za złamanie zasad dotyczących obstawiania meczów.
17 marca 2019 roku wygrał rankingowy turniej Gibraltar Open 2019 pokonując 4-1 Ryana Daya oraz został z Chenem Feilongiem współautorem najwyższego breaka turnieju (142).
Występy w turniejach w całej karierze.
"Opracowano na podstawie materiału źródłowego".

</doc>
<doc id="518589" url="https://pl.wikipedia.org/wiki?curid=518589" title="Kościół św. Jana Chrzciciela w Krakowie (ul. Dobrego Pasterza)">
Kościół św. Jana Chrzciciela w Krakowie (ul. Dobrego Pasterza)

Kościół św. Jana Chrzciciela w Krakowie na Prądniku Czerwonym. Kościół zbudowany jest w pobliżu zabytkowej kaplicy św. Jana Chrzciciela. 
Budowę, według projektu Wojciecha Obtułowicza, rozpoczęto w 1984, ukończono w 1989. Konsekracja kościoła przez kardynała Franciszka Macharskiego nastąpiła 16 grudnia 2000 roku.
Kościół stanowi przykład architektury nowoczesnej. Jego bryła składa się z trzech naw o układzie pseudo-bazylikowym. Węższe i niższe od korpusu prezbiterium zaakcentowane jest nadto łukiem tęczowym, mieszczącym monumentalną, pełną ekspresji rzeźbę Chrystusa konającego na krzyżu, pochodzącą z 1997 roku. W ołtarzu głównym mieści się kompozycja rzeźbiarska „Chrzest w Jordanie” - dzieło prof. Wincentego Kućmy, powstałe w 1994 roku. W oknach naw bocznych widnieją barwne witraże, wykonane przez Danutę i Witolda Urbanowiczów. W kwietniu 2008 roku wewnątrz świątyni zostały zamontowane i poświęcone przez kardynała Stanisława Dziwisza, imponujących rozmiarów organy wyposażone w 44 głosy.

</doc>
<doc id="518595" url="https://pl.wikipedia.org/wiki?curid=518595" title="Federacja Armwrestling Polska">
Federacja Armwrestling Polska

Federacja Armwrestling Polska – (FAP) polski związek sportowy zajmujący się armwrestlingiem (siłowaniem się na ręce).

</doc>
<doc id="518596" url="https://pl.wikipedia.org/wiki?curid=518596" title="Dammerstock">
Dammerstock

Dammerstock - osiedle w dzielnicy Weiherfeld-Dammerstock w południowej części niemieckiego miasta Karlsruhe.
Dammerstock leży między rzeką Alb i główną osią północ-południe miasta, prowadzącą do Ettlingen i Schwarzwaldu. Przy zachodnim wjeździe do osiedla znajduje się stacja Albtalbahn. Osiedle Dammerstock uznawane jest za jedno z najważniejszych osiągnięć przedwojennego niemieckiego modernizmu ("Neues Bauen").
Powstanie osiedla.
W 1928 władze miasta Karlsruhe rozpisały konkurs urbanistyczny na zabudowę należących do majątku komunalnego południowych terenów Dammerstock. Zakładano zabudowanie terenu mieszkaniami socjalnymi do połowy 1929. W warunkach konkursu przewidziano jako główny cel "wartość funkcjonalną mieszkań dla rodzin o średnich i niskich dochodach". Do konkursu zaproszono m.in. Waltera Gropiusa, Ottona Haeslera, Wilhelma Riphahna i Klausa Grotha. W skład sądu konkursowego wchodzili tak znaczący w ówczesnym środowisku architekci jak Ernst May, Ludwig Mies van der Rohe i Paul Schmitthenner, co nadało konkursowi wysoką rangę.
Pierwszą nagrodę zdobył ze swoim projektem Walter Gropius, który krótko wcześniej zrezygnował z kierowania Bauhausem, zaś drugą nagrodę - Otto Haesler. Gropius przejął kierownictwo pierwszego odcinka budowy i miał za zadanie koordynację działań poszczególnych architektów. Przede wszystkim znaczenie tu miał przyjęty przez Gropiusa układ rzędowy (linijkowy) zabudowy, rozmieszczonej w postaci równoległych do siebie ciągów w kierunku północ-południe. Zerwano całkowicie z klasyczną zabudową obrzeżną. Układ rzędowy zabudowy miał na celu jak najlepsze usłonecznienie (rano słońce w sypialni, wieczorem w salonie), a także lepsze przewietrzanie. Mieszkania były rozplanowane tak, aby także przy dużej liczbie mieszkańców osiągnąć strefowanie obszarów funkcjonalnych. Osiedle zawierało zarówno średniowysokie i niskie budynki wielorodzinne jak i szeregowe i jednorodzinne, jednak architektura wszystkich typów zabudowy była podobna, a gęstość zabudowy rozrzedzała się od arterii komunikacyjnej w kierunku rzeki.
W październiku 1929 ukończono pierwsze 228 mieszkań i prezentowano je w ramach wystawy »Die Gebrauchswohnung« ("Mieszkanie użytkowe"). Reklamy wystawy zaprojektował Kurt Schwitters.
Dalszy rozwój.
Osiedle nie zostało ukończone wedle pierwotnego planu ze względu na kryzys gospodarczy roku 1929. Po przejęciu władzy przez narodowych socjalistów, którzy odrzucali "nowe budownictwo", powstały od 1934 domy ze spadzistym dachem, utrzymane w tradycyjnym "stylu ojczyźnianym". W latach 1936-1938 powstał kościół św. Franciszka, o formach zainspirowanych przez szkołę stuttgarcką. Po 1949 powstało kilka galeriowców, posiadających ponownie cechy modernistyczne.
Początkowo osiedle było wyśmiewane, a jego nazwę przekręcano złośliwie na "Jammerstock". Ze względu na małe mieszkania, na osiedlu mieszka mniej osób, niż początkowo planowano. Dziś osiedle stanowi jedną z najatrakcyjniejszych dzielnic mieszkaniowych Karlsruhe.

</doc>
<doc id="518598" url="https://pl.wikipedia.org/wiki?curid=518598" title="Cienka czerwona linia (film 1998)">
Cienka czerwona linia (film 1998)

Cienka czerwona linia (ang. "The Thin Red Line") – amerykański film wojenny z 1998 w reżyserii Terrence’a Malicka.
Scenariusz "Cienkiej czerwonej linii" został oparty na powieści Jamesa Jonesa o tym samym tytule.
Fabuła.
II wojna światowa, 1942. Na Guadalcanal w archipelagu Wysp Salomona, z zadaniem wyparcia z wyspy Japończyków, lądują oddziały amerykańskie. Sama inwazja nie spotyka się z oporem wroga, krwawe walki wybuchają dopiero w głębi wyspy. Jeden z oddziałów dostaje rozkaz zdobycia silnie obsadzonego wzgórza i w kolejnych natarciach ponosi poważne straty w ludziach.
Film został zrealizowany w gwiazdorskiej obsadzie, bez jednego głównego bohatera. Przedstawia losy pojedynczych żołnierzy, od generałów po szeregowców. Ich reakcja na okrucieństwo wojny jest różna, niektórzy są zdolni do heroicznych czynów i poświęcenia się dla kolegów, jednak decydującą rolę na polu walki odgrywa wszechobecny strach.
Bezsens wojny pogłębia sceneria, w której się ona toczy. Maszerujący wśród falujących traw żołnierze, obładowani nowoczesną bronią i ekwipunkiem, mijają półnagich tubylców, dla których obydwie strony konfliktu – i amerykańska, i japońska – są niezrozumiałe, obce i w równym stopniu naruszają odwieczną harmonię panującą na wyspie.
Nagrody i nominacja.
Berlinale 1999:
Amerykańskie Stowarzyszenie Krytyków Filmowych 1999:
Amerykańskie Stowarzyszenie Operatorów Filmowych 1999:
Satelity 1999:
Stowarzyszenie Nowojorskich Krytyków Filmowych 1998:
Oscary za rok 1998:

</doc>
<doc id="518603" url="https://pl.wikipedia.org/wiki?curid=518603" title="Nancy Hollister">
Nancy Hollister

Nancy Putnam Hollister (ur. 22 maja 1949) – amerykańska polityk ze stanu Ohio, działaczka Partii Republikańskiej.
Kariera polityczna.
Hollister pochodzi z Marietty w hrabstwie Washington w Ohio. Swoją karierę polityczną, w barwach Partii Republikańskiej, zaczęła od wybrania jej do rady miejskiej. Potem została burmistrzem rodzinnego miasta. Uchodzi za osobę o umiarkowanych, jak na swoją w większości konserwatywną partię. Popiera m.in. prawo kobiet do przerywania ciąży oraz rozszerzenie praw dla homoseksualistów.
W roku 1994 wybrano ją, u boku George’a Voinovicha (obecnego Senatora) na wicegubernator Ohio. Była pierwszą kobietą zajmującą to stanowisko. Hollister pełniła urząd zastępczyni szefa stanowej władzy wykonawczej między styczniem 1995 roku a grudniem 1998, a więc prawie jedną kadencję.
Gubernator.
Kiedy gubernator Voinovich został wybrany w roku 1998 Senatorem, ustąpił z urzędu gubernatorskiego. Gubernatorem elektem był już wtedy inny republikanin, Bob Taft, który miał zostać zaprzysiężony na początku przyszłego roku. Tak więc Hollister została na krótko (28 grudnia 1998 – 11 stycznia 1999) 66. gubernatorem Ohio, jako pierwsza zajmująca to stanowisko kobieta.
W tym też roku bez powodzenia kandydowała do federalnej Izby Reprezentantów, uzyskując republikańską nominację, ale przegrywając ze swoim demokratyczną oponentem Tedem Stricklandem. W roku 2001 została natomiast członkinią stanowej Izby Reprezentantów, gdzie zasiadała do 2005 roku, kiedy pokonała ją konserwatywna demokratka Jennifer Garrison, wykorzystując w kampanii m.in. jej stanowisko względem praw mniejszości seksualnych.

</doc>
<doc id="518605" url="https://pl.wikipedia.org/wiki?curid=518605" title="Komisarz ds. Indian">
Komisarz ds. Indian



</doc>
<doc id="518607" url="https://pl.wikipedia.org/wiki?curid=518607" title="Olimpiada szachowa 2006">
Olimpiada szachowa 2006

37. Olimpiada szachowa 2006 (zarówno w konkurencji kobiet, jak i mężczyzn) rozegrana została w Turynie w dniach 20 maja – 4 czerwca 2006 roku.
Olimpiada szachowa mężczyzn.
Wyniki końcowe (148 drużyn, system szwajcarski, 13 rund).
Olimpiada szachowa kobiet.
Wyniki końcowe (103 drużyny, system szwajcarski, 13 rund).

</doc>
<doc id="518609" url="https://pl.wikipedia.org/wiki?curid=518609" title="Marinduque">
Marinduque

Marinduque – wyspa i prowincja na Filipinach w regionie MIMAROPA. Jest położona pomiędzy zatoką Tayabas na północy i morzem Sibuyan na południu. Na zachód od południowo-zachodniego wybrzeża Luzon (prowincja Quezon), na wschodzie od wyspy Mindoro i na północ od wyspy Romblon.
Jest to wulkaniczna wyspa o górzystej powierzchni z najwyższym szczytem 1157 m n.p.m. Klimat podzwrotnikowy, wilgotny. Podstawą przemysłu jest rolnictwo i górnictwo. Uprawia się przede wszystkim palmę kokosową i ryż. Eksploatuje się złoto, srebro i rudy żelaza. Na wybrzeżach rozwinięte rybołówstwo i hodowla bydła.
Tworzy prowincję Marinduque wraz z przyległymi wysepkami. Powierzchnia: 952,6 km². Liczba ludności: 227 828 mieszkańców (2010). Gęstość zaludnienia wynosi 239,2 mieszk./km². Stolicą prowincji jest Boac.

</doc>
<doc id="518613" url="https://pl.wikipedia.org/wiki?curid=518613" title="Ivar Ragnarsson">
Ivar Ragnarsson

Ivar Ragnarsson, znany jako Ivar bez Kości ("Ivar inn beinlausi") (ur. ok. 794, zm. 872) – syn Ragnara Lodbroka, wódz wikiński.
W 865 wraz z braćmi Halfdanem Ragnarssonem i Ubbe Ragnarssonem poprowadził Wielką Armię Pogan do inwazji na Wschodnią Anglię. Ze strony Wschodnich Anglów bardzo szybko osiągnięto ustępstwa. W następnym roku Ivar poprowadził swoje wojska na północ i z łatwością podbił York (zwany przez Duńczyków Jorvikiem) – posiadłość Northumbryjczyków, którzy w tym czasie byli zaangażowani w wojnę domową. Ivar jest także kojarzony z zabójstwem św. Edmunda ze Wschodniej Anglii w 869.
Nie ma zgody co do znaczenia jego przydomka „bez Kości”. Niektórzy utrzymują, że jest to eufemiczne określenie impotencji lub metafora związana z wężem. Część źródeł skandynawskich rozważa możliwość, że cierpiał na schorzenie podobne do wrodzonej łamliwości kości lub zespołu Ehlersa-Danlosa.

</doc>
<doc id="518614" url="https://pl.wikipedia.org/wiki?curid=518614" title="Hudson's Bay Company">
Hudson's Bay Company



</doc>
<doc id="518623" url="https://pl.wikipedia.org/wiki?curid=518623" title="Pieśni postne">
Pieśni postne

Pieśni postne – drugi album Antoniny Krzysztoń wydany w 1992 roku. Znajdują się tutaj tradycyjne pieśni postne. 

</doc>
<doc id="518624" url="https://pl.wikipedia.org/wiki?curid=518624" title="Urza's Saga">
Urza's Saga

Urza’s Saga – dodatek do kolekcjonerskiej gry karcianej – . Wydany został w październiku 1998 r. jako pierwszy dodatek w bloku "Urza".
Uczestnicy imprez przedpremierowych otrzymywali specjalnie na tę okazję przygotowane, foliowane karty promocyjne "Lightning Dragon".
Fabuła dodatku.
Urza’s Saga opowiada historię dziejącą się przed wydarzeniami z dodatków //, wyjaśniając co działo się po "Wojnie Braci" (ang. Brothers War).
W przeciwieństwie do innych dodatków, gdzie wszystkie karty swoim tematem odnoszą się do tej samej historii, w "Urza’s Saga" każdy kolor kart odpowiada za inną część historii.
Kolor zielony skupia się na konflikcie na Argoth, którego efekt stanie się głównym tematem bloku . Czarny ukazuje nieudany atak Urzy na Phyrexię. Biały dokumentuje pobyt Urzy w "Serra Realm" (pl. Dziedzinie Serry), gdzie przechodzi on rekonwalescencję. Niebieski przedstawia utworzenie przez Urzę akademii na Tolarii (ang. Tolaria Academy) i jego eksperymenty z czasem. Czerwone karty ukazują sojusz Urzy z "Shiv".
"Shiv", "Phyrexia", "Tolaria", i "Serra Realm" to jedne z najlepiej rozpoznawalnych krain w Magicu. Większość historii na której opiera się to rozszerzenie zostało opisane w książce pt. "Planeswalker" (pl. Wędrowiec), jakkolwiek część dotycząca wojny na Argoth znajduje się w Bratobójczej wojnie, natomiast budowa akademii oraz sojusz z Shiv w "Time Streams".
Tematyka.
Blok Urzy jest określany jako blok artefaktów. Twórcy określili go jako "Artifact Cycle" (pl. Cykl Artefaktów), chociaż w zamierzeniach miał to być blok skupiający się na enchantmentach.
Zarówno według twórców, jak i graczy, niektóre karty z tego dodatku zostały określone jako zbyt silne w działaniu.
Zestawy Startowe.
"Urza’s Saga" był pierwszym dodatkiem w którym znajdowała się talia podstawowa oparta na trzech kolorach kart.
W dodatku tym zmieniono liczbę kart, które znajdowały się w "Tournament pack" (pl. zestaw turniejowy) z 60 na 75 losowych kart. Miało to na celu ułatwienie przeprowadzania turniejów w formacie Sealed-Deck.

</doc>
<doc id="518625" url="https://pl.wikipedia.org/wiki?curid=518625" title="Proces Jana Calas">
Proces Jana Calas



</doc>
<doc id="518626" url="https://pl.wikipedia.org/wiki?curid=518626" title="Wyższa Szkoła Techniczna w Karlsruhe">
Wyższa Szkoła Techniczna w Karlsruhe



</doc>
<doc id="518632" url="https://pl.wikipedia.org/wiki?curid=518632" title="FlexiDis">
FlexiDis

FlexiDis – projekt którego zadaniem jest opracowanie tzw. videozdjęcia, czyli urządzenia zawierającego elastyczny wyświetlacz zbliżony nieco wyglądem do kartki papieru, pozwalającego na oglądanie obrazów ruchomych oraz przechowywanie i oglądanie obrazów statycznych. W projekt zaangażowani są m.in. Uniwersytet Cambrigde, firmy Philips, Nokia, a finansowo wspierany przez Unię Europejską.

</doc>
<doc id="518637" url="https://pl.wikipedia.org/wiki?curid=518637" title="Pomniki przyrody w powiecie żyrardowskim">
Pomniki przyrody w powiecie żyrardowskim

Na terenie powiatu żyrardowskiego znajdują się łącznie 162 pomniki przyrody, w tym na terenie:
Obejmują one pojedyncze drzewa i aleje drzew oraz głazy narzutowe.
Wybrane pomniki przyrody – gatunki.
Ważniejsze pomniki przyrody na terenie powiatu żyrardowskiego obejmują następujące gatunki drzew:
Wybrane pomniki przyrody według gmin i miejscowości.
Gmina Mszczonów.
Ciemno-Gnojna
Mszczonów
Osuchów
Gmina Radziejowice.
Adamów
Budy Mszczonowskie
Korytów
Radziejowice
Radziejowice-Parcel
Gmina Wiskitki.
Guzów
Sokule

</doc>
<doc id="518644" url="https://pl.wikipedia.org/wiki?curid=518644" title="Wyszogrodzka (Płock)">
Wyszogrodzka (Płock)

Wyszogrodzka – osiedle Płocka zajmujące powierzchnię 2,5 km², zamieszkałe przez ok. 9 tys. osób. Głównymi ulicami są: Wyszogrodzka, Spółdzielcza, Południowa i Słoneczna. Na osiedlu dominuje zabudowa składająca się z domów jednorodzinnych oraz nielicznych bloków mieszkalnych.
Na osiedlu znajduje się kościół parafialny Miłosierdzia Bożego (początki parafii sięgają lat 80. XX w.), Szkoła Podstawowa nr 12 im. Miry Zimińskiej-Sygietyńskiej (zbudowana w 1964) oraz ogród jordanowski.

</doc>
<doc id="518646" url="https://pl.wikipedia.org/wiki?curid=518646" title="Głazy narzutowe">
Głazy narzutowe



</doc>
<doc id="518648" url="https://pl.wikipedia.org/wiki?curid=518648" title="Sfinks (rasa kota)">
Sfinks (rasa kota)

Sfinks ("kanadyjski bezwłosy") – rasa kota. Występujące w Ameryce i Europie sfinksy pochodzą przeważnie od kanadyjskiego kota domowego. W 1966 r., w wyniku samoistnej mutacji, kotka Prune urodziła dwa łyse młode.
Historia.
Pierwszy sfinks urodził się w miocie zwykłych kotów krótkowłosych w 1966 w Toronto w Kanadzie (nie była to pierwsza bezwłosa mutacja, pod koniec XIX wieku hodowano przez krótki czas rasę zwaną „meksykańskim kotem bezwłosym”). Przez wiele lat hodowcy europejscy i północnoamerykańscy prowadzili selektywną hodowlę bezwłosych kotów. Tak powstała rasa dziś znana.
Natychmiast wzbudziła ona zainteresowanie hodowców, którzy zapragnęli mieć tego rodzaju egzotycznego kota. We wczesnych latach 70. rozpoczęto w Holandii pierwsze programy hodowli nowej rasy. Ścisła współpraca hodowców ze Stanów Zjednoczonych, Kanady i Holandii szybko poszerzyła początkowo niewielki materiał hodowlany. Pierwszy sfinks został zarejestrowany przez amerykańskie The Cat Fanciers’ Association (CFA) w lutym 1998.
Budowa.
Sfinks ma średnich rozmiarów ciało, dość wydłużone, z szeroką, dobrze wykształconą klatką piersiową i silnie uwydatnionym brzuchem, co wywołuje wrażenie jakby zawsze były najedzone. Są dobrze umięśnione i mają mocną budowę kości. Kończyny mają właściwe proporcje w stosunku do reszty ciała, również są dobrze umięśnione, tylne nieco dłuższe od przednich. Zakończenie łap jest owalne z długimi i wysmukłymi palcami, opuszki łap sfinksów są silniej rozwinięte niż u przedstawicieli innych ras.
Głowa.
Głowa jest średniej wielkości, o kształcie spłaszczonego klina z harmonijnymi zaokrągleniami (kształt przypomina cytrynę). Nos jest średniej długości z silnym zagłębieniem u nasady. Oczy duże i szeroko rozwarte są ustawione lekko skośnie i w dużej odległości od siebie. Powinny być zielone lub brązowe. Uszy są duże i sterczące, szerokie u nasady. Powinny być osadzone nie za wysoko i nie za nisko, raczej nieowłosione, zwłaszcza wewnątrz małżowiny usznej.
Skóra.
Skóra sfinksów jest w dotyku ciepła, w niektórych miejscach, takich jak okolice barków, stawów tylnych kończyn oraz szyi i głowy, wyraźnie pofałdowana. Im więcej sfinks ma fałd na skórze, tym cenniejszy jest dla hodowli. Szczątki futra na końcu ogona lub na brzuchu są dopuszczalne. Większość sfinksów wcale nie ma wąsów, u niektórych są ich resztki. Przypomina w dotyku zamsz. Na pyszczku, uszach, stopach, ogonie i grzbiecie pojawia się delikatny meszek.
Sfinksy są bardzo płodne, jednak wychowanie potomstwa wymaga dużego zaangażowania hodowcy.

</doc>
<doc id="518649" url="https://pl.wikipedia.org/wiki?curid=518649" title="Olivares">
Olivares



</doc>
<doc id="518650" url="https://pl.wikipedia.org/wiki?curid=518650" title="Bielnica">
Bielnica



</doc>
<doc id="518651" url="https://pl.wikipedia.org/wiki?curid=518651" title="Gazik">
Gazik



</doc>
<doc id="518657" url="https://pl.wikipedia.org/wiki?curid=518657" title="Gerard 't Hooft">
Gerard 't Hooft



</doc>
<doc id="518660" url="https://pl.wikipedia.org/wiki?curid=518660" title="Doktorzy honoris causa Uniwersytetu Wrocławskiego">
Doktorzy honoris causa Uniwersytetu Wrocławskiego

Lista doktorów honoris causa Uniwersytetu Wrocławskiego:

</doc>
<doc id="518661" url="https://pl.wikipedia.org/wiki?curid=518661" title="Europejskie Centrum Średnioterminowych Prognoz Pogody">
Europejskie Centrum Średnioterminowych Prognoz Pogody

Europejskie Centrum Średnioterminowych Prognoz Pogody ("European Centre for Medium-Range Weather Forecasts", ECMWF) – międzynarodowa organizacja zajmująca się prognozą pogody. W 2006 roku prognoza pogody z ECMWF miała najlepszą sprawdzalność w stosunku do innych modeli numerycznych na świecie i wyprzedzała sprawdzalność prognozy z modelu amerykańskiego GFS o około jeden dzień. ECMWF prognozuje pogodę od 1979 roku.
W 2020 roku polska instytucja IMGW uzyskała licencję na dostęp do operacyjnych danych prognostycznych ECMWF. Dzięki umowie od grudnia 2020 roku instytut IMGW na bieżąco otrzymuje wyniki globalnych numerycznych prognoz pogody, które przygotowuje europejska organizacja (średnioterminowe prognozy, prognozy sezonowe).
Dyskusja.
ECMWF produkuje także prognozę krótkoterminową (bo nie można zrobić prognozy średnioterminowej bez prognozy krótkoterminowej), która przypuszczalnie jest lepsza niż większość regionalnych prognoz w Europie. Krótkoterminowa prognoza ECMWF nie jest ogólnie dostępna.
ECMWF opracowało także globalną reanalizę danych ER-15 oraz ERA-40.
Członkowie.
Członkami ECMWF są następujące kraje europejskie: Austria, Belgia, Chorwacja, Dania, Estonia, Finlandia, Francja, Niemcy, Grecja, Irlandia, Islandia, Włochy, Luksemburg, Holandia, Norwegia, Portugalia, Hiszpania, Serbia, Słowenia, Szwecja, Szwajcaria, Turcja, Wielka Brytania.
Członkami stowarzyszonymi są: Bułgaria, Gruzja, Czarnogóra, Czechy, Litwa, Łotwa, Macedonia Północna, Słowacja, Rumunia, Węgry, Izrael i Maroko.

</doc>
<doc id="518663" url="https://pl.wikipedia.org/wiki?curid=518663" title="Medal Lorentza">
Medal Lorentza

Medal Lorentza – nagroda naukowa przyznawana przez Królewską Holenderską Akademię Sztuk i Nauk (KNAW) za istotny wkład w fizykę teoretyczną, choć w przeszłości kilkakrotnie nagrodzono fizyków doświadczalnych (eksperymentalnych).
Została ustanowiona w 1925 roku – z okazji 50. rocznicy doktoratu Hendrika Lorentza – i jest wręczana co cztery lata. Przeważnie w danym roku otrzymuje ją jedna osoba, choć raz (w 1998) laureatów było dwóch.
Najwybitniejsi laureaci.
Wielu laureatów Medalu zostało też uhonorowanych Nagrodą Nobla w dziedzinie fizyki lub rzadziej chemii; do 2021 roku było jedenaście takich osób – prawie połowa wszystkich nagrodzonych:
Inni wybitni i znani laureaci Medalu – czasem nominowani do Nagrody Nobla – to Arnold Sommerfeld, Freeman Dyson, Edward Witten i Juan Maldacena.
Pełna lista wyróżnionych.
Do 2022 roku nagrodzono łącznie 24 osoby:

</doc>
<doc id="518668" url="https://pl.wikipedia.org/wiki?curid=518668" title="Seymour Papert">
Seymour Papert

Seymour Papert (ur. 29 lutego 1928 w Pretorii, zm. 31 lipca 2016 w Blue Hill) – południowoafrykański matematyk i informatyk, jeden z autorów języka programowania LOGO, oraz jeden z pionierów sztucznej inteligencji.
Wychował się i uczył w Południowej Afryce, gdzie występował przeciwko apartheidowi.
Matematyk MIT, autor prac z zakresu matematyki, AI, edukacji, procesów poznawania (zwłaszcza u dzieci), współpracownik Marvina Minsky’ego, został nazwany przez Minsky’ego „najwybitniejszym żyjącym dydaktykiem matematyki”.
Przed śmiercią mieszkał w Maine (USA).
Książki.
Pełna lista publikacji znajduje się tutaj 

</doc>
<doc id="518671" url="https://pl.wikipedia.org/wiki?curid=518671" title="Takie moje wędrowanie">
Takie moje wędrowanie

Takie moje wędrowanie – trzeci album Antoniny Krzysztoń wydany w 1993 roku, na płycie artystce towarzyszy zespół Voo Voo. Kilkanaście lat później artystka nawiązała do tej współpracy na płycie "Dwa Księżyce" jeden z utworów dedykując Wojciechowi Waglewskiemu, a w tekście utworu odwołując się do „mej wędrówki”.
Album osiągnął status złotej płyty.

</doc>
<doc id="518672" url="https://pl.wikipedia.org/wiki?curid=518672" title="Winiary (Płock)">
Winiary (Płock)

Winiary – osiedle Płocka usytuowane wokół Wojewódzkiego Szpitala Zespolonego w Płocku. Położone jest na zachodnim końcu miasta na wysokiej skarpie wiślanej, poniżej której płynie dopływ Wisły - rzeka Brzeźnica. Na osiedlu przeważa zabudowa domów jednorodzinnych.
Historia.
Nazwa "Winiary" pochodzi z X w. Wówczas na tych terenach znajdowały się liczne winnice należące do władców piastowskich rezydujących w Płocku.
Winiary były wsią królewską w starostwie płockim województwa płockiego w 1784 roku. 
W latach 1867–1931 Winiary należały do gminy Brwilno, a w latach 1931–1954 do gminy Biała w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład gromady Maszewo w granicach gminy Biała, składającej się ze wsi Maszewo i Winiary oraz folwarku Winiary.
Podczas II wojny światowej włączone do III Rzeszy. Po wojnie ponownie ponownie w Polsce. W związku z reorganizacją administracji wiejskiej (zniesienie gmin) jesienią Winiary (jako część gromady Maszewo) weszły w skład nowo utworzonej gromady Maszewo Duże w powiecie płockim. 
31 grudnia 1961 Winiary wyłączono z gromady Maszewo Duże (którą równocześnie zniesiono), włączając je do Płocka
Komunikacja.
ul. Medyczna - dojazd autobusami linii: 0, 2, 3, 10, 14, 19, 22, 26, 61, 105, N1.
ul. Szpitalna - dojazd autobusami linii: 26, 105.
ul. Traktowa - dojazd autobusem linii 26.
ul. Dobrzyńska - dojazd autobusami linii: 61, 100, 101, 102, 103, 104

</doc>
<doc id="518674" url="https://pl.wikipedia.org/wiki?curid=518674" title="Nowe Widnokręgi">
Nowe Widnokręgi

Nowe Widnokręgi – początkowo miesięcznik, potem dwutygodnik społeczno-literacki, oficjalny organ komunistycznego Związku Pisarzy ZSRR, wydawany od przełomu lutego i marca do czerwca 1941 w okupowanym przez ZSRR Lwowie, następnie po wybuchu wojny niemiecko-sowieckiej kolejno - w Moskwie, Kujbyszewie i znów w Moskwie.
Od 1943 jako organ Związku Patriotów Polskich, pod redakcją Wandy Wasilewskiej. Na jego łamach publikowali swoje utwory m.in. Mieczysław Jastrun, Stanisław Jerzy Lec, Leon Pasternak, Tadeusz Peiper, Julian Przyboś, Jerzy Putrament, Adam Ważyk, Tadeusz Boy-Żeleński, Janina Broniewska, Zofia Bystrzycka, Zofia Dzierżyńska, Adam Bromberg, Julia Brystiger, Aleksander Dan, Emil Dziedzic, Halina Górska, Stefan Jędrychowski, Witold Kolski, Karol Kuryluk, Stanisław Wasylewski, Roman Werfel, Jerzy Pomianowski.
Pismo istniało do 1946.

</doc>
<doc id="518675" url="https://pl.wikipedia.org/wiki?curid=518675" title="Kot Sfinks">
Kot Sfinks



</doc>
<doc id="518676" url="https://pl.wikipedia.org/wiki?curid=518676" title="Korpusówka">
Korpusówka

„Korpusówka” – potoczna nazwa oznaki korpusu osobowego w Wojsku Polskim i pozostałych służbach mundurowych.
W Wojsku Polskim, podobnie jak wielu innych armiach, członkowie poszczególnych korpusów osobowych noszą na mundurze oznaki oznaczające ich specjalność, zwane popularnie „korpusówkami” (tj. oznakami korpusów osobowych). Współcześnie polskie korpusówki wojskowe mają formę niewielkich (zwykle średnicy ok. 1.5 cm) wytłaczanych i oksydowanych znaczków metalowych, noszonych na patkach kurtki munduru wyjściowego i płaszcza. Liczba, nazewnictwo i rodzaje „korpusówek” wojskowych nie pokrywają się obecnie z przepisami prawnymi regulującymi politykę personalną w Wojsku Polskim i stanowią bardziej odzwierciedlenie tradycji wojskowych poszczególnych służb niż sytuacji prawnej. Nie są także jednolitym systemem oznaczania specjalności wojskowych, ale bywają również oznaką przynależności do określonych formacji wojskowych lub dodatkowym oznaczeniem stopnia wojskowego (dla generałów). Podobną do wojskowych formę mają korpusówki innych służb mundurowych (np. Straży Granicznej, Biura Ochrony Rządu, Państwowej Straży Pożarnej, Służbie Więziennej, itp.).
Korpusówki niewojskowych formacji mundurowych.
Korpusówki Policji.
W Policji występują trzy rodzaje służb, tj. służba kryminalna obejmująca piony: operacyjno-rozpoznawczy, dochodzeniowo-śledczy, techniki kryminalistycznej i techniki operacyjnej, służba prewencji (w tym ruchu drogowego) oraz służba logistyczna zapewniająca środki do realizacji zadań służbom kryminalnym i prewencji (zaopatrzenie, łączność, kadry, finanse itp.). Na polskich mundurach policyjnych noszone są w patkach kurtek mundurowych oraz na rękawach mundurów podobne oznaczenia, ale wytłaczane w tkaninie. Są one nazywane oznakami służb policyjnych i pełnią podobną rolę jak „korpusówki” wojskowe. Ich wzory, rodzaje i sposób noszenia reguluje Rozporządzenie Ministra Spraw Wewnętrznych i Administracji z dnia 30 listopada 2001 r. w sprawie umundurowania policjantów (Dz. U. z dnia 15 stycznia 2002 r.). Obecne formy graficzne znaków służb policyjnych zostały wprowadzone podobnym rozporządzeniem z 1991 r. Do 1995 r. policje specjalistyczne (kolejowa, wodna, itp.) miały specjalne oznaczenia na mundurach. W policji II Rzeczypospolitej i Milicji Obywatelskiej w PRL na patkach kurtek mundurowych noszono metalowe „palemki”.
Korpusówkami nie są natomiast oznaczenia hierarchii służbowej noszone na patkach lub wyłogach mundurów, takie jakie noszą górnicy, leśnicy, członkowie Ochotniczej Straży Pożarnej, kolejarze (choć w tym ostatnim przypadku barwna podkładka stopnia służbowego oznacza także rodzaj służby kolejarskiej).
Forma i sposób noszenia „korpusówek” zmieniały się w czasie, są one także rozmaite w poszczególnych armiach i służbach mundurowych. Wykształciły się one z tzw. barw mundurowych, tj. dawnych tradycyjnych oznaczeń rodzaju służby wojskowej, zaznaczanej odrębną barwą munduru lub jego barwnym elementem. W Wojsku Polskim barwne oznaki rozpoznawcze wprowadzono w okresie Księstwa Warszawskiego. Dobierano je z dużą dbałością kolorystyki mundurów (lub jego elementów) dla poszczególnych rodzajów broni i oznaczano odrębność specjalistów wojskowych i pododdziałów, a także ściśle przestrzegano wszelkich uregulowań w tym zakresie. Wyrazistość tych elementów, a także różnorodność kolorystyczna mundurów zniknęły w końcu XIX w., z chwilą wprowadzania do armii różnych krajów umundurowania w barwach maskujących (khaki, feldgrau i innych). Pozostałością dawnych barw mundurowych w Wojsku Polskim są barwne otoki czapek garnizonowych (w większości takie same jak w mundurach WP do 1939 r.), apaszki do mundurów polowych i różne barwy beretów. Graficzne oznaki rodzajów wojsk i służb (początkowo noszone na rękawie) pojawiły się w międzywojennym Wojsku Polskim (wojska lotnicze, balonowe, drużyny ciężkich karabinów maszynowych i inne), a oficerowie wychowawczy WP nosili haftowane bajorkiem pióro na kołnierzu.
Wzory, zasady i sposoby noszenia poszczególnych oznak zostały określone w „Przepisach ubiorczych żołnierzy WP”, wprowadzonych po raz pierwszy w 1949. Początkowo miały one dość niejednolity wygląd, gdyż były wyrabiane w różnych zakładach produkcyjnych, z użyciem różnych materiałów i technologii. W latach 1952, 1960, 1971 były one uzupełnianie i nowelizowane, aż do obowiązujących obecnie, opublikowanych w 1995.
W Polsce metalowe oznaki korpusów zaczęto wprowadzać do umundurowania po zmianie kroju munduru wojskowego w 1952. Zrezygnowanego wtedy z niewygodnego, stojącego kołnierza kurtki i wprowadzono oznaki wpinane na szpilce w patkę kurtki munduru wyjściowego. W 1960 zmieniono wzory wielu oznak korpusów i wprowadzono oznaki z nakrętką, wpinane w kołnierz płaszcza i kurtki wyjściowej, które nosili żołnierze zawodowi oraz podchorążowie. Były one wykonywane najpierw w Mennicy Państwowej, później także w innych zakładach. Od tego czasu wzory „korpusówek” były względnie stałe, uzupełnianie co pewien czas nowymi rodzajami, zgodnie z potrzebami sił zbrojnych.
W latach 1986-1989, obok oznak korpusów osobowych, zostały wprowadzone oznaki rozpoznawcze rodzajów wojsk i służb noszone przez wszystkich żołnierzy Ludowego Wojska Polskiego na prawym rękawie kurtek galowych, wyjściowych i służbowych oraz płaszczach.
Ponieważ tradycyjne oznaczenia korpusów w Wojsku Polskim nie różnią się znacząco od kilkudziesięciu lat, stąd forma graficzna „korpusówek” wojskowych przeniknęła do wielu innych znaków graficznych, mających symbolizować określone umiejętności. „Korpusówki” są przedmiotem badań falerystyki i munduroznawstwa oraz atrakcyjnym obiektem zbiorów kolekcjonerskich.

</doc>
<doc id="518677" url="https://pl.wikipedia.org/wiki?curid=518677" title="ECMWF">
ECMWF



</doc>
<doc id="518680" url="https://pl.wikipedia.org/wiki?curid=518680" title="Buddha">
Buddha



</doc>
<doc id="518681" url="https://pl.wikipedia.org/wiki?curid=518681" title="Hotel Hilton">
Hotel Hilton

Hotele sieci Hilton:

</doc>
<doc id="518682" url="https://pl.wikipedia.org/wiki?curid=518682" title="Free Colours">
Free Colours

Free Colours – pierwsze w Polsce pismo poświęcone muzyce reggae. Zawiera aktualności, artykuły, wywiady i recenzje płyt dotyczące muzyki reggae, dancehall, ragga, dub, itp. oraz Jamajki, sound systemów, i kultury rastafariańskiej.
Wydawane od 2005 roku przez wydawnictwo ZIMA. Jako że jest gazetą raczej niszową, ma niski nakład (3000 egz.).
Pismo było czarno-białe, jednak od numeru 09 (który paradoksalnie jest numerem dziesiątym, gdyż pierwszy numer nazwano zerowym) gazeta ukazuje się już w kolorze.
Geneza nazwy.
Nazwa pochodzi od symbolu rastafarian – three colours, czyli trzech kolorów (zielony, żółty i czerwony) na fladze Etiopii. Ponadto użycie słowa „free”, czyli angielskiego „wolny” jest związane z tym, że wolność jest bardzo istotną częścią ideologii rastafarian i w ogóle ludzi skupionych wokół reggae. Tak więc nazwa jest swoistą zabawą językową, gdyż „three” i „free” w języku angielskim wymawia się bardzo podobnie. 
Redakcja.
Ponadto z redakcją współpracuje wiele osób, m.in. Sławomir Gołaszewski i Mirosław „Maken” Dzięciołowski.

</doc>
<doc id="518683" url="https://pl.wikipedia.org/wiki?curid=518683" title="Debiut Ałapina">
Debiut Ałapina

Debiut Ałapina – otwarcie szachowe z grupy debiutów otwartych, oznaczone kodem encyklopedii otwarć szachowych C20, powstające po posunięciach: 
Nazwa otwarcia pochodzi stąd, że od lat 90. XIX wieku zastosował je wielokrotnie rosyjski szachista Siemion Ałapin, uzyskując, dzięki zaskoczeniu, dobre rezultaty przeciw silnym przeciwnikom.

</doc>
<doc id="518686" url="https://pl.wikipedia.org/wiki?curid=518686" title="Polski Związek Hokeja na Lodzie">
Polski Związek Hokeja na Lodzie

Polski Związek Hokeja na Lodzie (oficjalny skrót PZHL) – ogólnokrajowy związek sportowy (stowarzyszenie), działający na terenie Rzeczypospolitej Polskiej, posiadający osobowość prawną, będący jedynym prawnym reprezentantem polskiego hokeja na lodzie zarówno mężczyzn, jak i kobiet we wszystkich kategoriach wiekowych w kraju i zagranicą.
Historia.
Podobnie jak w wielu innych państwach, również w Polsce powstanie i rozwój sportu hokejowego były nierozerwalnie związane z łyżwiarstwem. Na ziemiach polskich dyscyplinę tę zaczęto uprawiać jeszcze w XIX wieku (w 1869 r. założono Lwowskie Towarzystwo Łyżwiarskie), a pierwszą udokumentowaną dziś wzmiankę o zawodach hokejowych zawarto na łamach dziennika Słowo Polskie, które w numerze z 16 stycznia 1905 relacjonowało przebieg pokazu tego sportu na "Stawach Panieńskich" we Lwowie. W Cracovii hokej na lodzie w wersji bandy (piłka zamiast krążka) uprawiano co najmniej od stycznia 1910 r., zaś pierwszy mecz hokeja w wersji kanadyjskiej (czyli tej zwykłej z krążkiem) zawodnicy Cracovii rozegrali 4 stycznia 1912 mierząc się z "Amatorskim Klubem Hokejowym Kraków".
Szerzej hokej na lodzie zaczęto w Polsce uprawiać tuż po zakończeniu I wojny światowej i odzyskaniu niepodległości. W latach 20. XX wieku rozpowszechnił się on bardzo szybko zwłaszcza w dużych miastach. Pierwsze drużyny hokejowe zostały zawiązane przez grupy młodzieży w Warszawie, Łodzi i we Lwowie. Już na przełomie 1921 r. i 1922 r. w Warszawie tamtejsze: Polonia i AZS utworzyły pierwsze klubowe sekcje hokeja na lodzie, a 17 lutego 1922, na torze Warszawskiego Towarzystwa Łyżwiarskiego (WTŁ), rozegrały pierwszy odnotowany w kronikach międzyklubowy mecz hokeja na lodzie w wersji kanadyjskiej, w którym AZS pokonał Polonię 3:0 (pierwszy zagraniczny turniej polskiej drużyny rozegrał AZS Warszawa w Szwajcarii w 1924 r.). Z końcem 1923 r. powołano Komitet Organizacyjny Polskiego Związku Hokejowego, a 22 lutego 1925 przedstawiciele obydwu tych klubów wraz z delegatami Warszawianki i Warszawskiego Towarzystwa Łyżwiarskiego założyli w stolicy Polski Związek Hokeja na Lodzie, który od tego momentu koordynował rozwój tej dyscypliny sportu w kraju. Pierwszym prezesem PZHL został inż. Wacław Znajdowski, a wiceprezesem kpt. Henryk Krukowicz-Przedrzymirski.
W 1925 r. powołano również męską kadrę narodową, złożoną wówczas z zawodników AZS Warszawa i WTŁ. W międzyczasie powstawały sekcje hokejowe przy kolejnych klubach: we Lwowie (Pogoń, Czarni, Lechia), w Krakowie (Cracovia, Sokół, Jutrzenka, Wisła, Makkabi), w Wilnie (AZS), w Krynicy-Zdroju (KTH), w Katowicach (Dąb), w Łodzi (ŁKS), Toruniu i Poznaniu.
Inauguracyjne, oficjalne spotkanie międzypaństwowe kadra narodowa rozegrała 10 stycznia 1926 na Eissportstadion w Davos, przegrywając 1:13 towarzyski mecz przeciwko Austrii. W drugiej połowie, honorową i zarazem pierwszą w historii bramkę zdobył Aleksander Tupalski. Dzień później, w tym szwajcarskim kurorcie, PZHL został przyjęty w poczet członków Międzynarodowej Federacji Hokeja na Lodzie (wówczas LIHG, obecnie IIHF), dzięki czemu reprezentacja mogła przystąpić do premierowej wielkiej imprezy międzynarodowej (10. edycji Mistrzostw Europy, organizowanych w Davos). W swym inauguracyjnym pojedynku – rozegranym 12 stycznia 1926 na Eissportstadion – Polacy ulegli 1:2 Francji, a gola dla nich zdobył Tadeusz Adamowski. Pierwsze w historii zwycięstwo „biało-czerwoni” odnieśli 14 stycznia 1926, pokonując na Eissportstadion 3:1 Włochów, a ostatecznie zajęli 6. miejsce w turnieju.
Z okazji jubileuszu 50-lecia istnienia PZHL, w grudniu 1975 r. został zorganizowany w Katowicach turniej towarzyski, w którym poza kadrą Polski uczestniczyła juniorska kadra Szwecji, reprezentacja ZSRR II i Czechosłowacji II (zwycięzca rywalizacji)
Od marca 2015 r. związek posiada nowe logo, w które – zgodnie z wytycznymi Ministerstwa Sportu – nie jest już wkomponowane polskie godło.
Pod koniec lutego 2018 r. pojawiły się informacje o zainteresowaniu Ministerstwa Sportu i Turystyki finansami PZHL, w tym wydatkowaniem państwowych środków. 27 lutego 2018 dotychczasowy prezes PZHL, Dawid Chwałka ustąpił ze stanowiska. 16 marca 2018 na stanowisko prezesa zarządu PZHL na czas do wyborów w 2020 r. został wybrany Piotr Demiańczuk. Decyzją Ministerstwa Sportu i Turystyki, ogłoszoną na początku kwietnia 2018 r., prowadzenie reprezentacji Polski seniorów zostało odebrane PZHL i przekazane Polskiemu Komitetowi Olimpijskiemu. 22 października 2018 P. Demiańczuk zrezygnował z funkcji prezesa PZHL. 27 listopada 2018 nowym prezesem został Mirosław Minkina.
Władze i organy.
Władzami związku są:
Komisje i wydziały:

</doc>
<doc id="518687" url="https://pl.wikipedia.org/wiki?curid=518687" title="Colisa">
Colisa



</doc>
<doc id="518688" url="https://pl.wikipedia.org/wiki?curid=518688" title="Czas bez skarg">
Czas bez skarg

Czas bez skarg – czwarty album Antoniny Krzysztoń wydany w 1995 roku. W połowie składa się z tłumaczenień piosenek czeskiego barda i przyjaciela piosenkarki, Karela Kryla. Autorami tłumaczeń są Maryna Miklaszewska i Jan Krzysztof Kelus
Lista utworów.
Karel Kryl – muz. i słowa (2–9, 17) tłum. Maryna Miklaszewska (3, 4, 7–9), Jan Krzysztof Kelus (5, 6), nieznany (2)
Antonina Krzysztoń – muz. (1, 10–13, 15), słowa (11, 16)
Antoni Słonimski – słowa (12)
Zbigniew Herbert – słowa (13, 15)
Seweryn Goszczyński – słowa (14)
Franciszek Karpiński – słowa (10)
Z. Rumel – słowa (1)
mel. ludowa (16)
mel. tradycyjna (14)

</doc>
<doc id="518690" url="https://pl.wikipedia.org/wiki?curid=518690" title="PZHL">
PZHL



</doc>
<doc id="518693" url="https://pl.wikipedia.org/wiki?curid=518693" title="Parnica">
Parnica



</doc>
<doc id="518694" url="https://pl.wikipedia.org/wiki?curid=518694" title="Willy van de Kerkhof">
Willy van de Kerkhof

Wilhelmus A. „Willy” van de Kerkhof (ur. 16 września 1951 w Helmondzie) – holenderski piłkarz, grający na pozycji lewego pomocnika. Z reprezentacją Holandii, w której barwach rozegrał 65 meczów, zdobył wicemistrzostwo świata w 1974 (jako rezerwowy) i 1978 roku oraz brązowy medal Mistrzostw Europy 1976. Przez piętnaście lat był zawodnikiem PSV Eindhoven. Sześciokrotnie triumfował z nim w rozgrywkach o mistrzostwo kraju i raz w Pucharze Mistrzów i Pucharze UEFA. Jego brat – bliźniak René również był piłkarzem.
W marcu 2004 van de Kerkhof został uznany za jednego ze 100 najlepszych żyjących piłkarzy FIFA.
Sukcesy piłkarskie.
W reprezentacji Holandii od 1974 do 1985 roku rozegrał 63 mecze i strzelił 5 goli – wicemistrzostwo świata 1974 (jako rezerwowy) i 1978 oraz brązowy medal mistrzostw Europy 1976.

</doc>
<doc id="518698" url="https://pl.wikipedia.org/wiki?curid=518698" title="René van de Kerkhof">
René van de Kerkhof

Reinier Lambertus "René" van de Kerkhof (ur. 16 września 1951 w Helmond) – holenderski piłkarz, grający na pozycji prawego pomocnika lub prawoskrzydłowego. Z reprezentacją Holandii, w której barwach rozegrał 47 meczów, zdobył wicemistrzostwo świata w 1974 (jako rezerwowy) i 1978 roku oraz brązowy medal Mistrzostw Europy 1976. Przez dziesięć lat był zawodnikiem PSV Eindhoven. Trzykrotnie triumfował z nim w rozgrywkach o mistrzostwo kraju i raz w Pucharze UEFA. Jego brat-bliźniak Willy również był piłkarzem.
Sukcesy piłkarskie.
Klubowe (wszystkie z PSV Eindhoven):
Reprezentacyjne:
W marcu 2004 van de Kerkhof został uznany za jednego ze 100 najlepszych żyjących piłkarzy FIFA (FIFA 100).

</doc>
<doc id="518699" url="https://pl.wikipedia.org/wiki?curid=518699" title="Polski Związek Hokeja na Trawie">
Polski Związek Hokeja na Trawie

Polski Związek Hokeja na Trawie (PZHT) – organizacja zrzeszająca zawodników, trenerów i działaczy polskiego hokeja na trawie powstała 31 października 1926. 
Historycznie pierwszym prezesem Związku był por. Marian Grodzki.
Polski Związek Hokeja na Trawie od 1928 jest członkiem Międzynarodowej Federacji Hokeja na Trawie.
Prezesem związku jest Rafał Grotowski, Sekretarzem Generalnym Piotr Wilkoński, a Kierownikiem Wyszkolenia Krzysztof Rachwalski.

</doc>
<doc id="518700" url="https://pl.wikipedia.org/wiki?curid=518700" title="Daglezja zielona">
Daglezja zielona

Daglezja zielona, jedlica zielona, jedlica Douglasa ("Pseudotsuga menziesii" (Mirb.) Franco) – gatunek drzewa z rodziny sosnowatych. Jest wyjątkowo wysokim, długo żyjącym i szybko rosnącym drzewem iglastym. W optymalnych warunkach przekracza 100 m wysokości i żyje ponad 1300 lat. Występuje w zachodniej części Ameryki Północnej od Kolumbii Brytyjskiej po środkowy Meksyk, na wysokościach od poziomu morza do 3350 m n.p.m. Gatunek geograficznie dzielony jest na dwie odmiany: typową "P. menziesii" var. "menziesii" występującą wzdłuż wybrzeża Oceanu Spokojnego i siną "P. menziesii" var. "glauca" rosnącą w głębi lądu. Na większości zasięgu gatunek ten jest kluczowym składnikiem dużych ekosystemów leśnych. Występuje w szerokim zakresie warunków klimatycznych. Chociaż preferuje głębokie, wilgotne, przepuszczalne gleby, może rosnąć na różnych typach gleb. Szybko zasiedla obszary po pożarach lasów lub innych zaburzeniach i w początkowej fazie wzrostu toleruje częściowe zacienienie.
Drzewo wytwarza mocne, trwałe drewno bez sęków, a przy jego szybkim tempie wzrostu i znacznym rozmiarze stanowi jedno z najważniejszych ekonomicznie źródeł drewna na świecie, szczególnie w zachodniej części Ameryki Północnej. Od XIX wieku gatunek powszechnie sadzony w Europie, Nowej Zelandii, Australii i Chile. Został introdukowany również w Polsce (ma status zadomowionego antropofita). Drewno jest używane między innymi do produkcji sklejki i konstrukcji budowlanych. Ponadto daglezja zielona jest popularnym drzewem ozdobnym.
Systematyka i zmienność.
Jest to jeden z czterech gatunków rodzaju daglezja "Pseudotsuga".
Gatunek został odkryty przez szkockiego lekarza i botanika Archibalda Menziesa (1754–1842), prawdopodobnie w 1792 r. na zachodnim wybrzeżu wyspy Vancouver, dokąd przybił statek kapitana George’a Vancouvera podczas rejsu po północno-wschodnim Oceanie Spokojnym. Z podróży przywiózł okaz, który brytyjski botanik Lambert opisał w 1803 r. jako "Pinus taxifolia" Próbki gatunku zostały ponownie niezależnie zebrane przez Meriwethera Lewisa ok. 1805 r. i Davida Douglasa w 1826 r. Kolejne publikowane w ciągu 150 lat nazwy naukowe gatunku bazowały na tych trzech odkryciach. Dopiero w 1950 r. portugalski botanik João Manuel António do Amaral Franco (1921–2009) za pierwszą poprawnie opublikowaną nazwę uznał tę nadaną w 1825 r. przez Charlesa François Brisseau de Mirbel (1776–1854), czyli "Abies menziesii" , zaś gatunek umieścił w rodzaju "Pseudotsuga" i opisał pod nazwą "Pseudotsuga menziesii" . Nazwa ta była w późniejszych latach wielokrotnie kwestionowana, jednak z czasem została przyjęta w środowisku amerykańskim. W Europie jeszcze pod koniec XX wieku w użytku były nazwy "Pseudotsuga taxifolia" oraz "Pseudotsuga douglasii" 
Okaz typowy, który został pozyskany przez Menziesa, znajduje się w zbiorach Muzeum Historii Naturalnej w Londynie.
Spośród wielu nazw synonimicznych gatunku najbardziej znane są: "Pinus taxifolia" , "Abies menziesii" , "Pseudotsuga douglasii" , "Pseudotsuga taxifolia" .
Wyróżnia się dwa taksony niższego rzędu w randze podgatunków lub odmian, przy czym w piśmiennictwie fachowym utrwalone są odmiany:
Daglezja zielona pojawia się w śladach kopalnych sprzed około 50 milionów lat (eocen) i morfologicznie niewiele zmieniła się od tamtego czasu. Uważa się za prawdopodobne, że dwie odmiany ewoluowały podczas powtarzających się długich okresów izolacji geograficznej, naprzemiennie z krótkimi przepływami wymiany genów. Wymiana taka zachodzi obecnie, gdyż obie występują sympatrycznie w południowej Kolumbii Brytyjskiej i północno-wschodnim stanie Waszyngton. Badanie średniej odległości genetycznej między ponad 100 populacjami rozproszonymi w całym zasięgu gatunku wskazało, że te dwie odmiany istnieją od co najmniej pół miliona lat i że mogły się rozdzielić podczas środkowego plejstocenu.
W toku badań nad zmiennością gatunku na początku XX w. populacje o cechach pośrednich między odmianą typową a siną zaliczono do trzeciej odmiany "caesia" (nie wyróżnianej w ujęciu uznającym daglezję siną za odmianę). Późniejsza analiza chemiczna zawartości terpenów w liściach potwierdziła wyraźny podział na dwie uznane odmiany, a także wskazała rozkład geograficzny ich form przejściowych, identyfikując w obu po kilka ras chemicznych. Istnienie ras potwierdziły późniejsze badania enzymów i znalezione wzorce zmienności allozymów, na podstawie których populacje odmiany typowej zaliczono do jednej grupy, zaś populacje odmiany sinej podzielono na podgrupę północną i podgrupę południową. Wyniki badań genetycznych RAPD w ogólności potwierdziły ten podział. Wykazały jednak wyraźną granicę między odmianą typową a podgrupą północną odmiany sinej w Oregonie, co sugeruje, że zetknęły się one w tym miejscu stosunkowo niedawno.
Rozmieszczenie geograficzne.
Daglezja zielona pochodzi z zachodniej części Ameryki Północnej, gdzie jej naturalny zasięg rozciąga się od Kolumbii Brytyjskiej na północy (55°N) do Puebla w środkowym Meksyku na południu (19°N). Rośnie wzdłuż wybrzeża Oceanu Spokojnego (odmiana "menziesii") i w głąb kontynentu w Górach Skalistych (odmiana "glauca"), na terenie Kanady (Alberta, Kolumbia Brytyjska), Stanów Zjednoczonych (Arizona, Kalifornia, Kolorado, Idaho, Minnesota, Montana, Nevada, Nowy Meksyk, Oregon, Teksas, Utah, Waszyngton, Wyoming) i Meksyku (Chihuahua, Coahuila, Colima, Durango, Hidalgo, Nuevo León, Oaxaca, Puebla, Sinaloa, Sonora, Zacatecas). Subpopulacje meksykańskie są często niewielkie i izolowane. Zasięg odmiany typowej rozciąga się na dystansie około 2,2 tysiąca kilometrów, zaś odmiany sinej blisko 4,5 tys. km. W Stanach Zjednoczonych daglezja zielona zajmowała w 1989 r. obszar 14,4 mln ha, a w Kanadzie 4,5 mln ha.
Gatunek w obrębie naturalnego zasięgu występuje na wysokościach od 0 m do 3350 m n.p.m. Przy tym, odmiana "menziesii" rośnie od poziomu morza do 1000–2300 m n.p.m., a w miarę przesuwania się w głąb lądu i na południe odmiana "glauca" rośnie na terenach górzystych, na wysokości od 600 do 2900–3350 m n.p.m.
Do Wielkiej Brytanii gatunek został introdukowany w 1827 r. Od połowy XIX w. wprowadzany był na świecie do uprawy leśnej i parkowej, a w XX w. rozpowszechniony został w strefie klimatu umiarkowanego na obydwu półkulach. Występuje w stanach Alaska, Nowy Jork, Polsce, Holandii, Wielkiej Brytanii i innych krajach Europy, w Australii, Nowej Zelandii, Chile i Chinach. Odmiana "menziesii" naturalizowała się na wielu obszarach, w Nowej Zelandii do tego stopnia, że jest uważana za inwazyjną, zagrażającą rodzimym lasom. W Polsce uważana za zadomowiony gatunek obcy, ale nie określono jej jako inwazyjnej.
Biologia.
Rozwój.
Gatunek jednopienny. Drzewa zwykle zaczynają kwitnąć w wieku od 12 do 15 lat. Męskie strobile skupione w klastrach wyrastają w pobliżu nasady tegorocznych odcinków pędów i w większości w dolnej części korony, zawiązki szyszek nasiennych rosną pojedynczo (czasem po 2–3) w pobliżu końców pędów ubiegłorocznych i głównie w górnej części korony. Pąki męskie i żeńskie rozwijają się przez rok i w początkowej fazie wzrostu są nierozróżnialne od siebie i od pąków liściowych. Dopiero na jesieni roku poprzedzającego kwitnienie uwidaczniają się różnice: męskie pąki są jajowate, wegetatywne ciemniejsze, a żeńskie sporo od nich większe. Do kwitnienia, pylenia i zapylania (anemogamia) dochodzi wiosną kolejnego roku. U odmiany typowej w marcu i kwietniu w cieplejszej części zasięgu, w chłodniejszych rejonach dopiero w maju lub na początku czerwca. W przypadku odmiany sinej wczesne kwitnienie występuje od połowy kwietnia do początku maja w Kolorado, ale dopiero od początku maja do końca czerwca w północnym Idaho. Okres kwitnienia w Polsce przypada na miesiące kwiecień i maj.
Na niskich i średnich wysokościach szyszki odmiany typowej dojrzewają i otwierają się uwalniając nasiona od połowy sierpnia w południowym Oregonie do połowy września w północnym Waszyngtonie i południowej Kolumbii Brytyjskiej. U odmiany sinej dojrzewanie szyszek waha się od końca lipca na niższych wysokościach w stanie Montana do połowy sierpnia w północnym Idaho. W Polsce nasiona dojrzewają od końca sierpnia do połowy września.
Rozsiewanie nasion rozpoczyna się w połowie sierpnia w środkowym Oregonie, ale na większych wysokościach w stanie Montana dopiero w połowie września. Nie wszystkie nasiona rozsiewane są od razu. U odmiany typowej zwykle od jednej trzeciej do połowy nasion pozostaje w szyszkach na drzewie i opada sukcesywnie przez zimę i wiosnę lub nawet dłużej. Ponieważ szyszki otwierają się, gdy wysychają, jesienne deszcze mogą opóźnić uwalnianie nasion. Zdecydowana większość nasion daglezji rozsiewana jest przez wiatr (anemochoria) na odległość do 100 m od drzewa macierzystego. Zdarza się jednak, że stanowiska samosiejek są odległe o 1–2 km od źródła nasion. Ilość rozsianych nasion może być zróżnicowana, ale w większości lat wynosi mniej niż 2,2 kg/ha, z czego nie więcej niż 40% jest zdrowa. Niewielką ilość nasion rozsiewają małe zwierzęta (zoochoria) – myszaki, wiewiórki i ptaki, np. orzechówka popielata. 
Znaczna produkcja nasion rozpoczyna się u daglezji osiągających wiek 20–30 lat, a najwięcej wytwarzają ich drzewa w wieku 200–300 lat. Obfita produkcja nasion zachodzi w nieregularnych odstępach czasu – co 2 do 11 lat, a średnio co 5–7 lat drzewo daje jeden plon duży, jeden do kilku średnich i jeden znikomy. Jedna szyszka odmiany typowej zawiera 26–50, a odmiany sinej 20–30 nasion. Nasiona różnią się znacznie rozmiarem, na 1 kg przypada ich od 70,4 do 88 tysięcy. Szyszki utrzymują się na drzewie przez 1 lub więcej lat po wysypie nasion, po czym opadają w całości.
Nasiona utrzymują zdolność do kiełkowania przez 1 rok, sporadycznie przez 2 lata. Nasiona kiełkują od połowy marca do połowy maja, przeważnie w ciągu 150 dni od rozsiania, przy czym ekspozycja na światło i stratyfikacja wpływają na zdolność kiełkowania. Kiełkowanie jest epigeiczne. Wzrost siewek w pierwszym roku jest stosunkowo powolny i ograniczony przez wilgotność, co zwykle powoduje rozpoczęcie spoczynku w środku lata. Okres spoczynku przeważnie trwa do kwietnia lub maja następnego roku. Odmiana typowa silnie preferuje wilgotną glebę mineralną, podczas gdy odmiana sina rośnie dobrze zarówno w podłożu mineralnym jak i organicznym o grubości poniżej 5 cm. Siewki jednoroczne najlepiej przeżywają i rosną w lekkim cieniu, zwłaszcza na ekspozycji południowej, ale starsze wymagają pełnego nasłonecznienia. Po roku siewki na lepszych stanowiskach mogą mieć pędy o długości 6–9 cm, a tempo wzrostu w kolejnych latach stopniowo przyspiesza. Odmiana typowa rośnie bardzo szybko. W optymalnych warunkach już trzyletnie okazy mogą przekraczać 1 m wysokości, a drzewka w wieku 8–10 lat osiągają przyrosty roczne o długości 1 m. W wieku 50 lat daglezja może osiągać 30 m wysokości. Odmiana "glauca" rośnie wolniej, przy tym jej tempo wzrostu zazwyczaj drastycznie spada między 90 a 140 rokiem życia. Po 200 latach wzrost jest niezwykle powolny, ale drzewa w każdym wieku pobudza pojawienie się luki w drzewostanie.
Odpadanie dolnych gałęzi zachodzi bardzo powoli. Naturalne oczyszczenie pnia do wysokości 5 m często zajmuje 77 lat, a do wysokości 10 m – 107 lat. Korony starszych okazów odmiany typowej mogą zaczynać się dopiero na wysokości około 20–40 m.
Większość drzew starszych niż około 350 lat ma korony złożone głównie z gałęzi epikormicznych, rozwijających się z pąków śpiących, ukrytych pod korą pnia lub gałęzi. Na pniu wyrastają z miejsc, w których rosły pierwotne gałęzie. Daglezja wytwarza je również na istniejących, nieuszkodzonych gałęziach korony, tworząc rozgałęzienia do sześciu iteracji. Gałęzie te mają tendencję do formowania wewnętrznej warstwy korony, jednak istnieje znaczne zróżnicowanie między poszczególnymi drzewami zarówno pod względem ich liczby, jak i położenia.
Daglezja zielona dość powszechnie osiąga wiek 500 lat, przy tym 650–700 lat odmiana typowa, szczególnie w zachodnim Waszyngtonie i Kolumbii Brytyjskiej, zaś 400 odmiana sina. Drzewa mające więcej niż 800 lat są dość rzadkie. Dowody dożywania daglezji więcej niż 1000 lat pochodzą dotychczas jedynie z pni ściętych drzew. Najstarszy okaz daglezji zielonej znaleziony został na wyspie Vancouver w Kolumbii Brytyjskiej, wiek drzewa ustalono na 1350 lat metodą zliczania pierścieni rocznych, po tym jak przewróciło się podczas sztormu zimą 1985–1986 r. Drzewo to było jednym z okazów rosnących w drzewostanie, który powstał po pożarze w ok. 635 r. Uznaje się za prawdopodobne, że nadal żyją w nim starsze drzewa. Wiek innego okazu z wyspy Vancouver, określony metodą zliczania słojów na pniu ściętego drzewa, wyniósł 1307 lat. Według innych źródeł najstarszy okaz znaleziono i ścięto w 1913 r. niedaleko Mount Vernon w stanie Waszyngton. Wiek drzewa określono na ponad 1400 lat.
Daglezja zielona należy do najwyższych drzew na świecie – rekordowy okaz ścięty w 1895 r. koło Vancouver miał 127 m wysokości. Największą daglezją pod względem objętości jest Red Creek Fir na wyspie Vancouver w Kanadzie – objętość pnia w 1998 r. wynosiła 349 m3, a obwód przy podstawie 13 metrów przy wysokości 74 m. Prawdopodobnie najwyższą daglezją w Europie jest okaz o wysokości 67,2 m rosnący w Betwys Y Coed w Wielkiej Brytanii, posadzony w 1921 r.
Okazy daglezji zielonej, uprawiane na terenach Polski od XIX w., są najwyższymi drzewami w kraju. Rekordową wysokość 58,2 m osiągnął okaz rosnący w Beskidzie Żywieckim (Nadleśnictwo Ujsoły). Najwyższe drzewo zostało odnalezione przez Biuro Urządzania Lasu i Geodezji Leśnej na podstawie danych lidarowych. Średni wynik z kilkunastu pomiarów wykonanych wysokościomierzem laserowym wynosił 58 m. W 2020 r. szyszkarze z Nadleśnictwa Ujsoły w tym samym drzewostanie dokonali pomiaru wysokości drzewa przy pomocy stalowej 50-metrowej taśmy uzyskując wynik 58,2 m. Wiek drzewa szacowany jest na 135 lat. Inny okaz daglezji rosnący w Nadleśnictwie Bielsko w paśmie góry Klimczok w 2018 r. osiągnął 57 m wysokości. Najgrubszy w Polsce i jeden z wyższych okazów daglezji na terenie Lasów Państwowych rośnie w Wierciszewie i w 2020 r. miał 470 cm obwodu oraz 48 m wysokości. Jego wiek szacowany jest na 170 lat.
Cechy anatomiczne i fizyko-chemiczne.
Igły po roztarciu są aromatyczne, przy czym zapach u odmiany typowej określany jest jako przypominający cytrusy lub jabłka, zaś igły odmiany sinej wydzielają zapach przypominający rozpuszczalnik do farb.
Genetyka.
Daglezja zielona jest wyjątkowa w rodzaju i rodzinie, ponieważ ma liczbę chromosomów 2n = 26, w przeciwieństwie do kilkuset innych gatunków z rodziny sosnowatych, które mają 2n = 24, oraz do modrzewnika chińskiego ("Pseudolarix amabilis" ), który liczy 2n = 44.
Ekologia.
Siedlisko.
Daglezja zielona wymaga gleb świeżych, gliniasto-piaszczystych oraz dużej wilgotności powietrza. Odmiana sina jest odporniejsza na mróz i suszę i lepiej znosi gleby z wysoką zawartością wapnia. Odmiana typowa najlepiej rośnie na dobrze napowietrzonych, głębokich glebach o pH od 5 do 5,5–6. Gleby w pasie przybrzeżnym północnej Kalifornii, Oregonu i Waszyngtonu pochodzą głównie z piaskowców i łupków ilastych, z dodatkiem skał magmowych. W łagodnym, wilgotnym klimacie wybrzeża skały te głęboko zwietrzały, tworząc drobnoziarnistą, dobrze przepuszczalną glebę. W południowo-zachodniej Kolumbii Brytyjskiej rośnie na glebach prawie w całości pochodzenia lodowcowego. W głębi lądu w zasięgu odmiany "menziesii" gleby powstały z różnorodnych materiałów macierzystych pochodzenia osadowego, magmowego i wulkanicznego. Odmiana sina również rośnie na glebach o zróżnicowanym pochodzeniu. W południowo-środkowej Kolumbii Brytyjskiej, wschodnim Waszyngtonie i północnym Idaho występuje na bazaltowych piargach, przez głębokie lessy z popiołem wulkanicznym, po stanowiska z cienką warstwą gleby na skałach granitowych lub osadowych. Materiały macierzyste w Montanie i Wyoming składają się zarówno ze skał magmowych, jak i osadowych, a lokalnie z moren lodowcowych. Gleby te mają zmienną teksturę, są żwirowe i kwaśne. Ponieważ znaczną część skał osadowych stanowią wapienie, powstające gleby są obojętne lub zasadowe, od iłów po muły żwirowe. Gleby w środkowej i południowej części Gór Skalistych powstały z osadów lodowcowych, skał granitowych, zlepieńców, piaskowców, a na południowym zachodzie z wapieni i są to między innymi: szare gleby leśne, gleby brunatne i bielicowe.
Obie odmiany mają tendencję do występowania na coraz wyższych wysokościach wraz z przesuwaniem się z północy na południe. Głównymi czynnikami ograniczającymi są temperatura na północy i wilgotność na południu. Barierą dalszego rozprzestrzeniania się na północ jest także niska częstotliwość pożarów, co sprzyja konkurencyjnym gatunkom drzew. W konsekwencji daglezja zielona występuje głównie na południowych stokach w północnej części jej zasięgu oraz na północnych ekspozycjach w części południowej, przy czym na dużych wysokościach w południowych Górach Skalistych rośnie na nasłonecznionych zboczach i suchych skalistych stanowiskach.
Daglezja zielona rośnie w różnych warunkach klimatycznych. Odmiana "menziesii" występuje głównie w klimacie morskim z łagodnymi i wilgotnymi zimami, chłodnymi i stosunkowo suchymi latami, długim okresem wegetacyjnym i wąskim dziennym zakresem temperatur (6–8 °C). Na stanowiskach w Górach Kaskadowych i Sierra Nevada klimat jest nieco ostrzejszy. Zimy są chłodniejsze, z krótszymi okresami bez mrozu, a dobowe wahania temperatury większe (10–16 °C). Spora część opadów występuje w postaci śniegu. Nie toleruje mrozu poniżej -10 °C trwającego dłużej niż tydzień, nawet jeśli grunt jest dobrze zabezpieczony przed zamarzaniem przez warstwę śniegu. Źle też znosi późne przymrozki. Odmiana "glauca" w północnych Górach Skalistych rośnie w klimacie z wyraźnymi wpływami morskimi, dającymi łagodny klimat kontynentalny we wszystkich porach roku z wyjątkiem środka lata. Opady występują równomiernie przez cały rok z okresem suchym przypadającym w lipcu i sierpniu. W środkowej części Gór Skalistych panuje klimat kontynentalny z długimi i surowymi zimami, gorącym latem, bardzo suchym w niektórych częściach regionu, z opadami głównie w postaci śniegu. Na stanowiskach w południowych Górach Skalistych opady są niskie w zimie, ale wysokie w sezonie wegetacyjnym.
Wierzchołkowe pożary lasu niszczą drzewostany daglezji zielonej w każdym wieku. Starsze daglezje, w wieku od ok. 40 lat, dzięki grubej korkowatej korze są dość odporne na pożary przyziemne. Odmiana typowa jest bardziej odporna niż inne towarzyszące jej gatunki drzew i może przeżyć pożary o średniej intensywności, w czym starszym okazom sprzyja także wyżej posadowiona, trudniej dostępna dla ognia korona. Temperatury powyżej 60 °C niszczą nasiona, zatem te leżące na ziemi nie przeżywają pożarów. Podczas pożaru wierzchołkowego z reguły niszczone są nasiona dojrzewające w zielonych szyszkach, ale część może przetrwać i dojrzeć po pożarze, nawet w przypadku obumarcia macierzystego drzewa. Siewki są najbardziej podatne na uszkodzenia od ognia, ale mogą przeżyć w temperaturze 50 °C przez jedną godzinę, 60 °C przez jedną minutę i 70 °C przez jedną sekundę. Sadzonki są często zabijane przez pożary przyziemne, ponieważ ich cienka kora zapewnia niewielką ochronę. Silne wiatry występujące na północno-zachodnim wybrzeżu po ulewnych deszczach czasami powodują duże miejscowe wiatrołomy. Burze śnieżne wraz z obfitymi opadami śniegu okresowo doprowadzają do śniegołomów, szczególnie w gęstych młodych drzewostanach.
Fitosocjologia.
Daglezja zielona tworzy rozległe czyste lub mieszane drzewostany iglaste w obrębie naturalnego zasięgu. Daglezja zielona typowa w wyniku sukcesji wtórnej dominuje w lasach od Kolumbii Brytyjskiej po północno-zachodnią Kalifornię. Okresowe powtarzające się pożary w zasięgu tej odmiany spowodowały powstanie znacznych, prawie czystych jej stanowisk na północ od rzeki Umpqua w stanie Oregon. Intensywna wycinka w dużym stopniu wyeliminowała pierwotny starodrzew, ale wyręb lasów w połączeniu z wypalaniem spowodowały, że daglezja utrzymała się jako główny składnik odnowionych drzewostanów. Tam, gdzie zregenerowała się tylko częściowo lub wcale, współwystępuje z nią lub całkiem ją zastąpiła olsza czerwona ("Alnus rubra"). Na południu zasięgu odmiana typowa rośnie na suchszych, cieplejszych stanowiskach, na których jest bardziej tolerancyjna na zacienienie i może stawać się gatunkiem dominującym klimaksowym. W górach Sierra Nevada daglezja występuje pospolicie jako składnik borów mieszanych, sięgających na południe aż do doliny Yosemite. Odmiana sina jako drzewo dominujące tworzy klimaksowe rozległe, czyste drzewostany w południowym Idaho i północnym Utah oraz w zachodniej Montanie. Jej lasy zajmują szeroki pas między strefami sosny żółtej ("Pinus ponderosa") a lasem świerkowo-jodłowym. W drzewostanach mieszanych w południowych Górach Skalistych z różną intensywnością towarzyszy sośnie żółtej, "Pinus strobiformis", jodle górskiej ("Abies lasiocarpa"), jodle pospolitej ("Abies concolor"), świerkowi kłującemu ("Picea pungens"), świerkowi Engelmanna ("Picea engelmannii") i topolom ("Populus" sp.).
Odmiana typowa jest głównym składnikiem czterech zbiorowisk leśnych: litych drzewostanów daglezji zielonej typowej ("Pacific Douglas-Fir" – Society of American Foresters Type 229), daglezji zielonej z choiną zachodnią ("Douglas-Fir-Western Hemlock" – Type 230), cyprysika Lawsona ("Port Orford-Cedar" – Type 231) oraz sosny żółtej z daglezją zieloną ("Pacific Ponderosa Pine-Douglas-Fir" – Type 244). Najważniejszymi krzewami związanymi z odmianą typową daglezji w jej środkowym i północnym zasięgu są klon okrągłolistny ("Acer circinatum"), golteria Shalon ("Gaultheria shallon"), różanecznik z gatunku "Rhododendron macrophyllum", berberys "Berberis nervosa", borówka "Vaccinium parvifolium" oraz jeżyna z gatunku "Rubus spectabilis". Dalej na południe głównymi krzewami towarzyszącymi są leszczyna "Corylus cornuta" var. "californica", pełnokrężnik różnobarwny ("Holodiscus discolor"), śnieguliczka "Symphoricarpos mollis", "Toxicodendron diversilobum", krzewy z rodzaju prusznik ("Ceanothus" sp.) oraz mącznica ("Arctostaphylos" sp.). Odmiana sina jest podstawowym składnikiem trzech zbiorowisk leśnych: litych drzewostanów daglezji sinej ("Interior Douglas-Fir" – Type 210), modrzewia zachodniego ("Western Larch" – Type 212) oraz jodły olbrzymiej ("Grand Fir" – Type 213). W podszycie zbiorowisk odmiany sinej w północnej części zasięgu występują śnieguliczka biała ("Symphoricarpos albus"), tawuła brzozolistna ("Spiraea betulifolia"), pęcherznica z gatunku "Physocarpus malvaceus" i "Paxistima myrsinites". W centralnej części zasięgu są to ogoniastek górski ("Cercocarpus montanus"), porzeczka z gatunku "Ribes cereum", czeremcha wirginijska ("Prunus virginiana"), bylica "Artemisia tridentata", świdośliwa "Amelanchier alnifolia" i pełnokrężnik zaroślowy ("Holodiscus dumosus"). Na południu towarzyszy jej: "Robinia neomexicana", klon nagi ("Acer glabrum") oraz pełnokrężnik różnobarwny ("Holodiscus discolor").
Na dużych wysokościach lub w północnych rejonach zasięgu odmianę siną stopniowo zastępują gatunki bardziej tolerancyjne na zimno, takie jak choina Mertensa ("Tsuga mertensiana"), "Pinus albicaulis", jodły ("Abies" sp.), świerk Engelmanna ("Picea engelmannii"), sosna zachodnia ("Pinus monticola") i sosna wydmowa ("P. contorta"). Na stanowiskach suchych daglezja zielona ustępuje miejsca sośnie żółtej, cedrzyńcowi kalifornijskiemu ("Calocedrus decurrens") oraz dębom: "Quercus garryana", "Q. kelloggii", "Q. chrysolepis" i "Q. wislizeni". Na siedliskach słabo odwodnionych zastępowana jest przez żywotnika olbrzymiego ("Thuja plicata"), klony ("Acer" sp.), olszę czerwoną ("Alnus rubra"), topolę kalifornijską ("Populus trichocarpa") i inne gatunki liściaste. W kierunku wybrzeża Pacyfiku daglezja ustępuje miejsca świerkowi sitkajskiemu ("Picea sitchensis"), choinie zachodniej ("Tsuga heterophylla") i żywotnikowi olbrzymiemu.
Interakcje międzygatunkowe.
Daglezja zielona jest w warunkach naturalnych głównym żywicielem pasożytniczej rośliny "Arceuthobium douglasii" , rzadko infekowana jest przez "A. americanum" i "A. tsugense" subsp. "tsugense". Pozostaje odporna na inne gatunki z rodzaju arceutobium. "A. douglasii" rozpowszechniona jest w niemal całym zasięgu daglezji zielonej, z wyjątkiem jej populacji rosnących w północno-wschodnim zasięgu gatunku w Kolorado, Wyoming i Montanie, na zachód od Cascade Crest w Kolumbii Brytyjskiej, Waszyngtonie i Oregonie, oraz w Kolumbii Brytyjskiej w pasie około 500 km na południe od północnej granicy zasięgu. Infekcja "A. douglasii" wywiera wpływ na tempo wzrostu drzewa–żywiciela, ale intensywność wpływu zależy od typu siedliska. Dla przykładu redukcja przyrostu w okresie 10 lat u silnie porażonych daglezji wahała się od 20% u drzew rosnących w mieszanym lesie iglastym złożonym z "Abies concolor" i "Pseudotsuga menziesii" z dodatkiem "Quercus gambelii" do 75% u drzew rosnących w lesie "A. concolor" i "P. menziesii" z dodatkiem "Berberis repens".
Daglezja zielona jest żywicielem setek organizmów zaliczanych do grzybów i lęgniowców, ale niewiele z nich jest przyczyną poważnych problemów, szczególnie na stanowiskach naturalnych. Obumieranie młodych siewek mogą powodować różne gatunki z rodzajów "Pythium", "Rhizoctonia", "Phytophthora", "Fusarium" czy "Botrytis". Znaczne szkody u młodych i dorosłych drzew może powodować opieńka miodowa ("Armillaria mellea") i "Phellinus weirii", wywołując zgniliznę korzeni, zwłaszcza na zachód od Gór Kaskadowych. Zainfekowane drzewa obumierają lub – osłabione – łatwo się przewracają. Spośród wielu chorób daglezji najbardziej szkodliwą i rozpowszechnioną jest zgnilizna pstra powodowana przez czyrogmatwicę sosnową ("Porodaedalea pini"). Głównymi obszarami infekcji są sęki oraz blizny powstałe w wyniku pożaru, wyładowań atmosferycznych i przewracających się drzew. Inne grzyby wywołujące zgnilizny na północnym zachodzie zasięgu to pniarki "Fomitopsis officinalis" i "F. cajanderi" oraz murszak rdzawy ("Phaeolus schweinitzii"). Na południowym zachodzie ważne są "Echinodontium tinctorium", pniarek obrzeżony ("F. pinicola") oraz "F. cajanderi". Patogeny grzybowe "Rhabdecline pseudotsugae" oraz atakujący tylko daglezje zielone "Rhabdocline weirii" wywołują chorobę igieł skutkującą ich odbarwianiem i opadaniem.
Daglezja zielona jest zależna od mykoryzowego wchłaniania składników odżywczych i wody. Zidentyfikowano około 2000 gatunków grzybów, będących jej potencjalnymi symbiontami. Na korzeniach daglezji zaobserwowano zarówno struktury ektomykoryzowe, jak i ektendomykoryzowe.
Na drzewach często rosną znaczne ilości epifitycznych porostów, w tym gatunki z rodzajów "Bryoria", "Usnea" i "Letharia". Szczególnie w wilgotnych lasach przybrzeżnych starsze okazy odmiany typowej porośnięte są epifitami niemal w całości.
Ponad 60 gatunków owadów żeruje na szyszkach daglezji zielonej, z czego kilka doprowadza do znacznych uszkodzeń nasion. Do owadów o największym wpływie należą: znamionek jedlicowiec ("Megastigmus spermotrophus"), który rozwija się w dojrzewającym nasionie; ćma "Barbara colfaxiana" i motyl "Dioryctria abietivorella", których larwy przebijają się przez rozwijające się szyszki; oraz muchówki "Contarinia oregonensis" i "C. washingtonensis", które niszczą część nasion, ale również, powodując powstawanie galasów, uniemożliwiają normalne otwieranie się dojrzałych szyszek. Nasionami żywią się małe ssaki leśne, takie jak myszaki ("Peromyscus" sp.), nornik oregoński ("Microtus oregoni"), pręgowce ("Neotamias" sp.) czy przedstawiciele ryjówkowatych oraz ptaki, takie jak junko, różne gatunki drozdowatych, borowiaki, cieciornik i szarobrewka śpiewna. Pojedynczy myszak może spożyć 350 nasion daglezji w ciągu jednej nocy. Łącznie ptaki i małe ssaki mogą punktowo wyjeść większość naturalnie opadłych nasion. Ulistnienie drzew w każdym wieku z obydwu odmian stanowi pożywienie dwóch najgroźniejszych dla daglezji zielonej owadów: ćmy z gatunku "Orgyia pseudotsugata" i "Choristoneura fumiferana". Gąsienice obu z nich żerują na igłach i często powodują silną defoliację drzewostanów. Igłami żywią się także larwy "Nepytia phantasmaria". Większe ssaki, takie jak zające, królaki zaroślowe ("Sylvilagus bachmani"), sewele górskie ("Aplodontia rufa"), przedstawiciele gofferowatych i jeleni, często skubią i zgryzają młode pędy. Jelenie czarnoogoniaste bardzo chętnie zjadają wiosenne i letnie pędy sadzonek i młodych drzewek, które przez pozostałą część roku są dla nich mało atrakcyjne. Znaczne zagrożenie w starszych drzewostanach w całym zasięgu stanowi chrząszcz bielojad "Dendroctonus pseudotsugae" z kornikowatych.
Zagrożenia i ochrona.
Międzynarodowa Unia Ochrony Przyrody zamieściła ten gatunek w Czerwonej księdze gatunków zagrożonych z kategorią LC ("Least concern", najmniejszej troski), uznając go za niezagrożony. Prowadzone w przeszłości i do pewnego stopnia obecnie intensywne pozyskiwanie drewna wpłynęło bardzo negatywnie na ekosystemy lasów iglastych, szczególnie starodrzewów zdominowanych przez daglezje zielone. Pomimo że zagraża to bioróżnorodności takich ekosystemów w regionie, nie stanowi jeszcze zagrożenia dla samego gatunku, m.in. dzięki szybkiemu odnawianiu się daglezji po wycince. Zaznaczono jednak, że trendy poziomu pozyskiwania surowca wymagają monitorowania i dalszych badań. Należy także podjąć działania ochronne w zakresie przywracania naturalnych siedlisk.
Gatunek występuje na wielu obszarach chronionych, w tym w parkach narodowych. Niektóre ze stanowisk znajdują się w Parku Narodowym Olympic oraz Parku Narodowym Mount Rainier. Pozostałości stanowisk odmiany typowej na niskiej wysokości nadal można znaleźć np. w parkach stanowych Millersylvania i Deception Pass w Waszyngtonie czy w Lighthouse Park w Kolumbii Brytyjskiej. Odmiana sina rośnie między innymi na terenie Parku Narodowego Kootenay, Parku Narodowego Glacier, Parku Narodowego Zion czy Parku Narodowego Wielkiej Kotliny. W Polsce daglezje zielone bywają ustanawiane pomnikami przyrody.
Znaczenie użytkowe.
Surowiec drzewny.
Daglezja zielona jest jednym z najważniejszych drzew stanowiących źródło drewna na świecie. Jej znaczne rozmiary i doskonałe właściwości drewna sprawiają, że można uzyskiwać bardzo długie tarcice bez sęków. Podczas suszenia zachowuje kształt, w nieznacznym stopniu może pękać lub paczyć się. Na możliwość obróbki duży wpływ ma szerokość rocznych przyrostów – drewno o drobnych słojach jest dobre do obróbki mechanicznej, a te o szerokich – złe. W efekcie to pierwsze jest preferowane do skrawania płasko i obwodowo, ale ogólnie nadaje się do pozostałej obróbki (piłowania, strugania, nawiercania, frezowania, szlifowania, łączenia na gwoździe i śruby). Drewno dobrze się skleja oraz pokrywa bejcami i lakierami, przy czym lepszą przyczepność mają lazury niż lakiery poliestrowe i na bazie olejów.
Drewno daglezji znajduje zastosowanie do budowy konstrukcji drewnianych, zarówno zewnętrznych, jak i wewnętrznych. Dosyć dobra trwałość drewna sprawia, że jest przydatne na słupy telefoniczne i podkłady kolejowe. Jest drewnem łuszczarskim – wykorzystywanym do wyrobu sklejek. Stosowane jest także w przemyśle papierniczym. Drewno znacznie wolniej rosnącej odmiany "glauca" jest gęstsze i cięższe. Znajduje zastosowanie w bednarstwie do wyrobu kadzi i zbiorników dla browarów i gorzelni.
W rodzimym zasięgu rdzenna ludność preferowała drewno daglezji jako opał, a także wykorzystywała je do wyrobu różnych narzędzi, w tym trzonków harpunów, łyżek i skrzynek.
Roślina ozdobna.
Stosowana w kształtowaniu architektury krajobrazu. Sadzi się ją jako solitery lub w licznych grupach. Wykorzystywana do zazieleniania miast, zwłaszcza gdy oczekiwane jest szybkie uzyskanie wysokiej zieleni. W Polsce odmiana "glauca" jest często sadzona w parkach. Znanych jest wiele kultywarów stosowanych w ogrodnictwie, nadaje się także do formowania drzewek bonsai. Niektóre z odmian ozdobnych:
Roślina pastewna.
Daglezja zielona jest słabym źródłem paszy dla zwierząt hodowlanych, które najczęściej jej unikają. Młode pędy odmiany typowej bywają zjadane przez owce domowe wypasane wiosną, tuż po pęknięciu pąków, ale stanowią nie więcej niż 3% ich diety.
Inne zastosowania.
Odmiana typowa jest sadzona na zniszczonych stanowiskach w celu kontroli erozji, szczególnie po pożarze. Jest również chętnie wykorzystywana jako świąteczna choinka.
Z żywicy daglezji zielonej wyrabiano balsam (tzw. "Oregon balsam") wykorzystywany w mikroskopii do sporządzania preparatów. Jego walorem było to, że po stwardnieniu materiał ten przepuszcza światło podobnie jak szkło, nie powodując jego dyfrakcji.
Indianie używali smoły do uszczelniania spoin, canoe i naczyń, jako maści leczniczej na rany. Żywicę wykorzystywano jako gumę do żucia, liście jako substytut kawy, zbierano też i wykorzystywano słodkie soki tego gatunku.
Uprawa.
Daglezja zielona uważana jest za najważniejsze drzewo leśne kontynentu północnoamerykańskiego, a w wielu krajach została wprowadzona do uprawy już w XIX w. Plantacje spotykane są w licznych rejonach Ameryki Północnej, Europy, w Australii, Nowej Zelandii, Chinach (Pekin, Jiangxi), Ameryce Południowej (Chile, Argentyna), w Południowej Afryce i na Hawajach. Jest ceniona ze względu na swoje znaczenie gospodarcze i reputację gatunku, który może lepiej radzić sobie ze zmianami klimatu, szczególnie z suszą. Jednak uprawa daglezji zielonej jest często ograniczona z powodu obaw o jej wpływ na środowisko jako gatunku obcego.
Próby upraw podejmowane w Ameryce Północnej od XIX w. na przestrzeni ponad stulecia pokazały, że odmiana typowa nie nadaje się do nasadzeń na wschód od jej naturalnego zasięgu, ponieważ nie jest mrozoodporna i źle reaguje na suche lato. Nieudane próby uprawy tej odmiany miały miejsce m.in. w Karolinie Północnej, Ohio, Arkansas, Luizjanie, Nebrasce, Michigan i Pensylwanii. W 1927 r. odmiana typowa wprowadzona została, w ograniczonym zakresie, do uprawy na Alasce. Drzewa odmiany sinej lepiej przystosowują się do warunków klimatycznych w środkowej i wschodniej Ameryce Północnej, chociaż ich zdolność przetrwania i siła wzrostu są różne w zależności od pochodzenia nasion. Najlepiej sprawdzają się plantacje z nasion pozyskanych z południowych Gór Skalistych i Nowego Meksyku. Skutecznie zakładano je np. w Nebrasce, New Hampshire i Iowa. Poważnym zagrożeniem dla upraw odmiany sinej, szczególnie w północno-wschodnich Stanach Zjednoczonych, jest jej duża podatność na zakażenie grzybem "Phaeocryptopus gaeumannii", powodującym opadanie igieł. Zagrożenie dla amerykańskich plantacji stwarzają zgnilizny powodowane przez czyrogmatwicę sosnową, opieńkę miodową i "Phillinus weirii", a także ataki chrząszczy z gatunku "Dendroctonus pseudotsugae".
Za moment introdukcji daglezji zielonej do Europy uważane jest sprowadzenie przez Davida Douglasa nasion, prawdopodobnie odmiany typowej, do Wielkiej Brytanii w 1827 r. W ciągu niemal 200 lat od tego wydarzenia gatunek stał się w Europie najbardziej rozpowszechnionym drzewem iglastym pochodzenia amerykańskiego. Sadzono obie odmiany, ale odmiana typowa okazała się znacznie lepiej przystosowana do uprawy w większości europejskich regionów leśnych niż odmiana sina. Na podstawie analizy klimatu i fizjografii oszacowano, że potencjalny zasięg upraw w Europie obejmuje najbardziej wysunięte na południe części Norwegii i Szwecji, Danię, Niemcy, zachodnią Polskę, północną Austrię i Szwajcarię, Belgię, Holandię, Wielką Brytanię, Irlandię, północną Hiszpanię, Portugalię i Francję. Największe areały upraw w krajach europejskich pod koniec XX w. zawiera poniższa tabela.
W Polsce uważana w leśnictwie za najbardziej wartościowy gatunek drzewa obcego pochodzenia. Po raz pierwszy odnotowana została w Polsce w 1833 r. w szkółkach Stanisława Wodzickiego w Niedźwiedziu. Od 1881 r. zaczęła być wprowadzana do lasów na współczesnych ziemiach polskich przez leśników niemieckich i austriackich. Także w latach 70. XX w. wciąż najliczniej występowała w lasach Polski zachodniej, zarejestrowana wówczas w litych i mieszanych drzewostanach na 1136 powierzchniach zajmujących 1,4 tys. ha. W 1993 r. drzewostany te zajmowały około 1 tys. ha. Rośnie dobrze na obszarze całego kraju z wyjątkiem Suwalszczyzny.
Najstarsze nasadzenia daglezji zielonej w Nowej Zelandii pochodzą z 1859 i 1868 r. Od około 1870 r. wprowadzono ją do uprawy. Drzewa osiągają tam wyższe tempo wzrostu niż w rodzimej Ameryce Północnej, głównie z powodu większych opadów w okresie wegetacji, co zmniejsza stres wodny i podwyższa produktywność. W 1994 r. daglezja zielona była w Nowej Zelandii drugim pod względem znaczenia źródłem drewna iglastego i zajmowała ponad 60 tys. ha, czyli około 5% całkowitej powierzchni upraw leśnych. Za największe zagrożenie dla plantacji uznaje się chorobę liści wywoływaną przez grzyba "Phaeocryptopus gaeumannii", która skutkuje ograniczeniem tempa wzrostu drzew.
Obecność w kulturze.
Najdłuższa deska na świecie, wpisana do Księgi rekordów Guinnessa, pochodzi z daglezji zielonej. Po raz pierwszy deska wycięta z polskiej daglezji pobiła rekord 12 czerwca 2002 r. osiągając długość 36,83 m. Wycięto ją ze 120-letniego okazu o wysokości 51,2 m. Obecnie znajduje się w Centrum Edukacji i Promocji Regionu w Szymbarku. Rekord ten pobito w 2009 r. deską mierzącą 40,815 m, również wyciętą z polskiej daglezji rosnącej w Nadleśnictwie Lębork. Deska obecnie znajduje się w Wilkowie Nowowiejskim. W czerwcu 2012 r. rekord został ponownie pobity w Szymbarku, kiedy wycięto deskę o długości 46,53 m ze 120-letniego okazu daglezji.
Prowincja Kolumbia Brytyjska podarował na 200-lecie Kew Gardens maszt flagowy o wysokości 67,6 m wykonany z pnia 370-letniej daglezji.
Daglezja zielona jest jednym z symboli stanu Oregon.

</doc>
<doc id="518701" url="https://pl.wikipedia.org/wiki?curid=518701" title="Rokpol">
Rokpol

Rokpol – polski ser pleśniowy wzorowany na francuskim serze roquefort, w którym charakterystyczny smak i wygląd uzyskiwany jest dzięki pędzlakom. W przeciwieństwie do pierwowzoru (oryginalny ser roquefort jest serem owczym), rokpol może być robiony na bazie mleka krowiego.
Nazwa i charakter.
Ser zawdzięcza swą nazwę handlową barwie szlachetnej pleśni "Penicillium roqueforti", która głęboko przerasta miąższ w postaci żyłek i kieszonek. Ser w procesie dojrzewania (po zaszczepieniu pleśnią) jest głęboko nakłuwany, celem zapewnienia pleśni właściwego dopływu powietrza. Dojrzewanie trwa kilka tygodni.
Wartości odżywcze.
Główne składniki energetyczne to tłuszcze (30,6%) i białka (22,6%), a 41,3% stanowi woda. Ilość węglowodanów jest natomiast niska – 0,1%. Zawiera bardzo duże ilości sodu oraz dużo cynku, jodu, fosforu i wapnia. Znajduje się w nim znaczna ilość witaminy A, β-karotenu (3,91 ppm), retinolu (4,56 ppm) i witamin z grupy B. Z nasyconych kwasów tłuszczowych najwięcej zawiera kwasu palmitynowego (7,52%) oraz po 3,24%  kwasu mirystynowego i stearynowego. Jednonienasycone kwasy tłuszczowe są w zdecydowanej części reprezentowane przez kwas oleinowy (8,04%). 
Sugestie.
Ser może być spożywany bezpośrednio, bądź jako charakterystyczny składnik sosów do potraw.

</doc>
<doc id="518702" url="https://pl.wikipedia.org/wiki?curid=518702" title="Ernie Brandts">
Ernie Brandts

Ernestus „Ernie” Wilhelmus Johannes Brandts (ur. 3 lutego 1956 w Nieuw-Dijk) – holenderski piłkarz, grający na pozycji prawego lub środkowego obrońcy i trener piłkarski. Z reprezentacją Holandii, w której barwach rozegrał 28 meczów, zdobył wicemistrzostwo świata w 1978 roku. Przez dziewięć lat był zawodnikiem PSV Eindhoven. Dwukrotnie triumfował z nim w rozgrywkach o mistrzostwo kraju i raz w Pucharze UEFA. Po zakończeniu piłkarskiej kariery pracował w klubie z Eindhoven jako członek sztabu szkoleniowego. Od 2004 do 2005 był trenerem drugoligowego FC Volendam. W sezonie 2006/2007 trener zespołu Eredivisie NAC Breda. Następnie prowadził irański Rah Ahan, a w 2010 roku został trenerem rwandyjskiego APR FC.
Sukcesy piłkarskie.
W reprezentacji Holandii od 1977 do 1985 roku rozegrał 28 meczów i strzelił 5 goli – wicemistrzostwo świata 1978.

</doc>
<doc id="518703" url="https://pl.wikipedia.org/wiki?curid=518703" title="Kiedy przyjdzie dzień">
Kiedy przyjdzie dzień

Kiedy przyjdzie dzień – piąty album Antoniny Krzysztoń wydany w 1996 roku.

</doc>
<doc id="518706" url="https://pl.wikipedia.org/wiki?curid=518706" title="Piet Wildschut">
Piet Wildschut

Pieter „Piet” Wildschut (ur. 25 października 1957 w Leeuwarden) – holenderski piłkarz, grający na pozycji pomocnika.
Z reprezentacją Holandii, w której barwach od 1978 do 1982 roku rozegrał 11 meczów, zdobył wicemistrzostwo świata w 1978 roku. Karierę rozpoczynał w FC Groningen, a potem był zawodnikiem FC Twente, PSV Eindhoven, belgijskiego Royal Antwerp FC oraz na końcu kariery Rody Kerkrade.

</doc>
<doc id="518707" url="https://pl.wikipedia.org/wiki?curid=518707" title="Algorytm całkowania wstecznego">
Algorytm całkowania wstecznego

Algorytm całkowania wstecznego – sposób na sterowanie manipulatorem elastycznym.
Model.
Model manipulatora zapisany jest jako:
Nowe współrzędne.
Tak jak w algorytmie linearyzacji statycznej wprowadza się nowe współrzędne:
ale dodaje się także współrzędne związane z trajektorią:
Wpierw przekształca się model manipulatora tak, aby wyodrębnić formula_11 a następnie przedstawia go w postaci zawierającej współrzędne zadane:
Na koniec wyznacza się wzory na błąd oraz prędkość błędu:
gdzie formula_15
Sterowanie.
Z powyższego wynika, że steruje się błędami, a nie wartością położeń. Jest to najbardziej kłopotliwa część tego algorytmu. Wykonuje się ją w czterech krokach; poniżej przedstawiony jest tylko pierwszy krok oraz rozwiązania poszczególnych kroków.
Układ traktuje się jako strukturę kaskadową, dlatego też obliczenia zaczyna się od pierwszego błędu:
Aby błąd malał do zera wymagane jest spełnienie warunku formula_21 Z tego powodu najlepszym rozwiązaniem jest:
gdzie formula_23
Następnie konstruuje się funkcję Lapunowa:
i wyznacza się jej pochodną:
co oznacza, że pochodna będzie mniejsza lub równa zero. W ten sposób uzyskuje się globalną eksponencjalną stabilność.
W kroku drugim rozpatrywane jest pierwsze oraz drugie równanie:
Od tego kroku konstruowane będą jedynie funkcje Lapunowa w postaci sumy poprzedniej funkcji oraz nowej formy kwadratowej.
Uzyskuje się wzór na trzeci błąd:
W kroku trzecim wyznaczany jest wzór na formula_30
W kroku czwartym i ostatnim poszukiwane sterowanie:
Wystarczy rozwinąć wzór do pełnej postaci i otrzymuje się przepis na sterowanie manipulatorem elastycznym. Dowód na stabilność rozwiązania opiera się na lemacie Barbalata.

</doc>
<doc id="518708" url="https://pl.wikipedia.org/wiki?curid=518708" title="Jan Poortvliet">
Jan Poortvliet

Jan Poortvliet (ur. 21 września 1955 w Arnemuiden) – holenderski piłkarz, grający na pozycji lewego obrońcy.
Życiorys.
Z reprezentacją Holandii, w której barwach od 1978 do 1982 roku rozegrał 19 meczów i strzelił 1 bramkę, zdobył wicemistrzostwo świata w 1978 roku. Był zawodnikiem PSV Eindhoven, z którym w 1978 triumfował w rozgrywkach o Puchar UEFA, a także Rody Kerkrade, francuskich Nimes Olympique oraz AS Cannes, belgijskich Royal Antwerp FC oraz Eendrachtu Aalst i VC Vlissingen Zeeland. Po zakończeniu kariery został trenerem i szkolił m.in. piłkarzy Stormvogels Telstar (2002–2005).

</doc>
<doc id="518710" url="https://pl.wikipedia.org/wiki?curid=518710" title="Dick Schoenaker">
Dick Schoenaker

Dirk „Dick” Hendrikus Schoenaker (ur. 30 listopada 1952 w Ede) – holenderski piłkarz, grający na pozycji pomocnika lub skrzydłowego. Z reprezentacją Holandii, w której barwach od 1978 do 1985 roku rozegrał 13 meczów i strzelił 6 goli, zdobył wicemistrzostwo świata w 1978 roku. Był zawodnikiem FC Wageningen, De Graafschap, Ajaksu Amsterdam, FC Twente oraz Vitesse Arnhem.

</doc>
<doc id="518713" url="https://pl.wikipedia.org/wiki?curid=518713" title="Pim Doesburg">
Pim Doesburg

Pim Doesburg, właśc. Willem Doesburg (ur. 28 października 1943 w Rotterdamie, zm. 18 listopada 2020) – holenderski piłkarz, grający na pozycji bramkarza, i trener piłkarski.
Z reprezentacją Holandii, w której barwach od 1967 do 1981 roku rozegrał 8 meczów, zdobył wicemistrzostwo świata w 1978 roku (jako rezerwowy). Był zawodnikiem m.in. Sparty Rotterdam i PSV Eindhoven, z którym dwukrotnie w 1986 i 1987 (miał wówczas 44 lata) triumfował w rozgrywkach ligowych. Po zakończeniu kariery piłkarskiej został szkoleniowcem bramkarzy, pracował w Feyenoordzie Rotterdam.

</doc>
<doc id="518715" url="https://pl.wikipedia.org/wiki?curid=518715" title="William D. Jelks">
William D. Jelks

William Dorsey Jelks (ur. 7 listopada 1855, zm. 14 grudnia 1931) – amerykański polityk ze stanu Alabama. Ten demokrata pełnił trzykrotnie urząd gubernatora Alabamy – w tym raz tymczasowo, a dwa razy podczas jednej, własnej kadencji, kiedy na rok musiał opuścić stan i wicegubernator sprawował przez ten czas jego obowiązki.
Życiorys.
Jelks urodził się w Warrior Stand, które należało wtedy do Russell County, aczkolwiek obecnie znajduje się w granicach Macon County. Uczęszczał na Mercer University oraz University of Alabama. W roku 1879 zaczął pracować w "Union Springs Herald", w następnym zaś roku kupił i został redaktorem "Eufaula Times". Pełnił także wysokie funkcje w powiatowej radzie ds. szkolnictwa.
Gubernator po raz pierwszy.
W roku 1898 wybrano go członkiem stanowego Senatu z Barbour County. Przewodniczył w tej izbie kilku komitetom ds. konstytucyjnych. W roku 1900 został przewodniczącym Senatu. A że w owym czasie nie istniał jeszcze urząd wicegubernatora stanu, przeto w okresie czasowej (1 grudnia – 26 grudnia) nieobecności gubernatora Williama J. Samforda był tymczasowym gubernatorem. Potem powrócił do swoich obowiązków w Senacie.
Gubernator po raz drugi i trzeci.
Kiedy gubernator Samford zmarł dnia 11 czerwca roku 1901 prezydent Senatu, czyli Jelks, został nowym gubernatorem na okres wygaśnięcia mandatu. W tym czasie odegrał ważnę rolę w przyjęciu nowej konstytucji, która wydłużała kadencję gubernatorską do lat czterech i wprowadzała urząd jego zastępcy – pierwszym w nowej sytuacji prawnej został Russell Cunningham.
Wybrany na własną kadencję w roku 1902 Jelks został pierwszym gubernatorem, którego obrano na cztery lata.
W czasie jego kadencji uchwalono prawa regulujące kwestią zatrudnienia dzieci, zreformowano stanowe władze kolejnictwa, rozbudowano stanowy kapitol i utworzono Houston County. Legislatura uchwaliła też zakaz pracy dzieci poniżej 12 roku życia i ograniczenie tygodniowego czasu pracy starszych nieletnich pracowników.
W pierwszej połowie roku 1904 zachorował i w celu leczenia musiał opuścić stan. Nie było go prawie rok (5 kwietnia 1904 – 5 marca 1905). Od dnia 25 marca, zgodnie z konstytucją, wicegubernator Cunningham został tymczasowym gubernatorem i pełnił ten urząd do powrotu wyleczonego Jelksa.
Kiedy Jelks opuszczał urząd na początku roku 1907 był najdłużej urzędującym z dotychczasowych. Rekord (ok. 7 lat, wliczając nieobecność, podczas której dalej formalnie był gubernatorem) ten pobity został potem m.in. przez George’a Wallace’a (służył w latach 1963–1967, 1971–1979 i 1983–1987), Jima Folsoma seniora (1947–1951 i 1955–1959), Foba Jamesa (1979–1983 i 1995–1999).
Dalsze życie.
Kiedy opuszczał urząd z wyraźną nadwyżką w stanowej kasie, polecił, aby wydać ją na edukację. Założył potem "Protective Life Insurance Company" w Birmingham, której prezesował. Był też delegatem na konwencję demokratów w roku 1912, która nominowała Woodrowa Wilsona jako kandydata na prezydenta.

</doc>
<doc id="518716" url="https://pl.wikipedia.org/wiki?curid=518716" title="Terminator 2">
Terminator 2



</doc>
<doc id="518722" url="https://pl.wikipedia.org/wiki?curid=518722" title="RCN Raszyn">
RCN Raszyn



</doc>
<doc id="518723" url="https://pl.wikipedia.org/wiki?curid=518723" title="Transaxle">
Transaxle

Transaxle, (układ transaxle, skrzynia biegów zintegrowana z mechanizmem różnicowym) – konfiguracja układu przeniesienia napędu pojazdu mechanicznego, w której silnik pojazdu z tylnym napędem znajduje się z przodu, ale skrzynia biegów umieszczona jest przy napędzanej, tylnej osi. 
W tej szczególnej odmianie tylnego napędu skrzynia biegów, mechanizm różnicowy i napęd osi umieszczone są w jednej wspólnej obudowie, stanowiąc jeden zespół mechaniczny, połączony z silnikiem jednym, stabilnym wałem napędowym (wał napędowy typu "transaxle").
Połączenie obu układów mechanicznych w jeden zespół powoduje oszczędność przestrzeni oraz obniżenie masy pojazdu i kosztów produkcji, w samochodach sportowych pozwala także uzyskać - niezwykle ważny dla właściwości jezdnych - bardziej równomierny rozkład masy całego pojazdu na obie osie (sytuacja idealna, do której dążą konstruktorzy to: 50% masy samochodu na osi przedniej, 50% masy - na osi tylnej).
Zaletą, przyczyniającą się do uzyskania lepszego rozkładu mas pojazdu i obniżenia jego wagi, jest również możliwość zastosowania lżejszego wału napędowego, który nie musi przenosić momentu obrotowego powiększonego o redukujące przełożenie skrzyni biegów, zwłaszcza na pierwszym biegu. 

</doc>
<doc id="518724" url="https://pl.wikipedia.org/wiki?curid=518724" title="Układ transaxle">
Układ transaxle



</doc>
<doc id="518725" url="https://pl.wikipedia.org/wiki?curid=518725" title="Skrzynia biegów zintegrowana z dyferencjałem">
Skrzynia biegów zintegrowana z dyferencjałem



</doc>
<doc id="518726" url="https://pl.wikipedia.org/wiki?curid=518726" title="Mollienesia">
Mollienesia

Mollienesia – podrodzaj ryb piękniczkowatych (Poeciliidae) w obrębie rodzaju "Poecilia" charakteryzujących się krótkim i rozłożystym gonopodium, występujących w wodach słodkich i słonawych Ameryki Środkowej i Południowej. U niektórych występuje zjawisko ginogenezy.
Gatunkiem typowym podrodzaju jest "Mollienesia latipinna" (molinezja szerokopłetwa) opisana z jeziora Pontchartrain w USA. Niektóre gatunki są popularnymi rybami akwariowymi, w języku polskim określanymi nazwą zwyczajową molinezja.
Do podrodzaju zalicza się też (poza gatunkiem typowym):
W hodowlach akwarystycznych uzyskano odmiany hodowlane oraz krzyżówki, np. molinezja "Black Molly" – krzyżówka molinezji szerokopłetwej ("Poecilia latipinna") z molinezją ostroustą ("Poecilia sphenops")
Synonimy.
W literaturze naukowej nazwa tego podrodzaju (traktowanego też jako rodzaj) zapisywana była również jako:

</doc>
<doc id="518727" url="https://pl.wikipedia.org/wiki?curid=518727" title="Teoremat Coase’a">
Teoremat Coase’a

Twierdzenie Coase’a – teoretyczne rozwiązanie problemu efektów zewnętrznych na gruncie teorii ekonomii instytucjonalnej przedstawione przez Ronalda Coase’a, laureata Nagrody Banku Szwecji im. Alfreda Nobla.
Treść twierdzenia.
Jeżeli spełnione są warunki:
to oznaczać będzie to, że:
Przykład.
Załóżmy, że przy rzece swoje siedziby mają fabryka opon o dochodzie 150 i browar o dochodzie 100. Fabryka opon wypuszcza zanieczyszczenia do rzeki, powodując tym samym, konieczne do uwzględnienia w kalkulacjach, szkody w wysokości 20. Jeżeli istniejące prawo przyznaje prawa własności wody w rzece fabryce opon (1), to szkody w postaci efektu zewnętrznego – zanieczyszczonej wody przerzucone zostają na browar, obniżając tym samym jego dochód do 80. Jeżeli natomiast prawo własności należy do browaru (2), fabryka opon zobowiązana jest wypłacić mu odszkodowanie za zanieczyszczoną wodę w wysokości 20, obniżając tym samym swój dochód do 130.
Załóżmy, że istnieje możliwość wybudowania oczyszczalni przy fabryce opon – rozwiązanie będzie to kosztowało 10 i zlikwiduje efekty zewnętrzne. W sytuacji gdy prawo własności należy do fabryki, browar zdecyduje się na zbudowanie własnymi środkami oczyszczalni (3), gdyż koszt wybudowania urządzenia obniży jego dochód do 90, o 10 więcej niż w przypadku niewybudowania oczyszczalni. Fabryka nie będzie stawiać oporu, ponieważ jest jej to obojętne (jej dochód pozostaje bez zmian) W sytuacji (4) fabryka i browar wykazują się podobną logiką.
Warto zwrócić uwagę na różnicę w pojęciach alokacji zasobów i podziale dochodu, w świetle praw własności. Częstym błędem jest mylenie tych pojęć – jeżeli w założeniach zapisane jest, że alokacja zasobów nie zależy od praw własności, to należy to rozumieć, że (posługując się powyższym przykładem) prawa własności nie mają wpływu na to, czy dany podmiot zdecyduje się ponieść karę z tytułu efektów zewnętrznych, czy buduje oczyszczalnie. Prawa własności mają natomiast wpływ na podział dochodów, jako że decydują który z podmiotów stanie przed wyzwaniem walki z brudną wodą w rzece.
Alternatywna propozycja Coase’a.
Druga propozycja Ronalda Coase’a od wspomnianego twierdzenia różni się jednym założeniem: koszty transakcji są znaczące. Komplikuje to znany z powyższego akapitu model, powodując, że wstępne prawa własności mają wpływ na alokacje zasobów.
("w przykładzie użyte zostały dane z poprzedniego akapitu") Zakładamy, że koszty transakcji ponoszone są przez podmiot bez praw własności i wynikają z konieczności dojścia do osoby, która te prawa posiada. Przykładowo – właściciela browaru dotarcie do właściciela fabryki opon i zawarcie z nim umowy o budowę oczyszczalni kosztowałoby 11. Zatem w sytuacji gdy prawa własności do wody w rzece należą do fabryki opon, łączny koszt instalacji oczyszczalni rośnie do 21, czyli więcej niż straty wywołane efektem zewnętrznym (20) – oczyszczalnia nie zostanie zbudowana (1). Jeżeli natomiast prawo stoi po stronie browaru, właściciel browaru nie musi kontaktować się z fabryką w sprawie budowy oczyszczalni, zatem koszty nadal wynoszą 10 i oczyszczalnia powstaje (2).
Załóżmy, że istnieje alternatywne, tańsze rozwiązanie po stronie browaru – np. instalacja dodatkowego filtra o wartości 5, i kosztach transakcyjnych 11 (ponoszonych odwrotnie niż w przypadku oczyszczalni). W przypadku praw własności do wody w rzece po stronie fabryki, browar zdecyduje się na instalację filtra, ponosząc przy tym najniższe koszty w ogóle (1). Gdy prawa własności do wody w rzece będą po stronie browaru, koszt instalacji filtra wyniesie łącznie 16 (5+11) – fabryce nadal najbardziej opłaca się wybudować u siebie oczyszczalnię.
Przykład ten pokazuje, że przy różnie ponoszonych kosztach transakcyjnych prawo własności ma wpływ na alokacje zasobów.
Krytyka.
Przez lata obie propozycje spotkały się z krytyką części środowiska akademickiego. Do najpoważniejszych zarzutów należą:

</doc>
<doc id="518728" url="https://pl.wikipedia.org/wiki?curid=518728" title="Obrostka murówka">
Obrostka murówka

Obrostka murówka, tynkarka ("Megachile parietina") – gatunek owada z rodziny miesierkowatych (Megachilidae). W Polsce prawdopodobnie wyginął.
Gatunek występuje na obszarze przyśródziemnomorskim oraz w południowo-zachodniej i centralnej Azji. W północnej części Europy gatunek znany z Węgier i Niemiec Środkowych (południowe doliny gór Harz i w Saksonii).
W latach 50. XX wieku występował na dwóch stanowiskach w okolicach Ząbkowic Śląskich: jedno w rezerwacie przyrody Skałki Stoleckie na południowych stokach Góry Wapiennej, drugie w starym kamieniołomie na północ od Stolca.
W Polsce stwierdzona w nieczynnych kamieniołomach.
Pszczoła o barwie czarnej. 
Gatunek pontyjsko-medyterranejski, kserotermofilny gnieżdżący się w ściankach skalnych. Loty owadów dorosłych trwają od połowy kwietnia do połowy czerwca. Samice zbierają nektar i pyłek w najbliższym otoczeniu z kwiatów roślin. Pyłek samice pszczół miesiarkowatych zbierają i przenoszą na sztywnych i skierowanych ku tyłowi włoskach, znajdujących się na brzusznej stronie odwłoka, są to szczoteczki zbierające, a pszczoły tego gatunku nazywane są brzuchozbieraczkami. Spotykane są na roślinach motylkowych i złożonych.
Jaja składane są pojedynczo w komórkach, które napełnione pokarmem są zasklepiane. Zasklepianie komórek trwa mniej więcej od połowy maja do końca czerwca. Stadium jaja nie przekracza dwóch tygodni. Larwy przepoczwarzają się w lipcu i sierpniu. Owady dorosłe pozostają w komórkach od końca lata do wiosny. Generacja obrostki murówki jest dwuletnia.
dąbrówka kosmata, komonica zwyczajna, żmijowiec zwyczajny, koniczyna. 
Pasożytnicze błonkówki, muchówka ("Anthrax anthrax")
Gatunek zasiedla nieczynne kamieniołomy. Gniazda lepi na twardym podłożu skalnym, na murach lub otoczakach z zaprawy wykonanej z drobnego materiału skalnego zlepianego śliną. 
Gatunek nie podlega ochronie gatunkowej w Polsce. Chronione jest stanowisko, na którym występowała (na terenie rezerwatu przyrody).
Od lat 80. XX wieku w Polsce nie spotkano obrostki murówki, gatunek uznano za prawdopodobnie zanikły na terenie kraju (kategoria EX? PCzKZ). Za przyczynę wyginięcia uważa się m.in. świadome niszczenie stanowisk i nadmierny odłów przez przyrodników amatorów.

</doc>
<doc id="518729" url="https://pl.wikipedia.org/wiki?curid=518729" title="Metoda Langleya">
Metoda Langleya

Metoda Langleya (wykres Langleya) służy m.in. do określenia stałej słonecznej (ilości promieniowania słonecznego w przestrzeni kosmicznej) za pomocą pomiarów na powierzchni Ziemi, umożliwiając określenie pochłaniania promieniowania przez atmosferę. Metodę tę stosuje się standardowo przy pomiarach jasności gwiazd, tak aby uzyskać wartości nieobciążone ekstynkcją atmosferyczną.
Metoda wykorzystuje fakt, że wiązka promieniowania przechodząc przez atmosferę pod różnymi kątami do pionu przechodzi na swojej drodze różną kolumnę masy atmosfery, od której zależy wielkość pochłaniania światła. Przy niewielkich kątach względem pionu można przyjąć model płasko-równoległy atmosfery ziemskiej i wtedy pochłanianie światła jest proporcjonalne do secansa odległości zenitalnej obiektu. Mierząc jak zmienia się radiancja (dla Słońca) bądź irradiancja (dla gwiazd) wraz z odległością zenitalną można wyznaczyć, jaka byłaby jasność tego ciała, gdyby znalazło się w zenicie, a ekstrapolując wyniki – jego jasność poza atmosferą.
Obecnie istnieją dokładniejsze metody pomiarów stałej słonecznej, ale wykres Langleya nadal służy do kalibracji fotometrów słonecznych. W USA większość precyzyjnych kalibracji dokonywana jest w obserwatorium Mauna Loa na Hawajach.
Metodę opracował w XIX wieku Samuel Pierpont Langley.
Zobacz też.
Automatyczna sieć aerozolowa

</doc>
<doc id="518730" url="https://pl.wikipedia.org/wiki?curid=518730" title="Model manipulatora robotycznego">
Model manipulatora robotycznego

Model manipulatora robotycznego uzyskuje się na bazie jego kinematyki oraz przy użyciu kilku dodatkowych wzorów. Wymagany on jest, aby zastosować algorytmy sterowania.
Przedstawione poniżej macierze zostały wyznaczone na bazie podwójnego wahadła. Dla bardziej skomplikowanego manipulatora będą występować różnice w liczbie zmiennych.
Macierz pseudoinercji.
Macierz ta opisuje rozłożenie ciężaru na ramieniu robota.
Przyjmując, że masa będzie rozłożona równomiernie wzdłuż ramion wahadła, otrzymuje się macierze formula_2 w postaci:
Macierz bezwładności M.
Składowe tej macierzy uzyskuje się ze wzoru:
gdzie:
Macierz Coriolisa.
Wyznacza się jej części składowe osobno. Najpierw formula_10 i formula_11 później formula_12 i formula_13
Poszczególne składowe przyjmą postać:
Macierz grawitacji.
Wymagane jest wyznaczenie wektora g, który pokazuje kierunek działania grawitacji ziemskiej. Poszczególne składowe macierzy D zapisujemy jako:
Sprawdzenie.
Po uzyskaniu modelu matematycznego należy upewnić się, że policzony został on prawidłowo. Wymagane są dwa warunki:
Jeżeli obydwa warunki są spełnione, to model będzie prawidłowy (o ile nie popełniono błędu przy liczeniu macierzy grawitacji).

</doc>
<doc id="518731" url="https://pl.wikipedia.org/wiki?curid=518731" title="Mieczyk (akwarystyka)">
Mieczyk (akwarystyka)

Mieczyk, mieczonosz – potoczna nazwa kilku gatunków ryb akwariowych. Początkowo nazwą tą określano "Xiphophorus helleri", później inne gatunki piękniczkowatych charakteryzujące się obecnością mieczowatego wyrostka na płetwie ogonowej. W języku polskim nazwa "mieczyk" utrwaliła się dla następujących gatunków:

</doc>
<doc id="518732" url="https://pl.wikipedia.org/wiki?curid=518732" title="Kamienica Henryka Birnbauma w Łodzi">
Kamienica Henryka Birnbauma w Łodzi

Kamienica Henryka Birnbauma – neorenesansowa kamienica znajdująca się przy ul. Piotrkowskiej 258/260 w Łodzi.
Historia.
Kamienica została zbudowana w 1893, początkowo jako jednopiętrowa, według projektu Gustawa Landaua-Gutentegera na zamówienie fabrykanta Henryka Birnbauma (który w latach 90. XIX wieku miał w podwórzu posesji przędzalnię wełny czesankowej) oraz zarządu spółki "Dąbrówka". W latach 1891–1900 na posesji działała przędzalnia kamgarnu Birnbauma, a następnie fabryka walców do apretury Karola Roedera. W okresie międzywojennym (do 1939) mieścił się tutaj konsulat niemiecki.
W latach 1980–1981 Zarząd Regionu NSZZ „Solidarność”. W grudniu 1981, po wprowadzeniu stanu wojennego gmach został opieczętowany, przez wiele lat będąc pustostanem, i wtedy też kamienica została podpalona. W trakcie gaszenia pożaru zniszczono oryginalne parkiety, stolarkę i sztukaterie.
W roku 1996 w posiadanie gmachu wszedł Instytut Europejski, a w 1998 rozpoczął się remont kamienicy polegający na częściowym rozebraniu i odbudowaniu budynku, a także wkomponowaniu bryły zabytku w bryłę kompleksu dydaktyczno-konferencyjnego. Podczas przebudowy odtworzono oryginalne detale architektoniczne. W 2005 zakończono remont. W budynku działa Centrum Szkoleniowo-Konferencyjne Instytutu Europejskiego.
Architektura.
Architektura kamienicy jest eklektyczna z elementami barokowymi. W oknach znajdują się mansardy obramowane wolutami. W Centrum Szkoleniowo-Konferencyjnym zamontowano witrażowe drzwi z wizerunkiem byłego włoskiego premiera Alcide de Gasperiego.

</doc>
<doc id="518733" url="https://pl.wikipedia.org/wiki?curid=518733" title="Shaun Bean">
Shaun Bean



</doc>
<doc id="518734" url="https://pl.wikipedia.org/wiki?curid=518734" title="Hanna Szapiro">
Hanna Szapiro



</doc>
<doc id="518737" url="https://pl.wikipedia.org/wiki?curid=518737" title="Ernst Happel">
Ernst Happel

Ernst Happel (ur. 29 listopada 1925 w Wiedniu, zm. 14 listopada 1992 w Innsbrucku) – austriacki piłkarz, grający na pozycji obrońcy, i trener piłkarski. Był jednym z najlepszych szkoleniowców w historii, dwukrotnie (z różnymi drużynami) triumfował w Pucharze Mistrzów, a dwa razy grał w finale Pucharu UEFA. W 1978 roku prowadzona przez niego reprezentacja Holandii zdobyła wicemistrzostwo świata.
Grał na pozycji środkowego obrońcy, był jednym z pierwszych klasycznych stoperów, równie wielką wagę przywiązujących do gry ofensywnej. W 1957 roku w meczu Pucharu Mistrzów strzelił Realowi Madryt trzy gole. W barwach Rapidu Wiedeń sześciokrotnie zdobył mistrzostwo kraju.
W reprezentacji Austrii od 1947 do 1958 roku rozegrał 51 meczów i strzelił 5 goli – brązowy medal mundialu 1954 i start w mundialu 1958 (runda grupowa).

</doc>
<doc id="518739" url="https://pl.wikipedia.org/wiki?curid=518739" title="Begoniowate">
Begoniowate

Begoniowate "(Begoniaceae" C. Agardh) – rodzina roślin z rzędu dyniowców. Obejmuje dwa rodzaje z blisko 1,9 tysiącem gatunków. Przy czym jeden z rodzajów to takson monotypowy z jednym gatunkiem – "Hillebrandia sandwicensis" występującym na Hawajach. Drugi rodzaj to szeroko rozprzestrzeniona begonia ("Begonia"), której gatunki występują w obszarach tropikalnych i subtropikalnych Azji, Afryki, Ameryki Południowej i Środkowej oraz wysp Oceanii. Rodzaj ten obejmuje 1870 gatunków (stan w dniu 18 maja 2018), przy czym co roku opisywanych jest ok. 30 nowych. Liście niektórych gatunków begonii spożywane są jako warzywo (np. "Begonia muricata"), ale rośliny te są najbardziej popularne ze względu na walory ozdobne. Są popularnymi roślinami ozdobnymi, często krzyżowanymi, rozpowszechnionymi także w strefie umiarkowanej, gdzie sadzone w gruncie latem lub uprawiane są jako rośliny pokojowe.
Systematyka.
Badania nad filogenezą begoniowatych ujawniły ich ścisłe powiązania filogenetyczne z rodziną konopnicowatych "Datiscaceae". Klad obejmujący obie rodziny ma wspólnego przodka z rodziną dyniowatych i razem z kilkoma innymi rodzinami grupy te zaliczane są do rzędu dyniowców. Zgodnie z informacjami o powiązaniach filogenetycznych w obrębie rodziny wyróżnia się obecnie tylko dwa rodzaje, z których jeden to monotypowy rodzaj "Hillebrandia" z gatunkiem ("H. sandwicensis") występującym na Hawajach, drugi rodzaj to begonia "Begonia" – będący jednym z najbardziej obfitujących w gatunki rodzajów roślin (podaje się od 1200 do ponad 1500 gatunków). Wyróżniane wcześniej rodzaje takie jak "Symbegonia" włączane są do rodzaju begonia (stanowią jedną z linii rozwojowych w obrębie rodzaju).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Cucurbitanae" Reveal, rząd begoniowce ("Begoniales" Dumort.), podrząd "Begoniineae" Engl., rodzina begoniowate ("Begoniaceae" C. Agardh).

</doc>
<doc id="518740" url="https://pl.wikipedia.org/wiki?curid=518740" title="Derek Mahon">
Derek Mahon

Derek Mahon (ur. 23 listopada 1941 w Belfaście, zm. 1 października 2020 w Kinsale) – północnoirlandzki poeta, krytyk teatralny oraz autor scenariuszy. Pisywał również regularnie dla „The Irish Times”. Studiował w Royal Academical Institution oraz w Trinity College w Dublinie. Przez pewien czas przebywał w Kanadzie, Stanach Zjednoczonych i Francji (rok na Sorbonie), w 1967 powrócił do Irlandii Północnej, a w 1970 przeniósł się do Londynu.
Był członkiem Aosdána.
Jego poezja ma charakter refleksyjny, pełna jest realiów Irlandii, przewijają się w niej często motywy podróży jako odkrywania samego siebie oraz katastrofy.

</doc>
<doc id="518741" url="https://pl.wikipedia.org/wiki?curid=518741" title="Limka">
Limka



</doc>
<doc id="518742" url="https://pl.wikipedia.org/wiki?curid=518742" title="Rosario Ferré">
Rosario Ferré

Rosario Ferré (ur. 28 września 1938 w Ponce, zm. 18 lutego 2016 w San Juan) – portorykańska pisarka, poetka i eseistka.
Rosario Ferré pochodzi z jednej z najbardziej wpływowych portorykańskich rodzin. Jej ojciec, Luis Ferré był w latach 1969–1973 gubernatorem Portoryko. Kształciła się w Stanach Zjednoczonych, studiowała w Manhattanville College. Pracowała jako korektor oraz publicysta w różnych czasopismach. W 1977 obroniła doktorat na University of Maryland. Następnie była wykładowcą na University of Puerto Rico.
W Polsce ukazała się powieść "Dom nad laguną" ("The House on the Lagoon" 1995, polskie wyd. P.I.W., seria Współczesna Proza Światowa 1998), pierwsza książka Ferré napisana po angielsku. 
"Dom" jest sagą rodzinną spisaną przez kobietę. Założyciel rodu, hiszpański dorobkiewicz Bonawentura Mendizabal, pojawił się na Portoryko w drugiej dekadzie XX wieku i wżenił w miejscową śmietankę towarzyską. Burzliwe dzieje jego rodziny stają się częścią historii Portoryko, terytorium stowarzyszonego z USA i nieustannie wstrząsanego politycznymi, kulturowymi oraz rasowymi konfliktami.

</doc>
<doc id="518743" url="https://pl.wikipedia.org/wiki?curid=518743" title="Rosario Ferre">
Rosario Ferre



</doc>
<doc id="518744" url="https://pl.wikipedia.org/wiki?curid=518744" title="Doktorzy honoris causa Uniwersytetu Łódzkiego">
Doktorzy honoris causa Uniwersytetu Łódzkiego

Lista osób, którym Uniwersytet Łódzki nadał tytuł doktora honoris causa

</doc>
<doc id="518748" url="https://pl.wikipedia.org/wiki?curid=518748" title="Daddy Yankee">
Daddy Yankee

Daddy Yankee, właśc. Ramón Luis Ayala Rodríguez (ur. 3 lutego 1977 w San Juan) – portorykański muzyk reggaeton, znany głównie z utworów „Despacito”, „Gasolina”, „Lo que paso paso”, „Rompe” oraz „Descontrol”.
W 2005 podpisał kontrakt z firmą Reebok, która na początku wiosny 2006 wydała kolekcję obuwia oraz odzieży sportowej. Kolekcja ta nosiła nazwę "Daddy Yankee Barrio". Laureat wielu nagród muzycznych.
Współpracował z artystami, takimi jak m.in. P. Diddy, Snoop Dogg, Fat Joe, Ricky Martin, Nina Sky, Fergie, Akon, Nicole Scherzinger, Don Omar, Nicky Jam, Inna czy Sean Paul i Luis Fonsi. W 2010 wystąpił gościnnie w operze mydlanej "Moda na sukces".

</doc>
<doc id="518751" url="https://pl.wikipedia.org/wiki?curid=518751" title="Jack Black">
Jack Black

Jack Black, właśc. Thomas Jacob Black Jr. (ur. 28 sierpnia 1969 w Santa Monica) – amerykański aktor, komik, scenarzysta, producent, muzyk i wokalista. Jego nazwisko pochodzi od słowa „kowal” (ang. "blacksmith"). Wraz z Vince’em Vaughnem, Willem Ferrellem, Benem Stillerem, Owenem Wilsonem i Lukiem Wilsonem należy do paczki zwanej "Frat Pack".
Życiorys.
Wczesne lata.
Urodził się w Santa Monica w Kalifornii jako syn pisarza Thomasa Williama Blacka i Judith Love (z domu Cohen), z pochodzenia rosyjskiej Żydówki. Jego matka pracowała nad Kosmicznym Teleskopem Hubble’a. Jego ojciec był pochodzenia niemieckiego, angielskiego, szkockiego i irlandzkiego, a pod wpływem swojej żony przeszedł na judaizm.
Black wychowywał się w Hermosa Beach w Kalifornii. Jego rodzice rozwiedli się, gdy Black miał dziesięć lat. Po separacji wraz z ojcem przeprowadził się do Culver City w Kalifornii. W młodości musiał opiekować się przyrodnią siostrą. Brał narkotyki, trafił do internatu dla trudnej młodzieży. Uczęszczał do Crossroads High School w Santa Monica.
Kariera.
W 1989 studiował w Los Angeles na University of California, gdzie poznał Tima Robbinsa, który później zaangażował Blacka do roli Rogera Davisa w komediodramacie "Bob Roberts" (1992) z Susan Sarandon, Helen Hunt i Alanem Rickmanem. W 1994 wraz z Kyle’em Gassem stworzył zespół Tenacious D. Pojawił się jako Bart „Zero” Liquori w jednym z odcinków serialu Fox "Z Archiwum X" ("The X-Files", 1995).
Przełomem stała się postać Barry’ego, sarkastycznego pracownika sklepu muzycznego prowadzonego przez Johna Cusacka, w dobrze przyjętej przez krytyków ekranizacji powieści Nicka Hornby’ego "Przeboje i podboje" ("High Fidelity", 2000) w reżyserii Stephena Frearsa. Ta rola przyniosła mu nominacje do nagród American Comedy Award oraz Blockbuster Entertainment Award w kategorii dla najlepszego aktora drugoplanowego.
W 2002 roku Black był współprowadzącym ceremonię rozdania nagród filmowych MTV – wspólnie z Sarą Michelle Gellar.
Był dwa razy nominowany do nagrody Złotego Globu w filmach Richarda Linklatera: za rolę Deweya Finna, piosenkarza i gitarzysty hard rockowego, który zostaje wyrzucony z zespołu No Vacancy przez współczłonków za jego arogancję i zbyt częste oraz nagłe wybryki na scenie, w komedii "Szkoła rocka" (2003) oraz jako lokalny zabójca Bernhardt „Bernie” Tiede II w komediodramacie "Bernie" (2011).
Spotykał się z Kathy Griffin. W latach 1997–2005 związany był z Laurą Kightlinger. W 2005 roku poznał Tanyę Haden, z którą się ożenił 14 marca 2006. Mają dwóch synów: Samuela Jasona (ur. 10 czerwca 2006) i Thomasa Davida (ur. 23 maja 2008).

</doc>
<doc id="518754" url="https://pl.wikipedia.org/wiki?curid=518754" title="Ekonomia środowiska i zasobów naturalnych">
Ekonomia środowiska i zasobów naturalnych

Ekonomia środowiska i zasobów naturalnych - jest dziedziną teorii ekonomii neoklasycznej, badającą statyczne i dynamiczne warunki optymalności wykorzystania zasobów i walorów środowiska przyrodniczego. Aspekty statyczne dotyczą efektywnego wykorzystania ograniczonych zasobów przeznaczonych na ochronę i konserwację środowiska (zachowanie jego jakości i zasobów). Aspekty dynamiczne dotyczą zaś optymalnego wykorzystania zasobów i walorów środowiska przyrodniczego w procesie wzrostu i rozwoju gospodarczego. Ekonomia środowiska bazuje na paradygmacie ekonomizacji – kryteria efektywności i optymalności ekologicznej traktuje się jako główne, natomiast kryteria bezpieczeństwa ekologicznego czy kryteria wynikające z koncepcji zrównoważonego rozwoju jako uzupełniające, dodatkowe.
W ramach ekonomii środowiska można wyróżnić trzy obszary:

</doc>
<doc id="518759" url="https://pl.wikipedia.org/wiki?curid=518759" title="Bakshish">
Bakshish

Bakshish – polski zespół muzyczny grający muzykę reggae.
Został założony w Kluczborku 28 sierpnia 1982 przez Jarka Kowalczyka na bazie kilku innych zespołów.

</doc>
<doc id="518766" url="https://pl.wikipedia.org/wiki?curid=518766" title="Charles Petzold">
Charles Petzold

Charles Petzold (ur. 2 lutego 1953 w New Brunswick, New Jersey), amerykański programista i autor aplikacji pod Microsoft Windows.
W 1975 uzyskał tytuł magistra (Master of Science) w dziedzinie matematyki na Stevens Institiute of Technology.
W kręgach programistów uważany za guru. Napisał wiele książek dotyczących programowania pod Windows, które weszły do kanonu literatury informatycznej. Udziela się także w pismach komputerowych.
Linki zewnętrzne.
Prywatna strona Petzolda

</doc>
<doc id="518772" url="https://pl.wikipedia.org/wiki?curid=518772" title="Pterygopodium">
Pterygopodium

Pterygopodium, miksopterygium (od "mixopterygium" lub "mixipterygium") – narząd kopulacyjny samców ryb chrzęstnoszkieletowych. Powstaje wskutek prętowatego wydłużenia ku tyłowi wewnętrznej części płetwy brzusznej.

</doc>
<doc id="518773" url="https://pl.wikipedia.org/wiki?curid=518773" title="21 (album Voo Voo)">
21 (album Voo Voo)

21 – album zespołu Voo Voo to kontynuacja „jubileuszowej” płyty "XX Cz.1", której premiera miała miejsce 17 marca 2006. Początkowo miał nosić tytuł "XX cz. 2". Jednak ponieważ premiera płyty opóźniała się, a fanklub Wannolot wydał w międzyczasie własną płytę zespołu, zatytułowaną "XX ½", nazwa płyty ostatecznie została zmieniona na "21", co lepiej oddawało chronologię wydawnictw, jak i kolejny rok działalności.
Tło powstania.
W zamierzeniu zespołu album "21" miał być dopełnieniem rocznicowej płyty "XX Cz.1", zawierającej wyłącznie utwory premierowe, prezentując największe przeboje Voo Voo w orkiestrowych wykonaniach (czego przedsmakiem były koncerty bożonarodzeniowe i wielkanocne WOŚP oraz współpraca z Młodzieżową Orkiestrą Wyszehradzką). Ostatecznie oprócz utworów znanych, nagranych w nowych opracowaniach i aranżacjach, płyta zawiera również dwie nowe kompozycje: „Moje miejsce na ziemi” oraz „Bang, Bang”.
Doboru utworów na płytę częściowo dokonano dzięki propozycjom wysuniętym przez internautów z fanklubu Wannolot i oficjalnego forum zespołu.
Nagrania zrealizowano w Media Studio oraz w studio Polskiego Radia Katowice a wydaniu płyty towarzyszyła seria koncertów promocyjnych z udziałem "Orkiestry Aukso".
Moje miejsce na ziemi.
To utwór zespołu Voo Voo, który ukazał się na płycie "21" (we wspólnym wykonaniu z Orkiestrą Aukso). Wstępem do utworu jest hymn Janowca skomponowany specjalnie przez Mateusza Pospieszalskiego i jako hymn pojawił się dwukrotnie na płycie "Koncert w Janowcu".
Kompozytorem utworu jest Mateusz Pospieszalski a autorem słów Wojciech Waglewski. Inicjatorem jego powstania jest Mirosław Olszówka.
Muzycy.
Voo Voo:
Gościnnie:

</doc>
<doc id="518778" url="https://pl.wikipedia.org/wiki?curid=518778" title="Stoły (Dolina Kościeliska)">
Stoły (Dolina Kościeliska)

Stoły – nieduży masyw górski w Tatrach Zachodnich, położony nad Doliną Kościeliską, do której obrywa się stromymi skałami (m.in. Kazalnica i Sowa).
Od południowej strony zbocza Stołów opadają do żlebu Żeleźniak i Niżniej Polany Pisanej, ku północy do Zastolańskiego Żlebu. Wierzchołek Stołów nosi nazwę Suchego Wierchu (1428 m), w "Wielkiej encyklopedii tatrzańskiej" zaś nazwany został Maturową Czubą. Nazwa pochodzi od dawnych kopalni rud żelaza, tzw. sztolni znajdujących się w zboczach Stołów. W sztolniach południowo-wschodnich zboczy wydobywano bardzo dobrą rudę żelaza – hematyt, zawierający od 40 do 70% czystego żelaza. Masyw zbudowany jest z wapieni triasowych. Jest nieudostępniony turystycznie. Od masywu Kominiarskiego Wierchu oddziela go Przełęcz ku Stawku.
Na Stołach znajduje się Polana na Stołach z szałasami (czasami również określana nazwą Stoły). Wchodziła w skład dawnej Hali Stoły. Ciekawe widoki na Giewont, Czerwone Wierchy, Hruby Regiel. W Stołach znajduje się też wiele jaskiń, m.in. Jaskinia Zawaliskowa w Stołach i Wielka Szczelina.
Na Polanę na Stołach prowadzi szlak turystyczny. Wejście na niego znajduje się tuż obok Pośredniej Kościeliskiej Bramy (Bramy Kraszewskiego), naprzeciwko Lodowego Źródła. Po drodze przechodzi on przez niewielką polanę Niżnie Stoły. Jest to pierwszy znakowany szlak turystyczny w Tatrach Zachodnich, wyznaczony jeszcze w 1892 r. przez Mieczysława Karłowicza.
Z rzadkich roślin występują storzan bezlistny i potrostek alpejski – gatunki w Polsce występujące tylko w Tatrach i to na nielicznych stanowiskach, a także bardzo rzadki w Polsce starzec pomarańczowy.

</doc>
<doc id="518781" url="https://pl.wikipedia.org/wiki?curid=518781" title="Stoły (hala)">
Stoły (hala)

Stoły, także Hala na Stołach lub Hala Stoły – wysokogórska hala pasterska leżąca na Stołach – niewielkim, wapiennym masywie górskim w Tatrach Zachodnich, nad Doliną Kościeliską. Położona jest na grzbiecie oraz wschodnim, stromym stoku, na średniej wysokości 1340 m n.p.m. W jej skład wchodziła Niżnia oraz Wyżnia Polana na Stołach. Cały obszar hali wynosił 36,5 ha, w tym pastwiska stanowiły tylko 6,5 ha, reszta to halizny, płaty kosodrzewiny, nieużytki i młody las. Na Wyżniej Polanie znajdowało się kilkanaście szałasów (obecnie pozostały tylko trzy, wpisane do rejestru zabytków) o niskich zrębach, z charakterystycznymi dachami, zabezpieczonymi przed silnymi wichurami za pomocą specjalnych wiaternic – ram drewnianych leżących na dachu i obciążonych kamieniami. Jeden szałas znajdował się również na Niżniej Polanie.
Hala pozbawiona była wody, a porost trawy był na niej słaby. Na wapiennych skałach Stołów i Kominiarskiego Wierchu znajdują się siedliska roślinności alpejskiej.
W jednym z szałasów ukrywał się przed zakopiańską placówką Armii Krajowej przywódca Goralenvolk – Wacław Krzeptowski.
Z obydwu polan roztaczają się rozległe widoki na Hruby Regiel, Czerwone Wierchy i Giewont. Z Wyżniej Polany prowadzi nieznakowana ścieżka na Suchy Wierch (10 min) – dawniej dostępna dla turystów, obecnie wyłączona z ruchu turystycznego.
Szlaki turystyczne.
Z uwagi na szkody powstałe 25 i 26 grudnia 2013 roku wskutek orkanu „Ksawery”, szlak został do odwołania zamknięty dla ruchu turystycznego. Otwarto go ponownie, po blisko dwuletnim remoncie, 2 listopada 2015 roku.

</doc>
<doc id="518783" url="https://pl.wikipedia.org/wiki?curid=518783" title="Hala na Stołach">
Hala na Stołach



</doc>
<doc id="518784" url="https://pl.wikipedia.org/wiki?curid=518784" title="Cinq G">
Cinq G

Cinq G (Senk Że) – polski zespół wykonujący muzykę z pogranicza ragga i dancehallu. Powstał w 2002 roku w Warszawie. W skład zespołu wchodzą: Grande Pe, Mista Pita, Tomasz „Radikal Irie” Konca i Anna „Lady Mocca” Zabrodzka. Na koncertach zespół wspierają m.in.: Erudeigrek (gitara basowa) i Hub X (perkusja). Z zespołem współpracowali: Mamuta vel Stasiek, Kamil Głuszek, Anna Różewicz, Jorge Luiz, Ambasada i Doktór Padolina.

</doc>
<doc id="518786" url="https://pl.wikipedia.org/wiki?curid=518786" title="Kapitan Poinc">
Kapitan Poinc



</doc>
<doc id="518788" url="https://pl.wikipedia.org/wiki?curid=518788" title="Osobowice">
Osobowice

Osobowice (niem. "Oswitz") – część (zwyczajowo nazywana osiedlem) Wrocławia, na osiedlu Osobowice-Rędzin, w byłej dzielnicy Psie Pole. Niegdyś wieś na prawym brzegu Odry, położona między Lasem Osobowickim (na zachodzie) a Różanką (na wschodzie). Administracyjnie stanowi część osiedla Osobowice-Rędzin.
Nazwa.
Znaczenie nazwy nie ma jednoznacznej toponimii. Nazwa wywodzi się od polskiego terminu określającego obóz, osobę lub oddzielenie, wyłączność – osobność i być może wiązała się z odległą, osobną lokalizację względem nadrzędnego ośrodka.
Śląski pisarz Konstanty Damrot w swojej pracy o śląskim nazewnictwie z 1896 wydanej w Bytomiu wymienia dwie nazwy: obecnie funkcjonującą, polską "Osobowice" oraz niemiecką "Oswitz". Cytuje on również zlatynizowane, staropolskie nazwy zanotowane w łacińskich średniowiecznych dokumentach: "Ozobowicz" w 1237, "Osobozowe" w 1243, "Ozzobowitz" w 1253 oraz "Ozestowicz" w 1256 podając również warianty tłumaczenia nazwy: "Die Bedeutung des Namens ist nicht erklarich; ob derselbe mit osoba – deutsch Person, osobny – besonders, abgelegen (...)", czyli w tłumaczeniu na polski „Znaczenie nazw nie jest jasne: takie samo w przypadku osoba – po niemiecku Person, osobny – wyszczególniony, wyłączny, wydzielony (...)”. Podobnie tłumaczy nazwę również niemiecki językoznawca Paul Hefftner w swojej pracy o nazwach miejscowości ziemi wrocławskiej pt. "Ursprung und Bedeutung der Ortsnamen im Stadt und Landkreise Breslau".
W spisanym po łacinie dokumencie średniowiecznym wydanym we Wrocławiu dnia 26 lutego 1253, który sygnował książę śląski Henryk III Biały miejscowość wymieniona jest pod nazwą "Ossobozowe". Pod nazwą "Ossobozowe" miejscowość notowana była również w 1283, a później także w 1257 "Ozzobowiz", 1287 "Ozobowicz", 1360 "Ossewicz" oraz "Oswicz", a także w 1845 "Osswitz".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Heysonis".
Pierwsze ślady działalności człowieka.
Pierwsze ślady człowieka w rejonie wzgórz osobowickich datuje się na młodszą epokę kamienia i datowane są pomiędzy 4200 a 1700 r. p.n.e. Znajdowane są też ślady z późniejszego okresu, z epoki brązu; pod jej koniec, ok. 800–650 r. p.n.e. powstały tu pierwsze grodziska – na Górce Kaplicznej (121 m n.p.m.) i Szańcu Szwedzkim (127 m n.p.m.) w obecnym Lesie Osobowickim.
Zabytki.
Do wojewódzkiego rejestru zabytków wpisane są:
Kult Matki Bożej Osobowickiej.
W 1242 wdowa po Henryku Pobożnym, księżna Anna nadała tutejsze ziemie zakonowi Św. Klary, co potwierdzone zostało ponownie w 1257. Od tego czasu Osobowice pozostawały własnością klasztorną. W wieku XVII nieznany artysta wyrzeźbił niewielką figurkę Matki Boskiej, którą umieszczono na dębie rosnącym u podnóża Górki Kaplicznej; figurze tej przypisywano nadzwyczajne właściwości: m.in. uznano, że kantor Balcer z wrocławskiego kościoła św. Macieja odzyskał w 1724 zdrowie w cudowny sposób dzięki odbytym tutaj modlitwom. Kult maryjny figurki Matki Boskiej Osobowickiej został usankcjonowany przez siostry klaryski przez wzniesienie w 1725 na szczycie wzgórza drewnianej kaplicy.
Po sekularyzacji przez Królestwo Pruskie klasztorów w 1810 Osobowice przekształcone zostały w wieś folwarczną. W 1812 zostały wykupione na własność przez rodzinę wydawców, księgarzy i drukarzy – Kornów. Johann Gottlieb Korn, ówczesny senior rodu, ufundował na Górce Kaplicznej nową kaplicę. Nawiedzenia Matki Boskiej Osobowickiej na Wzgórzu w miejsce poprzedniej drewnianej. Kaplica ta zaprojektowana została przez Carla Ferdinanda Langhansa (młodszego) i wybudowana w latach 1822–1824.
Obecne wykorzystanie.
Okolice Osobowic stały się chętnie odwiedzanym terenem rekreacyjnym, budowano tu gospody i karczmy, istniał też browar. W 1845 w 52 domach mieszkały we wsi 374 osoby. W drugiej połowie XIX wieku przez granicę pomiędzy Różanką a Osobowicami przeprowadzono linię kolejową do Poznania. Na początku XX wieku wschodnia część terenu Osobowic służyła już Wrocławiowi jako "Städtliche Rieselfelder" – miejskie pola irygacyjne (dziś znajdują się tam ogródki działkowe przecięte obwodnicą śródmiejską Wrocławia, a pola irygacyjne przeniesiono na obszary nieco odleglejsze – bardziej na zachód i północ). Wieś przyłączono do miasta w 1928. Od tego czasu datuje się zabudowa willowa i podmiejska. W tym czasie w południowo-wschodniej i zachodniej części Osobowic utworzono dwie zatoki w Odrze, służące jako zimowiska barek rzecznych. W 1931 przebudowano jedną z tutejszych gospód na kościół (św. Teresy od Dzieciątka Jezus). Podczas wojny w tutejszych restauracjach urządzono obóz deportacyjny dla Polaków. Po wojnie wojsko utworzyło tu ośrodek wypoczynkowo-szkoleniowy z przystanią nad Odrą. W 1973 do Wrocławia przyłączono m.in. Rędzin i Lipę Piotrowską, graniczące z Osobowicami od zachodu i północy. W 2004 oddano do użytku most Milenijny będący fragmentem obwodnicy śródmiejskiej, łączący Osobowice z leżącymi po drugiej stronie Odry Popowicami. Do czasu oddania do eksploatacji tego mostu jedynym połączeniem Osobowic z resztą miasta była ulica Osobowicka, którą wiedzie wybudowana jeszcze na przełomie wieków XIX i XX linia tramwajowa (jej pętla, która mieści się przy skrzyżowaniu Osobowickiej i Krotoszyńskiej, jest najstarszą pętlą tramwajową w mieście). Dojazd tramwajami 14 i 24.
W północnej części Osobowic – na pograniczu z Rędzinem i Lipą Piotrowską – znajdują się obszary pól irygacyjnych wrocławskiej oczyszczalni ścieków.
Osiedle Osobowice jest – na podstawie decyzji Rady Miejskiej Wrocławia – traktowane wspólnie z sąsiadującym Rędzinem i ma wspólną z nim Radę Osiedla. Liczba mieszkańców obu osiedli wynosi ok. 2,1 tys.

</doc>
<doc id="518794" url="https://pl.wikipedia.org/wiki?curid=518794" title="Bergmann M1915">
Bergmann M1915



</doc>
<doc id="518795" url="https://pl.wikipedia.org/wiki?curid=518795" title="M1915">
M1915



</doc>
<doc id="518798" url="https://pl.wikipedia.org/wiki?curid=518798" title="Kolportaż">
Kolportaż

Kolportaż (fr. "colportage" 'kolportaż' i "colporteur" 'kolporter' od "colporter" 'kolportować' z łac. "comportare" 'znosić, gromadzić'; od "com-" 'współ-' i "portare" 'nosić'), inaczej dystrybucja – pośrednictwo między wydawcą a punktem sprzedaży lub bezpośrednim nabywcą.
Działalność kolporterów prawdopodobnie pod koniec średniowiecza rozpoczęli drobni sprzedawcy, którzy przez stulecia wędrowali od jednego do drugiego targu i po domach w odwiedzanych miejscowościach oferując klientom towary, które nosili ("porter" po francusku: „nosić”) zawieszone na szyi ("col": „szyja”). Kolporterzy byli dobrze zorganizowanymi kupcami często rozprowadzającymi najnowsze towary i osiągający z tego tytułu znaczące dochody. W XIX wieku rewolucja przemysłowa ograniczyła działalność kolporterów jednak powstające wówczas towarzystwa biblijne wykorzystywały tę formę rozprowadzania towarów do rozpowszechniania Pisma Świętego. W wyniku sprzeciwu duchowieństwa aż do końca XIX stulecia nękano i karano osoby zajmujące się kolportażem Biblii. Działalność kolporterów do krzewienia swoich wierzeń w XIX i XX wieku wykorzystywali baptyści, adwentyści i ruch badacki. Z czasem ta forma zarobkowania lub rozprzestrzeniania nowych idei zanikła.
Współcześnie o kolportażu mówi się w przypadku periodyków, a także utworów muzycznych lub programów komputerowych, zapisanych np. na nośnikach magnetycznych, płytach CD lub DVD. W przypadku tradycyjnych, papierowych wydań koszt kolportażu ma na ogół największy udział w cenie końcowej produktu. O kolportażu mówimy także w przypadku tzw. druków bezadresowych (np. ulotek, gazet reklamowych lub innych materiałów reklamowych o charakterze informacyjnym lub komercyjnym). Kolportaż ulotek wykonuje się najczęściej w formie dystrybucji druków adresowych lub bezadresowych – np. dostarczanie materiałów pod konkretny adres, do skrzynek pocztowych lub poprzez ich wręczanie przechodniom.
Kolportażem prasy w Polsce zajmują się m.in. Ruch oraz Kolporter.

</doc>
<doc id="518799" url="https://pl.wikipedia.org/wiki?curid=518799" title="Peter Ihnacak">
Peter Ihnacak



</doc>
<doc id="518800" url="https://pl.wikipedia.org/wiki?curid=518800" title="Księstwo czernihowskie">
Księstwo czernihowskie

Księstwo czernihowskie (Czernihowszczyzna) – jedno z największych księstw udzielnych Rusi Kijowskiej XI-XIII wieku, położone na lewym brzegu środkowego biegu Dniepru, w dorzeczu Desny i Sejmu. 
Zamieszkane przez plemiona Siewierzan i częściowo Polan, po rozszerzeniu w jego obrębie znaleźli się też Radymicze, Wiatycze i być może od północnego zachodu Dregowicze. Głównymi ośrodkami księstwa był Czernihów i Nowogród Siewierski. Do większych grodów należały Starodub Siewierski, Briańsk, Putywl, Kursk, Lubecz, Głuchów, Czerkiesk, Homel i Wyr. Wpływy księstwa czernihowskiego sięgały daleko na północ, łącznie z księstwem muromsko-riazańskim, a także na południowy wschód do księstwa tmutarakańskiego.
W latach 1024-1036 książę Mścisław I Chrobry oderwał księstwo od Rusi Kijowskiej, podział ten utrzymał się do śmierci Mścisława w 1036 roku. Po śmierci Jarosława Mądrego w 1054 roku dzielnica czernihowska przypadła Światosławowi, który zapoczątkował ród książąt czernihowskich. Synowie Światosława, Dawid Światosławowicz, Oleg Michał i Jarosław Światosławowicz w 1097 roku podzielili księstwo na trzy dzielnice. Księciem czernihowskim zostawał najstarszy w rodzie Światosławiczów, zgodnie z zasadą senioratu. Władcy Czernihowa niejednokrotnie brali udział w walkach o tron kijowski.
Od Dawida i Olega pochodziły dwie linie Światosławiczów: Dawidowicze i Olgowicze. Dzielnica Jarosława księstwo muromsko-riazańskie usamodzielniła się i praktycznie potomkowie młodszego Światosławicza nie mieli wpływu na dalszą historię księstwa czernihowskiego. W 1166 roku linia Dawidowiczów wygasła. Olgowicze natomiast podzielili się na dwie: Wsiewołodowiczów i Światosławiczów. 
W 1239 roku Czernihów został zburzony na skutek najazdu Tatarów. W 1246 roku, po śmierci Michała Wsiewołodowicza księstwo czernihowskie zostało podzielone na kilka dzielnic. Książęta czernihowscy odtąd rezydowali w Briańsku. Proces rozbicia trwał przez XIV wiek. W 1357 roku księstwo briańskie zostało zajęte przez Olgierda litewskiego, jednak przez kilka lat zachowywało jeszcze autonomię w składzie Wielkiego Księstwa Litewskiego. Ostatni książę czernihowski, Roman Michajłowicz, rządził już z ramienia książąt litewskich, został zamordowany w 1401 roku podczas powstania smoleńskiego.
W XIV wieku trwały podboje litewskie i moskiewskie. Poszczególne niezależne księstwa, należące niegdyś do księstwa czernihowskiego (w tym tzw. Księstwa Wierchowskie), były włączane do Wielkiego Księstwa Litewskiego i następnie do Wielkiego Księstwa Moskiewskiego. 

</doc>
<doc id="518802" url="https://pl.wikipedia.org/wiki?curid=518802" title="Adolf Rafał Bniński">
Adolf Rafał Bniński

Adolf Rafał Jan Bniński, ps. „Białoń” (ur. 21 sierpnia 1884 w Kosowie, zm. 8 lipca 1942 pod Stęszewem) – hrabia, ziemianin, organizator kółek rolniczych w Wielkopolsce, działacz monarchistyczny i konserwatywny; wojewoda poznański w latach 1923–1928, współzałożyciel Stronnictwa Zachowawczego, senator IV kadencji w II RP, Główny Delegat Rządu RP na ziemie wcielone do III Rzeszy w latach 1940–1941, kawaler maltański (w zakonie od 14 marca 1940), kawaler Honoru i Dewocji.
Życiorys.
Okres zaborów.
Był synem hr. Karola Bnińskiego (1854–1895), właściciela Buszewa k. Szamotuł, i Emilii z Potworowskich (1864–1933). Uczęszczał do gimnazjum w Inowrocławiu, w którym w 1905 zdał maturę. Następnie studiował rolnictwo na Uniwersytecie Jagiellońskim. Studiował także na niemieckich uczelniach w Monachium i Halle. W 1909 został administratorem majątków Gułtowy, Biskupice, Nowojewo i Wysławice oraz działaczem kółek rolniczych, którym był do 1914. W tym samym roku przejął administrowane majątki na własność, a także poślubił Marię z domu Skórzewską (1893–1972) oraz został ojcem dwóch córek o imionach Maria Emilia (jedna z nich zmarła w dzieciństwie). W listopadzie 1918 mianowano go komisarzem Łodzi i okolicznych powiatów – brzezińskiego, łaskiego i łódzkiego. Funkcję tę pełnił do 8 grudnia 1918.
II RP.
Od 17 stycznia 1919 do 2 września 1920 sprawował funkcję starosty powiatu średzkiego, a od 2 stycznia 1923 do 30 kwietnia 1928 – wojewody poznańskiego. W okresie 1920–1922 był prezesem Wielkopolskiej Izby Rolniczej. 31 maja 1926 brał udział w wyborach prezydenckich przeciwko Józefowi Piłsudskiemu, a następnie Ignacemu Mościckiemu jako kandydat Związku Ludowo-Narodowego, ale w obu przypadkach przegrał. Od 1929 był prezesem Towarzystwa Czytelni Ludowych, a od 24 listopada 1930 Naczelnego Instytutu Akcji Katolickiej z siedzibą w Poznaniu, działał także m.in. w Towarzystwie Łączności z Polakami na Obczyźnie. Ideologicznie reprezentował poglądy konserwatywno-monarchistyczne. Prezydent Rzeczypospolitej powołał go na senatora IV kadencji (1935–1938). 12 grudnia 1937 współorganizował Stronnictwo Zachowawcze (które wyrażało interesy ziemiaństwa i występowało przeciwko rządom sanacji), zostając jego prezesem.
Okupacja niemiecka.
Na początku okupacji niemieckiej został wywłaszczony ze swojego majątku, w związku z czym przeniósł się do Poznania, gdzie włączył się do działalności konspiracyjnej. W lipcu 1940 podczas inauguracyjnego posiedzenia Porozumienia Stronnictw Politycznych został wybrany Głównym Delegatem Rządu RP na ziemie wcielone. 3 grudnia otrzymał oficjalną nominację od premiera gen. Władysława Sikorskiego. Opowiadał się za koncepcją utworzenia autonomicznej konspiracji polskiej na terenach włączonych do Rzeszy. Współtworzył Okręgową Delegaturę Rządu RP na obszar Pomorza.
Tortury i śmierć.
26 lipca 1941 został aresztowany przez Niemców z powodu odmowy podpisania manifestu do narodu polskiego w sprawie antyradzieckiej akcji u boku Niemiec. Został uwięziony w Forcie VII w Poznaniu i w trakcie śledztwa był torturowany. 18 stycznia 1942 władze Polskiego Państwa Podziemnego wystąpiły z bezskutecznym apelem do rządu brytyjskiego, aby ten poprosił państwa neutralne o interwencję w Berlinie na rzecz Adolfa Bnińskiego. Nocą z 7 na 8 lipca 1942 wywieziono go z poznańskiej Cytadeli i zamordowano prawdopodobnie pod Stęszewem koło Poznania (mogiły zbiorowe w Wypalankach). 10 października Ministerstwo Spraw Zagranicznych III Rzeszy zatwierdziło skazanie go na śmierć w Berlinie.
Jego stanowisko jako delegata na ziemie wcielone przejął Leon Mikołajczyk.

</doc>
<doc id="518804" url="https://pl.wikipedia.org/wiki?curid=518804" title="Mount Woodroffe">
Mount Woodroffe

Mount Woodroffe - najwyższy szczyt Australii Południowej o wysokości 1435 m n.p.m. Aborygeni z ludu Pitjantjatjara nazywali tę górę Ngarutjaranya.
Szczyt położony jest na dalekiej północy stanu Australia Południowa w górach Musgrave. Nazwany został na cześć George'a Woodroffe Goydera, podróżnika po Australii Południowej i Terytorium Północnym.

</doc>
<doc id="518805" url="https://pl.wikipedia.org/wiki?curid=518805" title="Karabin maszynowy Bergmann M1902">
Karabin maszynowy Bergmann M1902

Bergmann M1902 – niemiecki ciężki karabin maszynowy skonstruowany i produkowany na początku XX wieku w zakładach należących do Theodora Bergmanna.
Broń została opracowana na bazie karabinu Bergmann M1897. Bergmann M1902 był produkowany głównie na eksport. Wersjami tej broni były ckm-y:
W 1915 roku powstał lkm Bergmann M1915 będący wersją ckm-u M1910 chłodzoną powietrzem i przystosowaną do strzelania z dwójnogu.
W czasie I wojny światowej karabiny maszynowe Bergmann M1910 znalazły się w niewielkiej liczbie na uzbrojeniu armii Cesarstwa Niemieckiego i Austro-Węgier.
Opis.
Bergmann M1902 był bronią bronią samoczynną. Zasada działania oparta na krótkim odrzucie lufy. Zamek ryglowany klinem o ruchu pionowym.
M1902 był zasilany przy pomocy metalowej, ciągłej taśmy nabojowej. Taśma była umieszczona w skrzynce nabojowej.
Lufa w rurowej chłodnicy wodnej o pojemności 6 l.
M1902 wyposażony był w tylce. Przyrządy celownicze mechaniczne. Karabin maszynowy był ustawiany na podstawie trójnożnej. Do tylnej, najdłuższej nogi podstawy było przymocowane siodełko strzelca.

</doc>
<doc id="518807" url="https://pl.wikipedia.org/wiki?curid=518807" title="Niemirów (obwód lwowski)">
Niemirów (obwód lwowski)

Niemirów (ukr. Немирів, "Nemyriw") – osiedle typu miejskiego i uzdrowisko, na Ukrainie, w obwodzie lwowskim, rejonie jaworowskim, w dawnym powiecie Rawa Ruska, na Płaskowyżu Tarnogrodzkim. Na peryferiach miasteczka znajduje się sanatorium «Niemirów».
Historia.
Prywatne miasto szlacheckie lokowane w 1580 roku położone było w XVI wieku w województwie bełskim.Pierwotnie ok. roku 1530 był tu kościół drewniany, którego fundatorem był Jan Stadnicki ze Żmigrodu. W roku 1640 wzniesiono kościół murowany, który konsekrowano w 1680 pod wezwaniem św. Trójcy. W 1669 roku wzniesiono cerkiew ufundowaną przez Wiktora Stadnickiego. Podczas wyprawy Sobieskiego na czambuły tatarskie w ramach wojny polsko-tureckiej 1672-1676, w czasie działań operacyjnych bitwy pod Niemirowem miały miejsce tu walki 7-8 października 1672.
Zakład uzdrowiskowy założył właściciel Niemirowa hrabia Ignacy Hilary Moszczyński. W tym celu w roku 1815 wybudował pierwszy dom dla wczasowiczów. W 1817 roku powstał osobny budynek dla Żydów. W 1870 urządzono tam salę zabaw i teatr. Tamtejsze źródła siarczane zaliczono do najlepszych w Galicji. Zainteresowanie Niemirowem rosło. Do 1833 r. stało tu już 10 różnej wielkości drewnianych domów ze 150 mieszkaniami oraz 50 łazienkami. Na gości w miesiącach letnich oczekiwały restauracja, cukiernia, sala balowa, a nawet teatr, w którym występowali aktorzy i muzycy z dworu hrabiego, który często sam bawił w kurorcie. W 1834 r. odnotowano ok. 200 kuracjuszy. Pomyślny rozwój uzdrowiska zahamował znaczny pożar, który wybuchł w 1834 r.
W 1870 r. niemirowskie dobra nabył Aleksander Kruzenstern, rezydujący w miejscowości Szczerzec, położonej ok. 10 km. na wschód od zdrojowiska, wywodzący się ze spolonizowanej estońskiej rodziny. Zastał on kilka walących się budynków, do których jednak tylko najuboższa okoliczna ludność „wytrwale zjeżdżała”. Właściwym odnowicielem uzdrowiska stał się jego syn Karol Kruzenstern, który zaprosił do współpracy ówczesnego prezesa Towarzystwa Balneologicznego - prof. Ludomiła Korczyńskiego z Krakowa - który w 1905 określił plany rozwoju zdrojowiska. W 1906 ujęto w cementowe cembrowiny trzy źródła: „Maryę”, „Annę” i „Bronisławę” W 1907 Karol Kruzenstern wybudował nowy zakład kąpielowy na 21 wanien, podzielony na klasy. Pierwsza posiadała wanny emaliowane, odporne na działanie siarki, druga wyposażona była w wanny metalowe lakierowane przed każdym sezonem, trzecia – w wanny drewniane. Nic więc dziwnego, że zwiększyła się znacznie frekwencja w uzdrowisku. Samoczynne pompy parowe tłoczyły źródlaną wodę do dwóch rezerwuarów na wieży; jeden z nich zamknięty był hermetycznie, skąd para miedzianymi wężami ogrzewała ją do 70 °C, rozprowadzając do wanien. Było to unikatowe rozwiązanie dla wód zawierających siarkę. Urządzenie wykonała znana w zakładach zdrojowych firma L. Nitsch i Spółka z Krakowa Dzięki tej inwestycji uzdrowisko zaczęło na nowo funkcjonować, a Niemirów zaczął się szybko rozwijać.
Uzdrowisko znajdowało się ok. 3 km na zachód od centrum miasteczka. Przy drodze do uzdrowiska znajdował się cmentarz, na którym pochowano Aleksandra Krusensterna. Położenie zdrojowiska na wzgórzu na piaszczystej glebie, wśród wieńca iglastych lasów, sprawiało, że powietrze było suche, prawie wolne od kurzu, nasycone balsamiczną wonią. Te iglaste lasy tworzyły ogromny naturalny park o obszarze ponad 5 tys. hektarów. Klimat łagodny, prawie zupełnie pozbawiony silnych wiatrów, z małą ilością opadów, nie wykazuje wyraźniejszych wahań temperatury między dniem i nocą. W 1912 r. frekwencja wynosiła ok. 700 osób. W 1914 właściciel uzdrowiska zorganizował połączenie autobusowe Niemirowa ze stacją kolejową w Rawie Ruskiej. Do roku 1914 był to uznany kurort wypoczynkowy położony wśród sosnowych lasów z pięknym parkiem zdrojowym. Oprócz domów zdrojowych znajdowało się tu 10 willi z pokojami gościnnymi, wyposażonymi w łazienki borowinowe i mineralne. Dla przyjemności gości funkcjonowały place tenisowe, kręgielnie, staw z łodziami, w niedzielę odbywały się festyny muzyczne.
W okresie międzywojennym miasteczko wraz z uzdrowiskiem znajdowało w powiecie rawskim województwa lwowskiego w Polsce. W 1921 roku Niemirów liczył 2463 mieszkańców, w tym 1372 Polaków, 623 Ukraińców i 467 Żydów. Był siedzibą sądu powiatowego, posiadał szkołę, aptekę, młyn i browar. Była tam również papiernia i huta szkła. W okresie międzywojennym uzdrowisko nadal się rozwijało. W 1936 r. Niemirów nawiedziło ok. 3500, a w 1938 r. ok. 4200 kuracjuszy. W 1937 r. w Niemirowie istniało ok. 700 pokoi zlokalizowanych w 45 willach i pensjonatach, porozrzucanych po całym zdroju. Oprócz „Dewajtisa”, do najlepszych pensjonatów należały: „Baumwöhl” (z kuchnią rytualną), „Grażyna”, „Jasna”, „Łobzowianka”, „Raj” (ryc. 4), „Sanato” oraz „Zalesie”. Pewne pensjonaty zaopatrzone były w piece. Nie było natomiast żadnego budynku sanatoryjnego. W 1938 r. w gmachu kąpielowym, zawierającym ponad 50 kabin, istniały oddziały: borowinowy, siarczany, kąpieli gazowych, hydroterapii oraz ginekologiczny (w willi „Dewajtis”). W 1938 r. Niemirów został uznany za uzdrowisko posiadające charakter użyteczności publicznej.
Pod okupacją hitlerowską siedziba gminy Niemirów. W tym czasie w Niemirowie włącznie z uchodźcami z centralnej Polski znalazło się około 2,5 tys. Żydów. Już w lipcu 1941 Niemcy rozstrzelali 38 żydowskich inteligentów. W lipcu 1942 roku ponad 1 tys. Żydów z Niemirowa Niemcy zgładzili w Bełżcu, a pozostałych (ponad 1 tys.) dwa miesiące później przenieśli do getta w Rawie Ruskiej.
W 1944 roku Niemirów znalazł się w obszarze objętym ludobójczą czystką etniczną OUN i UPA. 13 maja 1944 banderowcy zabili 20 Polaków idących z Niemirowa do Rawy Ruskiej. Natomiast według Komitetu Ziem Wschodnich Ukraińcy zabili na miejscu około 10 maja 1944 roku 10 Polaków a pod koniec maja 30 osób. Po zajęciu miejscowości przez Sowietów aktywność ukraińskiego nacjonalistycznego podziemia ponownie wzrosła i Niemirów stał się miejscem schronienia dla ludności polskiej z okolicznych wiosek. Zdaniem Siekierki, Komańskiego i Bulzackiego ukraińscy nacjonaliści zabili w Niemirowie łącznie 60 Polaków. Podczas walk frontowych w 1944 roku zniszczeniu uległo 70% zabudowy Niemirowa.

</doc>
<doc id="518808" url="https://pl.wikipedia.org/wiki?curid=518808" title="Ken Loach">
Ken Loach

Ken Loach (ur. 17 czerwca 1936) – brytyjski reżyser filmowy i telewizyjny, znany z zainteresowania tematami społecznymi i z przekonań socjalistycznych.
Życiorys.
Kariera filmowa.
Zdobywca Złotej Palmy na 59. MFF w Cannes za film "Wiatr buszujący w jęczmieniu" (2006). Po przyznaniu nagrody Tadeusz Sobolewski napisał na łamach "Gazety Wyborczej":
W 2007 Loach nakręcił film "Polak potrzebny od zaraz", opowiadający o losach m.in. polskich emigrantów przybyłych do Wielkiej Brytanii po rozszerzeniu Unii Europejskiej na wschód.
W 2016 otrzymał ponownie Złotą Palmę na 69. MFF w Cannes, tym razem za film "Ja, Daniel Blake".
Działalność polityczna.
W styczniu 2008 Loach poparł strajkujących górników z kopalni Budryk. W wyborach prezydenckich w Polsce w 2010 poparł kandydaturę Bogusława Ziętka.

</doc>
<doc id="518809" url="https://pl.wikipedia.org/wiki?curid=518809" title="Fakt medialny">
Fakt medialny



</doc>
<doc id="518814" url="https://pl.wikipedia.org/wiki?curid=518814" title="Germania (ujednoznacznienie)">
Germania (ujednoznacznienie)

Gminy w USA:
Kluby piłkarskie:
Pomniki:

</doc>
<doc id="518817" url="https://pl.wikipedia.org/wiki?curid=518817" title="Szapoklak">
Szapoklak

Szapoklak (od ) – cylinder o specjalnej konstrukcji, pozwalającej na złożenie go na płasko.
Wygodniejszy od zwykłego cylindra, obciągnięty lśniącym jedwabiem, używany był przez mężczyzn na przełomie XIX i XX wieku jako element stroju wizytowego i balowego. We Francji, gdzie nazywano go też „kapeluszem mechanicznym”, stał się popularny w 1823. Składające się i rozkładające po naciśnięciu sprężyny szapoklaki przyjęły się od 1834 także w Polsce. 
Wprowadzony do uroczystego stroju kominiarza w XIX wieku, używany był do niedawna jako element uniformu mistrza kominiarskiego.
Szapoklak w przeszłości i obecnie bywa często charakterystycznym atrybutem scenicznym – m.in. Krzysztofa „Grabaża” Grabowskiego oraz nakryciem głowy Staruszki Szapoklak, bohaterki serii radzieckich filmów lalkowych o Kiwaczku.

</doc>
<doc id="518819" url="https://pl.wikipedia.org/wiki?curid=518819" title="Granat DM 21">
Granat DM 21

DM 21 – niemiecki granat zaczepny.
DM 21 posiada walcowy korpus wykonany z fibry impregnowanej asfaltem. Posiada korpus (składa się z części dolnej i górnej), zapalnik i ładunek kruszący (wykonany z trotylu w postaci czterech prasowanych kostek). 

</doc>
<doc id="518820" url="https://pl.wikipedia.org/wiki?curid=518820" title="Plan zarządzania nieruchomością">
Plan zarządzania nieruchomością

Plan zarządzania nieruchomością – opracowanie specjalistyczne, tworzone przez osoby posiadające odpowiednie uprawnienia do zarządzania nieruchomościami, czyli przez licencjonowanych zarządców nieruchomości, w celu:
oraz jako odrębnym od powyższych celów:
Plan zarządzania nieruchomością jest więc (z wyłączeniem ostatniego celu jego wykonania) instrumentem organizacji zarządzania daną nieruchomością oraz ułatwiającym właścicielowi i zarządcy podejmowanie decyzji dotyczących określonej nieruchomości.
Funkcje planu zarządzania nieruchomością.
Skrótowo należy wymienić następujące, podstawowe funkcje planu zarządzania nieruchomością:
Forma i zawartość planu.
Struktura i zawartość planu powinna wynikać z:
Formalne wymogi opracowane zostały przez Państwową Komisję Kwalifikacyjną w nieistniejącym już "Urzędzie Mieszkalnictwa i Rozwoju Miast" (którego kompetencje przejęło odpowiednie "Ministerstwo Infrastruktury").
Proces sporządzania planu.
Co prawda nie istnieje formalna specyfikacja i wymogi w zakresie procesu sporządzania planu, lecz z natury rzeczy proces ten przebiega w pewnych fazach i etapach:
Podsumowanie.
Plan zarządzania nieruchomością jako ważne narzędzie w procesie podejmowania decyzji dla właściciela, dotyczący znacznego majątku jakim jest nieruchomość, obarcza zarządcę nieruchomości znaczną odpowiedzialnością (choć trudną do egzekwowania, gdyż to właściciel podejmuje ostateczną decyzję). Dlatego tak ważny jest (choć często pomijany bądź lekceważony) etap 1, aby plan mógł mieć realną wartość dla właściciela i etap 3.4, aby zawartość planu, często zawierającą specjalistyczne sformułowania i trudne do interpretacji zestawienia, w jakiejś części niezrozumiałe dla właściciela (jako niespecjalisty), przedstawić właścicielowi w postaci jasnych wniosków i uwypuklonych uwag dotyczących zagrożeń w procesie podejmowania decyzji i uzasadnionego inwestowania w nieruchomość.

</doc>
<doc id="518825" url="https://pl.wikipedia.org/wiki?curid=518825" title="Dirham marokański">
Dirham marokański

Dirham marokański – jednostka monetarna Maroka od 1960 r., a także Sahary Zachodniej.
1 dirham = 100 centymów.
W obiegu znajdują się:

</doc>
<doc id="518827" url="https://pl.wikipedia.org/wiki?curid=518827" title="Clement Marot">
Clement Marot



</doc>
<doc id="518830" url="https://pl.wikipedia.org/wiki?curid=518830" title="Plessey">
Plessey

The Plessey Company plc była międzynarodowym przedsiębiorstwem, zajmującym się elektroniką i telekomunikacją, mającym brytyjskie korzenie. Założone w 1917 roku w Londynie, obecnie jest częścią General Electric.

</doc>
<doc id="518832" url="https://pl.wikipedia.org/wiki?curid=518832" title="Parafia Miłosierdzia Bożego w Żorach">
Parafia Miłosierdzia Bożego w Żorach

Parafia Miłosierdzia Bożego w Żorach – rzymskokatolicka parafia na osiedlu gen. Władysława Sikorskiego należy do dekanatu żorskiego w archidiecezji katowickiej.
Początki.
Rozbudowujące się osiedla, napływ do Żor ludzi szukających pracy w kopalniach zaważył na wydaniu decyzji przez biskupa Herberta Bednorza o budowie nowego kościoła parafialnego na osiedlu gen. Władysława Sikorskiego w Żorach. Decyzja ta została ogłoszona 12 maja 1984 roku w dniu poświęcenia kościoła św. Stanisława, do którego parafii należało to osiedle. Prowadzenie budowy kościoła zostało zlecone ks. Stanisławowi Garboczowi (1 VIII 1984). 3 października 1984 r. do budowy nowego kościoła został przydzielony teren bardzo trudny geologicznie, bagienny, nieuzbrojony, leżący przy drodze Katowice – Wisła. Budowę kościoła rozpoczęto od osuszenia terenu – usunięciu namułów, odprowadzeniu wód powierzchniowych. Zimą 1985 roku oddano do użytku w stanie surowym kaplicę tymczasową oraz salki katechetyczne. Równocześnie były prowadzone prace osuszające teren pod przyszły kościół. W kaplicy zawieszono obraz Miłosierdzia Bożego, pędzla Krzysztofa Dublewskiego. 24 marca 1987 roku po osuszeniu gruntu przystąpiono do budowy. Autorami projektu byli inż. Kazimierz Poniatowski i inż. Jerzy Domański. Konstrukcję obliczył inż. Robert Szota. 3 kwietnia 1988 roku erygowana została parafia Miłosierdzia Bożego w Żorach. Teren jej został wydzielony z żorskich parafii świętych Apostołów Filipa i Jakuba oraz św. Stanisława Biskupa i Męczennika.
Budowa kościoła trwała od września 1988 do lipca 1989. 25 grudnia 1989 roku sprawowano uroczystą pasterkę – pierwszą mszę św. w nowym kościele. Z kaplicy tymczasowej do nawy głównej kościoła został przeniesiony obraz Bożego Miłosierdzia, natomiast w nawie bocznej został umieszczony obraz Matki Boskiej Częstochowskiej. W ołtarzu umieszczono relikwie świętych Seweryna i Januarego. 6 grudnia 1992 roku ks. abp Damian Zimoń poświęcił kościół parafialny. 22 maja 2001 roku została wyburzona kaplica tymczasowa, a na jej miejscu pośród kwiatów i iglaków postawiono krzyż. W latach 2003–2006 kościół został rozbudowany o dodatkowe nawy. 
Duszpasterstwo.
24 lutego 1996 roku abp Damian Zimoń przekazał parafii relikwie bł. Faustyny Kowalskiej, umieszczone w ścianie prezbiterium. Grupa parafian udała się do Rzymu na jej kanonizację (30 kwietnia 2000 roku). Oprócz kultu Miłosierdzia Bożego w parafii rozwija się kult św. Pio z Pietrelciny. Każdego roku z parafii wychodzą pielgrzymki mężczyzn i kobiet do Piekar Śląskich. Młodzież uczestniczy w spotkaniach w Lednicy. Na terenie parafii znajduje się przydrożny krzyż, którego był prawdopodobnie zamożny rolnik Sobota. W maju 1945 roku został restaurowany przez Teodora Czardybona i okolicznych mieszkańców. Przy krzyżu były odprawiane nabożeństwa majowe, nabożeństwa różańcowe. Stał się on także tradycyjnym miejscem postoju konduktu pogrzebowego z Baranowic do kościoła znajdującego się w centrum Żor.

</doc>
<doc id="518838" url="https://pl.wikipedia.org/wiki?curid=518838" title="Montaż (budownictwo)">
Montaż (budownictwo)

Montaż – rodzaj robót budowlanych polegających na połączeniu ze sobą gotowych elementów prefabrykowanych tworzących obiekt budowlany, część obiektu budowlanego, lub wyposażenie trwale z nim związane.
Przy robotach budowlanych polegających na montażu, prawo budowlane wymaga prowadzenia przez kierownika budowy dziennika budowy (przed 27 stycznia 2023 r. dziennika montażu).
Rodzaje montażu:

</doc>
<doc id="518839" url="https://pl.wikipedia.org/wiki?curid=518839" title="Fernando Romeo Lucas García">
Fernando Romeo Lucas García

Fernando Romeo Lucas García (ur. 4 lipca 1924 w Chamelco, zm. 27 maja 2006), polityk gwatemalski, wojskowy, prezydent Gwatemali.
W 1947 rozpoczął służbę w armii. W latach 1958-1963 zasiadał w Kongresie. W 1973 awansował do stopnia generalskiego, pełnił funkcje szefa sztabu oraz ministra obrony. W marcu 1978 z poparciem prawicowego Frontu Jedności Narodowej oraz kończącego kadencję prezydenta Kjella Eugenio Laugeruda García zdobył najwięcej głosów w powszechnych wyborach prezydenckich, ale wobec braku wystarczającej przewagi (ponad 50%) i niskiej frekwencji wybrany został dopiero przez Kongres. Wybory, w których obok Lucasa García uczestniczyli jeszcze dwaj wojskowi, odbyły się w atmosferze wzajemnych oskarżeń o korupcję i oszustwa. Nowy prezydent objął urząd 1 lipca 1978.
Cztery lata prezydentury Lucasa García upłynęły w napiętej atmosferze politycznej, wśród represji i morderstw działaczy opozycji (zginęli m.in. założyciel Partii Socjaldemokratycznej Fuentes Mohr, lider ruchu studenckiego M.O. Castaneda, lewicowy kandydat na prezydenta sędzia G.A. Rodriguez Serrano). 
W marcu 1982 – w okolicznościach podobnych do elekcji sprzed czterech lat – wybrano na nowego prezydenta dotychczasowego ministra obrony A.A. Guevarę, ale nie doszło do przekazania mu władzy. 23 marca 1982 pucz wojskowy odsunął od władzy prezydenta Lucasa García, którego zastąpił emerytowany generał Efraín Ríos Montt.

</doc>
<doc id="518840" url="https://pl.wikipedia.org/wiki?curid=518840" title="Jurij Janowski">
Jurij Janowski

Jurij Janowski, ukr. "Юрій Яновський" (ur. 27 sierpnia 1902 we wsi Majerowo w guberni chersońskiej, obecnie Neczaiwka w rejonie kompanijiwskim obwodu kirowohradzkiego), zm. 25 lutego 1954 w Kijowie) – poeta i prozaik ukraiński.
Życiorys.
Dzieciństwo i pierwsze lata młodzieńcze.
Urodził się w ukraińskiej rodzinie szlacheckiej Gogolów-Janowskich herbu Jastrzębiec (prapraprapradziadek Jurija – Demjan Janowski był również pradziadkiem Nikołaja Gogola).
Wraz z rodziną przeniósł się do Jelizawietgradu. Przez jakiś czas – kawalerzysta Armii Czynnej Ukraińskiej Republiki Ludowej. W 1919 r. ukończył szkołę realną, potem pracował i uczył się w Technikum Mechanicznym.
Lata 20. i 30..
W latach 1922-1925 studiował w Akademii Politechnicznej w Kijowie (studiów nie ukończył). Podczas studiów współpracował z grupą kijowskich panfuturystów (na Politechnice założył również gazetę, której był redaktorem i dziennikarzem), a także z teatrem im. H. Mychajłyczenki. W latach 1925-1926 pracował w studiu filmowym w Odessie jako redaktor artystyczny (pisał m.in. scenariusz do filmu "Fata morgana" (Фата моргана) na podstawie opowiadania M. Kociubińskiego). Od 1927 r. mieszkał w Charkowie, a od 1939 r. – w Kijowie.
Należał do ugrupowań artystycznych: Wolna Akademia Proletariackiej Literatury (Вільна академія пролетарської літератури), Październik (Жовтень), Prolitfront (Політфронт) czy Komunkult. Podczas II wojny światowej pracował jako redaktor naczelny czasopisma „Literatura Ukraińska” (Українська Література); od 1946 – „Ojczyzna” (Вітчизна), a także jako korespondent wojenny (w 1945 r. bierze udział, jako korespondent, w procesie norymberskim, efektem czego był cykl reportaży "Łysty z Niurnberha" (Листи з Нюрнберга) opublikowany w 1946 r.).
Debiutował w 1922 r. rosyjskojęzycznym wierszem "More" (Море), za jego debiut w języku ukraińskim uważany jest wiersz "Dzwin" (Дзвін), wydrukowany w kijowskiej gazecie „Bilszowyk” (Більшовик), niedługo potem Janowski stworzył również swoje pierwsze opowiadania – "A potim nimci tikały" (А потім німці тікали) oraz "Otaman Wyszywanyj" (Отаман Вишиваний), w których przedstawione zostały wydarzenia wojny domowej.
Za życia wydał tylko jeden tomik poezji – "Prekrasna Ut" (Прекрасна Ут, 1928). Do poezji powracał jednak przez całe życie (wiersze napisane po 1928 r. wydrukowano dopiero po śmierci pisarza), ale w świadomości czytelniczej funkcjonował przede wszystkim jako prozaik.
W 1925 r. wydane zostały cztery nowele pod wspólnym tytułem "Mamutowi bywni" (Мамутові бивні; nowele opisują wydarzenia wojny domowej na Ukrainie), a w 1927 r. kolejny zbiór nowel – "Krow zemli" (Кров землі). Dopiero jednak powieść "Majster korablia" (Майстер корабля, 1928) utrwaliła jego pozycję w literaturze. Powieść ma formę pamiętnika znanego i szanowanego radzieckiego reżysera filmowego To-Ma-Ki (Towarzysz Mistrz Kina), którego postać była aluzją do znakomitego reżysera filmowego, współtwórcy narodowej kinematografii ukraińskiej, Ołeksandra Dowżenki. Kompozycja powieści jest dość luźna, składają się na nią: fragmenty listów, wstawki nowelistyczne, opisy budowy okrętu, wiersze, morskie pejzaże. Właśnie dzięki tej pozornej fragmentaryczności kompozycyjnej utwór staje się hymnem na cześć ludzkiej pracy, rąk ludzkich, o których autor pisze, że są jakby „dodatkiem do ludzkiego rozumu”. W powieści można zauważyć wpływ takich prozaików jak: Gogol, Conrad czy Dos Passos.
W 1930 r. ukazała się powieść "Czotyry szabli" (Чотири шаблі), w której prozaik przedstawiał zrewolucjonizowany żywioł chłopski na Ukrainie. O rewolucji i wojnie domowej na Ukrainie traktuje kolejna powieść "Wersznyky" (Вершники, 1935). Na utwór składa się osiem epizodów luźno powiązanych kompozycyjnie, rozdziały mają formę pieśni, każda z nich jest odrębną całością, mają wierszowaną formę, zbudowane są z krótkich zdań, silnie nacechowanych emocjonalnie; pojawia się tu cała grupa postaci autentycznych, historycznych oraz bohaterów fikcyjnych: zarówno pogromca armii Kołczaka, Michaił Frunze, czy rewolucjonista Artem, jak też hutnicy, kowale, komisarze polityczni, ludzie prości, bezimienni, różne Panasy, Iwany, Saszkowie, którzy przechodzą transformację w zwartą, zrewolucjonizowaną masę. Powieść wyszła jednocześnie w dwu wersjach językowych: ukraińskiej i rosyjskiej w ogromnym, jak na te czasy, dwustutysięcznym nakładzie i dziś stanowi jedno z klasycznych dzieł literatury ukraińskiej, tłumaczonych na wiele języków obcych (francuski przekład powieści w 1957 r. doczekał się entuzjastycznych recenzji w prasie paryskiej).
W 1937 r. została opublikowana romantyczna tragedia "Duma pro Brytanku" (Дума про Британку), na jej motywach M. Winhranowski nakręcił film, a W. Hubarenko stworzył operę; w 1938 r. – sztuka "Potomky" (Потомки); w 1940 r. – zbiór nowel "Korotki istoriji" (Короткі історії).
II wojna światowa i okres powojenny.
Podczas wojny Janowski był redaktorem czasopisma „Ukrainska literatura” (Українська література) oraz wojskowym korespondentem, również podczas procesu norymberskiego. Podczas wojny wydał również tragedię "Syn dynastii" (Син династії, 1942) oraz zbiór opowiadań "Zemla bat’kiw" (Земля батьків, 1944).
W 1949 r. Jankowski otrzymał Państwową Nagrodę ZSRR za cykl "Kyjiwski opowidann’a" (Київські оповідання, 1948). W 1947 r. opublikował powieść "Żywa woda" (Жива вода), która po licznych poprawkach i pod zmienionym tytułem "Myr" (Мир) wyszła jeszcze raz w 1956 r. – traktuje ona o losach ludności ukraińskiej w czasie wojny i wyzwolenia. W 1953 r., na kilka dni przed śmiercią pisarza, opublikowano sztukę "Doczka prokurora" (Дочка прокурора), przedstawiającą problem odpowiedzialności rodziców za moralną postawę potomstwa. Zmarł 25 lutego 1954 r.
Tłumaczenia na język polski.
Dzieła Janowskiego wyszły również, między innymi, w Bułgarii, Niemczech, Austrii, we Francji, Włoszech i na Węgrzech.

</doc>
<doc id="518841" url="https://pl.wikipedia.org/wiki?curid=518841" title="Pistolet IMBEL M973">
Pistolet IMBEL M973

IMBEL M973 – brazylijski pistolet samopowtarzalny o konstrukcji zbliżonej do pistoletu Colt M1911A1.

</doc>
<doc id="518842" url="https://pl.wikipedia.org/wiki?curid=518842" title="Muszla klozetowa">
Muszla klozetowa

Muszla klozetowa – element wyposażenia ubikacji, służący do defekacji, mikcji w pozycji siedzącej, bądź stojącej. Tradycyjnie wykonana jest z porcelitu lub z innego rodzaju ceramiki. Spotyka się także miski z tworzywa sztucznego czy stali nierdzewnej. Może występować jako samodzielny element wyposażenia łazienki, jak również wchodzić w skład tzw. kompaktu WC.
Historia.
W roku 1596 (1560–1612) opublikował traktat polityczny "A New Discourse of a Stale Subject, called the Metamorphosis of Ajax" z opisem zbudowanej przez siebie spłukiwanej muszli klozetowej, którą zainstalował w swoim domu w Kelston.
Wraz z nadejściem rewolucji przemysłowej i związanymi z tym postępami technologicznymi, toaleta zaczęła wyłaniać się w nowoczesnej formie. Najważniejszym postępem w hydraulice był syfon, wynaleziony przez szkockiego mechanika w 1775 roku i używany do dziś. Urządzenie to wykorzystuje stojącą wodę do uszczelnienia wylotu miski, zapobiegając przedostawaniu się zanieczyszczonego powietrza z kanalizacji.
Sedes.
Dla zwiększenia komfortu użytkowania, a także ze względów higienicznych, na krawędź muszli zazwyczaj opuszczana jest deska sedesowa, zwana także deską klozetową lub – w języku potocznym – sedesem.
Jest to siedzisko w kształcie obręczy odpowiadające wymiarami górnemu obrysowi muszli klozetowej. Deska sedesowa może być złożona z dwóch połączonych ze sobą części: siedziska i pokrywy, umożliwiającej zamknięcie miski. Deska i pokrywa są mocowane na wspólnych zawiasach których nieruchoma część jest połączona z miską klozetową. Wykonana może być z tworzywa sztucznego (ABS, duroplast, PCW), drewna, HDF, stali nierdzewnej i innych.
Połączenie z kanalizacją.
Muszla klozetowa wyposażona jest w syfon, łączący ją z kanalizacją oraz zapobiegający przedostawaniu się odoru z kanalizacji do toalety, a także w system spłukiwania (spłuczkę). Dzięki tym rozwiązaniom po spuszczeniu wody zawartość muszli usuwana jest do kanalizacji.
Elementy dodatkowe.
W niektórych krajach coraz częściej stosowane są udogodnienia, poprawiające zarówno warunki higieniczne, jak i komfort użytkowania tego urządzenia: np. deska sedesowa może być wyposażona w dodatkową funkcję bidetową, grzałkę podnoszącą temperaturę siedziska, jednorazowe okrycia deski sedesowej itp. W wielu krajach wchodzą do użycia urządzenia, które po odpowiednim zaprogramowaniu identyfikują użytkownika (np. na podstawie masy ciała) i odpowiednio do niego realizują różne programy np. podmywania, suszenia, uwalniania substancji zapachowych czy zasysania nieprzyjemnych zapachów. Wszystkie te udoskonalenia obejmują deskę sedesową i raczej nie dotyczą miski jako takiej.

</doc>
<doc id="518843" url="https://pl.wikipedia.org/wiki?curid=518843" title="Pudgalavada">
Pudgalavada

Pudgalavāda lub personaliści to szkoła buddyjska, która wyodrębniła się z ortodoksyjnej szkoły sthaviravādy około 280 roku p.n.e. Znana jest także jako watsiputrija od miana swego twórcy Watsiputry. Szkoła powstała w Awanti. Istniała również w Sarnath (IV wiek) i Mathurze (V wiek). Prawie wszystkie oryginalne teksty pudgalavādy zaginęły. Zachowały się jedynie dwa fragmenty ich świętych tekstów stanowiące kanon pudgalavādy. Idee szkoły znamy głównie z polemik zawartych w źródłach sanskryckich i chińskich.
Sthaviravāda interpretowała naukę o anatta ("nie-ja") jako brak ego - wszystko co uznajemy za "ja" (obiekt podlegający zmianom, istota, która transmigruje) jest jedynie zbiorem khandh (agregatów). 
Natomiast pudgalavāda twierdziła, że skoro nie ma atmana (duszy, ja) to istnieje pudgala (sanskr. pud + gal = asymilacja i oddzielenie - istota) lub "osoba" która ani nie jest tym samym ani niczym innym niż kandhy. Jest ona różna od uwarunkowanego (sanskr. "samskryta"), jak i nieuwarunkowanego (sanskr. "asamskryta"), czyli nirwany. Miał to być nośnik ponownego narodzenia, zawierający w sobie karmana, podstawę uformowania kształtu nowych narodzin. Pudgala miała też istnieć w nirwanie. Zwolennicy tej teorii twierdzili, że bez istnienia takiej osoby nie jest możliwe wyjaśnienie karmy, ponownych narodzin i nirwany. Tym samym akceptowali ideę hinduskiej "jaźni" (atmana), która jako pudgala transmigruje z żywota na żywot w cyklu odrodzeń (samsara). 
Uważali oni, że Istota nie jest tylko umownym opisem pięciu agregatów. Natomiast "ja" jest subtelną rzeczywistością która jako organiczna całość zawiera w sobie pięć agregatów lecz nie jest tym samym ani nie jest różna od nich. Istota jest dla agregatów tym samym czym ogień dla paliwa. Istota nie jest ani wieczna, ani nieuwarunkowana, ani anihilowana. jednak "istota" (podobnie jak świadomość) nie jest postrzegana jako prawdziwa. Takowe nie są również dharmy (kategorie rzeczywistości) i procesy omawiane w literaturze Abhidharmy. Zatem samsara jest dla nirwany tym czym paliwo dla ognia: ani tym samym ani czymś innym (to miało wpływ na późniejszą filozofię mahajany). Wprowadzili oni nową kategorię pojęcia "istoty" do Abhidharmy jako "ostateczne i umowne istnienie". Tą kategorią jest "relatywne istnienie". Tym samym przyjmują oni istnienie stanu pośredniego między śmiercią a ponownymi narodzinami.

</doc>
<doc id="518845" url="https://pl.wikipedia.org/wiki?curid=518845" title="Autostrada A1 (Chorwacja)">
Autostrada A1 (Chorwacja)

Autostrada A1 (), także Autostrada Adriatycka () – autostrada w Chorwacji łącząca Zagrzeb z Zadarem i Splitem, a w przyszłości z miastem Dubrownik.
Opłaty.
Autostrada jest płatna w tzw. systemie zamkniętym, czyli kierowca płaci za faktycznie przejechany dystans.
Historia budowy.
Budowa autostrady została rozpoczęta w 1970 roku, lecz po wybudowaniu pierwszego odcinka ustała na ponad 20 lat. Ożywienie budowy nastąpiło w latach 90 XX wieku, kiedy rozpoczęło się drążenie tunelu Sveti Rok. Znacznie większe prace rozpoczęły się od 2000 roku, które zakończyły się otwarciem wszystkich odcinków od Karlovaca do Splitu w 2005 roku, co kosztowało około 17 mld kun (około 2,2 mld €).
Odcinek Split - Šestanovac został otwarty 27 czerwca 2007 r. Autostrada dociera obecnie do miasta Ploče. Odcinek Vrgorac - Ploče został otwarty 20 grudnia 2013.
Plany.
Przebieg kolejnych odcinków (do Dubrownika) jest w trakcie uzgodnień (istnieje kilka wariantów). Plany budowy dalszej części w stronę granicy z Czarnogórą (około 35 km) nie są jeszcze sprecyzowane.
Kontynentalne terytorium Chorwacji jest przecięte przez wąski, nadbrzeżny obszar należący do Bośni i Hercegowiny w okolicy miasta Neum. W związku z tym autostrada musiałaby przebiegać przez ten teren. Zamiast tego zostanie wybudowany kontrowersyjny most Pelješac omijający terytorium Bośni i Hercegowiny. Takie połączenie fizycznie połączyłoby najbardziej wysunięty na południe obszar Chorwacji (w tym ważny turystycznie Dubrownik) z resztą kraju. Most jest jednak krytykowany z kilku powodów (m.in.: sporna granica morska z Bośnią i zagrożenie dla środowiska).

</doc>
<doc id="518848" url="https://pl.wikipedia.org/wiki?curid=518848" title="Deska klozetowa">
Deska klozetowa



</doc>
<doc id="518854" url="https://pl.wikipedia.org/wiki?curid=518854" title="Pistolet Itajuba">
Pistolet Itajuba

Itajuba – brazylijski pistolet samopowtarzalny.
Po II wojnie światowej przepisowym pistoletem armii brazylijskiej został Colt M1911A1 kalibru .45 ACP. W 1965 roku podjęto decyzję o zmianie przepisowego naboju pistoletowego wojsk lądowych na 9 mm Parabellum. W związku z tą decyzją w zakładach Fabrica Itajuba w Minas Gerais rozpoczęto produkcję wersji Colta M1911A1 kalibru 9 mm o nazwie Itajuba. Pistolet ten, produkowany do 1973 roku stał się nowa przepisową bronią krótką armii brazylijskiej i zastąpił Colta M1911A1.

</doc>
<doc id="518857" url="https://pl.wikipedia.org/wiki?curid=518857" title="John Hartley">
John Hartley

John Thorneycroft Hartley (ur. 9 stycznia 1849 w Tong, zm. 21 sierpnia 1935 w Knaresborough) – brytyjski tenisista, dwukrotny zwycięzca Wimbledonu.
Studiował na Oxfordzie, zdobywając uczelniane mistrzostwo w tenisie. Był duchownym anglikańskim, proboszczem parafii w Yorkshire.
Kariera tenisowa.
W trzecim w historii turnieju wimbledońskim sięgnął po końcowe zwycięstwo, pokonując w finale turnieju pretendentów (All Comers) Vera St Legera Goolda. Tytuł mistrza Wimbledonu przypadł mu walkowerem – w turnieju nie wziął udziału ubiegłoroczny triumfator Frank Hadow, mający zgodnie z ówczesnym regulaminem zagwarantowany udział w finale kolejnej edycji. Hartley jest jedynym duchownym, który triumfował na kortach Wimbledonu. Udział w turnieju łączył z obowiązkami duszpasterskimi, zaraz po wygranym półfinale turnieju pretendentów w sobotnie popołudnie musiał odbyć podróż do swojej parafii, odprawił tam niedzielne nabożeństwo i powrócił rano w poniedziałek, by pokonać rywala.
Hartley stał się także pierwszym mistrzem Wimbledonu, który obronił tytuł. W kolejnej edycji turnieju wystąpił tylko w meczu o tytuł (challenge round), pokonując Herberta Lawforda. W 1881 roku miał szansę na trzecie zwycięstwo, ale nie sprostał Williamowi Renshawowi.
Styl gry Hartleya opierał się na spokojnym przebijaniu piłek. Nie szukał raczej rozwiązań wolejowych, nie atakował, czekał na błędy przeciwników.

</doc>
<doc id="518864" url="https://pl.wikipedia.org/wiki?curid=518864" title="Muzeum Archeologiczne w Krakowie">
Muzeum Archeologiczne w Krakowie

Muzeum Archeologiczne w Krakowie – najstarsza tego typu placówka w Polsce, powstała w 1850 roku.
Historia.
Muzeum powołano do życia jako Muzeum Starożytności i początkowo miało swoją siedzibę w Bibliotece Jagiellońskiej przy ul. św. Anny. 14 lat późnej zostało przeniesione na ulicę Sławkowską 17, a następnie (w 1967) do budynku przy ulicy Senackiej 3, gdzie znajduje się do dziś.
W momencie utworzenia Muzeum wystosowano do społeczeństwa apel z prośbą o przekazywanie znalezisk i obiektów archeologicznych, które mogłyby być eksponowane w nowej placówce. Dzięki szerokiemu odzewowi zbiory Muzeum znacznie się powiększyły m.in. o jeden z najcenniejszych eksponatów – posąg Światowida ze Zbrucza. Wkrótce Muzeum rozpoczęło także własne badania archeologiczne i w ten sposób wzbogaciło się o kolejne eksponaty (aby obecnie osiągnąć liczbę ponad 773 000 zabytków ekspozycyjnych). Badania te były prowadzone m.in. na Ukrainie, Litwie, Białorusi, a przede wszystkim na terenach Małopolski, która znajduje się w centrum zainteresowań Muzeum. Wraz z rozpoczęciem budowy Nowej Huty, w 1949 r., Muzeum rozpoczęło wykopaliska na tym terenie, dzięki czemu jest to obecnie jeden z najlepiej przebadanych obszarów w Polsce. Swoje prace Muzeum prowadziło także w Górach Świętokrzyskich, gdzie w starożytności rozwinęło się hutnictwo żelaza.
Dziś Muzeum prezentuje zarówno wystawy stałe, jak i czasowe. Muzeum wydaje serię wydawniczą „Biblioteka MAK” (dotąd ukazało się 9 tomów), czasopismo: „Materiały Archeologiczne” (wydano 42 tomy), do roku 2006 ukazało się także 25 tomów „Materiałów Archeologicznych Nowej Huty”.
Budynek.
W miejscu, gdzie stoi budynek muzeum, w IX-XIII wieku znajdowały się drewniano-ziemne umocnienia podgrodzia Okół, a od XIV wieku mur obronny miasta. Pozostałości umocnień zachowały się w podziemiach Muzeum i w północno-wschodniej części ogrodu. W północno-zachodnim narożniku zabudowań i pod murem ogrodzenia od strony ul. Poselskiej widoczne są do dziś relikty fortyfikacji i baszty Murarzy, przez którą zwiedzający wchodzą do budynku głównego.
Na terenie Muzeum znajdowały się m.in.: dwór Gniewosza z Dalewic, dwór opata tynieckiego, łaźnia miejska, a od początku XVII do końca XVIII w. kościół św. Michała i św. Józefa z klasztorem karmelitów bosych. Po III rozbiorze Polski Austriacy klasztor skasowali (na mocy decyzji cesarza Józefa II), w budynkach klasztornych umieszczono sąd i więzienie. Po roku 1874 i wyburzeniu kościoła wzniesiono nowy budynek sądu z kaplicą. Po roku 1956 budynek powięzienny miasto przekazało na cele kultury. Od roku 1964 stopniowo (w miarę postępu remontu) przenosiły się do niego pracownie, biblioteka, magazyny i sale wystawowe.
Wystawy.
Stałe ekspozycje w gmachu głównym:
Wystawy sezonowe:
Oprócz wystaw stałych i sezonowych, w Muzeum prezentowane są także wystawy czasowe. Do najważniejszych w ostatnich latach wystaw przygotowanych przez nasze Muzeum należą:
W Muzeum prezentowane są także wystawy z innych muzeów krajowych i zagranicznych. Ostatnią z nich jest budząca zainteresowanie ekspozycja Pompeje. Życie i śmierć w cieniu Wezuwiusza, na której prezentowane jest m.in. 114 oryginalnych eksponatów z Muzeum Archeologicznego w Neapolu. Wystawa otrzymała tytuł „Najważniejszej Wystawy 2019”, w rankingu Archeologicznych Sensacji 2019 kwartalnika "Archeologia Żywa".
Status prawny Muzeum.
Muzeum działa w oparciu o ustawę o muzeach, ustawę o organizowaniu i prowadzeniu działalności kulturalnej, ustawę o finansach publicznych, ustawę o ochronie zabytków oraz statut Muzeum Archeologicznego w Krakowie nadany Uchwałą nr 438/08 Zarządu Województwa Małopolskiego z dnia 29 maja 2008 roku. Zgodnie ze statutem Muzeum jest samorządową instytucją kultury wyodrębnioną pod względem prawnym i ekonomiczno-finansowym, której organizatorem jest Województwo Małopolskie.
Nadzór nad Muzeum w sposób ogólny sprawuje Minister Kultury i Dziedzictwa Narodowego, a w sposób bezpośredni Zarząd Województwa Małopolskiego. Przy Muzeum działa jedenastoosobowa Rada Muzeum, której członków powołuje i odwołuje Zarząd Województwa Małopolskiego. Wewnętrznie zasady pracy Muzeum są określone w Regulaminie Organizacyjnym.

</doc>
<doc id="518867" url="https://pl.wikipedia.org/wiki?curid=518867" title="Abba Eban">
Abba Eban

Abba Eban (Ewan) hebr. אבא אבן, ur. jako Aubrey Solomon Eban (ur. 2 lutego 1915 w Kapsztadzie, zm. 17 listopada 2002) – izraelski dyplomata i polityk, wicepremier, w latach 1960–1963 minister edukacji, w latach 1966–1974 minister spraw zagranicznych.
Życiorys.
Urodził się jako Aubrey Solomon Eban w Kapsztadzie w Południowej Afryce, przeprowadził się do Wielkiej Brytanii we wczesnym dzieciństwie. Uczył się w St. Olave’s Grammar School, a potem był wyróżniającym się studentem Queens’ College na Uniwersytecie Cambridge. Następnie prowadził zajęcia z języka arabskiego na Pembroke College w latach 1938–1940. Służył w armii brytyjskiej w czasie II wojny światowej, dochodząc do stopnia majora. Był także oficerem łącznikowym, odpowiedzialnym za kontakty aliantów z żydowską społecznością w Palestynie ("jiszuw"), gdzie pozostał po wojnie.
Pozostając w Izraelu, zmienił swe imię na brzmiące bardziej hebrajsko – Abba. Był pierwszym reprezentantem Państwa Izrael w ONZ, gdzie odniósł sukces, uzyskując zgodę Narodów Zjednoczonych na podział Palestyny na część żydowską i arabską ("Rezolucja 181"). Jednocześnie był ambasadorem w USA. Jego umiejętności oratorskie, z których był znany, a także biegła znajomość dziesięciu języków zapewniły poparcie dla Izraela kilku niezdecydowanych krajów (choć większość była mu niechętna lub nawet wroga). W 1952 został wybrany na wiceprzewodniczącego Zgromadzenia Ogólnego NZ.
W 1959 opuścił USA i powrócił do Izraela, gdzie został wybrany do Knesetu z listy partii Mapai. W dziewiątymi dziesiątym rządzie premiera Dawida Ben Guriona pełnił stanowisko ministra edukacji i kultury od 1960 do 1963, potem został wiceministrem w rządzie Lewiego Eszkola. W latach 1959-1966 był także prezesem Instytutu Weizmana w Rechowot.
W latach 1966–1974 sprawował urząd ministra spraw zagranicznych, bronił opinii o Izraelu po wojnie sześciodniowej. Był zdecydowanym zwolennikiem zwrotu Arabom terytoriów wówczas zagarniętych w zamian za pokój. Krytykowano go za to, że nie wyrażał otwarcie swoich poglądów w izraelskiej debacie publicznej.
Jego komentarz: "„Palestyńczycy nigdy nie przeoczą szansy, by zmarnować szansę [na pokój]”" wypowiedziany po rozmowach pokojowych w Genewie w 1973 często cytowano.
Na skutek rozłamów w Partii Pracy, której był członkiem, utracił w 1988 miejsce w parlamencie. Resztę życia poświęcił na pisanie i prowadzenie wykładów, m.in. na uniwersytecie Princeton i Columbia. Był także narratorem w kilku telewizyjnych filmach dokumentalnych opowiadających o historii Izraela.
W 2001 otrzymał najwyższą nagrodę państwową Państwa Izrael.
Zmarł w 2002, został pochowany w Kefar Szemarjahu, na północ od Tel Awiwu.
Życie prywatne.
Jego syn Eli, jest światowej sławy klarnecistą, a kuzyn – Oliver Sacks – znanym neurologiem.

</doc>
<doc id="518868" url="https://pl.wikipedia.org/wiki?curid=518868" title="Olivier Guichard">
Olivier Guichard

Olivier Marie Maurice Guichard (ur. 27 lipca 1920 w Néac, Gironde, zm. 20 stycznia 2004 w Paryżu) – francuski polityk, minister kilku resortów.
W czasie II wojny światowej został odznaczony Croix de Guerre. Nawiązał w tym okresie współpracę z generałem Charles’em de Gaulle’em, pozostając w jego otoczeniu także w czasie nieobecności politycznej w latach 50. Po powrocie de Gaulle’a do władzy w 1958 był jednym z jego czołowych doradców, później także współpracownikiem Georges’a Pompidou. Pełnił kilka funkcji ministerialnych – w latach 1967–1968 stał na czele resortu przemysłu, 1969–1972 resortu edukacji narodowej, 1972–1974 resortu turystyki i planowania regionalnego, 1976–1977 resortu sprawiedliwości.
Był także merem rodzinnego Néac (1962–1971), merem Baule-Escoublac (1971–1995) oraz prezydentem regionu administracyjnego Kraj Loary. Nosił arystokratyczny tytuł barona. 
Wielki Oficer Legii Honorowej, odznaczony Medalem Wojskowym ("Médaille militaire") i Krzyżem Wojennym ("Croix de Guerre").

</doc>
<doc id="518869" url="https://pl.wikipedia.org/wiki?curid=518869" title="Jerzy Zygmunt Nowak">
Jerzy Zygmunt Nowak

Jerzy Zygmunt Nowak (ur. 5 marca 1940 w Kluczewie, zm. 22 października 2020) – polski aktor teatralny i filmowy.
Życiorys.
W 1968 ukończył studia na Wydziale Aktorskim Państwowej Wyższej Szkoły Teatralnej i Filmowej w Łodzi. Wcześniej w latach 1960-63 studiował na Wydziale Operatorskim tej uczelni. Najbardziej znaną kreacją tego aktora jest postać Fabiana Bohatyrowicza w Nad Niemnem w reż. Zbigniewa Kuźmińskiego (1986). Występował w kabaretach "Bon Ton" i "Dreptak". 
Działacz, spółdzielca, członek spółdzielni Mieszkaniowej „Gocław-Lotnisko” w Warszawie. Pochowany na cmentarzu Bródnowskim (kwatera 13F-4-21).

</doc>
<doc id="518871" url="https://pl.wikipedia.org/wiki?curid=518871" title="Bloody Lunatic Asylum">
Bloody Lunatic Asylum

Bloody Lunatic Asylum – czwarty album studyjny włoskiego zespołu muzycznego Theatres des Vampires, wydany w maju 2001 roku przez wytwórnię Blackend.
Utwory wykonywane głównie przez Lorda Vampyra (Alessandro Nunziati) opowiadają o wampirach, kulcie Szatana, czarnych mszach itp. Są one śpiewane po łacinie (np. "Preludium to Madness"), angielsku ("Pale Religious Letchery") i francusku ("Les Litanies de Satan").
W dwóch utworach pojawiają się fragmenty twórczości Charles'a Baudelaire'a:
Poza tym tekst "Pale Religious Letchery" jest zaczerpnięty w całości z twórczości Williama Blake'a, a konkretnie z książki "The Marriage of Heaven and Hell" ("Małżeństwo nieba i piekła").

</doc>
<doc id="518873" url="https://pl.wikipedia.org/wiki?curid=518873" title="Stanisław Janke">
Stanisław Janke

Stanisław Janke (ur. 20 marca 1956 w Kościerzynie) – poeta, prozaik, tłumacz, krytyk literacki, publicysta, twórca literatury kaszubskiej. Mieszka w Wejherowie.

</doc>
<doc id="518875" url="https://pl.wikipedia.org/wiki?curid=518875" title="Rezerwat przyrody Moczydło">
Rezerwat przyrody Moczydło



</doc>
<doc id="518876" url="https://pl.wikipedia.org/wiki?curid=518876" title="Cherem">
Cherem

Cherem (hebr חֵרֶם – ‘klątwa’, dziś: ‘bojkot’, ‘ostracyzm’) – kara anatemy nakładana przez sąd rabinacki na osobę, która rażąco naruszyła przykazanie ("micwa") lub odmówiła podporządkowania się orzeczeniom prawnym miejscowego rabinatu; najsurowsze klątwy rzucano na denuncjatorów w czasach prześladowań. Do przestępstw przeciw prawu religijnemu, za które grozi kara cheremu, należą: kontynuowanie pracy przed wyprawieniem pochówku zmarłemu, próba obejścia orzeczenia sądu rabinackiego przez odwołanie się do władz państwowych, znieważenie rabina, posiadanie groźnego psa i niezachowywanie stosownych środków bezpieczeństwa, odnoszenie się do kogoś jak do niewolnika, masturbacja, praca w wigilię święta Paschy, nieuzasadnione nałożenie klątwy.
Pierwsza wzmianka o cheremie rozumianym jako wykluczenie ze społeczności pochodzi z Księgi Ezdrasza 10, 8: „Jeśli zaś chodzi o każdego, który – wbrew poleceniu przywódców i starszyzny – w ciągu trzech dni nie przybędzie, to cały dobytek jego będzie podlegał klątwie, a on wykluczony będzie ze społeczności powracających z wygnania”.
W epoce Talmudu istniały cztery rodzaje cheremu: 
Obrzęd rzucenia klątwy nosi nazwę "Seder ha-cherem" (hebr. porządek klątwy). Dokonuje się go publicznie w synagodze, przy świetle czarnych świec, dźwiękach szofaru i otwartej świętej arce (aron ha-kodesz). Odczytuje się klątwy z dwóch ustępów Tory (Kpł 26, 14–45 oraz Pwt 28, 15–68 ), a po ich zakończeniu gasi się świece na znak, że nad wyklętym bezpowrotnie zgasło światło Niebios. Sąd rabinacki, w składzie trzech sędziów, nakłada klątwę na skazanego, życząc mu m.in., aby zapadł na chorobę, stracił majątek, był przeklinany przez wszystkich, nie otrzymał żydowskiego pochówku, oraz by jego żona wyszła za innego. Czas trwania cheremu nie jest określony, toteż klątwa pozostaje w mocy aż do odwołania.
Znanym przykładem zastosowania klątwy jest tzw. cherem rabbiego Gerszoma, wydany przez uważanego za „ojca” judaizmu aszkenazyjskiego, rabbiego Gerszoma ben Jehudę (960?-1028?), zwanego „Światłem Diaspory” (hebr. "meor ha-gola"), który ok. 1000 roku posłużył się tym środkiem, aby wyegzekwować 25 zasadniczych postanowień zwołanego przez siebie zjazdu rabinów: m.in. zakaz czytania cudzej korespondencji, zakaz rozwodu bez zgody małżonki czy zakaz wielożeństwa. Pod karą cheremu zakazał też kopistom wprowadzanie jakichkolwiek zmian w ustalonym tekście Biblii masoreckiej.
Dwa słynne przypadki obłożenia klątwą miały miejsce w Amsterdamie w XVII wieku. Dotyczyły one Ariela da Costy oraz Barucha Spinozy. Oto fragment anatemy nałożonej na tego ostatniego (cyt. za: Paul Johnson, Historia Żydów, Kraków 1993, s. 309):
Cheremem posługiwano się w ramach sporów religijnych, czego przykładem jest m.in. klątwa rzucona przez rabbiego Elijahu ben Szlomo Zalmana, Gaona z Wilna (1720-1797), na wyznawców chasydyzmu. We Włoszech stosowano cherem, aby wymusić płacenie podatków.
Wraz z osłabieniem pozycji gmin żydowskich, zwłaszcza w wyniku emancypacji Żydów, sądy rabinackie częściej uciekały się do tego środka, próbując w ten sposób utrzymać swój autorytet w społeczności żydowskiej, odniosło to wszakże skutek przeciwny do zamierzonego. W kręgu społeczności ortodoksyjnej w Izraelu często stosuje się cherem, dając w ten sposób wyraz swojemu oburzeniu.
Cherem w Biblii.
Hebrajskie słowo "cherem" jest rzeczownikiem pochodzącym od rdzenia "hrm", które znaczy „ekskomunikować”, „poświęcać”. Od tego rdzenia wywodzi się też czasownik "charam". Forma rzeczownikowa pojawia się w Starym Testamencie 29 razy, a czasownikowa – 51 razy. "Cherem" odnosi się do wszystkiego, co zostało zarezerwowane dla Boga i w związku z tym albo oddzielone do użytku kultowego albo przeznaczone do zniszczenia. W większości polskich przekładów oba terminy tłumaczy się na „klątwa”, „obłożyć klątwą”. 
Uczynienie rzeczy "cherem" oznaczało oddanie jej w posiadanie Bogu. Wszystko obłożone "cherem" należało wyłącznie do Boga i nic ani nikt nie mógł tego zmienić – sprzedać czy wykupić (Kapłańska 27:28). Stawały się własnością kapłana (Kapłańska 27:21; Liczb 18:14; Ezechiela 44:29).
W niektórych wypadkach uznanie czegoś za "cherem" ściśle wiązało się z wojnami prowadzonymi z pogańskimi narodami. Wojny te prowadzono z rozkazu Boga i to do niego należały wszelkie zdobycze wojenne. Przedmiotem "cherem" stawały się więc miasta, ludzie, zwierzęta, przedmioty. Miało to nieodwołalny, wiążący charakter. Mieszkaniec pogańskiego miasta musiał umrzeć (Kapłańska 27:29). Rzeczy bałwochwalców miały być traktowane z obrzydzeniem i ze wstrętem i miały być uroczyście spalone (Powtórzonego Prawa 7:26). Metale, których nie można spalić, takie jak złoto, srebro, miedź, żelazo, cynę, ołów, należało rytualnie oczyścić ogniem lub wodą i oddać do skarbca świątyni Jahwe (Liczb 31:21-24; Jozuego 6:24). Każdy kto przestępował to prawo musiał ponieść konsekwencje – utratę akceptacji Boga, czego dowód stanowi odrzucenie króla Saula (1 Samuela 15), czy śmierć, jak to miało miejsce z Achanem podczas zdobycia Jerycha (Jozuego 7:19-26). Surowe traktowanie każdego, kto nie przestrzegał prawa "cheremu" wynikało stąd, iż winowajca naruszał w ten sposób świętość Boga oraz kalał całą wspólnotę.
Prawem "cheremu" głównie objęto miasta Kanaanu (Powtórzonego Prawa 20:16-18), pomijało natomiast inne miasta (Jozuego 9:9). Wg C. Brekelmansa prawo "cheremu" stosowano sporadycznie i tylko wtedy, kiedy chciano zapewnić sobie przychylność Jahwe.

</doc>
<doc id="518877" url="https://pl.wikipedia.org/wiki?curid=518877" title="Port lotniczy Praga im. Václava Havla">
Port lotniczy Praga im. Václava Havla

Port lotniczy Praga im. Václava Havla (), wcześniej port lotniczy Praga-Ruzyně (cz. ), (IATA: PRG, ICAO: LKPR) – port lotniczy położony około 10 kilometrów na północny zachód od centrum Pragi oraz siedziba Czeskich Linii Lotniczych. W 2007 obsłużył około 12,44 mln pasażerów.
Lotnisko zostało założone w 1933 i zbudowane według projektu Adolfa Benša (terminal południowy, "Jih"). Dziś głównym terminalem odpraw jest północny ("Sever"), wybudowany w latach 1960–68, znajdują się tu trzy pasy startowe, z których dwa betonowe są wciąż używane, o długości 3715 oraz 3250 metrów. Trzeci, nieczynny, zbudowany z asfaltobetonu, ma długość 2120 metrów. 17 stycznia 2006 otwarto drugi terminal północny ("Sever 2"), dzięki któremu przepustowość lotniska zwiększyła się o jedną trzecią.
5 października 2012 lotnisku nadano imię Václava Havla, zmarłego w 2011 roku pierwszego prezydenta Czech.

</doc>
<doc id="518878" url="https://pl.wikipedia.org/wiki?curid=518878" title="Jasnogórskie Śluby Narodu Polskiego">
Jasnogórskie Śluby Narodu Polskiego

 
Jasnogórskie Śluby Narodu Polskiego – modlitwa w formie ślubów złożonych Najświętszej Maryi Pannie, Królowej Polski. Tekst został napisany przez kardynała Stefana Wyszyńskiego, prymasa Polski, podczas jego internowania w klasztorze franciszkanów w Prudniku i klasztorze sióstr nazaretanek w Komańczy pod wpływem powieści Potop autorstwa Henryka Sienkiewicza.
Jasnogórskie Śluby Narodu zostały uroczyście złożone 26 sierpnia 1956 na Jasnej Górze przy udziale około miliona wiernych. Rotę Ślubów odczytał bp Michał Klepacz, pełniący obowiązki przewodniczącego Episkopatu Polski. Na fotelu przeznaczonym dla prymasa Polski leżały biało-czerwone kwiaty. Kardynał Wyszyński składał Śluby w miejscu swojego odosobnienia w Komańczy w łączności z Jasną Górą, o 10 minut wcześniej, jedynie w obecności Marii Okońskiej.
Śluby Jasnogórskie zostały złożone w trzechsetlecie Ślubów Lwowskich, które złożył król Jan II Kazimierz Waza w dniu 1 kwietnia 1656 r. w katedrze Wniebowzięcia Najświętszej Maryi Panny we Lwowie podczas mszy świętej odprawianej przez nuncjusza Pietro Vidoniego przed obrazem Matki Bożej Łaskawej.
26 sierpnia 2006, w pięćdziesiątą rocznicę Ślubów Jasnogórskich, na Jasnej Górze zebrało się ponad 200 tysięcy wiernych, a tekst ślubów odczytał Kardynał Józef Glemp.

</doc>
<doc id="518880" url="https://pl.wikipedia.org/wiki?curid=518880" title="Pistolet maszynowy Jati-Matic">
Pistolet maszynowy Jati-Matic

Jati-Matic – fiński pistolet maszynowy skonstruowany przez Jaliego Timariego, którego charakterystyczną cechą było skośne usytuowanie komory zamkowej w stosunku do osi lufy. Dzięki takiemu rozwiązaniu chwyt pistoletowy znalazł się na przedłużeniu osi lufy co zmniejszyło podrzut broni i ułatwiło kontrolowanie pistoletu maszynowego podczas strzelania seriami.
Jati-Matic był produkowany od 1983 roku, ale pomimo prób wojskowych nie został przyjęty do uzbrojenia Fińskich Sił Zbrojnych. W kwietniu 1984 roku pewna liczba tych pistoletów maszynowych została skradziona z magazynów fabryki co doprowadziło do utraty przez Tampereen Asepaja Oy licencji na produkcję broni i w rezultacie bankructwa tej firmy.
W latach 90. XX wieku niewielka liczba tych pistoletów maszynowych została wyprodukowana pod oznaczeniem GG-95 PDW przez firmę Oy Golden Gun Ltd. lecz także tej firmie nie udało się zainteresować tą bronią żadnego poważnego odbiorcy.
Opis techniczny.
Jati-Matic jest bronią samoczynno-samopowtarzalną. Zasada działania oparta o odrzut teleskopowego zamka swobodnego. Mechanizm spustowy umożliwia prowadzenie ognia pojedynczego i seriami poprzez wykorzystanie spustu dwuchodowego. Rolę bezpiecznika pełni chwyt przedni, który po złożeniu blokuje położenie zamka. Chwyt przedni służy także do napinania zamka (Jati-Matic strzela z zamka otwartego).
Jati-Matic jest zasilany przy pomocy dwurzędowych magazynków pudełkowych o pojemności 20 lub 40 naboi zgodnych ze szwedzkim magazynkiem standardowym wykorzystywanym między innymi w pistolecie Carl Gustaf m/45. Gniazdo magazynka znajduje się pomiędzy chwytami.
Lufa o długości 203 milimetrów, posiada 6 bruzd prawoskrętnych o skoku 250 milimetrów. Pistolet maszynowy Jati-Matic pozbawiony jest kolby. Przyrządy celownicze mechaniczne.

</doc>
<doc id="518881" url="https://pl.wikipedia.org/wiki?curid=518881" title="Denisa Chladkova">
Denisa Chladkova



</doc>
<doc id="518882" url="https://pl.wikipedia.org/wiki?curid=518882" title="Zuzana Ondrašková">
Zuzana Ondrašková



</doc>
<doc id="518883" url="https://pl.wikipedia.org/wiki?curid=518883" title="Garcia">
Garcia

García lub Garcia może się odnosić do:

</doc>
<doc id="518884" url="https://pl.wikipedia.org/wiki?curid=518884" title="Hana Sromova">
Hana Sromova



</doc>
<doc id="518885" url="https://pl.wikipedia.org/wiki?curid=518885" title="Jiří Jarosík">
Jiří Jarosík



</doc>
<doc id="518886" url="https://pl.wikipedia.org/wiki?curid=518886" title="Lukaš Dryml">
Lukaš Dryml



</doc>
<doc id="518888" url="https://pl.wikipedia.org/wiki?curid=518888" title="Martina Sucha">
Martina Sucha



</doc>
<doc id="518889" url="https://pl.wikipedia.org/wiki?curid=518889" title="Lubomira Kurhajcova">
Lubomira Kurhajcova



</doc>
<doc id="518891" url="https://pl.wikipedia.org/wiki?curid=518891" title="Pavel Chudik">
Pavel Chudik



</doc>
<doc id="518892" url="https://pl.wikipedia.org/wiki?curid=518892" title="Luboš Michel">
Luboš Michel



</doc>
<doc id="518895" url="https://pl.wikipedia.org/wiki?curid=518895" title="Ze’ew Binjamin Begin">
Ze’ew Binjamin Begin

Ze’ew Binjamin (Benny) Begin (hebr. זאב בנימין בגין, ur. 1 marca 1943) – izraelski polityk, minister nauki w latach 1996–1997, potem dwukrotnie minister bez teki, poseł do Knesetu w latach 1988–1999, 2009–2013 i 2015–2019, syn byłego premiera Izraela, Menachema.
Życiorys.
Z wykształcenia geolog, po raz pierwszy trafił do Knesetu w 1988 roku z listy partii prawicowej Likud. W 1993 roku startował w wewnętrznych wyborach partyjnych na szefa tego ugrupowania, chcąc zastąpić Icchaka Szamira, ale pokonał go Binjamin Netanjahu. Od 1996 roku był ministrem nauki w rządzie Netanjahu. Zrezygnował w 1997 roku na znak protestu przeciwko porozumieniom z Palestyńczykami dotyczącymi Hebronu.
Utworzył nowe ugrupowanie, wyprowadzając z Likudu najbardziej zdecydowanych zwolenników twardej polityki względem Arabów. Nową partię nazwał Herut – Ruch Narodowy, pragnąc przypomnieć dawne ugrupowanie jego ojca, które weszło w skład Likudu. Wraz z pełnym poparciem byłego premiera, Icchaka Szamira partia Begina utworzyła koalicję z mniejszymi ugrupowaniami prawicowymi – Izraelską Unię Narodową (Ha-Ichud Ha-Leumi), sprzeciwiającą się porozumieniom z Oslo.
W wyborach 1999 roku Unia zdobyła cztery miejsca w Knesecie. Wynik ten był o wiele poniżej oczekiwań Begina, który zrezygnował z przewodnictwa w partii. W ostatniej chwili wycofał się także z kandydowania na urząd premiera i zakończył przygodę z polityką. Na stanowisku szefa ugrupowania zastąpił go Micha’el Kleiner. Begin zajmował się prowadzeniem wykładów dla studentów izraelskich szkół wyższych.
2 listopada 2008 r. powrócił do polityki, wstępując ponownie do Likudu i startując w wyborach parlamentarnych do Knesetu.
Po wyborach w 2009 roku, w wyniku których lider Likudu Binjamin Netanjahu utworzył koalicję rządową, Begin wszedł 31 marca 2009 w skład gabinetu jako minister bez teki.
W kwietniu 2019 utracił miejsce w parlamencie.

</doc>
<doc id="518897" url="https://pl.wikipedia.org/wiki?curid=518897" title="Port lotniczy Praga-Ruzynie">
Port lotniczy Praga-Ruzynie



</doc>
<doc id="518900" url="https://pl.wikipedia.org/wiki?curid=518900" title="Wojskowa Organizacja Ziem Zachodnich">
Wojskowa Organizacja Ziem Zachodnich

Wojskowa Organizacja Ziem Zachodnich (WOZZ), Wojsko Ochotnicze Ziem Zachodnich – polska wojskowa organizacja konspiracyjna, działająca w 1940 r. w Wielkopolsce i na Pomorzu
Została utworzona w poł. marca 1940 r. w Poznaniu w wyniku połączenia się Wielkopolskiej Organizacji Wojskowej, Poznańskiej Organizacji Zbrojnej i Wojska Ochotniczego. Inicjatorem powstania WOZZ był ksiądz Henryk Szklarek-Trzcielski ps. "Mrówka". Dążyła ona do objęcia swoimi wpływami całości ziem włączonych do Rzeszy, aby rozwinąć walkę bieżącą i przygotować się do powstania antyniemieckiego na tych terenach. Na czele WOZZ stał kpt. Leon Komorski ps. "Szeliga" (po kilku dniach usunięty ze stanowiska), a następnie kpt. rez. Leon Kmiotek ps. "Dołęga", "Pomian", który był faktycznym założycielem organizacji. Funkcję zastępcy komendanta pełnił por. rez. Edmund Horowski ps. "Widmos", szefa sztabu – Stefan Napieralski ps. "Jacyna", szefa wywiadu – Donat Bilski, adiutanta – Aleksander Kubski ps. "Jaworski". 
Organizacyjnie zaprzysiężeni członkowie ujęci byli w pododdziały typu wojskowego w systemie piątkowym, a później dziesiętnym. Struktura organizacyjna obejmowała 3 Okręgi: Poznań – miasto (7 dzielnic), Wielkopolska z komendami terenowymi w Gnieźnie, Szubinie, Środzie, Szamotułach, Rawiczu i Wrześni oraz Pomorze z komendami terenowymi w Toruniu, Inowrocławiu i prawdopodobnie Bydgoszczy. Ogółem WOZZ liczył w czerwcu 1940 r. ok. 500-1000 członków. Prowadzono głównie działalność w zakresie samopomocy, wywiadu, szkolenia wojskowego oraz propagandy (wydawanie własnego pisma "Pobudka" i ulotek). Rozbicie organizacji przez Niemców nastąpiło już w trakcie 1940 r. w wyniku trzech fal aresztowań w kwietniu, czerwcu i lipcu, które objęły prawie wszystkich jej członków. W grudniu 1941 r. kilkadziesiąt osób zostało skazanych na karę śmierci, pozostali na długoletnie więzienia i obozy pracy. 
Niedobitki WOZZ przeszły do Związku Walki Zbrojnej.

</doc>
<doc id="518901" url="https://pl.wikipedia.org/wiki?curid=518901" title="Bryan Lumley">
Bryan Lumley



</doc>
<doc id="518902" url="https://pl.wikipedia.org/wiki?curid=518902" title="Fernando Romeo Lucas Garcia">
Fernando Romeo Lucas Garcia



</doc>
<doc id="518903" url="https://pl.wikipedia.org/wiki?curid=518903" title="PRG">
PRG



</doc>
<doc id="518904" url="https://pl.wikipedia.org/wiki?curid=518904" title="LKPR">
LKPR



</doc>
<doc id="518905" url="https://pl.wikipedia.org/wiki?curid=518905" title="Brian Lumley">
Brian Lumley

Brian Lumley (ur. 2 grudnia 1937 w Horden) – angielski pisarz.
Zafascynowany w młodości twórczością H.P. Lovecrafta, pisywał początkowo opowiadania a następnie powieści z gatunku horroru i mystery. Nie zyskały one większego rozgłosu. Przełom w jego pisarskiej karierze nastąpił po wydaniu książki "Psychomech" (1984), zauważonej przez krytykę. Do dziś najbardziej znanym dziełem pisarza pozostaje zapoczątkowany w 1986 roku cykl "Nekroskop". Lumley łączy w swej twórczości elementy mitologii Cthulhu, zjawisk paranormalnych (ESP), a w cyklu "Nekroskop" także ludowe mity o wampirach, wilkołakach, „złym oku” i inne. Po części usystematyzował je w dość spójnej, choć odległej od rzeczywistości wizji świata. Ze względu na wątki udziału tajnych rządowych agencji w zmaganiach ludzkości z istotami o nadludzkich możliwościach, bywa nazywany „Ludlumem horroru”.
Bibliografia.
Cykl "Nekroskop".
"Nowe przygody Nekroskopa".
Do cyklu wliczane są również opowiadania zawarte w zbiorze "" ("Harry Keogh: Necroscope and Other Weird Heroes!", 2003).

</doc>
<doc id="518908" url="https://pl.wikipedia.org/wiki?curid=518908" title="Vibhajjavada">
Vibhajjavada

Vibhajjavāda – (pali. "Vibhajja" - analiza + "vada" - nauka, szkoła, doktryna). Całą nazwę można rozumieć jako "nauka analizy" lub jako "szkoła analizy". To zbiorcza nazwa buddyjskich szkół promujących analizę jako podstawowe narzędzie rozwijania wglądu. Zwano ich także "Rozróżniającymi".
Podczas III soboru w Pataliputrze (dzisiaj Patna) w 250 roku p.n.e., wszystkie ortodoksyjne szkoły, które w tym czasie były podszkołami sthaviravādy, zostały przegrupowane w tę nową szkołę. Później owe grupy ponownie podzieliły się za panowania króla Aśoki. 
Szkoły vibhajjavādy głosiły, iż pierwszy krok do wglądu musi być uczyniony poprzez własne doświadczenie, krytyczne badanie i rozumowanie zamiast ślepej wiary. Uważały, że dharmy są scharakteryzowane doświadczalnie (tradycyjny pogląd). Nirwana jest wyjątkową nieuwarunkowaną dharmą. Cztery Szlachetne Prawdy są zawarte w jednej koncepcji - skoro pierwsza prawda to dukkha (cierpienie) a trzecia to nirwana, to świat dukkhy nie może być ostatecznie inny od nirwany. Nirwana nie posiada czasowych i przestrzennych związków z czymkolwiek. Zawsze można jej doświadczyć. Kiedy jest doświadczana, uwarunkowane dharmy zmierzają do swego końca, co udowadnia, że nie są one ostatecznie prawdziwe. "Własna natura" dharm nie oznacza, iż są one nieuwarunkowaną esencją. To przetrwało do dzisiaj w naukach theravady.
Szkoła ta wraz z kanonem palijskim została wprowadzona na Sri Lankę przez czcigodnego Mahindę, syna króla Aśoki. Vibhajjavāda jest bezpośrednim przodkiem theravady.

</doc>
<doc id="518912" url="https://pl.wikipedia.org/wiki?curid=518912" title="Kwacha malawijska">
Kwacha malawijska

Kwacha malawijska – jednostka monetarna Malawi od 1971. 1 kwacha = 100 tambala.
8 maja 2012 Malawijski Bank Rezerw zdecydował o dewaluacji o 34% i zniesieniu powiązania z dolarem amerykańskim.

</doc>
<doc id="518913" url="https://pl.wikipedia.org/wiki?curid=518913" title="Daewoo Espero">
Daewoo Espero

Daewoo Espero – samochód osobowy klasy średniej produkowany pod południowokoreańską marką Daewoo w latach 1990–1999.
Historia i opis modelu.
Pojazd konstrukcyjne bazuje na rozwiązaniach podwoziowych Opla Ascony. Samochód zaprojektowany został z myślą o rodzinach średniej wielkości, cechował się aerodynamicznym nadwoziem (opór powietrza Cx=0,29) zaprojektowanym przez studio Bertone. Projekt ten początkowo był skierowany dla Citroëna, lecz Francuzi nie byli nim zainteresowani. Został on jednak zaakceptowany przez południowokoreański koncern Daewoo i zaprezentowany w sierpniu 1990 roku.
Nazwa "Espero" pochodzi z języka hiszpańskiego i oznacza "czekam". Na rynkach hiszpańskojęzycznych był oferowany pod nazwą "aranos".
We wrześniu 1991 roku Espero trafiło do sprzedaży zarówno w rodzimej Korei Południowej, jak i innych rynkach Azji Wschodniej. W 1995 roku poszerzono zasięg rynkowy także o Australię. Były to tylko wersje CD z silnikami o pojemności 1,8 i 2,0 dm³. W 1993 roku pojazd przeznaczony na rynek koreański przeszedł pierwszy lifting. Wersja sprzed 1993 roku wyróżniała się innymi światłami tylnymi oraz brakiem logo na masce samochodu.
W marcu 1995 roku rozpoczęto sprzedaż Espero w krajach Wspólnoty Europejskiej. W Polsce pierwsze Daewoo Espero zostały przekazane klientom w maju 1995 roku. Importem i dystrybucją koreańskich samochodów zajmowała się firma Ticar z Warszawy, działającą w ramach holdingu Polmot. W 1996 roku, po wykupieniu przez Daewoo Fabryki Samochodów Osobowych w Warszawie, rozpoczęto montaż w Polsce.
Jak wskazuje liczba sprzedanych pojazdów, mimo bardzo niskiej ceny (w roku 1999 Espero 1.8 kosztowało 33 600 zł, mniej niż np. o wiele mniejszy Fiat Siena) przy bogatym wyposażeniu standardowym, model ten nie zdobył oczekiwanej popularności jako samochód rodzinny. Był natomiast chętnie kupowany przez taksówkarzy.
Polska.
Daewoo Espero montowano w Polsce w standardzie SKD przez Daewoo-FSO w latach 1996–1999. Planowano, że rocznie będzie powstawać do 20 tys. sztuk. Ze względu na niższy od przewidywanego popyt w kolejnych latach zmontowano: 1996 – 7512 sztuk, 1997 – 7936 sztuk, 1998 – 3172 sztuki, 1999 – 1956 sztuk. W sumie w Daewoo-FSO zmontowano 20 573 egzemplarze, a w latach 1995–1999 przekazano polskim klientom 21 628 Espero.
Hiszpania.
Jako że termin "espero" oznacza w jęz. hiszpańskim "czekam", producent uznał, że zastosuje dla tego rynku inną nazwę Daewoo Aranos o neutralnym znaczeniu.
Wersje wyposażeniowe.
Opcjonalnie pojazd wyposażyć można było m.in. w poduszkę powietrzną kierowcy. Wersje przeznaczone na rynek koreański wyposażone były w inne koło kierownicy oraz elektroniczny prędkościomierz.
Linki zewnętrzne.
Prospekty reklamowe Daewoo Espero

</doc>
<doc id="518921" url="https://pl.wikipedia.org/wiki?curid=518921" title="Leon Kmiotek">
Leon Kmiotek

Leon Kmiotek, ps. „"Dołęga”", „"Pomian”" (ur. 4 kwietnia 1889 w Rosku, pow. Czarnków, zm. 15 lipca 1942 w niemieckim więzieniu we Wrocławiu) – major piechoty Wojska Polskiego, w czasie okupacji niemieckiej założyciel Wielkopolskiej Organizacji Wojskowej, a następnie dowódca Wojskowej Organizacji Ziem Zachodnich, kawaler Orderu Virtuti Militari.
Życiorys.
Syn rolników Stanisława i Marii z domu Ryżek. Ukończył gimnazjum w Poznaniu i zawodową szkołę górniczą w Westfalii. Pracował w kopalniach jako sztygar i działał w polskich organizacjach robotniczych. W roku 1914 powołany został do armii niemieckiej, wcielony w szeregi 17 pułku piechoty walczył na froncie rosyjskim. Od maja 1915 roku w niewoli, z której zbiegł w styczniu roku następnego. Przedostał się na tereny Królestwa, gdzie próbował wstąpić do Legionów Polskich. Ujęty, został ponownie wcielony do armii niemieckiej. Brał udział w Powstaniu Wielkopolskim (1918–1919) i wojnie polsko-bolszewickiej (1919–1920). Pełnił służbę w 67 pułku Piechoty Wielkopolskiej, a w latach 20. i 30. XX wieku, w 84 pułku piechoty w Pińsku.
Uczestniczył w wojnie obronnej 1939 r. w szeregach Armii „Poznań”. Uniknął niewoli niemieckiej i 7 października 1939 powrócił do Poznania. Już 11 października założył Wielkopolską Organizację Wojskową, na czele której stanął. Pod koniec lutego 1940 rozpoczął rozmowy z innymi organizacjami konspiracyjnymi o charakterze wojskowym, działającymi na terenie Poznania. W ich wyniku w końcu marca 1940 z połączenia Wielkopolskiej Organizacji Wojskowej, Wielkopolskiej Organizacji Zbrojnej i Wojska Ochotniczego powstała Wojskowa Organizacja Ziem Zachodnich, której został dowódcą. Był autorem planu powstania planu zbrojnego „Północ–Południe”, które miało objąć Wielkopolskę i Pomorze.
6 czerwca 1940 wraz z żoną Melanią i adiutantem Aleksandrem Kubskim został aresztowany przez Gestapo. Podczas aresztowania Niemcy przejęli także archiwum organizacyjne WOW. Był więziony w Forcie VII w Poznaniu, następnie w więzieniu przy ul. Młyńskiej w Poznaniu, we Wronkach, w Berlinie-Neukölln i Wołowie. Skazany na karę śmierci za przygotowanie zdrady stanu, został stracony 15 lipca 1942 w więzieniu we Wrocławiu.

</doc>
<doc id="518923" url="https://pl.wikipedia.org/wiki?curid=518923" title="Me’ir Wilner">
Me’ir Wilner

Me’ir Wilner (hebr.: מאיר וילנר; właściwie: Ber Kowner; ur. 13 października 1918 w Wilnie, zm. 5 czerwca 2003) – izraelski polityk komunistyczny, współprzewodniczący Komunistycznej Partii Izraela (Maki). W roku 1965 należał do grupy, która wystąpiła z Maki, zakładając nową partię – Rakach (Nowa Lista Komunistyczna). Był najmłodszym i najdłużej żyjącym sygnatariuszem Deklaracji Ustanawiającej Państwo Izrael z 1948 roku.
Życiorys.
Jego polityczna działalność rozpoczęła się od członkostwa w socjalistyczno-syjonistycznej grupie Ha-Szomer Ha-Cair (Młody Strażnik). Jednak wkrótce uznał, iż lepiej jest pracować nad polepszeniem sytuacji Żydów w Polsce niż marzyć o państwie w Palestynie. Dlatego wstąpił do nielegalnej wówczas Komunistycznej Partii Polski, przybierając pseudonim Me’ir Wilner. W 1938 roku opuścił jednak Polskę i przypłynął do Brytyjskiego Terytorium Mandatowego – Palestyny. Większość jego rodziny została w kraju i zginęła w Holokauście.
Studiował historię na Uniwersytecie Hebrajskim w Jerozolimie. Wkrótce przyłączył się do Palestyńskiej Partii Komunistycznej, twierdząc iż nienawiść, jakiej obiektem byli Żydzi w Wilnie występuje także w Palestynie względem Arabów. Choć krytykował zarówno brytyjski, jak i późniejszy izraelski rząd, to podpisał deklarację niepodległości Izraela, ze względu na ówczesne poparcie dla Izraela ze strony ZSRR.
W 1949 roku został wybrany do Knesetu, reprezentując w nim partię komunistyczną Maki, a potem Rakach i Hadasz niemal nieprzerwanie do 1990 roku. Krótko po wojnie sześciodniowej członek ultraprawicowej partii Herut napadł na Wilnera i poważnie go ranił. Udało mu się jednak wyzdrowieć.
Życie prywatne.
Był ożeniony z Esterą Wileńską, również izraelską komunistką, z którą jednak w końcu się rozwiódł. Mieli dwóch synów. Był kuzynem Aby Kownera.
Jego była żona również zasiadała w Knesecie.

</doc>
<doc id="518924" url="https://pl.wikipedia.org/wiki?curid=518924" title="Demokracja totalitarna">
Demokracja totalitarna

Demokracja totalitarna – termin rozpowszechniony przez J. L. Talmona (wcześniej używali go Bertrand de Jouvenel i E.H. Carr) za pośrednictwem książki "The Origins of Totalitarian Democracy", oznaczający zdegenerowaną formę demokracji parlamentarnej, w której rzeczywistą władzę sprawuje wąska elita polityczno-finansowa, zachowując jednak fasadę demokratycznych struktur, pozory wolności słowa i wolnych wyborów. Niebezpieczeństwo takiej degeneracji demokracji parlamentarnej zauważył już John Stuart Mill w połowie XIX w.
Koncepcja demokracji totalitarnej opiera się na konstatacji, że bliski totalitarnemu modelowi poziom zaangażowania władzy państwowej, lub kontroli sprawowanej przez państwo nad każdym przejawem życia społecznego może zaistnieć także w ramach demokracji parlamentarnej, bez likwidacji formalnie wolnego rynku i własności prywatnej, bez masowego terroru, i jawnie działającej cenzury.
Na przykład w państwie bezpieczeństwa socjalnego, sprawowanie anonimowej kontroli nad społeczeństwem ułatwia uzależnienie go od opieki społecznej, systemu przymusowych ubezpieczeń, manipulowanie nim za pomocą dyskretnie nadzorowanych wpływami z reklamy mediów, których działanie staje się zależne od interesów elit politycznych faktycznie sprawujących władzę.
Jacob Leib Talmon uważa totalitaryzm w demokracji za konsekwencję przyznania ludowi roli najwyższego suwerena, a w konsekwencji również prawa do decydowania o tym, co dobre, a co złe, co prawdziwe, a co fałszywe.
Poglądy Talmona nie są nowe, gdyż dużo wcześniej takie zagrożenia degeneracji demokracji zauważali już XIX-wieczni teoretycy tego ustroju, z Johnem Stuartem Millem na czele. Według Milla sposobem na zaradzenie niebezpieczeństwa faktycznemu przejęciu państwa przez określone lobby polityczno-finansowe są:

</doc>
<doc id="518929" url="https://pl.wikipedia.org/wiki?curid=518929" title="Eugeniusz Stanisławek">
Eugeniusz Stanisławek

Eugeniusz Stanisławek (ur. 23 czerwca 1959) - polski karateka, 7 Dan karate kyokushin, działacz, trener i sędzia sportowy.
Kariera zawodnicza.
Przez szereg lat współpracował z Andrzejem Drewniakiem (VIII Dan).Czterokrotnie uczestniczył w Mistrzostwach Europy Karate Kyokushin w Kata – w Liechtensteinie, na Węgrzech, we Francji. W Mistrzostwach Polski Kata trzykrotnie zdobył brązowy medal oraz jeden raz srebrny.
Kariera trenerska.
Pełnił funkcję drugiego trenera kadry knockdown w stylu kyokushin, trenera kadry kata. Był organizatorem kilkudziesięciu zgrupowań, seminariów i zawodów, w tym Mistrzostw Polski. Wychował i wypromował 40 posiadaczy czarnych pasów – wielu z nich prowadzi własne dojo. Jego zawodnicy corocznie od 1994 przywożą z Mistrzostw Polski kyokushin knockdown i kata wiele medali, zdobywają również medale w Mistrzostwach Świata tego stylu.
W 1994 przystąpił do International Federation of Karate kierowanej przez Hanshi Steve Arneil 9 DAN. Był założycielem i wiceprezesem Polskiej Organizacji Karate Kyokushinkai IFK. Był wiceprzewodniczącym komisji rewizyjnej Polskiego Związku Karate. W marcu 2006 został poproszony przez grupę 10 Klubów o zostanie "Branch Chief" i przystąpienie do IKO Kyokushin Kai Kan Tezuka Group. W kwietniu 2006 otrzymał od Kancho Toru Tezuka (9 DAN) – certyfikat "Branch Representative" i założył Polish Kyokushinkai Tezuka Group. Przystąpił do nowej organizacji "ponieważ wartości i zasady prezentowane przez IKO Tezuka Group są kontynuacją drogi Mas Oyamy, a sam Kancho Toru Tezuka jest najbardziej reprezentatywnym kontynuatorem tej drogi". Miało to miejsce podczas zimowego seminarium w Borowicach w 2005 roku.
Kariera sędziego sportowego.
Jest sędzią międzynarodowym knockdown i kata. Sędziował Mistrzostwa Świata i Europy w Szwajcarii, Rosji, Niemczech, Wielkiej Brytanii, Polsce, Hiszpanii.

</doc>
<doc id="518931" url="https://pl.wikipedia.org/wiki?curid=518931" title="Marian Woronin">
Marian Woronin

Marian Jerzy Woronin (ur. 13 sierpnia 1956 w Grodzisku Mazowieckim) – polski lekkoatleta, sprinter. Kawaler Orderu Odrodzenia Polski oraz Orderu Uśmiechu.
Życiorys.
Sport.
Wicemistrz olimpijski (igrzyska olimpijskie w Moskwie w 1980) i mistrz Europy (Praga 1978) w sztafecie 4 x 100 metrów, brązowy medalista mistrzostw Europy w biegu na 100 m (Ateny 1982), rekordzista Europy w biegu na 100 m (10,00 s. – 9 czerwca 1984, Warszawa – Memoriał Janusza Kusocińskiego – rekord przetrwał 4 lata), wielokrotny zwycięzca halowych mistrzostw Europy na 50 lub 60 m, zawodów o Puchar Świata i Europy, 15-krotny mistrz Polski w biegach na 100 m, 200 m i sztafecie 4 x 100 m. Obecnie przedsiębiorca, działacz sportowy, prezes Fundacji Polskiej Lekkiej Atletyki. 
W jego rekordowym biegu na 100 m zegar wskazał dokładny pomiar 9,992 s. Zgodnie z przepisami IAAF dotyczącymi zaokrąglania czasu, oficjalnie uznany został czas 10,00 s.
Był zawodnikiem Znicza Pruszków, Polonii Warszawa i Legii Warszawa.
Był inicjatorem zawodów Czwartków lekkoatletycznych.
Polityka.
W latach 2002–2006 sprawował mandat radnego sejmiku województwa mazowieckiego (wybrany został z listy SLD-UP). W 2006 z listy LiD bez powodzenia ubiegał się o reelekcję.
Bezskutecznie kandydował z listy SLD-UP do Sejmu w 2001 i do Parlamentu Europejskiego w 2004.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.

</doc>
<doc id="518934" url="https://pl.wikipedia.org/wiki?curid=518934" title="LZIB">
LZIB



</doc>
<doc id="518935" url="https://pl.wikipedia.org/wiki?curid=518935" title="EDDF">
EDDF



</doc>
<doc id="518936" url="https://pl.wikipedia.org/wiki?curid=518936" title="FRA">
FRA



</doc>
<doc id="518938" url="https://pl.wikipedia.org/wiki?curid=518938" title="LZKL">
LZKL



</doc>
<doc id="518939" url="https://pl.wikipedia.org/wiki?curid=518939" title="HHN">
HHN



</doc>
<doc id="518940" url="https://pl.wikipedia.org/wiki?curid=518940" title="EDFH">
EDFH



</doc>
<doc id="518947" url="https://pl.wikipedia.org/wiki?curid=518947" title="Każda chwila">
Każda chwila

Każda chwila – szósty album Antoniny Krzysztoń wydany w 1998 roku.

</doc>
<doc id="518949" url="https://pl.wikipedia.org/wiki?curid=518949" title="Vasil Hopko">
Vasil Hopko



</doc>
<doc id="518950" url="https://pl.wikipedia.org/wiki?curid=518950" title="Zbigniew Jujka">
Zbigniew Jujka

Zbigniew Jujka (ur. 23 lipca 1935 w Starym Targu, zm. 18 listopada 2019 w Gdańsku) – polski dziennikarz, rysownik satyryczny.
Życiorys.
Ukończył Państwową Wyższą Szkołę Sztuk Plastycznych w Gdańsku (obecna Akademia Sztuk Pięknych) w Gdańsku na Wydziale Architektury Wnętrz. Debiutował jako rysownik-satyryk w 1953 w „Gazecie Zielonogórskiej”, potem związał się z „Dziennikiem Bałtyckim”. W latach 1960–1963 publikował tam cykl rysunkowy "My i oni". Przez ponad 30 lat był redaktorem graficznym gazety. Od 1963 do końca życia (z przerwą w okresie stanu wojennego) w cyklu "Dzienniczek", ukazującym się na łamach tego czasopisma, komentował poprzez rysunki satyryczne najważniejsze wydarzenia polityczne i społeczne upływającego tygodnia. Współpracował także z innymi wydawnictwami w Polsce i za granicą (m.in. z „Gościem Niedzielnym”). Autor co najmniej 60 albumików, albumów i zbiorów rysunków. Współautor albumowej antologii "III Rzeczpospolita w karykaturze". Był także twórcą ilustracji książkowych i plakatów.
W latach 1989–1996 był prezesem Stowarzyszenia Polskich Artystów Karykatury.
Syn Franciszka (patrona Szkoły Podstawowej i Zespołu Szkolno-Przedszkolnego w Starym Targu oraz SP w Kębłowie) i Stanisławy. Był żonaty z Marią Aftonas-Jujką. Jego dzieci to Przemysław Jujka i Alicja Grochowska. Pochowany został 23 listopada 2019 na Cmentarzu Garnizonowym w Gdańsku.
Odznaczenia.
W 1973 odznaczony Srebrnym Krzyżem Zasługi oraz odznaką „Za zasługi dla Gdańska”. Otrzymał potem także odznakę „Zasłużony Ziemi Gdańskiej”. W 1998 został odznaczony Krzyżem Kawalerskim Orderu Odrodzenia Polski, a w 2006 – Srebrnym Medalem „Zasłużony Kulturze Gloria Artis”. W 2005 otrzymał dyplom honorowy Nagrody „Pro Ecclesia et Populo” przyznawanej w archidiecezji gdańskiej. W 2009 został odznaczony Medalem św. Wojciecha.
Upamiętnienie.
15 stycznia 2021 imię Zbigniewa Jujki nadano tramwajowi nr 1069 w Gdańsku. 9 października tego samego roku odsłonięto na budynku przy ulicy Marszałka Ferdynanda Focha w Gdańsku tablicę upamiętniającą Zbigniewa Jujkę. W gdańskich tramwajach i autobusach prezentowano klipy z twórczością rysownika.

</doc>
<doc id="518952" url="https://pl.wikipedia.org/wiki?curid=518952" title="Wong Kar-Wai">
Wong Kar-Wai

Wong Kar-Wai (ur. 17 lipca 1958 w Szanghaju) – hongkoński reżyser, scenarzysta i producent filmowy.
Życiorys.
Wong Kar-Wai urodził się w Chinach, ale gdy ukończył 5 lat, cała rodzina przeniosła się do Hongkongu. W 1980 ukończył studia na wydziale grafiki tamtejszej politechniki i rozpoczął naukę w szkole filmowej przy Hong Kong Television Broadcast Ltd. W trakcie studiów pracował jako asystent producenta przy realizacji seriali telewizyjnych. W 1982 Wong opuścił telewizję i rozpoczął pracę jako niezależny scenarzysta. W ciągu 5 kolejnych lat napisał około 10 scenariuszy.
Jako reżyser zadebiutował w 1988 filmem "Wong gok ka moon" ("As Tears Go By"). Trzy lata później nakręcił "A Fei jing juen" ("Days of Being Wild"), który został bardzo dobrze przyjęty na międzynarodowych festiwalach filmowych.
W 1997 Wong Kar-Wai otrzymał nagrodę dla najlepszego reżysera na 50. MFF w Cannes za film "Happy Together". Dwukrotnie otrzymał nagrodę Europejskiej Akademii Filmowej w kategorii film zagraniczny: za "Spragnionych miłości" (2000) i "2046" (2004).
Przewodniczył jury konkursu głównego na 59. MFF w Cannes (2006) oraz na 63. MFF w Berlinie (2013).

</doc>
<doc id="518954" url="https://pl.wikipedia.org/wiki?curid=518954" title="Frederick Seitz">
Frederick Seitz

Frederick Seitz (ur. 4 lipca 1911 w San Francisco, zm. 2 marca 2008 w Nowym Jorku) – fizyk amerykański.
Życiorys.
Seitz doktoryzował się 1934 u Eugena Wignera na Princeton University, ich współpraca zaowocowała m.in. opisaniem komórki Wignera-Seitza.
Seitz był w latach 1962–1969 prezesem National Academy of Sciences i od 1968 do 1978 prezydentem Rockefeller University w Nowym Jorku. W 1995 podpisał deklarację lipską dotyczącą globalnej zmiany klimatu. Był również współinicjatorem Petycji Oregońskiej, która odrzuca tezy IPCC dotyczące ocieplenia klimatu. Do tej pory petycję podpisało około 31487 osób. Sam Seitz również uważał, że człowiek nie spowodował globalnego ocieplenia.

</doc>
<doc id="518955" url="https://pl.wikipedia.org/wiki?curid=518955" title="IPCC (ujednoznacznienie)">
IPCC (ujednoznacznienie)



</doc>
<doc id="518956" url="https://pl.wikipedia.org/wiki?curid=518956" title="Wołanie">
Wołanie

Wołanie – siódmy album polskiej artystki muzycznej Antoniny Krzysztoń, który wydany został w 2000 roku.
Lista utworów.
Do wszystkich utworów słowa napisała Antonina Krzysztoń (jeśli poniżej nie napisano inaczej).

</doc>
<doc id="518958" url="https://pl.wikipedia.org/wiki?curid=518958" title="Kot sfinks">
Kot sfinks



</doc>
<doc id="518962" url="https://pl.wikipedia.org/wiki?curid=518962" title="Wikiup">
Wikiup

Wikiup (lub wickiup) – pochodząca z języka na-dene nazwa kopulastej chaty o owalnym kształcie, w przeszłości typowej dla budownictwa półosiadłych ludów indiańskich z pustynnych terenów Południowego Zachodu dzisiejszych Stanów Zjednoczonych (Arizona, Nowy Meksyk, Teksas, Utah, Oregon, Idaho, Kalifornia), z Terytorium Indiańskiego (dzisiejsza Oklahoma) i północnego Meksyku (w tym plemiona Apaczów, Pajutów, Kickapoo i Nawahów).
Konstrukcja "wikiup" przypomina konstrukcję wigwamu – podobnej budowli charakterystycznej dla plemion z Północno-Wschodniej Krainy Lasów Ameryki Północnej. Składa się z wbitych w ziemię wygiętych tyczek (zwykle drewnianych), okrytych rozmaitymi pokryciami dachowymi (trawą, trzciną, sitowiem, korą, skórami, matami lub materiałem), niewielkiego zasłanianego wejścia przy ziemi oraz otworu dymnego u szczytu. "Wikiup" służyły zwykle jako schronienia sezonowe i były porzucane, gdy ich mieszkańcy przenosili się, choć niektóre – jak będący typem "wikiup" hogan Nawahów – miały bardziej trwały charakter i skomplikowaną konstrukcję.
Zaletami "wikiup" były: stosunkowo szybki czas budowy (zwykle kilka-kilkanaście godzin, czyli nie tak krótki, jak czas postawienia przenośnego tipi Indian Równin), możliwość użycia różnych dostępnych w pobliżu materiałów (w tym wykorzystywania i odzyskiwania "surowców wtórnych"), możliwość dostosowania do warunków pogodowych (przez zdejmowanie lub nakładanie części pokrycia i zakrywanie otworu dymnego) oraz zapewniające względne bezpieczeństwo dopasowanie "wikiup" do otoczenia. Do ich wad należały: łatwopalność, niezbyt mocna konstrukcja, ograniczona izolacja wnętrza i skromne możliwości jego urządzenia.
"Wikiup" przeznaczone były dla jednej rodziny i miały zwykle 3-5 m średnicy oraz 2-3 m wysokości. Podobne, lecz mniejsze kopulaste konstrukcje, zwane "szałasami potu" lub "szałasami pary" (ang. "sweatlodge"), do dziś pełnią funkcję (obrzędowej zwykle) sauny różnych tubylczych ludów Ameryki Północnej.

</doc>
<doc id="518963" url="https://pl.wikipedia.org/wiki?curid=518963" title="Kosztorys budowlany">
Kosztorys budowlany

Kosztorys budowlany – dokument finansowy realizacji inwestycji budowlanej, określający kalkulację ceny według ustalonych metod, w oparciu o przedmiar lub obmiar robót. W przypadku kosztorysu inwestorskiego jest szacunkiem kosztów do poniesienia. Kosztorysy budowlane w różnej formie, zakresie i stopniu szczegółowości sporządza się niemal na każdym etapie realizacji inwestycji budowlanej.
W procesie inwestycyjnym kosztorys przygotowuje inwestor w celu uzyskania informacji o planowanych kosztach inwestycji. Przygotowuje go również wykonawca w celu uzyskania wartości danej roboty określającej opłacalność jej realizacji. Kosztorys towarzyszy procesowi inwestycyjnemu w różnych jego fazach. Dla inwestora i wykonawcy jest on podstawą zawarcia umowy, przygotowania harmonogramu robót, zaplanowania realizacji robót, wyliczenia wartości inwestycji, pozwala określić wydatki poniesione na technologię robót, ustala zużycie nakładów RMS (robocizny, materiałów i sprzętu) w oparciu o katalogi lub analizę indywidualną, na koniec jest podstawą rozliczenia zakończenia inwestycji.
Rodzaje kosztorysów budowlanych.
Te cztery rodzaje kosztorysów wyczerpują obecnie całkowicie potrzeby ustalania wartości zamówienia i kalkulacji cen za roboty budowlane.
Metody kalkulacji.
Metoda kalkulacji uproszczonej.
W kosztorysowaniu uproszczonym cena kosztorysowania jest iloczynem ilości scalonych jednorodnych robót (np. 1 m² wykonanej nawierzchni betonowej, 1 m ułożenia przewodu wodociągowego itp.) oraz cen jednostkowych, a także ewentualnie podatku od towarów i usług VAT.
Metoda kalkulacji szczegółowej.
Przy ustaleniu cen kosztorysowych robót należy posługiwać się następującą formułą kalkulacyjną:
CK = R + M + Kz + S+ Kp + Z + Pv
gdzie:
CK – cena kosztorysowa określonego zakresu rzeczowego robót (obiektu, wydzielonego elementu, obiektu branżowego rodzaju robót lub wyodrębnionej w kosztorysie pozycji kalkulacyjnej)
R – koszty robocizny bezpośredniej
M – koszty materiałów bezpośrednich
Kz – koszty zakupu materiałów obejmujące również koszty ich transportu zewnętrznego
S – koszty pracy sprzętu oraz środków transportu technologicznego
Kp – koszty pośrednie
Z – zysk kalkulacyjny
Pv – podatek VAT
Układ kosztorysu.
Kosztorys składa się z kilku części. Niektóre z nich są opcjonalne i mogą nie stanowić części danego kosztorysu.
Sporządzanie kosztorysu.
Kosztorys sporządzany jest przez kosztorysanta. W przypadku budownictwa kosztorysantem może być:
Zastosowanie kosztorysu w wycenie nieruchomości.
W wycenie nieruchomości stosuje się różne podejścia, metody i techniki szacowania nieruchomości. W podejściu kosztowym przy zastosowaniu metod odtworzenia i zastąpienia można stosować techniki: szczegółową, scalonych elementów i wskaźnikową, a w metodzie kosztów likwidacji technikę szczegółową. Jednym z elementów operatu opartego na tych technikach oraz czasem przy podejściu mieszanym, jest kosztorys jako sposób określenia ceny kosztorysowej. W wycenie nieruchomości korzysta się najczęściej z gotowych cenników o różnym stopniu scalenia elementów i zakresie. W pewnych sytuacjach oczywiście wykonuje się kalkulacje oparte na katalogach KNR, KNNR, KSNR i innych.

</doc>
<doc id="518965" url="https://pl.wikipedia.org/wiki?curid=518965" title="Wickiup">
Wickiup



</doc>
<doc id="518967" url="https://pl.wikipedia.org/wiki?curid=518967" title="Peter Grant (menedżer muzyczny)">
Peter Grant (menedżer muzyczny)

Peter Grant (ur. 5 kwietnia 1935, zm. 21 listopada 1995) – brytyjski menedżer takich zespołów jak The Yardbirds, Led Zeppelin i Bad Company. Kierował także założoną przez Led Zeppelin wytwórnią Swan Song Records. Dzięki niemu w świecie muzyki zaszła rewolucja związana z podwyższeniem płac dla zespołów, gdyż potrafił twardo negocjować z promotorami.
Grant najbardziej znany jest ze współpracy z Led Zeppelin, którym „ojcował” przez cały czas trwania ich kariery. To m.in. dzięki jego menedżerskiemu talentowi i sile perswazji Zeppelini zaszli tak wysoko.
Biografia przed-zeppelinowa.
Urodzony na przedmieściach Londynu, uczył się do wieku trzynastu lat, by następnie podjąć pracę. Pracował w fabryce, następnie przeniósł się do branży rozrywkowej. Był także wrestlerem o pseudonimie "Count Massimo" i występował w programach telewizyjnych. Obudziło to w nim miłość do aktorstwa, co zaowocowało małymi rolami w kilku filmach: "A Night to Remember" (1958), "Działa Navarony" (1963), "Kleopatra" (1963), a także w telewizji.
W 1963 Grant został menedżerem tras koncertowych takich gwiazd jak Bo Diddley, The Everly Brothers, Little Richard, Brian Hyland, Chuck Berry, Eddie Cochran, Gene Vincent, The Animals. Od 1964 został menedżerem The Nashville Teens, The Flinstones, She Trinity, The New Vaudeville Band, Jeffa Becka i Terry’ego Reida.
Czasy Led Zeppelin (1966-1980).
W 1966 Grant zastąpił Simona Napier-Bella na stanowisku menedżera The Yardbirds. Nie udało mu się uratować zespołu przed rozpadem, ale na jego bazie wspólnie z Jimmym Page'em stworzył przyszłą megagwiazdę - Led Zeppelin. To dzięki niemu The Yardbirds w końcu zaczęli otrzymywać na czas godziwe zapłaty za koncerty, co później przeniosło się na inne zespoły.
Dla Led Zeppelin Peter Grant był jak ojciec, niemalże jak członek zespołu. Jeździł z nimi we wszystkie trasy, zajmował się finansami, negocjował tak długo aż zespół uzyskał godziwe warunki. Gdy trzeba było, dzięki swojej wielkiej posturze, umiał nastraszyć nieuczciwego promotora i wymusić na nim uczciwe rozliczenie się. Potrafił narazić własne życie dla dobra zespołu.
Wystąpił także z zespołem w filmie "The Song Remains the Same". Razem z Led Zeppelin założył wytwórnię Swan Song Records. Był menedżerem Bad Company i Maggie Bell. Odrzucił ofertę zostania menedżerem Queen. Negocjował także management europejskiej trasy Elvisa Presleya w 1977, jednak trasa się nie odbyła, gdyż Elvis zmarł.
W 1980 po śmierci Johna Bonhama, Led Zeppelin się rozpadł, a Grant przeszedł na muzyczną emeryturę.
Biografia post-zeppelinowa.
Po rozpadzie Led Zeppelin zdrowie Granta uległo znacznemu pogorszeniu. Spowodowane to było śmiercią Bonhama, który był dla Petera bardzo bliski, problemami materialnymi oraz uzależnieniem od heroiny. Mimo wszystko próbował walczyć z nałogiem, co spowodowało duży spadek wagi. W 1992 roku wystąpił w filmie "Carry On Columbus" z cyklu "Cała naprzód".
21 listopada 1995 jadąc z synem Warrenem do swego domu w Horselungs Manor (Sussex) miał atak serca i zmarł. Został pochowany 4 grudnia 1995 na cmentarzu św. Piotra i Pawła w Hellingly w Susseksie. Jak na ironię ta data to piętnasta rocznica rozpadu Led Zeppelin.

</doc>
<doc id="518972" url="https://pl.wikipedia.org/wiki?curid=518972" title="Kosztorys">
Kosztorys

Kosztorys – dokument finansowy realizacji określonego zadania.
Cele sporządzania kosztorysów.
Kosztorys sporządza się m.in. w celu:
Dziedziny, w których wykonuje się kosztorysy.
Kosztorysy wykonywane są w wielu dziedzinach, w różnych zakresach, o różnym stopniu szczegółowości, formy i podstawy prawnej, a także w ramach danej dziedziny przy kolejnych etapach realizacji zadania. Dziedziny, w których najczęściej stosuje się kosztorysy:
Szczególnie rozwinięte i unormowane prawnie jest kosztorysowanie w budownictwie, w której to dziedzinie opracowano i rozwinięto szereg metod sporządzania kosztorysów budowlanych, stosowanych również do szacowania nieruchomości.
Sporządzanie kosztorysu.
Kosztorys sporządzany jest przez kosztorysanta w procesie kosztorysowania. Kosztorysantem, w zależności od dziedziny, w której działa, jest osoba o odpowiednim wykształceniu:
W wielu wypadkach kosztorysantem mogą być osoby także o innej profesji, np. zarządca nieruchomości, pośrednik w obrocie nieruchomościami, architekt wnętrz czy architekt krajobrazu.

</doc>
<doc id="518974" url="https://pl.wikipedia.org/wiki?curid=518974" title="Pobudka (czasopismo 1939–1940)">
Pobudka (czasopismo 1939–1940)

Pobudka – podziemne pismo wydawane od listopada 1939 w Poznaniu przez Poznańską Organizację Zbrojną, a następnie Wojskową Organizację Ziem Zachodnich.
Na czele redakcji „Pobudki” stała Irena Bobowska ps. „Wydra”, która zajmowała się także jej powielaniem i kolportażem. Siedziba redakcji mieściła się w domu rodziny Bobowskich przy ulicy Warszawskiej 116 w Poznaniu. Pismo, drukowane metodą powielaczową, ukazywało co tydzień lub co 2 tygodnie. Liczyło od 4 do 9 stron, a nakład wynosił ok. 100-300 egzemplarzy. Od kwietnia 1940 wychodziło jako tygodnik. Zawierało informacje wojskowe, przypominało o rocznicach i ważnych wydarzeniach historii Polski oraz demaskowało niemiecką propagandę. Do współczesnych czasów nie zachował się żaden jego numer.

</doc>
<doc id="518978" url="https://pl.wikipedia.org/wiki?curid=518978" title="Cyberprzemoc">
Cyberprzemoc

Cyberprzemoc (cybermobbing, cyberbullying, agresja elektroniczna, elektroniczna przemoc rówieśnicza) – stosowanie przemocy poprzez: prześladowanie, zastraszanie, nękanie, wyśmiewanie innych osób z wykorzystaniem Internetu i narzędzi typu elektronicznego takich jak: SMS, e-mail, witryny internetowe, fora dyskusyjne w internecie, portale społecznościowe i inne. Osobę dopuszczającą się takich czynów określa się stalkerem.
Cyberprzemoc pojawiła się na przełomie XX i XXI wieku. Napastnicy prześladują swoje ofiary złośliwymi i obraźliwymi SMS-ami lub e-mailami. Bardziej drastyczną formą ataku jest sporządzanie witryn internetowych, wpisów na forach dyskusyjnych czy dręczenia przez komunikatory sieciowe takie, jak Gadu-Gadu lub Tlen.pl oraz Facebook.
Zamiarem internetowych chuliganów jest zdyskredytowanie konkretnej osoby lub grupy ludzi czy nawet całych społeczności. Takie działania wynikają z poczucia anonimowości lub bezkarności sprawców i ułatwiane są np. zamieszczeniem witryny internetowej na serwerze w kraju, w którym pisemne groźby nie są przestępstwem.
Taka forma znęcania się nad swoimi ofiarami, zdaniem psychologów wynika z trzech powodów:
Prześladowanie przez internet jest szczególnie groźne dlatego, że kompromitujące czy poniżające materiały są dostępne w krótkim czasie dla wielu osób i pozostają w sieci na zawsze, jako kopie na wielu komputerach, nawet po ustaleniu i ukaraniu sprawcy.
Jednym z przejawów cyberprzemocy jest także tworzenie antystron internetowych, a także podszywanie się pod kogoś tworząc blog lub stronę.
Typologia.
Typologia agresji elektronicznej ze względu na typ ofiary zaproponowana przez J. Pyżalskiego rozróżnia:
Skutki cyberprzemocy.
Jeden ze znanych przypadków to historia filmu "Star War Kid", w której młody chłopak z Kanady nieudolnie odgrywa scenę walki z Gwiezdych Wojen. Film trafił do sieci i przez długi czas był jednym z najpopularniejszych materiałów w internecie. Chłopak po załamaniu nerwowym zmienił wraz z rodziną miejsce zamieszkania i przez kilka lat był pod ścisłą ochroną psychiatry.
Inny przypadek to m.in. film, w którym pewien japoński uczeń został nagrany w krępującej sytuacji w szatni szkolnej kamerą w telefonie komórkowym. Znana była także sprawa zdjęcia amerykańskiej uczennicy, której fotografię przerobiono na zdjęcie pornograficzne.
Specjaliści wskazują, że skutki cyberprzemocy u młodzieży to poważne problemy psychiczne, nerwice, a w skrajnym przypadku – próby samobójcze.
Badania w Polsce i na świecie.
Badania przeprowadzone na grupie dzieci w wieku 12–18 lat na temat dręczenia w sieci i realu przez dr Robin Kowalski i dr Susan Limber z Clemens University:
22% dziewczynek miało styczność z cyberbullyingiem (w świecie realnym 12,3%)
11% chłopców miało styczność z cyberbullyingiem (w świecie realnym 14,1%)
Zgodnie z badaniami prowadzonymi przez Fight Crime: Invest in Kids na grupie 1000 osób, jedna trzecia nastolatków była obrażana lub wyśmiewania w Internecie, 10% spotkało się z groźbami fizycznymi publikowanymi online.
Według raportu Safer Internet 2007 w okresie od 6 lutego do 31 grudnia 2007 524 na 1408 zgłoszeń do helpline.org.pl dotyczyło właśnie cyberprzemocy, co lokowało ten problem na drugim miejscu pod względem częstości zgłaszania (na pierwszym miejscu były pytania o zasady bezpieczeństwa w sieci – 549 zgłoszeń).
Badania prof. Jacka Pyżalskiego na próbie 2143 uczniów gimnazjum klas trzecich wykazały, że w ciągu 12 miesięcy poprzedzających badania 19,6% gimnazjalistów było sprawcami cyberbullyingu, 6,6% jego ofiarami, a 5,9% pełniło obydwie role (tzw. sprawco-ofiary). Jednocześnie według badań tego samego autora ok. 21% polskich nauczycieli wskazuje, iż musiało osobiście interweniować w cyberprzemoc pomiędzy swoimi uczniami.
Badania tego obszaru podejmowane są także w ramach projektów realizowanych w przestrzeni międzynarodowej. Jednym z takich przedsięwzięć jest projekt ECIP (European Cyberbullying Intervention Project) realizowany w ramach europejskiego programu Daphne III, który zorientowany jest na zapobieganie i zwalczanie przemocy wobec dzieci, młodzieży i kobiet oraz ochronę ofiar i grup ryzyka. Badacze z sześciu krajów: Włoch (koordynator projektu – Uniwersytet w Bolonii), Niemiec, Hiszpanii, Grecji, Wielkiej Brytanii i Polski podjęli się zadania stworzenia narzędzi pomiarowych oraz programów profilaktycznych dotyczących agresji elektronicznej.
W latach 2010–2012 Instytut Medycyny Pracy w Łodzi (http://www.imp.lodz.pl/) prowadził międzynarodowy projekt “We Can! – Cyberbullying Action Network for Parents’ Education” skierowany do rodziców, aby poprzez edukację dorosłych skuteczniej reagować na zachowania online młodych ludzi. Mimo że projekt już został zakończony informacje o nim, a także na temat cyberbullyingu, można znaleźć na fanpage’u polskiej części projektu http://www.facebook.com/pages/We-can-Cyberbullying-Action-Network-for-Parents-Education/257764297665595.
Badania z roku 2014 wskazały, że połowa uczniów gimnazjów to ofiary cyberprzemocy, zaś 31,4% – jej sprawcy. Badania prowadzono jednak na niewielkiej (50 osób) próbie nastolatków.
Wg badań EU Kids online 2018 Polska prowadzonych na reprezentatywnej grupie nastolatków, sprawcy agresji online są zazwyczaj także agresywni offline. Niewiele jest także ofiar, które doświadczają przemocy w internecie, a nie doświadczyły jej w innych sytuacjach. W porównaniu z wynikami z badań z 2010, doświadczanie agresji (online i offline) wzrosło z 19% do 32%.
Odpowiedzialność karna w Polsce.
W dniu 6 czerwca 2011 r. weszła w życie poprawka do ustawy – Kodeks karny, opublikowana w , uznająca cyberprzemoc, jak i stalking w Polsce za czyn zabroniony. Obecnie czyn ten podlega karze na podstawie art. 190a K.k.:
Wprowadzenie art. 190a do Kodeksu karnego zakończyło w Polsce okres bezkarności osób posługujących się internetem w celach nękania innych osób. Niezależnie od tego uregulowania prawnego nadal pozostają karalne również m.in. pomówienie, zniewaga, groźba karalna, niszczenie danych informatycznych i utrudnianie dostępu do danych informatycznych, które mogą być przejawami cyberprzemocy. Niezależnie od ochrony prawnokarnej pokrzywdzonego, osoba taka może pozwać dodatkowo prześladowcę jako poszkodowany w procesie cywilnym np. o naruszenie dóbr osobistych.
Przeciwdziałanie cyberprzemocy.
Pierwszą formą jest zachowanie zdrowych relacji w internecie, uwrażliwianie dzieci na potencjalne zagrożenia i niewchodzenie w niepewne kontakty online. Gdy jednak doświadczy się cyberprzemocy, warto zastosować się do kilku zasad przeciwdziałania jej:

</doc>
<doc id="518985" url="https://pl.wikipedia.org/wiki?curid=518985" title="Parafia św. Jacka w Katowicach">
Parafia św. Jacka w Katowicach

Parafia św. Jacka – rzymskokatolicka parafia znajdująca się w Katowicach, w dzielnicy Ochojec. Parafia należy do archidiecezji katowickiej i dekanatu Katowice Panewniki.
Liczy 4780 wiernych.
Ludność.
Do połowy XVII w. nazwą Ochojec oznaczano obszar leśny, niezamieszkany, leżący na północ od Piotrowic. Na początku XIX wieku Ochojec zamieszkany był zaledwie przez 100 osób. Taki stan rzeczy utrzymywał się praktycznie przez cały wiek XIX. Około 1900 roku Ochojec zamieszkiwało niespełna 200 ludzi, głównie rodzin robotniczych zatrudnionych w służbie leśnej. Dopiero po zakończeniu I wojny światowej rozpoczął się intensywny rozwój Ochojca. W 1914 roku mieszkało tu już około 500 osób, po roku 1924 ich liczba przekroczyła 1400, a w 1938 roku liczba mieszkańców wynosiła 5102. Z biegiem lat liczba rolników stawała się coraz mniejsza, a zaczęły dominować osoby zatrudnione poza rolnictwem; w dwudziestoleciu międzywojennym przybyło na przykład wielu kolejarzy.
Powstanie parafii św. Jacka w Ochojcu.
Od początku swego istnienia Ochojec jako część składowa Piotrowic, należał do oddalonej o 10 km parafii św. Wojciecha w Mikołowie. Taki ustalony od wieków stan został przerwany w 1902 roku, gdy do Panewnik przybyli ojcowie franciszkanie. Powstał klasztor, a franciszkanie zaczęli prowadzić duszpasterstwo, jednakże byli całkowicie uzależnieni w tym względzie od proboszcza mikołowskiego; nawet kolęda musiała być przesyłana proboszczowi w Mikołowie. Dopiero 1 stycznia 1914 roku z oddzielonych od Mikołowa Panewnik, Ligoty, Piotrowic, Ochojca i Kostuchny utworzono samodzielną jednostkę duszpasterską z kościołem klasztornym pw. św. Ludwika. Ówczesnym mieszkańcom Ochojca i Piotrowic droga do kościoła w Panewnikach wydawała się wciąż za długa (około 3 kilometry), więc postanowili wybudować własny kościół. W 1930 roku w Ochojcu powstał tymczasowy kościół – barak pod wezwaniem Najśw. Serca Pana Jezusa w Piotrowicach, którego poświęcenie nastąpiło 26 października 1930 roku. Następnie Piotrowice wraz z Ochojcem wydzielono z parafii panewnickiej, tworząc samodzielną parafię piotrowicką. W nowej sytuacji Ochojec pozostał tylko do 1936 roku.
Do 1935 roku zagęszczenie ludności w Ochojcu stało się tak wielkie, że dorównywało samym Piotrowicom: w 1928 roku znajdowało się tam 125 domów z 1400 mieszkańcami, natomiast w 1935 – 420 domów z 3933 mieszkańcami, a w 1938 było już 560 domów z 5102 mieszkańcami. Odległość Ochojca od Piotrowic, gdzie znajdował się kościół parafialny, była również znaczna, dlatego ciągle wzrastała liczba wiernych domagających się własnego kościoła. Wiosną 1936 roku mieszkańcy Ochojca 1936 roku powołali Komitet Budowy Kościoła.
Budowa kościoła.
15 kwietnia 1936 roku bp katowicki Stanisław Adamski wyraził zgodę na podział parafii piotrowickiej, ustanowił nową samodzielną placówkę duszpasterską w Ochojcu, której kuratusem mianował ks. Jana Mateję. Na tymczasową kaplicę zakupiono halę maszyn. Po zaadaptowaniu budynku, jego poświęcenia dokonał ks. infułat Wilhelm Kasperlik 2 sierpnia 1936 roku. Ks. Jan Mateja zaczął gromadzić środki na budowę Kościoła. Ofiarodawcami byli: Parafia św. Marii Magdaleny w Chorzowie Starym, Zakłady Hohenlohego w Wełnowcu, Fundusz Wojewódzki. Wśród parafian Wiktor Skrzydło złożył dużą ofiarę na rzecz budowy. W 1937 roku zakupiono grunt pod budowę nowego kościoła. Architektami byli: Henryk Cambioca i Emanuel Witta. Roboty budowlane prowadziła firma Dębiński Leopold z Katowic.
Wybuch II wojny światowej spowodował przerwanie budowy kościoła. Niedokończony obiekt, przystosowano tylko do odprawiania nabożeństw. Ze starego kościółka-baraku przeniesiono ołtarz św. Jacka oraz boczne ołtarze: Najświętszego Serca Pana Jezusa i Najświętszej Maryi Panny. Uroczyste poświęcenia nowego kościoła odbyło się 20 czerwca 1940 roku. Dopiero po wojnie można było rozpocząć dalsze prace przy urządzaniu wnętrza kościoła. Jednak wskutek trudnego dostępu surowców i zubożenia ludności odbywało się to bardzo powoli. Wyłożono posadzkę, ustawiono ambonę i ławki, wstawiono witraże, ogrodzono teren kościelny. 15 marca 1958 roku biskup katowicki Stanisław Adamski, podniósł kurację w Ochojcu do rangi parafii.
Dopiero 7 grudnia 1970 roku parafia uzyskała zgodę na dokończenie budowy. W latach 1972–1975 kościół adaptowano i rozbudowano według projektu inż. Mieczysława Króla, konstruktorem był inż. Franciszek Klimek, wystrój plastyczny zaprojektował Egon Kwiatkowski, natomiast witraże – Lidia Kwiatkowska. Poświęcenia rozbudowanego kościoła dokonał biskup katowicki Herbert Bednorz 15 czerwca 1975 roku.
Parafia posiada ponadto dwie kaplice szpitalne w Centralnym Szpitalu Górniczym w Ochojcu: Matki Boskiej Piekarskiej i Miłosierdzia Bożego.

</doc>
<doc id="518986" url="https://pl.wikipedia.org/wiki?curid=518986" title="Gothminister">
Gothminister

Gothminister to norweski zespół muzyczny grający muzykę z pogranicza gothic metalu i industrialu.
Historia.
Gothminister został założony w 1999 roku przez Sandrę Jensen oraz Bjorna Alexandra Brema. Zespół nagrał od tego czasu sześć płyt, które odniosły duży sukces. Grupa wystąpiła na kilku dużych festiwalach, w tym:
W marcu 2005 roku mogliśmy oglądać Gothminister na dwóch koncertach w Polsce (poprzedzał występy zespołu Lacrimosa w Krakowie i Bydgoszczy).
14 lipca 2018 roku zespół gościł w Polsce w ramach festiwalu Castle Party w Bolkowie.

</doc>
<doc id="518988" url="https://pl.wikipedia.org/wiki?curid=518988" title="Professional Graphics Controller">
Professional Graphics Controller

Professional Graphics Controller (w skrócie PGC) z ang. profesjonalny kontroler graficzny.
Karta graficzna produkowana przez firmę IBM przeznaczona do zastosowań profesjonalnych. W momencie premiery (1984 rok) była to najbardziej zaawansowana karta tego typu do komputerów IBM XT. PGC była podłączana do dwóch gniazd ISA i składała się z 3 elementów (jeden był pomiędzy dwiema kartami w gniazdach). Ponieważ na PBC był osobny procesor był to teoretycznie osobny komputer odpowiedzialny za wyświetlanie grafiki.
Nowością w karcie była wysoka rozdzielczość ekranowa 640x480 z wykorzystaniem 256 kolorów. PGC była akceleratorem 2D oraz 3D. Oprócz swojego trybu pracy karta oferowała emulację karty CGA.
Karta w praktyce(z racji docelowego użytkownika systemów CAD) wykorzystywana była w niewielkiej części istniejącego oprogramowania, głównie CAD (IBM Graphical Kernel System, P-CAD 4.5, Canyon State Systems CompuShow, oraz AutoCAD 2.5).
Karty zgodne produkowane przez niezależne firmy:

</doc>
<doc id="518990" url="https://pl.wikipedia.org/wiki?curid=518990" title="Ponce">
Ponce

Ponce – miasto portowe w Portoryko, leżące w południowej części wyspy. Jest czwartym co do wielkości ośrodkiem miejskim kraju – Ponce w 2008 zamieszkiwało ok. 146 tys. ludzi, jego powierzchnia wynosi 278,4 km².
Miasto zostało założone w 1692 przez potomka hiszpańskiego konkwistadora Juan Ponce de Leóna i nazwane jego imieniem.

</doc>
<doc id="518993" url="https://pl.wikipedia.org/wiki?curid=518993" title="William Renshaw">
William Renshaw

William Charles Renshaw (ur. 3 stycznia 1861 w Royal Leamington Spa, zm. 12 sierpnia 1904 w Swanage) – brytyjski tenisista, zwycięzca Wimbledonu w grze pojedynczej i grze podwójnej.
Kariera tenisowa.
Razem z bratem bliźniakiem Ernestem Renshawem dominował w turnieju wimbledońskim w latach 80. XIX wieku. Gry uczyli się na asfalcie szkolnego podwórka w Cheltenham. Renshawowie, obaj praworęczni, grali ofensywny tenis, jako pierwsi używali smeczu, operowali także atakującym serwisem, a ich gra skupiała się na częstych wypadach do siatki i atakach wolejami. W deblu wprowadzili zasadę ataku w jednej linii, chociaż William Renshaw, jak wynika z jego listu do czasopisma „The Field” z 1883 roku, był zwolennikiem dawnego stylu gry, z jednym partnerem grającym przy siatce i drugim z głębi kortu. Bracia Renshawowie byli uważani za pierwszych graczy, całkowicie angażujących się w tenis (ale pozostających amatorami) – występowali przez niemal cały rok, latem na turniejach angielskich, wiosną i jesienią na francuskiej Riwierze, a w Cannes wybudowali w 1880 roku własny kort.
William Renshaw debiutował w grze pojedynczej na Wimbledonie w 1880 roku, kończąc występ na III rundzie. Od tego czasu poniósł w turnieju dwie porażki, obie z Willoughbym Hamiltonem. Pierwszy tytuł singlowy zdobył w 1881 roku, pokonując w finale turnieju pretendentów (All Comers) Herberta Lawforda, a następnie broniącego tytułu Johna Hartleya. W meczu o tytuł (tzw. challenge round) w 1881 roku Renshaw triumfował 6:0, 6:1, 6:1 w trwającym 37 minut najkrótszym finale w historii Wimbledonu.
W 1881 roku William Renshaw rozpoczął na Wimbledonie serię 14 z rzędu wygranych meczów. Wynik ten pozostał rekordem turnieju przez cały czas obowiązywania regulaminu challenge round, tj. prawa startu w finale kolejnej edycji dla zwycięzcy turnieju, i został poprawiony dopiero w 1936 roku przez Freda Perry’ego. W latach 80. XIX wieku Wimbledon stał się areną rywalizacji przede wszystkim między Williamem Renshawem, jego bratem Ernestem i Herbertem Lawfordem. William Renshaw pokonał w 1882 i 1883 roku w challenge round brata, następnie przez trzy lata z rzędu Lawforda. W 1887 roku nie przystąpił do rywalizacji ze względu na kontuzję łokcia (pierwszy w historii łokieć tenisisty) i tytuł przypadł Lawfordowi, a w 1888 roku uległ w ćwierćfinale Willoughby’emu Hamiltonowi. W 1889 roku Renshaw stanął jeszcze raz do walki o mistrzostwo, zwycięstwo w turnieju pretendentów odnosząc przeciwko Harry’emu S. Barlowowi. Renshaw przegrał dwa pierwsze sety, a potem bronił sześciu piłek meczowych. Przy jednej z nich poślizgnął się i upuścił rakietę, Barlow zaś nie skorzystał z szansy zakończenia meczu, odegrał piłkę wysoko, umożliwiając Renshawowi kontynuację gry. Renshaw obronił meczbola, a w końcowym rozrachunku wygrał również całe spotkanie wynikiem 3:6, 5:7, 8:6, 10:8, 8:6. W challenge round tej edycji Wimbledonu William Renshaw ponownie zmierzył się z bratem, wygrywając w czterech setach. Sięgnął tym samym po siódmy tytuł, a sukces wyrównał w roku 2000 Pete Sampras; więcej razy Wimbledon wygrywał Roger Federer, który w 2017 triumfował po raz ósmy.
W 1890 roku nie udało mu się obronić tytułu, przegrał po raz drugi na Wimbledonie z Willoughbym Hamiltonem. Razem z bratem Ernestem odniósł łącznie siedem zwycięstw deblowych, w tym dwukrotnie w latach 1880–1881, kiedy tenisiści walczyli o tytuły w grze podwójnej na kortach Oksfordu (triumfy w Oksfordzie nie są uwzględniane w oficjalnych statystykach Wimbledonu). Ponadto bracia Renshawowie wygrywali w latach 1884–1886, w 1888 roku i po raz ostatni w 1889 roku. Wspólnie triumfowali także cztery razy w mistrzostwach Irlandii (1881, 1883, 1884, 1885). W grze pojedynczej William Renshaw wygrywał mistrzostwa Irlandii w latach 1880–1882.
W 1887 roku Renshaw został wybrany na pierwszego prezydenta "Lawn Tennis Association". W latach 90. nie uczestniczył już w turniejach wimbledońskich, zmarł w wieku 43 lat w 1904 roku. W 1983 roku jego nazwisko (także Ernesta Renshawa) wpisano do Międzynarodowej Tenisowej Galerii Sławy.

</doc>
<doc id="518994" url="https://pl.wikipedia.org/wiki?curid=518994" title="Polish Kyokushin Tezuka Group">
Polish Kyokushin Tezuka Group



</doc>
<doc id="518998" url="https://pl.wikipedia.org/wiki?curid=518998" title="Deportivo A Coruña">
Deportivo A Coruña



</doc>
<doc id="519002" url="https://pl.wikipedia.org/wiki?curid=519002" title="Film fantastycznonaukowy">
Film fantastycznonaukowy

Film fantastycznonaukowy (; ), in. film SF – zaliczany do fantastyki gatunek filmowy, który używa motywów opierających się bezpośrednio na dorobku nauki (choć niekoniecznie jej głównego nurtu), lecz często rozwija je w kierunkach nieortodoksyjnych. Najczęściej pojawiające się tematy to życie na innych planetach, podróże w czasie, nadnaturalne zdolności ludzkiego ciała i umysłu i wiele innych. Często łączą się z elementami futurystycznymi, takimi jak roboty, cyborgi, statki kosmiczne, podróże międzygwiezdne i wysoko rozwinięta technologia, a także z problemami społecznymi i politycznymi. Rozwijana bywa również filozoficzna refleksja nad istotą człowieczeństwa.
Źródła gatunku związane są z samymi początkami kina niemego i filmem "Podróż na Księżyc" (1902) Georges’a Mélièsa, twórcy słynącego z manipulowania taśmą filmową, pioniera efektów specjalnych. Kamieniem milowym było niemieckie "Metropolis" (1927) Fritza Langa, ekspresjonistyczna dystopia o mieście przyszłości. Aż do lat 60. produkcje filmowe ograniczały się do niskobudżetowych filmów klasy B, aż wreszcie w 1968 roku Stanley Kubrick ' wprowadził film SF na nowy tor. Od lat 70., dzięki rozwojowi techniki filmowej, wysokobudżetowe produkcje pełne najnowocześniejszych efektów specjalnych zyskiwały coraz wielką popularność, zwłaszcza po sukcesie ' w 1977 roku. Film fantastycznonaukowy jest jednym z gatunków przyciągających do kin rekordową liczbę widzów.
Historia.
1900–1930.
Pierwsze filmy SF pojawiły się już w epoce kina niemego – były to dzieła krótkometrażowe, zazwyczaj czarno-białe, rzadko kolorowane, jak większość filmów tego czasu. Cechowały je tematy związane z techniką, często miały też zabarwienie humorystyczne. Za pierwszy film tego gatunku uważa się "Podróż na Księżyc" Georges’a Mélièsa z 1902 roku. Za pomocą manipulacji taśmą filmową zdołano przedstawić lot wystrzelonego z działa statku kosmicznego. Kolejne filmy często łączyły motywy fantastycznonaukowe z horrorem, jak "Frankenstein" (1910) na podstawie powieści Mary Shelley czy "Dr Jekyll and Mr Hyde", ekranizacja książki Roberta Louisa Stevensona. Kierunek bardziej przygodowy reprezentuje "20 000 mil podwodnej żeglugi" (1916) na podstawie powieści J. Verne’a. Lata 20. to początek używania wątków fantastycznonaukowych jako komentarza do sytuacji społecznej lub jej przewidywania. Przykładem jest niemieckie "Metropolis" (1927) i "Kobieta na Księżycu" (1929). Inne wybitne dzieła epoki kina niemego to m.in. "Gabinet doktora Caligari" (1920), "Aelita" (1924), "Promień śmierci" (1925) i "Zaginiony świat" (1925).
1931–1960.
W latach 30. powstało kilka wysokobudżetowych filmów, m.in. "Just Imagine" (1930), "King Kong" (1933), "Rzeczy, które nadejdą" (1936) i "Lost Horizon" (1937). W tym czasie pojawiły się również pierwsze ekranizacje komiksów ("Flash Gordon", "Buck Rogers"), które zyskały ogromną popularność. Inne znane dzieła to "Frankenstein" (1931), "Narzeczona Frankensteina" (1935), "Doctor X" (1932), "Doktor Jekyll i pan Hyde" (1931), "Island of Lost Souls" (1932), "Niewidzialny człowiek" (1933), "The Man Who Changed His Mind" (1936), "The Walking Dead" (1936). Szczytowe osiągnięcia lat 40. to "Black Friday" (1940), "Dr. Cyclops" (1940), "Dr. Jekyll and Mr. Hyde" (1941), "Zdarzyło się to jutro" (1944) oraz "The Perfect Woman" (1949). Utorowały drogę temu, co później nazwano Złotym Wiekiem filmu SF.
Lata 50. cechował ogromny wzrost zainteresowania nowymi technologiami, zwłaszcza kosmicznymi. Większość produkcji była niskobudżetowa, pojawiały się jednak dzieła lepiej finansowane i o budzących podziw efektach specjalnych. Jeden z najbardziej wpływowych filmów lat 50. to "Kierunek Księżyc" – opowieść o podróży na Księżyc z konfliktem z Sowietami w tle. Sukces filmu spowodował wzrost chęci inwestowania w kolejne produkcje gatunku. Inne wyróżniające się produkcje tej dekady to "Dzień, w którym zatrzymała się Ziemia" (1951), "The Thing from Another World" (1951), "Wojna światów" (1952), "20 000 mil podmorskiej żeglugi" (1954), "Zakazana planeta" (1956), "Inwazja porywaczy ciał" (1956), "Przekleństwo Frankensteina" (1957), "Ostatni brzeg" (1959), "Journey to the Center of the Earth" (1959). Rozwijał się również pokrewny gatunek filmów o potworach: "One!" (1954), "The Beast From 20,000 Fathoms" (1953) i "Blob, zabójca z kosmosu" (1958). Koniec lat 50. to również pojawienie się animacji poklatkowej do tworzenia efektów specjalnych między innymi w "To przyszło z głębin morza" (1955), "Earth vs. the Flying Saucers" (1956) i "20 Million Miles to Earth" (1957).
Międzynarodowa popularność kina fantastycznonaukowego narastała i dotarła nawet do Indii – kino bengalskie wydało w 1958 roku dwa filmy – "Parash Pathar" ("Kamień filozoficzny") i "Ajantrik" traktujący o relacji człowiek-maszyna.
1961–1970.
Lata 60. to okres zastoju w rozwoju filmu fantastycznonaukowego, ale zarazem czas powstania dzieł, które odmieniły oblicze gatunku. "2001: Odyseja kosmiczna (film)" Stanleya Kubricka z 1968 roku skierowała gatunek na nowy tor, stosując nieznany dotychczas realizm w przedstawianiu podróży kosmicznej i najnowocześniejsze efekty specjalne. Rozmach opowiedzianej historii i poruszone kwestie filozoficzne wywarły ogromny wpływ na rozwój kina. Inne wybitne filmy tej dekady to "Planeta małp" (1968) i "451 stopni Fanhrenheita" (1966) na podstawie książki Raya Bradbury’ego. Z drugiej strony kampowa "Barbarella" rozwinęła mniej poważną stronę gatunku. "Alphaville" Jean-Luca Godarda, dzieło francuskiej nowej fali, ukazało futurystyczny Paryż opanowany przez sztuczną inteligencję, która zakazała wszelkich emocji.
1971–1990.
Film lat 70. odzwierciedlał dwie tendencje. Z jednej strony zakończone sukcesem lądowanie na Księżycu zaowocowało wzrostem fascynacji kosmosem – przykładem jest "Solaris" Andrieja Tarkowskiego (1972). Z drugiej – fantastyka naukowa skupiła się na ludzkich lękach przed zagrożeniem własną działalnością ("Niemy wyścig" – ekologia, "Świat Dzikiego Zachodu" – starcie człowieka z robotami, "THX 1138" – starcie człowieka z nowoczesnym państwem, "Mechaniczna pomarańcza" – manipulowanie ludzkim umysłem, "Mad Max – "wojna jądrowa). Pojawiały się jednak również komedie – jak "Śpioch" Woody’ego Allena czy "Ciemna gwiazda" Johna Carpentera.
Sukces "" (1977) i "Bliskich spotkań trzeciego stopnia" (1978) to moment przełomowy. Filmowy "Star Trek" (1979) był precedensowym przeniesieniem telewizyjnego serialu na wielki ekran. Równocześnie Disney postanowił zainwestować w fantastycznonaukowe kino familijne: powstały filmy takie jak "Ucieczka na Górę Czarownic", "Czarna dziura", "Ucieczka nawigatora" i "Kochanie, zmniejszyłem dzieciaki". Przeciwną stronę spektrum reprezentowali Ridley Scott i James Cameron. "Obcy – ósmy pasażer Nostromo", "Łowca androidów" i "Terminator" ukazują mroczną wizję przyszłości pełnej chaosu, zagrożenia, wrogich i niebezpiecznych obcych i androidów. Dla kontrastu Steven Spielberg w "E.T.", jednym z kasowych przebojów dekady, przedstawił kosmitę łagodnego i przyjaznego.
Finansowe porażki "Diuny" na podstawie powieści Franka Herberta, "Flasha Gordona" czy "", kontynuacji arcydzieła Stanleya Kubricka, doprowadziły do spadku popularności gatunku i zniechęciły producentów do inwestowania w prawa autorskie kolejnych książkowych bestsellerów. disneyowski "Tron" również nie odniósł wielkiego sukcesu. Druga połowa lat 80. należała jednak do serii "Terminator" i "RoboCop". Filmy Roberta Zemeckisa z serii "Powrót do przyszłości" spotkały się z entuzjazmem krytyków i widowni i urosły do rangi fenomenu. Sequel "Obcego: ósmego pasażera Nostromo", "Obcy – decydujące starcie" z 1986 roku, odmienny w nastroju od części pierwszej, także odniósł ogromny sukces, a odtwórczyni głównej roli, Sigourney Weaver, została nominowana do Oscara. Z drugiej strony globu japońska animacja "Akira" (1988) zyskała ogromną popularność także poza Krajem Kwitnącej Wiśni.
1991–2010.
Lata 90. to rozwój internetu – w filmie SF znalazł odbicie w cyberpunku, podgatunku zajmującym się relacją człowieka i maszyny. Najważniejsze z nich to "Pamięć absolutna" (1990), "Kosiarz umysłów" (1992), Ghost in the Shell (1995), "Matrix" (1999). Wzrastała popularność filmu katastroficznego ("Armageddon"), filmów o inwazji obcych ("Dzień niepodległości") czy eksperymentach genetycznych ("Park Jurajski", "Gattaca – szok przyszłości"). Kolejne filmy przyczyniały się do rozwoju technik komputerowych, które używane były w następnych produkcjach – efekty specjalne swój rozwój zawdzięczają m.in. pracom nad "Parkiem Jurajskim" i '. Pierwsze dekada XXI wieku to epoka filmów o superbohaterach (filmy z serii "X-Men", trylogia "Spider-Man", "Hulk", "Iron Man", ') i SF przywiązanego do Ziemi: począwszy od "Matrixa" (1999) i jego kolejnych części, "A.I. Sztuczna inteligencja", "Raport mniejszości", "W stronę słońca", "Dystrykt 9", "Ludzkie dzieci", "Equilibrium". Wyjątek stanowi trzeci epizod "" (2005), "Serenity", "Moon", "Avatar".
Od 2011.
Początek drugiej dekady wieku kontynuuje tendencje poprzedniej – największą popularnością cieszy się kino superbohaterskie i ekranizacje komiksów (', "Thor", "Avengers", "Niesamowity Spider-Man"), kontynuacje lub nawiązania do kasowych przebojów ("Geneza planety małp", "Prometeusz", '), pojedyncze filmy badające nieeksploatowane dotychczas tereny (jak "Incepcja" – temat postrzegania rzeczywistości i snu, "Melancholia" – połączenie filmu katastroficznego z refleksją nad ludzkim umysłem, "Looper – Pętla czasu" – połączenie podróży w czasie z filmem gangsterskim, "Iron Sky" – komedia o nazistowskiej kolonii na Księżycu, wielopłaszczyznowy "Atlas chmur"), bijące rekordy finansowe i przyciągające do kin ogromną widownię.
Motywy.
Fantastyka naukowa jest z definicji spekulatywna i poświęca wiele miejsca nauce i technice. Często jednak science-fiction, zwłaszcza w wydaniu hollywoodzkim, oddala się od głównego nurtu nauki, stawiając raczej na atmosferę i efekty artystyczne, odrzucając naukowe fakty na rzecz spektakularnej scenografii i wciągającej akcji.
Wiele filmów tego gatunku zawiera elementy mistyczne, okultystyczne, magiczne i nadnaturalne, zgodnie z definicjami przynależące raczej do fantasy czy gatunków powiązanych z religią. Zabieg taki zbliża dzieło raczej do „fantazji naukowej” opartej na quasi-religijnej filozofii. Do tego podgatunku zalicza się dzieła takie jak "Gwiezdne wojny", "Źródło", "Atlas chmur", "Thor".
Kinematografia często zaciera granice między gatunkami – do tego rodzaju należy przede wszystkim kino superbohaterskie, opowiadające o zwykłych ludziach, którzy nabywają nadludzkie zdolności. Wyjaśnienie tej przemiany często można uznać za raczej pseudonaukowe – Bruce Banner zmieniający się w olbrzymiego Hulka jest ofiarą promieniowania, Spider-Man został ugryziony przez genetycznie zmodyfikowanego pająka, Fantastyczna Czwórka również została napromieniowana.
Motywy pojawiające się w kinie fantastycznonaukowym różnią się częstością występowania. Horror w scenerii science-fiction i space opera to dwa z najpopularniejszych. Często futurystyczna sceneria służy tylko jako tło opowieści, która mogłaby rozgrywać się również w innym kontekście, np. wojennym czy westernowym. Częste są kosmiczne ekspedycje i wyprawy na odległe planety oraz antyutopie.
Obce cywilizacje.
Życie pozaziemskie to sztandarowy motyw gatunku. Początkowo obce cywilizacje przedstawiane były jako zagrożenie dla rasy ludzkiej. Często stanowiły alegorię realnego, ziemskiego zagrożenia, przede wszystkim w czasach zimnej wojny. Z czasem obcy zaczęli być przedstawiani również pozytywnie, jak w "E.T." czy "Bliskich spotkań trzeciego stopnia". By ułatwić widzowi identyfikację z oglądanymi postaciami, zdecydowana większość filmowych obcych przedstawiana była jako istoty humanoidalne, obdarzone ludzkimi emocjami i motywacjami. W filmach takich jak "Star Trek," "Kontakt" czy "Dzień, w którym zatrzymała się ziemia" obcy bardzo przypominają ludzi i są w stanie się z nimi komunikować. Czasem obcy bardziej są podobni do zwierząt z ziemi, najczęściej do owadów, na przykład "Obcy "czy "Żołnierze kosmosu". Postać kosmity ma wówczas przerazić widza, lęk przed insektami jest jedną z najczęściej spotykanych wśród ludzi fobii. Podobne pozytywne skojarzenia mają wywołać futrzaste, przypominające niedźwiedzie Ewoki czy Chewbacca z "Gwiezdnych wojen " a negatywne Jabba przypominający wyglądem gigantycznego ślimaka bez muszli. Nieliczne filmy próbowały przedstawić pozaziemskie istoty jako całkowicie odmienne od ludzi czy jakichkolwiek ziemskich organizmów, czego przykładem jest "Solaris, Blob, Coś" i "Ciemna gwiazda".
Potwory.
Potwory wpisane są w tradycję gatunku. Od potworów występujących w horrorach lub fantasy różnia się tym, że ich powstanie zazwyczaj jest skutkiem naukowego eksperymentu lub błędu ("Park Jurajski"", Mucha") lub też są biologicznymi organizmami który wyewoluowały na odległej planecie ("Obcy, Predator, Gwiezdne wojny, Avatar, Coś") – nie mają więc nadnaturalnej czy magicznej genezy. Jeśli potwór rodzi się w laboratorium, film najczęściej przedstawia również postać szalonego naukowca.
Katastrofy.
Częstym motywem w filmie fantastycznonaukowym jest ogromny kataklizm. Często służy jako ostrzeżenie, że zbyt szybki i bezrefleksyjny rozwój cywilizacyjny zniszczy Ziemię ("Terminator", "Matrix)", lub po prostu w spektakularny sposób przedstawiona zostaje naturalna katastrofa ("Wodny świat", "Pojutrze"), epidemia na globalną skalę ("Tajemnica Andromedy", "12 małp") lub inwazja obcych ("Wojna światów", "Dzień niepodległości", "Znaki"). Często też sceneria katastroficzna jest zarazem tłem dla postapokaliptycznej dystopii ("Doktor Strangelove", "Planeta małp", "Mad Max", "Księga ocalenia", "Chłopiec i jego pies, Igrzyska śmierci").
Umysł i tożsamość.
Co jest istotą człowieczeństwa? Odpowiedzi na to pytanie szuka także fantastycznonaukowa kinematografia. "Łowca androidów" szuka granicy między sztuczną inteligencją a człowiekiem, "RoboCop" przedstawia cyborgów – hybrydy ludzi i robotów. Tradycja łączenia ludzkiego umysłu ze sztucznie stworzonym ciałem sięga "Frankensteina".
Problem manipulacji ludzkim mózgiem pojawia się w "Pamięci absolutnej", "Mechanicznej pomarańczy" i "Kandydacie" – to skutek realnego zagrożenia, jakim były prace nad amerykańskim rządowym projektem MKUltra. Blisko z tym związane są tematy manipulowania ludzką pamięcią i jej wymazywania – przykładem jest "Zakochany bez pamięci" czy "Zapłata".
Podłączenie ludzkiego mózgu do komputera, zatarcie granicy między umysłem a oprogramowaniem, tworzenie wirtualnej rzeczywistości – to oś fabuły "Tronu", Ghost in the Shell, "Matriksa", "Avatara".
Roboty.
Od stworzenia terminu robot przez Karela Čapka w 1921 roku, są one integralnym elementem fantastyki. Początkowo grane przez ludzi w metalowych strojach, bardziej wyrafinowaną formę zyskały w "Dniu, w którym zatrzymała się Ziemia". Pojawiają się bardzo często i odgrywają całą gamę różnorodnych ról, bywają świadome lub wręcz sentymentalne, bywają tłem nadającym scenerii futurystycznego wyglądu lub samodzielnymi bohaterami (jak R2-D2 i C-3PO w "Gwiezdnych wojnach"). Bywają pozytywnym pomocnikiem bohatera lub jego wrogiem (np. w "Ucieczce Logana"), lub są głównymi bohaterami "(Łowca androidów"). Filmy takie jak "Człowiek przyszłości" czy "A.I. Sztuczna inteligencja" zagłębiają się w problematykę emocjonalności robotów obdarzonych samoświadomością. Popularnym motywem jest wizja, że w przyszłości inteligentne roboty zastąpią człowieka ("Ja, robot") lub szukanie odpowiedzi na pytanie, czy możliwe jest, że sztuczna inteligencja byłaby w stanie zniszczyć ludzką rasę ("Terminator").
Podróże w czasie.
Koncepcja podróży w przyszłość lub przeszłość jest jednym z motywów w fantastyce, które zawsze cieszyły się popularnością. Zazwyczaj konieczna jest zaawansowana technologia ("Wehikuł czasu", "Powrót do przyszłości"), teoria bazująca na nauce ("Planeta małp") lub wrodzonych możliwościach ludzkiego umysłu ("Donnie Darko", "Mr Nobody"). Typowe użycie motywu podróży w czasie wiąże się najczęściej z cofnięciem się do historii.
Paradoks, jaki jest integralną częścią podróży w czasie, również jest tematem filmowym: francuski film "Filar" (1962) ukazuje fakt, że poznanie własnej przyszłości doprowadzi do jej wypełnienia się. Film ten był inspiracją dla "12 małp" Terry’ego Gilliama, opowieści o podróżach w czasie, pamięci i szaleństwie. Trylogia "Powrót do przyszłości" idzie o krok dalej i rozważa konsekwencje zmieniania przeszłości, podobnie jak "" (1996) oraz "Star Trek" (2009) opowiadające o skutkach manipulowania historią.
SF a nauka.
Jakkolwiek nauka jest podstawą gatunku, to jednak często do wiedzy naukowej twórcy filmowi podchodzą bardzo liberalnie. Widoczne jest to zwłaszcza w filmach osadzonych w przestrzeni kosmicznej, gdzie czasami pomija się fakt, że w próżni nie rozchodzi się dźwięk, a wyposażanie pojazdów w opływowe kształty i skrzydła nie ma żadnego uzasadnienia. Twórcy filmowi od realizmu wolą budujące atmosferę dźwięki i elementy znajome z ziemskich pojazdów.
Postać naukowca jest integralną częścią gatunku od samego jego początku, przyjmuje on jednak różnorodne role, w zależności od postrzegania nauki w danym okresie. Od szalonego doktora Frankensteina pochodzi motyw uczonego, który jest zagrożeniem dla ludzkości. Jego następca, doktor Strangelove, stał się swego rodzaju ikoną. W filmie lat 50. uczony często był bohaterem, który ratował świat przed potworem dzięki swojej unikalnej wiedzy. Od lat 60. uczony często przyjmuje rolę mitologicznej Kasandry, przewidując nadchodzące zagrożenia.
SF a kwestie społeczne.
Pod przykrywką fantastycznonaukowej otoczki od dziesiątek lat kryła się platforma dyskusji na tematy polityczne i społeczne, dostarczając często celnych obserwacji i trafnych przewidywań. Tematy, których poruszanie wprost nie było mile widziane, przedstawione w fantastycznej formie stawały się łatwiejsze do zaakceptowania. Zmiana kontekstu pozwala na głębszą analizę i spojrzenie z dystansu na problematyczną kwestię.
Poruszane przez SF tematy społeczno-polityczne można podzielić na utopijne i antyutopijne. Wizja przyszłości zawiera albo społeczeństwo doskonałe, albo pod jakimś względem upadłe. A jako że poruszana tematyka zazwyczaj była problematyczna i kontrowersyjna, wśród dzieł filmowych antyutopie mają ogromną przewagę liczebną.
Poruszane tematy są najczęściej odbiciem problemów najsilniej nękających zachodnie społeczeństwa w danym okresie. Na początku swojej historii, kino fantastycznonaukowe poruszało najczęściej temat dehumanizacji, automatów zastępujących człowieka, upadek społeczeństwa za sprawą rozwoju nauki i techniki. "The Man in the White Suit" (1951) jest przykładem sparodiowania przez fantastykę powojennego brytyjskiego konserwatyzmu, industrialnego kapitalizmu, związków zawodowych.
Później wiodącym tematem stała się ekologia, wizje katastrof naturalnych lub wywołanych przed nadmierną eksploatację środowiska przez człowieka, oraz ich wpływ na społeczeństwo i jednostkę ("Zielona pożywka"). Popularne w latach 50. filmy o potworach są odbiciem lęku epoki zimnej wojny – przed wojną nuklearną i komunizmem. Przykładem jest "Godzilla". W późniejszych dekadach science-fiction przedstawiało również ruchy młodzieżowe – "Ciemna gwiazda" czy "Niemy wyścig" przeciwstawiają ruch hippisowski kultowi armii, a "Mechaniczna pomarańcza" opowiada o młodzieżowym gangu, popełnianych przez niego zbrodniach i próbach resocjalizacji przez manipulację umysłem. "Żony ze Stepford" są natomiast odpowiedzią na ruchy feministyczne. Z kolei seria "Obcy "i "RoboCop "obnażają wady kapitalizmu.
Współcześnie fantastyka naukowa ciągle bywa społecznie zaangażowana. "Raport mniejszości" (2002) traktuje o wolnościach obywatelskich w USA niedalekiej przyszłości, "Never Let Me Go" rozważa problemy związane z klonowaniem. Kwestie takie jak stabilizacja Iraku, terroryzm, epidemie grypy, amerykańska polityka antyimigracyjna znajdują odbicie w kinematografii: "V jak vendetta" (2006) nawiązuje do kontrowersyjnego amerykańskiego Patriot Act (prawa zatrzymania na czas nieokreślony obywateli nie-amerykańskich uznanych za zagrożenie dla narodowego bezpieczeństwa) i politycznej doktryny walki z terroryzmem. "Ludzkie dzieci" (2006) i "Dystrykt 9" natomiast stanowią komentarze na temat ksenofobii, propagandy i dysonansu poznawczego. "Avatar" (2009) wprost odnosi się zarówno do kolonializmu, jak i obecnej sytuacji panującej w Iraku. Innym filmem przedstawiającym rasizm pod kostiumem spotkania z obcą cywilizacją jest "Mój własny wróg".
Powiązania z literaturą fantastycznonaukową.
W porównaniu z literaturą, kino fantastycznonaukowe polega bardziej na efektach wizualnych niż pobudzaniu wyobraźni. Od lat 70. widownia oczekuje od kina SF przede wszystkim najwyższej jakości efektów specjalnych; stąd tendencja umieszczania niefantastycznych fabuł w futurystycznej lub obcej scenerii, jest ona bowiem atrakcyjniejsza dla widza. Jednak ciągle niektóre filmy SF podążają drogą wyznaczoną przez literaturę, używając fantastycznej historii jako pretekstu do snucia abstrakcyjnej refleksji.
Pierwszym pisarzem, którego dzieło zostało zekranizowane w konwencji fantastycznonaukowej, był J. Verne: pierwszy film SF, "Podróż na Księżyc", inspirowany był jedną z jego książek. Powieści Herberta G. Wellsa (1866-1943) były ekranizowane jeszcze za życia autora, "Wojna światów" także w 1953 i 2005, a "Wehikuł czasu" w 1961 i 2002.
Twórczość Isaaca Asimova wywarła wpływ na światy "Star Treka" i "Gwiezdnych wojen", jednak bezpośredniej ekranizacji jego tekst doczekał się dopiero w 1988 roku ("Nightfall"), a następnie w 1999 ("Człowiek przyszłości"), jednak dopiero "Ja, robot" przyciągnął uwagę widowni, choć nie odniósł spektakularnego sukcesu.
Filmowa adaptacja ' Arthura C. Clarke’a zdobyła Oskara za efekty wizualne. Druga część, ' nie została już tak doceniona przez krytyków. Silnie związana z aktualnymi w danych czasach problemami powieści Raya Bradbury’ego i Kurta Vonneguta również doczekały się ekranizacji: "451 stopni Fahrenheita" i "Człowiek ilustrowany" w latach 60., "Rzeźnia numer 5" w 1971, "Śniadanie mistrzów" w 1998.
Powieści Philipa K. Dicka były popularne wśród twórców filmowych, w dużej mierze dzięki ich nastrojowi, który odpowiadał potrzebom filmowego medium. Na prozie tego autora opierają się filmy takie jak "Łowca androidów" (1982), "Pamięć absolutna" (1990), "" (2001), "Raport mniejszości" (2002), "Zapłata" (2003), "Przez ciemne zwierciadło" (2006), "Władcy umysłów" (2011). Zazwyczaj były jednak luźnymi adaptacjami literackich pierwowzorów.
Inne filmy na podstawie literatury fantastycznonaukowej to m.in. "Diuna"" "(1984) na podstawie prozy Franka Herberta, Solaris (1972) na podstawie powieści Stanisława Lema, "Park Jurajski" (1993) na podstawie książki Michaela Crichtona, "Mój własny wróg" (1985) na podstawie Barry’ego B. Longyeara i obie ekranizacje noweli Johna W. Campbella, "Rzecz" (1951) i "Coś" (1982).

</doc>
<doc id="519008" url="https://pl.wikipedia.org/wiki?curid=519008" title="Maret Ani">
Maret Ani

Maret Ani (ur. 31 stycznia 1982 w Tallinnie) – estońska tenisistka, półfinalistka wielkoszlemowego Australian Open 2004 w grze podwójnej, reprezentantka Estonii w Pucharze Federacji i na letnich igrzyskach olimpijskich. Tenisistka praworęczna z oburęcznym backhandem.
Kariera tenisowa.
Maret Ani rozpoczęła treningi tenisowe w wieku siedmiu lat. W 1998 rozpoczęła występy w turniejach juniorskich Międzynarodowej Federacji Tenisowej. W styczniu 2000 była 165. juniorką świata w grze pojedynczej, a w grudniu 2000 numerem 177. w rankingu deblowym. Jednocześnie była krajową mistrzynią w koszykówce, dopiero w wieku czternastu lat zdecydowała, że będzie zawodową tenisistką. Przeprowadziła się do Włoch trzy lata po tym, jak znalazła sponsora sportowego.
Status profesjonalnej tenisistki otrzymała w 1997 roku. Przez lata była rakietą numer jeden w swoim kraju, do czasu, gdy straciła tę pozycję na rzecz Kai Kanepi. Dopiero w lipcu 2001 po raz pierwszy brała udział w eliminacjach do turnieju WTA, miało to miejsce w Palermo i odpadła w pierwszej rundzie. W sierpniu doszła do trzeciej rundy kwalifikacji do wielkoszlemowego US Open. W lipcu 2002 zadebiutowała w zawodach WTA w Brukseli. W swoim pierwszym oficjalnym meczu pokonała Virginie Razzano 7:5, 6:7(5), 6:2, w drugim uległa Émilie Loit. W sierpniu, po przejściu eliminacji, zadebiutowała w imprezie wielkoszlemowej w US Open, odpadła w pierwszej rundzie.
Na przełomie 2005 i 2006 po serii występów w cyklu Międzynarodowej Federacji Tenisowej i licznych porażkach pierwszych rundach zawodów WTA awansowała do półfinału w Acapulco, notując swój pierwszy ćwierćfinał i półfinał w zawodowej karierze. Przegrała z Flavią Pennettą, ale dostała się do grona stu najlepszych tenisistek globu. Miesiąc później zagrała też w czwartej rundzie w Indian Wells, gdzie wyeliminowała Nathalie Dechy i Marion Bartoli, zatrzymując się na Annie-Lenie Grönefeld. Był to jednak chwilowy przebłysk, jej słabe występy w następnych zawodach spowodowały, że znów znacznie spadła w rankingu. Dopiero po dwóch latach, w kwietniu 2008 ponownie znalazła się w półfinale turnieju WTA w Estoril, pokonała ją Iveta Benešová. W lutym 2009 zagrała w ćwierćfinale w Acapulco. Maret Ani nigdy nie przeszła pierwszej rundy w indywidualnym turnieju wielkoszlemowym. 15 maja 2006 zajmowała najwyższe w karierze, 63. miejsce w singlowym rankingu WTA.
Maret Ani ma większe osiągnięcia w grze podwójnej. Według stanu na 20 lipca 2011 jest finalistką dwóch turniejów WTA, a w notowaniach deblowych z dnia 5 kwietnia 2004 zajmowała 39. miejsce. Obydwa finały osiągnęła w 2003, pierwszy w Estoril z Emmanuelle Gagliardi (przegrały z Petrą Mandulą i Patricią Wartusch), a drugi w Sopocie z Libuše Průšovą (przegrały z Tatianą Perebyjnis i Silviją Talają). Razem z Průšovą osiągnęła półfinał Australian Open 2004. Estonka i Czeszka zatrzymały się wówczas na Swietłanie Kuzniecowej i Jelenie Lichowcewej.
W swoim jedynym występie w grze mieszanej w turnieju wielkoszlemowym odpadła w pierwszej rundzie French Open 2004 w parze z Martinem Dammem po meczu z Jeleną Bowiną i Nenadem Zimonjiciem.
Od 1998 reprezentuje Estonię w rozgrywkach o Puchar Federacji. W 2011 przyczyniła się do awansu swojej reprezentacji do Grupy Światowej II. Bilans jej meczów w tym turnieju to 43-25.
W 2004 i 2008 reprezentowała Estonię w letnich igrzyskach olimpijskich. W grze pojedynczej w Pekinie przegrała w pierwszej rundzie z Lucie Šafářovą. Podobnie zakończyły się jej starty deblowe w parze z rodaczką Kaią Kanepi.
Życie prywatne.
Maret Ani jest córką Andresa, właściciela prywatnej firmy i Mari, trenerki siatkówki. Ma jedną siostrę, Pille i brata Priita. Jej ulubioną nawierzchnią jest twarda, najsilniejsze uderzenia to serwis i forehand. Mówi po estońsku, angielsku i włosku. Mieszka we Włoszech.

</doc>
<doc id="519009" url="https://pl.wikipedia.org/wiki?curid=519009" title="Swan Song Records">
Swan Song Records

Swan Song Records – wytwórnia płytowa założona przez zespół Led Zeppelin 10 maja 1974.
Jej szefem został Peter Grant – menedżer Led Zeppelin. Zadaniem wytwórni była promocja twórczości Led Zeppelin, a także promowanie innych wykonawców. Powodem powstania wytwórni było wygaśnięcie kontraktu między zespołem a Atlantic Records w 1973.
Wytwórnia przestała działać w 1983. Spowodowane to było rozwiązaniem Led Zeppelin i problemami zdrowotnymi Petera Granta.
Logo.
Logo wytwórni opiera się na obrazie Williama Rimmera – "Evening, Fall of Day" (1869) oraz obrazie greckiego boga Apollo, który jest często mylnie interpretowany jako Ikar lub Lucyfer.
Wydawnictwa Led Zeppelin.
Wytwórnia wydała 5 płyt zespołu:

</doc>
<doc id="519011" url="https://pl.wikipedia.org/wiki?curid=519011" title="Dave Navarro">
Dave Navarro

Dave Navarro, właśc. David Michael Navarro (ur. 7 czerwca 1967 w Santa Monica) – amerykański gitarzysta, wokalista, aktor i model, najbardziej znany jako członek i współzałożyciel formacji alternatywnego rocka Jane’s Addiction, z którą nagrał cztery albumy studyjne, a także jako były muzyk Red Hot Chili Peppers.
Życiorys.
Wczesne lata.
Urodził się w Santa Monica w Kalifornii jako syn Jamesa Raula „Mike’a” Navarro i Constance Colleen Hopkins (1941–1983). Jego dziadkowie ze strony ojca Navarro byli meksykańskimi imigrantami. Swoją edukację muzyczną rozpoczął w wieku 6 lat grając na fortepianie. Mając siedem lat zaczął grać na gitarze, po zapoznaniu się utworem Jimiego Hendrixa.
Jego wczesne lata były zakłócone przez coraz bardziej traumatyczne wydarzenia, począwszy od separacji rodziców. Kiedy miał siedem lat, jego rodzice rozwiedli się i wraz z matką przeniósł się do Bel-Air. Sytuacja zmieniła się dramatycznie dla 15-letniego Dave’a – 3 marca 1983, gdy jego matka i ciotka zostały zamordowane przez byłego chłopaka matki, Johna Riccardi'ego, który został aresztowany w 1991, a wątek ten został wykorzystany w serialu 20th Television "America's Most Wanted". Riccardi został w końcu złapany w Houston w Teksasie 4 stycznia 1991. W 2015 powstał film dokumentalny "Żałoba syna" ("Mourning Son"), do którego Dave Navarro napisał scenariusz.
Po tragedii (morderstwie matki), Dave zamieszkał z ojcem. Uczęszczał do Notre Dame High School w Sherman Oaks, a następnie do University High School w Los Angeles. Przez lata był uzależniony od narkotyków, alkoholu i cierpiał na zaburzenia depresyjne.
Kariera.
W 1987 roku Navarro wraz z Erikiem Averym, Stephenem Perkinsem i Perrym Farrellem założył zespół Jane’s Addiction. Po rozpadzie tej formacji Navarro grał w Red Hot Chili Peppers. Odrzucił też opiewającą na milion dolarów propozycję zespołu Guns N’ Roses, z którego odszedł gitarzysta. W międzyczasie zawarł związek małżeński z Catherine „Rhian” Signe (1994), który przetrwał około roku. Z RHCP nagrał płytę "One Hot Minute" (1995). W 1998 roku nagrał z zespołem Marilyn Manson utwór „I Don't Like the Drugs (But the Drugs Like Me)”. Współpracował m.in. z Puff Daddy, Nine Inch Nails, Christiną Aguilerą, Alanis Morissette. W 2001 nagrał solową płytę "Trust No One". Przyłączył się też do grupy Camp Freddy.
W dreszczowcu "Istota seksu" ("Sexual Intent", 1993) wystąpił w roli porywacza u boku Kena Davitiana, a w komedii "Floundering" (1994) z udziałem Jamesa LeGrosa, Lisy Zane, Ethana Hawke’a, Johna Cusacka, Steve’a Buscemi, Billy’ego Boba Thorntona i Viggo Mortensena zagrał narkomana o przezwisku Drug Kid. Pojawił się także jako Spitz w jednym z odcinków serialu CBS "Stan wyjątkowy" ("Martial Law", 1999), "Czarodziejki" ("Charmed", 2001) i był gwiazdorem rocka w komedii "Dziewczyny z wyższych sfer" ("Uptown Girls", 2003) z Brittany Murphy i Heather Locklear.
Od 11 lipca do 20 września 2005 razem z Brooke Burke był współgospodarzem programu muzycznego CBS "Rock Star: INXS". W sierpniu 2006 wraz z kolegami z Jane’s Addiction założył The Panic Channel, z którą nagrał płytę "One". Od stycznia do lutego 2007 koncertował z formacją Rock Star Supernova. W 2008 roku nagrał dodatkowe riffy dla nowej wersji przeboju Janet Jackson „Black Cat”.
W 2007 Navarro podjął współpracę z Teravision i zadebiutował jako reżyser i scenarzysta; zrealizował swój pierwszy film dla dorosłych "Złamana" ("Broken") z udziałem Audrey Bitoni, Marka Davisa, Sashy Grey, Tommy’ego Gunna, Jenny Haze i Evana Seinfelda. Film otrzymał AVN Award 2008 w kategorii „Best High End All-Sex Release”, a Navarro zdobył nominację do AVN Award 2008 w kategorii „Najlepszy reżyser”. Pojawił się też w produkcji Evolution Erotica "Punkd Ur Ass 1" (2007).
Wziął również udział w pierwszym i drugim sezonie serialu IFC "Z Rock" (2008) i WB "Pogoda na miłość" ("One Tree Hill", 2010). W serialu FX "Synowie Anarchii" ("Sons of Anarchy", 2012–2013) wystąpił jako Arcadio Nerona, a w jednym z odcinków serialu NBC "Prawo i bezprawie" ("Law and Order: SVU", 2013) zagrał postać inżyniera dźwięku – Pana Ferrariego. Od 17 stycznia 2012 do 14 kwietnia 2020 był prowadzącym oraz jednym z trzech jurorów programu Paramount Network "Ink Master".
Życie prywatne.
W latach 1990–1993 jego pierwszą żoną była Tania Goddard. Tylko pięć dni, bo od 15 do 20 października 1994 trwało małżeństwo z Rhian Gittins. Od sierpnia 2001 związał się z modelka i aktorką Carmen Electrą, którą poślubił 22 listopada 2003. Jednak 10 sierpnia 2006 doszło do separacji, a 20 lutego 2007 do rozwodu.
Spotykał się także z Bobbie Brown, Courtney Love, Michelle Dupont, Kari Wuhrer, autorką Pamelą Des Barres, aktorką Brooke Mueller, Nicole Bennett, aktorką porno Kacey Jordan, aktorką Angel Aviles, Metal Sanaz, Lesley i aktorką porno Jayme Langford. Związany był też z Monet Mazur (1996–1997), Lexus Locklear (1998), Sherrie Rose (1999–2000), Jenną Presley (2005–2007), Kendrą Jade (2006), Brittney Skye (2006), Jessicą Jaymes (2006–2009), Jenną Jameson (2006), Taylor Wayne (2006), Jasmine Lennard (2007–2008), Tami Donaldson (2007), Kelly Carlson (2007), Stormy Daniels (2007), Margaret Cho (2008), Sashą Grey (2008), Amie Nicole (2008–2009), Joanną Angel (2008), Jessie Lee (2008), Daisy De La Hoyą (2008), Brooke Haven (2009), Izabellą Miko (2009), Jenny Spain (2009), Lexus Amandą (2014) i Andreą Tantaros (2015).
W 2008 roku wziął udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw (tzw. Propozycja 8).

</doc>
<doc id="519012" url="https://pl.wikipedia.org/wiki?curid=519012" title="Włodzimierz Zientarski">
Włodzimierz Zientarski

Włodzimierz Zientarski (ur. 8 listopada 1942 w Warszawie) – polski dziennikarz i prezenter telewizyjny, motoryzacyjny, radiowy, prasowy i sportowy, pisarz, lektor i aktor filmowy, dubbingowy i telewizyjny, redaktor naczelny czasopisma "Auto Moto Sport".
Ojciec dziennikarzy Macieja Zientarskiego i Joanny Zientarskiej.
Życiorys.
Urodził się w rodzinie pochodzącej z Ożarowa Mazowieckiego. Jest absolwentem Wydziału Prawa (1965) i Studium Dziennikarskiego (1967) Uniwersytetu Warszawskiego. W 1985 roku został laureatem nagrody Wiktora 1985. W 1981 roku, podczas stanu wojennego, był członkiem komisji weryfikującej dziennikarzy Studia 2 – co jest krytykowane – ale odżegnuje się od współpracy z ówczesnym aparatem bezpieczeństwa.
Włodzimierz Zientarski jest autorem wielu programów telewizyjnych, między innymi "Jarmarku", "Auto Moto Fanklubu", "4x4", "AutoŚwiat TV", "Pasjonatów". Współprowadzi (z Joanną Zientarską i Kubą Olszewskim) program "Odjechani" w Antyradiu. Gościnnie występował w programie "V Max" (którego gospodarzem jest jego syn Maciej), pisze również felietony publikowane w serwisie internetowym tego programu. W latach 2007–2015 był prowadzącym studio Formuły 1 w Polsat Sport.
Media.
Redaktor naczelny czasopisma "Auto Moto Sport"

</doc>
<doc id="519014" url="https://pl.wikipedia.org/wiki?curid=519014" title="Rędzin">
Rędzin

Rędzin - część (zwyczajowo nazywana osiedlem) Wrocławia, na osiedlu Osobowice-Rędzin, w byłej dzielnicy Psie Pole. Dawniej samodzielna wieś, do 1945 pod niem. nazwą "Ransern". Położony w północno-zachodniej części miasta, na prawym brzegu Odry, przez Las Osobowicki graniczy z Osobowicami (z którymi razem tworzy administracyjnie osiedle Osobowice-Rędzin) na południowym wschodzie, z Pilczycami na południu, Maślicami na południowym zachodzie, Praczami Odrzańskimi na północnym zachodzie, Lesicą i Świniarami na północy oraz Lipą Piotrowską na wschodzie. Teren Rędzina włączono w granice Wrocławia 1 stycznia 1973. Jego większość zajmują pola irygacyjne wrocławskiej oczyszczalni ścieków (Pola irygacyjne Wrocławia), przez które przepływa odwadniający je potok Trzciana, wpadający do Odry w Lesicy. W Rędzinie wytyczonych jest tylko kilkanaście ulic (oraz dwie mające własne nazwy groble), w większości mających wciąż charakter wiejskich dróg, z których najważniejszą jest ulica Wędkarzy, będąca przedłużeniem łączącej Rędzin z resztą miasta ulicy Osobowickiej.
Oprócz Lasu Osobowickiego znajdującego się na granicy Rędzina, do jego terytorium zalicza się Las Rędziński (dawniej nazywany Maślickim; wykupiony przez miasto w 1928 i zamieniony na park) na brzegu rzeki i Wyspę Rędzińską na Odrze. Na wysokości tej wyspy, naprzeciw leżących na lewym brzegu rzeki Pilczyc, południowy (pilczycki) nurt Odry przecina Jaz Rędzin, a po północnej (rędzińskiej) stronie wyspy znajdują się dwie równoległe śluzy Rędzin, umożliwiające statkom pokonanie tego stopnia wodnego. Jaz i pierwszą śluzę wybudowano w latach 1913-1917, natomiast drugą śluzę, zaprojektowaną w 1925 zrealizowano w latach 1931-1934. Komory śluz mają długość ponad 200 m (starszej - 203, nowszej - 226) i szerokość 12 metrów.
W 2011 roku oddano do ruchu przebiegającą przez Rędzin Autostradową Obwodnicę Wrocławia. Na Wyspie Rędzińskiej został usytuowany pylon Mostu Rędzińskiego o wysokości 122 metrów.
Komunikacja miejska.
Do osiedla można dojechać autobusem linii 118 kursującym w ciągu dnia, a w nocy niektórymi kursami linii 257.

</doc>
<doc id="519017" url="https://pl.wikipedia.org/wiki?curid=519017" title="Cho Yoon-jeong">
Cho Yoon-jeong

Cho Yoon-jeong (ur. 2 kwietnia 1979 w Andong w Korei Południowej) – tenisistka południowokoreańska, mieszkająca w Seulu. Reprezentowała kraj na igrzyskach olimpijskich i w Pucharze Federacji.
Kariera sportowa.
Jest tenisistką zawodową, gra prawą ręką i oburęcznym backhandem. W rankingu światowym w 2003 roku znajdowała się na 45 pozycji. Wielokrotnie grała w turniejach wielkoszlemowych, jej najlepsze wyniki to trzecia runda w US Open w 2002 i 2005 roku.
Trzykrotnie w finałach turniejów WTA: Canberra 2006, Auckland 2003 i Pattaya 2002; wszystkie te spotkania przegrała. Ma na koncie jeden wygrany turniej deblowy (Seul 2004).

</doc>
<doc id="519022" url="https://pl.wikipedia.org/wiki?curid=519022" title="Autostrada A111 (Niemcy)">
Autostrada A111 (Niemcy)

Autostrada federalna A111 (niem. "Bundesautobahn 111 (BAB 111)" także "Autobahn 111 (A111)") – łącznica autostradowa w Niemczech w północnej części Berlina o długości 17 km, która łączy "Berliner Ring" (A 10 – zewnętrzną autostradową obwodnicę Berlina) z "Berliner Stadtring" (A100 – wewnętrzną autostradową obwodnicą śródmieścia Berlina).
W czasach NRD autostrada miała oznaczenie A17, które istniało jedynie dla potrzeb administracyjnych, przez co nie umieszczano go na drogowskazach. Trasa stanowiła jedno z dwóch połączeń autostradowych z Berlinem Zachodnim, poprzez przejście graniczne Heiligensee. Była także jedną z dróg tranzytowych kraju.

</doc>
