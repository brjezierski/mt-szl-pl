<doc id="519024" url="https://pl.wikipedia.org/wiki?curid=519024" title="Fokus">
Fokus

Fokus, właściwie Wojciech Alszer (ur. 13 marca 1980 w Katowicach) – polski raper i producent muzyczny. Wojciech Alszer znany jest przede wszystkim z występów w zespole hip-hopowym Paktofonika, którego był członkiem w latach 1998–2003. Wcześniej był członkiem grupy Kwadrat Skład. Od 2001 roku współtworzy formację Pijani Powietrzem. W międzyczasie tworzył w ramach projektu Brak2Sensu. Natomiast od 2003 roku występuje w zespole Pokahontaz. Prowadzi także solową działalność artystyczną. Jego hypemanem był Adam „Aes” Szymura, koncertowy skład uzupełnia także DJ Bambus.
W 2001 roku wraz z zespołem Paktofonika otrzymał nagrodę polskiego przemysłu fonograficznego Fryderyka w kategorii "Album Roku – Hip-Hop" za album "Kinematografia". Fokus współpracował ponadto m.in. z takimi wykonawcami jak: Pezet, Moral, White House, Trzeci Wymiar, Fisz, Vienio, Łona, HST, Kaczor, DonGURALesko, O.S.T.R., Ras Luta, Abradab oraz PIH. Poza działalnością artystyczną prowadzi wytwórnię muzyczną FoAna.
W 2011 roku Alszer został sklasyfikowany na 14. miejscu listy 30 najlepszych polskich raperów według magazynu „Machina”. Rok później znalazł się na 10. miejscu analogicznej listy opublikowanej przez serwis Porcys.
Życiorys.
W 1996 roku napisał utwór „Powierzchnie tnące” i to właśnie po jego wykonaniu w 1998 roku na koncercie w Mikołowie powstała idea Paktofoniki. Spotkali się tam Magik, który z nieznanego powodu opuścił Kaliber 44, a także Rahim, który rozstał się ze swoją mikołowską grupą 3 X Klan. Obaj zaakceptowali inicjatywę Fokusa stworzenia trzyosobowego składu – Paktofoniki. W 1998 roku nagrali trzy pierwsze utwory: „Priorytety”, „Gdyby”, „Ja to ja”. W 2000 roku Fokus nagrał szereg utworów na płytę "Usta miasta kast". W zamyśle producencki album Fokusa, w formie kompilacji został zrealizowany w głównej mierze przez IGS-a. Na płycie wystąpili ponadto m.in. tacy wykonawcy jak: Mea, Zapis-C Rytmu, Prohibeate, Bas Tajpan i Płonący Squat. 18 grudnia 2000 roku sklepów trafiła debiutancka płyta Paktofoniki "Kinematografia". Osiem dni po wydaniu płyty samobójstwo popełnił Magik. W czerwcu wydali z Rahimem minialbum "Jestem Bogiem" poświęcony zmarłemu koledze.
W kwietniu roku 2002 zespół został nagrodzony Fryderykiem za najlepszy album hiphopowy w roku 2001. 25 września tego samego roku została wydana druga, pożegnalna płyta zespołu pt. "Archiwum kinematografii", na której znalazły się m.in. utwory zarejestrowane podczas sesji nagraniowych pierwszej płyty. Także w 2002 roku Fokus ze Śliwką Tuitam z częstochowskiego zespołu Ego utworzył projekt Pijani Powietrzem. Efektem współpracy był wydany jeszcze w 2002 roku album zatytułowany "Zawieszeni w czasie i przestrzeni". Na płycie wyprodukowanej przez Rahima, Fokusa, Młodego, DJ-a Haema i DJ-a Bambusa znalazło się czternaście piosenek, utrzymanych w nowoczesnej stylistyce. 21 marca 2003 roku odbył się ostatni koncert PFK w Katowicach w Hali Spodek, na którym ogłoszono zakończenie działalności zespołu.
W międzyczasie wraz z Rahimem i DJ-em Bambusem założył zespół pod nazwą Pokahontaz. Rok później ukazał się pierwszy singel formacji zatytułowany „Wstrząs dla mas”, do którego powstał także teledysk. 2 kwietnia 2005 roku nakładem Kreska Records ukazał się debiutancki album Pokahontaz zatytułowany "Receptura". Na wydawnictwie znalazły się utwory wyprodukowane m.in. przez Rahima, Minika i DJ 600V, który także zmiksował i zmasterował nagrania. Gościnnie w nagraniach wzięli udział m.in. Śliwka Tuitam, oraz członkowie zespołu Projektor – Miuosh i Puq. Drugi singlem promującym płytę był utwór „Za szybcy się wściekli”, do którego został zrealizowany teledysk. Promocyjny obraz powstał także do piosenki „Nie1”. Pod koniec 2005 roku, do sklepów miała trafić reedycja debiutu, pod nazwą "R+". Ostatecznie wydawnictwo zostało udostępnione bezpłatnie m.in. na oficjalnej stronie internetowej zespołu. Kolejne trzy lata działalności artystycznej Fokusa stanowiły występy gościnne. Zwrotki rapera znalazły się na płytach takich wykonawców jak: Perwer Squad, Aes, Kooperacja, White House, MeriDialu oraz Pih.
17 listopada 2008 roku ukazał się debiutancki album solowy rapera zatytułowany "Alfa i Omega". Płyta ukazała się nakładem oficyny FoAna. Album poprzedził szereg koncertów promujących płytę. Gościnnie w nagraniach wzięli udział m.in. HST, O.S.T.R. i Pezet. Na dwupłytowym wydawnictwie znalazły się piosenki, które wyprodukował sam Fokus, a także MTI i Stahu. Materiał był promowany ponadto teledyskami do utworów „SMSy” i „Już dawno nie”. Piosenki znalazły się także na maxi-singlu "Smsy, Czas II, Sekrety, Już dawno nie". Rok później Fokus gościł na albumach White House, Trzeciego Wymiaru oraz KRI. Z kolei w 2010 roku wystąpił na płytach HiFi Bandy, Rahima, Aesa, Vienia, Pyskatego, a także albumie producenckim Lukatricks. Tego samego roku ukazał się również singel pt. „Komplet”, który Fokus nagrał wraz z Pezetem, Małolatem i O.S.T.R.-em. Wydawnictwo powstało w ramach promocji cyklu koncertowego Rap Route.
5 lutego 2011 roku odbyła się premiera drugiego albumu solowego Fokusa pt. "Prewersje". Płyta zadebiutowała na 6. miejscu listy OLiS. Nagrania były promowane teledyskami do utworów „6 ścian”, „V.I.P.”, „Wszystko będzie dobrze” oraz „Lubisz to”. Gościnnie na płycie wystąpili jedynie Losza Vera i Gutek. Natomiast produkcji podjęli się White House, O.S.T.R., Jajonasz oraz The Returners. Także w 2011 roku Fokus rapował gościnnie na płytach Kooperacji, DonGURALesko, Dwa Zera oraz duetu Moral i Gano. Artysta wystąpił także na drugim albumie solowym piosenkarki popowej Doroty „Dody” Rabczewskiej – "7 pokus głównych", w utworze „Fuck It”. Współpraca z Dodą spotkała się ze skrajnie negatywnym odbiorem środowiska hip-hopowego. Rok później raper po raz kolejny na płytach Trzeciego Wymiaru, White House i Pezeta, a także po raz pierwszy na wydawnictwie duetu Raca i DonDe. Ponadto wraz z Pono nagrał utwór „Nie ukrywam, że...”, który ukazał się na kompilacji różnych wykonawców "Prosto Mixtape Kebs", sygnowanej przez DJ-a Kebsa.
Historię Paktofoniki i Fokusa przedstawia film „Jesteś Bogiem” Leszka Dawida, zrealizowany na podstawie scenariusza Macieja Pisuka opublikowanego w książce „Paktofonika. Przewodnik Krytyki Politycznej”.
W 2017 r. wziął udział w kampanii reklamowej napojów energetycznych Tiger.

</doc>
<doc id="519025" url="https://pl.wikipedia.org/wiki?curid=519025" title="Camargue">
Camargue



</doc>
<doc id="519027" url="https://pl.wikipedia.org/wiki?curid=519027" title="Kościół św. Wojciecha w Kielcach">
Kościół św. Wojciecha w Kielcach

Kościół Świętego Wojciecha – pochodzący z XVIII wieku kościół w Kielcach mieszczący się niedaleko centrum miasta, między aleją IX Wieków Kielc i ulicą Bodzentyńską.
Przez plac św. Wojciecha przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.
Opis kościoła.
Wewnątrz kościoła znajdują się namalowane w 1889 roku trzy obrazy autorstwa Jana Styki: "Rozmnożenie chleba" w ołtarzu głównym, "Św. Rozalia" na zasuwie i "Św. Franciszek" w zwieńczeniu prawego bocznego ołtarza. Na terenie okalającym kościół znajduje się pozostałość po cmentarzu – pomnik z wykutą w piaskowcu figurą Chrystusa Frasobliwego (tzw. "latarnia zmarłych") z 1732 roku. Na jego cokole umieszczony jest już częściowo niewidoczny napis "ANNO D (...) 1732 D 28, CIALA LUCKIE NA TEM MIEJSCU SPOCZYWAJACE UPRASZAJA POBOZNOSCI WASZY (...) POZDROWIENIA ANIELSKIE". Na zachodniej ścianie kościoła znajduje się kamienny portal z 1763 roku z tablicą fundacyjną, a na prawo od wejścia głównego stoi odsłonięty w 1997 roku pomnik Świętego Wojciecha. Wokół budynku rosną ponad stuletnie drzewa. Przed kościołem znajduje się Plac Świętego Wojciecha z zachowanym fragmentem muru, przy którym w 1943 roku Niemcy rozstrzelali publicznie zakładników – żołnierzy Armii Krajowej.
Zabytkowy zespół.
Zespół kościoła pw. św. Wojciecha został wpisany do rejestru zabytków nieruchomych (nr rej.: A.325/1-5 z 15.02.1967, z 21.02.1994):
Odkrycia archeologiczne.
Na przełomie roku 2006 i 2007, podczas remontu Placu Świętego Wojciecha, natrafiono na pochodzące z XVIII wieku kamienne fundamenty łączone wapienną zaprawą, o wymiarach 5×7 metrów, znajdujące się na głębokości około 40 cm poniżej poziomu gruntu. Według historyków, są to pozostałości po przykościelnym szpitalu dla ubogich, który prawdopodobnie spłonął w 1800 roku, gdy Kielce zostały ogarnięte przez wielki pożar. Podczas dalszych prac wykopaliskowych odkryto dwa groby, liczące ponad 300 lat, a na głębokości około 80 cm natrafiono na grunt z okresu średniowiecza, ze sporą ilością fragmentów ceramiki, po których oszacowano wiek znaleziska na przełom XI i XII wieku. W połowie lutego, na głębokości ponad 100 cm, zostały odkopane resztki paleniska, polepy oraz słupów, które stanowią fragmenty średniowiecznej chałupy, wchodzącej w skład osady przedlokacyjnej, otaczającej kościół świętego Wojciecha. Odkrycie to stanowi dowód na ponad dziewięćsetletnią historię Kielc i potwierdza tezy historyków, iż to miejsce jest kolebką miasta.

</doc>
<doc id="519028" url="https://pl.wikipedia.org/wiki?curid=519028" title="Public Library of Science">
Public Library of Science

Public Library of Science (PLoS) – projekt non-profit rozwijania zbioru czasopism naukowych i innej literatury naukowej, dostępnego na licencjach wolnej dokumentacji. W 2006 r. w ramach tego projektu publikowane były następujące czasopisma: "PLoS Biology", "PLoS Medicine", "PLoS Computational Biology", "PLoS Genetics", "PLoS Pathogens" i "PLoS Clinical Trials".
Historia powstania.
Powstanie Public Library of Science zostało zainicjowane na początku 2001 r. przez publikację listu otwartego napisanego przez Patricka Browna, biochemika z Stanford University i Michaela Eisena, biologa-informatyka z Lawrence Berkeley National Laboratory. List ten, skierowany do społeczności naukowców zajmujących się biologią, medycyną i pokrewnymi dziedzinami, nawoływał wszystkich naukowców, aby począwszy od września 2001 r. zaprzestali wysyłania swoich publikacji do czasopism, które nie udostępniają bezpłatnie swoich zasobów w sześć miesięcy od ich wydania. Był to rodzaju "deklaracji wojny" wytoczonej przeciw tradycyjnym czasopismom naukowym, które zwyczajowo nie płacą autorom za wydrukowane publikacje, jednocześnie pobierając opłaty za udostępnianie. Tylko niektóre czasopisma (np. "Proceedings of the National Academy of Sciences" i "BioMed Central") udostępniają publikacje bezpłatnie po pewnym okresie karencji od druku, podczas gdy większość nie udostępnia ich bezpłatnie nawet autorom i zabrania im rozpowszechniania ich np. na własnych stronach WWW (m.in. "Nature" i "Science").
Po przyłączeniu się do inicjatywy noblisty, byłego dyrektora "National Institutes of Health" Harolda Varmusa organizatorzy PLoS postanowili sami wydawać wolno-dostępne czasopisma na wzór "BioMed Central", które czyni to od 1999 r.
Działalność wydawnicza.
Jako dom wydawniczy PLoS zainaugurowało swoją działalność 13 października 2003 r. wydaniem pierwszego numeru recenzowanego czasopisma "PLoS Biology", aby po jego sukcesie szybko uruchomić kolejne: "PLoS Medicine", "PLoS Computational Biology", "PLoS Genetics", "PLoS Pathogens", "PLoS Neglected Tropical Diseases". W grudniu 2006 uruchomiono "PLoS ONE". Wszystkie czasopisma PLoS zaliczają się do publikacji o wolnym dostępie. Działają głównie w oparciu w oparciu o licencję Creative Commons, CC-BY 2.5, choć dopuszczają też inne wolne licencje, pod warunkiem, że są one zgodne z ogólną zasadą projektu:
Dostęp do czasopism w wersji on-line jest całkowicie bezpłatny. Wersje drukowane są rozprowadzane na tradycyjnych dla czasopism naukowych zasadach.
Aby utrzymać finansowo tego rodzaju czasopisma muszą one być albo centralnie dotowane, albo sami autorzy muszą płacić za publikowanie swoich prac. W Stanach Zjednoczonych, instytucje takie jak "National Institutes of Health" i "Howard Hughes Medical Institute" akceptują w projektach grantów na badania naukowe środki na opłacenie tego rodzaju kosztów publikowania, a nawet zachęcają potencjalnych grantobiorców do uwzględniania w projektach tego rodzaju kosztów.
Przyszłość.
Inicjatywa PLoS zainspirowała też podobne inicjatywy w Europie. Do najbardziej znanych zalicza się Deklaracja Berlińska powstała z inicjatywy władz Towarzystwa Maxa Plancka. Inną znaną inicjatywą tego rodzaju jest środkowo-europejska "Budapest Open Access Initiative". Przyszłość tego rodzaju inicjatyw nie jest jednak do końca jasna. Największym problemem w przyszłości może okazać się, zdaniem analityków rynku wydawnictw naukowych, wzrastający koszt obsługi systemu recenzowania naukowego, gdy do czasopism tego rodzaju zacznie spływać podobna liczba publikacji jak do renomowanych czasopism tradycyjnych.

</doc>
<doc id="519036" url="https://pl.wikipedia.org/wiki?curid=519036" title="Wolność (organizacja konspiracyjna)">
Wolność (organizacja konspiracyjna)

Wolność – polska wojskowa organizacja konspiracyjna, działająca od końca 1939 do połowy 1941 na obszarze powiatów chojnickiego i kościerskiego.
Organizacja została utworzona w końcu 1939 w rejonie Chojnic przez por. rez. Józefa Gierszewskiego ps. „Szulc” na bazie przedwojennej siatki dywersji pozafrontowej. Przyłączyły się do niej osoby, które ukrywały się w pobliskich bunkrach leśnych. Nawiązano też kontakty z formującymi się grupami partyzanckimi. Prowadziła głównie działalność wywiadowczą, szkolenie wojskowe, samoobronę, przygotowania do akcji sabotażowych i dywersyjnych. Organizacja liczyła ogółem co najmniej kilkudziesięciu członków. Prawdopodobnie w maju 1941 kontakt z J. Gierszewskim nawiązał komendant Tajnej Organizacji Wojskowej „Gryf Kaszubski” Józef Dambek, proponując mu objęcie stanowiska komendanta powstającej Tajnej Organizacji Wojskowej „Gryf Pomorski”. W rezultacie w lipcu 1941 „Wolność” współtworzyła „TOW Gryf Pomorski”.

</doc>
<doc id="519044" url="https://pl.wikipedia.org/wiki?curid=519044" title="Sławomir Olszewski">
Sławomir Olszewski

Sławomir Olszewski (ur. 26 sierpnia 1973 w Nowym Sączu) – polski piłkarz grający na pozycji bramkarza.
Sławomir Olszewski jest wychowankiem Sandecji Nowy Sącz. Następnie grał w Unii Tarnów, Widzewie Łódź i Pogoni Szczecin. Po przyjściu do Cracovii w 2003 roku zajął miejsce pierwszego bramkarza w drużynie kierowanej przez Wojciecha Stawowego. Po awansie krakowskiego zespołu do pierwszej ligi, Olszewski zaliczył - według trenera - parę nieudanych występów w drużynie, co zaowocowało zepchnięciem go do rezerw (jego miejsce w bramce zajął Marcin Cabaj). Pod koniec sezonu 2005/2006, gdy szkoleniowcem „Pasów” został Stefan Białas, występował w pierwszym składzie.
W czerwcu 2011 roku został skazany przez Sąd Rejonowy Wrocław-Śródmieście na dwa lata więzienia w zawieszeniu na 5 lat i 15 tys. zł grzywny za udział w korupcji w polskiej piłce nożnej. Sprawa dotyczyła bezpośrednio meczu Cracovii z Zagłębiem Lubin w ostatniej kolejce sezonu I ligi 2005/2006 w dniu 13 maja 2006 roku. Zawodnicy z Lubina przekazali wówczas kwotę 100 tys. zł piłkarzom z Krakowa za uzyskanie remisu w tym spotkaniu (takie rozstrzygnięcie premiowało Zagłębie awansem do Pucharu UEFA). Mecz zakończył się bezbramkowym remisem, dzięki czemu Zagłębie zajęło trzecie miejsce w I lidze, zdobyło brązowy medal mistrzostw Polski i awansowało do europejskich pucharów. 

</doc>
<doc id="519048" url="https://pl.wikipedia.org/wiki?curid=519048" title="Elimelech z Leżajska">
Elimelech z Leżajska

Elimelech Weissblum z Leżajska (ur. 1717 w Tykocinie, zm. 11 marca 1787 w Leżajsku) – rabin żydowski, jeden z pierwszych cadyków w historii judaizmu, jeden z najwybitniejszych przedstawicieli chasydyzmu.
Był uczniem, a później następcą Dow-Bera z Międzyrzecza.
Ożenił się w Szeniawie ze Sprincą (Esperanzą), córką rabina Aarona Rokacha Margoliota i krewną rabina Eleazara Rokacha. Po kilku porodach zmarła ona przedwcześnie. Mieli pięcioro dzieci, których imiona brzmią: Elazar, Eliezer Lipa, Jaakow, Mirisz i Esther Etel. Po śmierci Sprincy Elimelech ponownie wstąpił w więzy małżeńskie, żeniąc się z córką rebego Jakowa Margoliota, Gittel. 
Po latach wędrówki i nauczania w I Rzeczypospolitej, w 1772 osiadł w Leżajsku. Uczniami Elimelecha byli m.in. Jakub Icchak Horowic, Naftali z Ropczyc i Menachem Mendel z Rymanowa.
W 1787 r. napisał dzieło "Noam Elimelech" (pol. „Łagodność Elimelecha”), jedno z podstawowych dzieł chasydyzmu. W dziele tym umieszczał wiele gwiazdek (asterysków) nad wyrazami, które miały oznaczać nieokreślone i ograniczone znaczenie słów drukowanych. Jeden z rabinów powiedział, że gwiazdy na niebie są tylko komentarzem do gwiazdek w "Noam Elimelech".
Stworzył również siedemnastopunktową listę (rodzaj poradnika) mającą zwykłym ludziom pomóc stać się lepszymi i żyć religijnie. 
Jego postać obrosła wieloma legendami. Jeszcze za życia miał leczyć nieuleczalnie chorych i rozmawiać ze zwierzętami.
Rocznica jego śmierci, 21 dnia żydowskiego miesiąca adar, gromadzi przy jego ohelu w Leżajsku tysiące chasydów z całego świata.
Po śmierci Elimelecha cadykiem w Leżajsku został jego najstarszy syn Elazar (?-1806), a ostatnim z leżajskich cadyków był syn Elazara, Naftali (?-1844).

</doc>
<doc id="519049" url="https://pl.wikipedia.org/wiki?curid=519049" title="Angel (wodospad)">
Angel (wodospad)



</doc>
<doc id="519057" url="https://pl.wikipedia.org/wiki?curid=519057" title="Kocie oko">
Kocie oko



</doc>
<doc id="519063" url="https://pl.wikipedia.org/wiki?curid=519063" title="Wave-Gotik-Treffen">
Wave-Gotik-Treffen

Wave-Gotik-Treffen (z niem. "das Treffen" – "spotkanie") – doroczny festiwal muzyczny w Lipsku (Niemcy). Ponad 150 zespołów reprezentujących wiele gatunków muzycznych (rock gotycki, gothic metal, industrial, neofolk, dark wave, death rock itp.) gra w kilku miejscach w mieście przez 4 dni w tzw. Zielone Świątki.
Historia.
Pierwszy festiwal odbył się w 1987 roku w Poczdamie. Początkowo uczestniczyło w nim tylko kilkaset osób.
W 1992 roku pierwszy oficjalny festiwal Wave-Gotik-Treffen odbył się w klubie "Eiskeller" w Lipsku. Od tamtego czasu liczba uczestników szybko rośnie, więc w festiwalu biorą udział najbardziej znane zespoły reprezentujące wszelkie pokrewne rockowi gotyckiemu gatunki muzyczne.
Największy festiwal miał miejsce w 2000 roku, kiedy do Lipska przybyło ponad 300 zespołów oraz ponad 27 tysięcy fanów. Jednak, z powodu bankructwa organizatora, w trzecim dniu festiwal został odwołany. Większość zespołów, technicy oraz ochrona opuścili imprezę. Tylko kilka grup zdecydowało się na darmowy występ, który udało się zorganizować dla około pięciotysięcznej publiczności dzięki pomocy wolontariuszy. Mimo obaw policji, ostatni dzień festiwalu przebiegł bardzo spokojnie.
W kolejnych latach Wave-Gotik-Treffen odwiedzało między 18 a 21 tysięcy fanów z całego świata.
Zespoły (wybrane).
Bauhaus, Clan of Xymox, Closterkeller, Covenant, Darzamat, Delight, Dope Stars Inc., Emilie Autumn, Epica, Flowing Tears, Gothminister, Haggard, Inkubus Sukkubus, Katatonia, Lacrimosa, Lacuna Coil, Laibach, Liv Kristine, Moonspell, Oomph!, Ordo Rosarius Equilibrio, Samael, The 69 Eyes, The Cure, The Legendary Pink Dots, The Sisters of Mercy, Theatre of Tragedy, Theatres des Vampires, Tiamat oraz Tristania.

</doc>
<doc id="519070" url="https://pl.wikipedia.org/wiki?curid=519070" title="Bitwa pod Humiennem">
Bitwa pod Humiennem

Bitwa pod Humiennem (węg. "Homonnai csata") – bitwa stoczona w dniach 22–23 listopada 1619 między polskimi lisowczykami w służbie Habsburgów a wojskami siedmiogrodzkimi. Do starcia nazwanego pierwszą odsieczą wiedeńską doszło w czasie antyhabsburskiego powstania na Węgrzech i Morawach, będącego częścią wojny trzydziestoletniej (1618–1648).
Tło historyczne.
W pierwszych latach XVII wieku Habsburgowie austriaccy ograniczyli prawa protestantów w krajach wchodzących w skład ich Monarchii, co spowodowało narastanie konfliktu pomiędzy państwami protestanckimi a katolickimi. Sygnałem do wojny stała się defenestracja praska w maju 1618, czyli wyrzucenie przez okno zamku na Hradczanach dwóch namiestników cesarskich. Sytuacja militarna cesarza Ferdynanda II pogorszyła się jednak wraz z końcem roku, więc cesarz zdecydował się wysłać do Rzeczypospolitej oficjalne poselstwo z prośbą o pomoc, ale król Zygmunt III Waza nie chciał oficjalnie angażować się w wojnę. W tym samym okresie Czesi nawiązali współpracę z władcą Siedmiogrodu, księciem Gáborem Bethlenem, który w 1619 wyruszył wraz ze swoją armią pod Wiedeń i rozpoczął oblężenie habsburskiej stolicy. Zygmunt III Waza chcąc rozwiązać dwa problemy – łupiących niektóre powiaty zwolnionych ze służby królewskiej lisowczyków oraz pomoc Habsburgom – zgodził się na zaciągnięcie lisowczyków na służbę cesarską. Głównie chodziło o pozbycie się lisowczyków dopuszczających się rabunków i gwałtów nawet na ziemiach polskich, np. na Podgórzu Karpackim. Dowództwo objęli Jerzy Drugeth de Homannay, zbiegły magnat z Siedmiogrodu powiązany rodzinnie z Mniszchami oraz Stadnickimi, a także Walenty Rogowski sprawujący funkcję dowódcy lisowczyków.
Bitwa.
Zgodnie z planem lisowczycy mieli przez Słowację przedostać się do Siedmiogrodu. Książę Bethlen chcąc zabezpieczyć się przed taką ewentualnością wydzielił siły pod dowództwem Jerzego Rakoczego w sile 7 tysięcy żołnierzy, którzy zastąpili drogę 10-tysięcznym wojskom polskim, zajmując na wzniesieniach niedaleko Humiennego dogodne do obrony pozycje nad rzeką Laborec u zbiegu dwóch dolin. 22 listopada 1619 za radą Homannaya część polskich wojsk z sukcesem starła się z jazdą siedmiogrodzką, po czym zgrupowanie Walentego Rogowskiego spróbowało dostać się na tyły Węgrów, ale bez powodzenia. 23 listopada gdy frontalne ataki na Rakoczego nie przyniosły skutku, podjęto decyzję o próbie wyciągnięcia wojsk siedmiogrodzkich z umocnionych pozycji stosując taktykę pozorowanej ucieczki. Rogowski podzielił lisowczyków na cztery kolumny wydając polecenie odwrotu do obozu. Jerzy Rakoczy dał znak do pogoni, lisowczycy zaś zgodnie z rozkazem Walentego Rogowskiego gwałtownie zawrócili i starli się z jazdą, a następnie nieuszykowaną do starcia piechotą. W wyniku bitwy wojska siedmiogrodzkie straciły około 3 tysięcy żołnierzy, a sam Rakoczy dwóch braci: jeden poległ, drugi dostał się do polskiej niewoli. Z resztą sił wycofał się do zamku Makowica, którego lisowczycy z uwagi na brak artylerii nie zdobyli. Książę Gábor Bethlen powiadomiony o klęsce Jerzego Rakoczego postanowił zwinąć oblężenie Wiednia i wycofać się za Dunaj. Do obrony swoich posiadłości skierował 15 tysięcy żołnierzy, co poprawiło wydatnie położenie militarne wojsk habsburskich i pozwoliło im na kontynuowanie wojny.
Podsumowanie.
Zwycięska dla lisowczyków bitwa pod Humiennem uratowała koronę czeską i węgierską dla cesarza Ferdynanda II, spowodowała także wrogie stanowisko sułtana Imperium Osmańskiego Osmana II, który był suwerenem księcia siedmiogrodzkiego i była jedną z przyczyn wojny polsko-tureckiej (1620–1621).

</doc>
<doc id="519072" url="https://pl.wikipedia.org/wiki?curid=519072" title="Sirimavo Bandaranaike">
Sirimavo Bandaranaike

Sirimavo Bandaranaike (syng. සිරිමා රත්වත්තේ ඩයස් බණ්ඩාරනායක, tamil. சிறிமா ரத்வத்தே டயஸ் பண்டாரநாயக்கே, ur. 17 kwietnia 1916 w Ratnapurze, zm. 10 października 2000 w Kolombo) – premier Sri Lanki, pierwsza kobieta na świecie na stanowisku premiera.
Była żoną premiera Cejlonu Salomona Bandaranaike, zamordowanego 25 września 1959 roku przez buddyjskiego mnicha. Została szefem rządu 20 lipca 1960 roku, gdy w wyborach powszechnych na Cejlonie wygrała kierowana przez nią Partia Wolności. Urząd szefa rządu po raz pierwszy sprawowała do 27 maja 1965 roku. Na pięć lat oddała władzę, gdyż w wyborach w 1965 roku wygrała partia UNP pod przewodnictwem Dudleya Senanayake.
Życiorys.
Wczesne życie i początek kariery.
Bandaranaike urodziła się 17 kwietnia 1916 roku, pod panieńskim nazwiskiem Ratwatte, pochodziła z rodziny Radala. Jej przodek Ratwatte Dissawa w imieniu Syngalezów podpisał Konwencję Kandyjską z 1815 roku. Jej rodzice – Rosalinda Mahawelatenne Kumarihama i Barnes Ratwatte Dissawe – mieli łącznie sześcioro dzieci: czterech chłopców i dwie dziewczynki, Sirimavo była najstarszym dzieckiem. Bandaranaike choć była praktykującą buddystką kształciła się w klasztorze świętej Brygidy w Kolombo. W 1940 roku wyszła za mąż za przyszłego prezydenta Sri Lanki, a wówczas członka Rady Państwa, Solomona Bandaranaike. Solomon był synem Solomona Dias Bandaranaike, który w kolonialnym Cejlonie pełnił dość ważną rolę – sprawował urząd doradcy prowincji. Sirimavo i Solomon razem mieli trójkę dzieci: Chandrika, Sunethra i Anura.
Mąż Sirimavy, Solomon, w 1946 roku był członkiem założycielem Zjednoczonego Stronnictwa Narodowego (UNP), z ramienia którego w wyborach w 1947 roku wybrany został do Izby Reprezentantów (niższej izby parlamentu). Po rozłamie w ukierunkowanym na prawo UNP, Solomon założył Partię Wolności Sri Lanki (SLFP) i został jej liderem. Koalicja kierowana przez SLFP zdobyła większość w wyborach powszechnych w 1956 roku a Solomon został premierem. Jego szeroko zakrojone reformy przeprowadzone w duchu socjalistycznym, przerwane zostały trzy lata po zwycięskich wyborach, gdy 26 września 1959 roku został on zamordowany przez ortodoksyjnego buddyjskiego mnicha. Następcą Solomona został C. P. de Silva, minister finansów i lider Izby Reprezentantów który jednak ciężko zachorował i wyjechał na leczenie do Londynu. W jego zastępstwie funkcję premiera sprawować miał minister edukacji, Wijeyananda Dahanayake. Zamieszanie to doprowadziło do przegranej wyborczej SLFP w wyborach w marcu 1960 roku.
Po przegranej SLFP w wyborach, Sirimavo Bandaranaike wybrana została na lidera partii i tym samym weszła na scenę polityczną. W 1960 roku Sirimavo zastąpiła na stanowisku odchodzącego senatora M. P. de Zoysa Jnre. Sirimavo poprowadziła SLFP do zwycięstwa wyborczego w lipcu 1960 roku.
Jako premier.
Pierwsza kadencja.
Kontynuowała politykę zapoczątkowaną przez męża. 21 lipca 1960 roku jeszcze jako senator, została desygnowana na premiera, tym samym stając się pierwszą kobietą premierem na świecie. Bandaranaike przez znajomych nazywana jako „Pani B” na tle poprzednich premierów wyróżniała się swoją emocjonalnością, często wybuchając płaczem gdy wspominała o kontynuowaniu drogi jej zamordowanego męża, krytycy nazywali ją przez to „płaczącą wdową”. Sirimavo była zadeklarowaną socjalistką, kontynuowała politykę nacjonalizacji kluczowych sektorów gospodarki, takich jak system bankowy i ubezpieczeniowy, znacjonalizowała firmy naftowe, a w 1961 roku upaństwowiła wszystkie szkoły także te będące własnością kościołów. Szereg reform został przerwany po protestach Tamilów, którzy oprotestowali decyzję rządu o zniesieniu językowi angielskiemu statusu języka urzędowego, co było pamiątką po czasach kolonialnych jednak Tamilowie obawiali się, że reformy dotkną też język syngaleski.
Kolejne problemy pojawiły się też przy upaństwawianiu firm naftowych, rządy Wielkiej Brytanii i Stanów Zjednoczonych sprzeciwiając się reformie, zakończyły Sri Lance pomoc gospodarczą. W rezultacie Bandaranaike zmieniła prozachodnią politykę gospodarczą kraju, zbliżając go do ZSRR i Chin, forsując przy tym politykę niezaangażowania. W 1962 roku doszło do nieudanej próby wojskowego zamachu stanu, zorganizowanego przez grupę oficerów wywodzących się z mniejszości chrześcijańskiej.
W 1964 roku, rządy Sri Lanki i Indii podpisały umowę dotyczącą wymianę bezpaństwowej, tamilskiej, ludności obu krajów. 600 tys. indyjskich Tamilów na Sri Lance miało otrzymać obywatelstwo Indii, a 375 tys. miało zostać obywatelami Sri Lanki. Umowy o wymianie ludności obowiązywały do dnia 31 października 1981 roku, Indie miały więcej niż 300 tys. repatriantów a Sri Lanka przyznała obywatelstwo ponad 185 tys. osobom, po 1964 roku zwiększając liczbę obywatelstw o 62000 obejmując programem również potomków repatriantów. W Indiach obywatelstwo uzyskało 207 tys. Tamilów i prawie 45 tys. potomków repatriantów. Wymianę przerwała dopiero fala antytamilskich zamieszek które wybuchły w lipcu 1983 roku, wiele osób zgodziło się wówczas na emigrację do Indii a innym zawieszono proces repatriacji. Po upływie umowy z 1964 roku, rząd Indii odmawiał rozważania kolejnych wniosków o obywatelstwo. Konferencja wszystkich cejlońskich partii uzgodniła, że rząd będzie przyznawał cejlońskie obywatelstwo wszystkim tamilskim bezpaństwowcom, którym w ramach umowy z 1964 roku nie został przyznane obywatelstwo indyjskie.
W 1964 roku SLFP zawiązała koalicję z marksistowską Lanka Sama Samaja Party, koalicja ta pod koniec 1964 roku straciła wotum zaufania a koalicja rządowa przegrała wybory w 1964 roku.
Druga kadencja.
Bandaranaike w 1968 roku udało się utworzyć koalicję Zjednoczonego Frontu (SLFP, LSSP i komunistów). Koalicja odniosła sukces w wyborach w 1970 roku, zdobywając w nich większość głosów. 27 maja 1970 po kolejnych wyborach powróciła na swój urząd, który z krótką przerwą sprawowała do 23 lipca 1977 roku. Te 7 lat rządów to ciężki, a zarazem twórczy czas dla Bandaranaike. Już w 1971 roku syngalescy leniniści wszczęli nieudane powstanie. W wyniku zamachu stanu dokonanego przez młodych lewicowców Ludowego Frontu Wyzwolenia jej rząd na krótko upadł po 16 miesiącach sprawowania władzy. Ludowy Front Wyzwolenia był radykalną grupą rozłamową z cejlońskiej partii komunistycznej. Armia w porę zmobilizowała się przeciwko rebeliantom, jednak niektóre obszary zostały zajęte przez powstańców. Demokratyczny rząd został uratowany dzięki zręcznej polityce, rządowi udało się wynegocjować pomoc wojskową Indii i Pakistanu.
Po opanowania sytuacji wewnętrznej i pokonaniu powstańców z inicjatywy Bandaranaike dnia 22 maja 1972 roku została przyjęta pierwsza w historii tego państwa konstytucja, która wyniosła buddyzm do rangi pierwszej religii w państwie, a tym samym spowodowała wzrost napięcia i niezadowolenia w stosunku do rządu wśród mniejszości tamilskiej. Dzięki tej konstytucji Bandaranaike przyczyniła się do zmiany nazwy państwa z Cejlon na Sri Lanka oraz do wprowadzenia ustroju republikańskiego w państwie, do tej pory Sri Lanka pozostawała nominalnie podległa koronie brytyjskiej. Po międzynarodowym kryzysie naftowym w 1973 roku Sri Lanka zbliżyła się do Ruchu Państw Niezaangażowanych. Dzięki wielu sukcesom w polityce zagranicznej w 1976 roku została wybrana sekretarzem Ruchu Państw Niezaangażowanych, oraz gospodarzem konferencji w której uczestniczyło wielu światowych przywódców. Rząd Sri Lanki utrzymywał dobre stosunki z rządzonymi przez Indirę Gandhi Indiami, w 1974 roku rząd Indii przekazał Sri Lance małą wyspę Kachchatheevu.
W lipcu 1977 roku Bandaranaike ustąpiła z urzędu po ponownym zwycięstwie UNP w wyborach.
W opozycji, trzecia kadencja.
Po ustanowienie nowego rządu i przegranych przez SLFP wyborach, była premier została poddana represjom. Oskarżono ją o przedłużenie czasu wyborów w latach 1975–1977. Została ona usunięta z parlamentu, a w 1980 roku zakazano jej pełnienia funkcji publicznych na okres siedmiu lat. Przez kolejne 17 lat Bandaranaike działała w opozycji. Polityką zajęły się też jej dzieci Chandrika Kumaratunga i Anura Bandaranaike.
W 1994 roku wybory wygrała koalicja SLFP, Sojusz Ludowy. Córka Sirimavo Chandrika przekonała matkę, aby objęła urząd premiera. Po raz trzeci i ostatni Bandaranaike sprawowała urząd premiera Sri Lanki od 14 listopada 1994 roku, rezygnując (na dwa miesiące przed swą śmiercią) 10 sierpnia 2000 roku. W tym samym czasie urząd prezydenta tego kraju pełniła jej córka Chandrika Kumaratunga.

</doc>
<doc id="519074" url="https://pl.wikipedia.org/wiki?curid=519074" title="Guarani (waluta)">
Guarani (waluta)



</doc>
<doc id="519081" url="https://pl.wikipedia.org/wiki?curid=519081" title="A111">
A111



</doc>
<doc id="519089" url="https://pl.wikipedia.org/wiki?curid=519089" title="Element automatyki">
Element automatyki



</doc>
<doc id="519096" url="https://pl.wikipedia.org/wiki?curid=519096" title="Punch (czasopismo)">
Punch (czasopismo)

Punch – brytyjski tygodnik satyryczny ukazujący się w latach 1841–1992 oraz 1996–2002.
Nazwa magazynu była nawiązaniem do Mr. Puncha, anarchizującej pacynki z popularnych przedstawień dla dzieci, które pojawiły się w Wielkiej Brytanii w XVII wieku. Pośrednio również żartem z nazwiska pierwszego wydawcy – Marka Lemona.
Przyjmuje się, że „Punch”, prezentując serie rysunków satyrycznych, opatrzonych wierszowanym komentarzem i spiętych w fabularną całość, był jednym z prekursorów współczesnej sztuki komiksu. Autorami piszącymi dla magazynu byli m.in. A.A. Milne, P.G. Wodehouse i W.M. Thackeray.
Wznowienie wydawania magazynu w 1996 było inwestycją egipskiego biznesmena Mohameda Al-Fayeda. Ostateczne zamknięcie „Puncha” 6 lat później podyktowane było nierentownością tytułu.

</doc>
<doc id="519098" url="https://pl.wikipedia.org/wiki?curid=519098" title="Stokrotka pospolita">
Stokrotka pospolita

Stokrotka pospolita, s. łąkowa, s. trwała ("Bellis perennis") – gatunek rośliny z rodziny astrowatych. Występuje na większości obszaru Europy, w Azji Zachodniej i Azerbejdżanie, oraz Libii. Rozprzestrzenia się też gdzieniegdzie poza tym obszarem rodzimego występowania. Jest pospolita na terenie całej Polski.
Biologia i ekologia.
Bylina, hemikryptofit. Rośnie na łąkach, pastwiskach, przydrożach. W górach występuje po piętro kosówki. Kwitnie przeważnie od marca do listopada, czasem również w zimie, jeśli jest bezśnieżna i nie ma mrozów. W klasyfikacji zbiorowisk roślinnych gatunek charakterystyczny dla All. "Cynosurion", Ass. "Lolio-Cynosuretum". Preferuje gleby zasobne w składniki mineralne i średnio próchniczne. Liczba chromosomów 2n = 18.
Uprawa.
Można wysiewać z nasion lub rozmnażać przez podział starszych, rozrośniętych kęp. Nie ma specjalnych wymagań co do gleby, rośnie dobrze zarówno na stanowiskach słonecznych, jak i półcienistych.

</doc>
<doc id="519099" url="https://pl.wikipedia.org/wiki?curid=519099" title="Historia Poznania 1815–1848">
Historia Poznania 1815–1848

Nowa sytuacja.
Podział Księstwa Warszawskiego dokonany na kongresie wiedeńskim sprawił, że Poznań stał się stolicą, formalnie autonomicznego Wielkiego Księstwa Poznańskiego pod panowaniem pruskich królów. W rzeczywistości miasto zostało odcięte od reszty ziem dawnej Rzeczypospolitej, stając się jednocześnie peryferyjnym miastem państwa pruskiego.
Rozwój miasta.
Prowincjonalny charakter Poznania sprawił, że Poznań aż do 1820 r. musiał czekać na dokonanie nowych pomiarów mających stanowić podstawę do opracowania nowego planu dalszego rozwoju miasta. Do tego czasu korzystano z ramowego planu opracowanego jeszcze przed 1806 r. przez Davida Gilly’ego.
Podstawowym zadaniem było połączenie w jeden organizm "Starego Miasta" w jego średniowiecznych granicach z "Górnym Miastem" wytyczonym przez Gilly’ego. Do 1815 r. komunikację zapewniały jedynie przechodzące przez bramy miejskie ulice Wrocławska i Wroniecka. Powstał wówczas projekt przebicia, a właściwie przywrócenia istniejącej w średniowieczu ul. Nowej (dziś Paderewskiego), jednak wygórowana cena, jakiej żądał właściciel parceli, sprawiła, że ulica Nowa powstała dopiero w 1839 r. Ulica ta była ważna z tego powodu, że przywracała pierwotny układ ulic w obrębie rynku, łącząc go z placem Wilhelmowskim (dziś Wolności), a dalej przedłużając się w Trakt Berliński (dziś 27 Grudnia).
W tym okresie zabudowywano również "Górne Miasto", o czym świadczy wytyczenie w jego obrębie nowych placów: Sapieżyńskiego (dziś Wielkopolski) i Nowomiejskiego (dziś Cyryla Ratajskiego). Powstały także nowe ulice na zewnątrz murów: Magazynowa (dziś Solna), Młyńska, Działowa, Małe Garbary i Stawna. W tym okresie rozpoczęto również rozbiórkę murów i bram: Wrocławskiej (w 1816), Wronieckiej (w dwóch etapach: 1832 i 1846 r.) i Wodnej (w 1827). Ciemną kartą jest natomiast rozbiórka wielu średniowiecznych świątyń. Zburzono kolegiatę św. Mikołaja, kościoły św. Barbary i św. Wawrzyńca, stary kościół Wszystkich Świętych, kaplicę św. Anny w pobliżu kościoła bernardynów oraz kościół przy szpitalu św. Łazarza na Wildzie.
Powstanie "Festung Posen".
Pierwsze pomysły przekształcenia Poznania w twierdzę pojawiły się już tuż po kongresie wiedeńskim. Szef sztabu pruskiej armii gen. Karl von Grolman podczas pobytu w mieście 9 lipca 1816 sporządził szkice proponowanej twierdzy, w raporcie z 22 maja 1817 uzasadniał wagę terenów między Wartą a Notecią oraz Poznania jako kluczowych w zachowaniu połączenia pomiędzy Prusami Zachodnimi a Śląskiem. Co więcej Wielkie Księstwo graniczyło z najbardziej na zachód wysuniętym skrajem Imperium Rosyjskiego położonym jednocześnie najbliżej Berlina. Twierdza miała również pełnić punkt oparcia dla pruskich sił w zamieszkanej głównie przez Polaków prowincji.
Początkowo Twierdza Poznań miała się składać z dwóch elementów: Większego fortu usytuowanego na Wzgórzu Winiarskim, oraz mniejszego, leżącego na przeciwległym brzegu Warty przy klasztorze reformatów. Dwie fortece połączyć miała droga z mostem śluzowym przecinającym Wartę. Mostu miały bronić umocnione przyczółki oraz mały fort położony na Ostrowie Tumskim.
Prace nad planem przeciągały się jednak i dopiero po 10 latach, w 1827 r. mjr Johann Leopold Ludwig Brese, szef wydziału inżynieryjnego ministerstwa wojny, został wyznaczony do opracowania szczegółowego planu twierdzy. Plan ten został zaakceptowany przez Fryderyka Wilhelma III 14 sierpnia 1828 r.
Ostateczna decyzja obudowie zapadła 3 kwietnia 1828. A już 23 czerwca ruszyły prace nad olbrzymim, bo zajmujący ok. 100 ha, poligonalnym fortem-cytadelą usytuowanym na Wzgórzu Winiarskim. Na Cytadelę składał się kompleks koszar, w tym redutę koszarową, czyli "Kernwerk", otaczających duży plac oraz system obronny oparty na założeniach Marca de Montalemberta. Aby rozpocząć pracę wysiedlono mieszkańców wsi Winiary i Bonin przesiedlając ich na północny zachód, do dzisiejszych części Poznania Winiary i Bonin. Jeszcze w marcu 1829 ruszyły prace nad uregulowaniem biegu Warty w okolicy Cytadeli i budową Wielkiej Śluzy. Koryto przesunięto na zachód na odcinku od ujścia Bogdanki po Szeląg. Prace te były dużym przedsięwzięciem logistycznym. Wapno sprowadzano drogą wodną z Gorzowa, cegły wyrabiano w dwóch cegielniach (w pobliżu Winiar i na Ratajach), a drewno pozyskiwano w okolicznych lasach.
Przerwę w budowie stanowiło powstanie listopadowe. Obawiając się przeniesienia walk na teren Wielkiego Księstwa zmobilizowano twierdzę, jednak prace nie były jeszcze na tyle posunięte, by nowa twierdza mogła pełnić swoją funkcję. W związku z tym prowizorycznie ufortyfikowano Wzgórze św. Wojciecha. Przerwa przeciągnęła się do 1832 r., gdy zakończono demobilizację. Podjęto wówczas przerwane prace nad Fortem Winiary, a także rozpoczęto prace nad umocnieniami na Ostrowie Tumskim, oraz nad Małą Śluzą, przecinającą Wierzbak wraz z broniącym ją Fortem św. Wojciecha. Powstała również kolejna cegielnia, tym razem w Żabikowie, od której do Warty wiodła linia kolei konnej (cegły transportowano dalej drogą wodną). Budowa Fortu św. Wojciecha wymogła likwidację cmentarza ewangelickiego co wiązało się z ekshumacja 4000 mogił. Postęp prac sprawił, że 1 października 1834 Twierdza Poznań została zaliczona do twierdz II klasy. Prace nad wykończeniem Fortu Winiary trwały jednak jeszcze do 1838 r. W 1836 r. rozpoczęto natomiast budowę Fortu na prawym brzegu Warty na Śródce, a w 1838 r. leżącej w pobliżu Bramy Bydgoskiej oraz leżącego na Ostrowie Tumskim Fortu Radziwiłł. Wszystkie te prace zakończono w 1839 r. i ten rok uznaje się za zakończenie pierwszego etapu budowy twierdzy, ale dopiero w 1840 rozpoczęto wznoszenie leżącego w pobliżu Miasteczka Fortu św. Rocha oraz prac ziemnych na prawym brzegu Warty łączących Forty św. Rocha i Reformatów.
Drugi etap budowy twierdzy rozpoczął się 11 marca 1839 r., gdy Fryderyk Wilhelm III wydał zezwolenie na budowę umocnień łączących istniejące na północ od miasta i biegnących łukiem na zachód od Poznania i dochodzących do Warty na południe od niego. Miała to być linia złożona z wału i systemu fos wzmocnionych sześcioma fortami, oraz leżącymi między nimi nadszańcami. W nadszańcach znajdowały się bramy: Dębińska, Wildecka, Berlińska i Królewska. Pozostałe bramy na lewym brzegu: Szelągowska, Cmentarna i Młyńska znajdowały w obrębie fortyfikacji wzniesionych w I etapie. Na prawym brzegu wzmacniano natomiast istniejące już fortyfikacje, w tym trzy bramy: Bydgoską, Warszawską i Kaliską. Wszelkie prace wstrzymano w związku z mobilizacją armii w 1848 w związku z Wiosną Ludów.
Powstanie szczelnego pierścienia fortyfikacji miało dwojaki wpływ na układ urbanistyczny. Z jednej strony wymuszało integrację połączonej w 1800 w jedno miasto. Wewnątrz umocnień pozostało jedynie ok. 50 ha niezabudowanych parceli, z których cześć zarezerwowano pod koszary i magazyny wojskowe. Większość obszarów zajętych przez armię leżało w okolicy Wzgórza św. Wojciecha oraz ul. Wałowej (dziś Kościuszki). Stajnie artyleryjskie powstały natomiast na parceli przy ul. Wielkiej Rycerskiej (dziś Ratajczaka), która obecnie zajmuje Biblioteka Uniwersytecka. Zajęto również dwa kościoły: kościół i klasztor karmelitów bosych oraz kościół katarzynek. Popyt na ziemię zwiększył się tym bardziej, że część chłopów z likwidowanych zabudowań w strefie umocnień przeniesiono do miasta. Aby ten problem rozwiązać wydano 26 czerwca 1838 nowy regulamin zabudowy wewnątrz fortyfikacji, który uprzywilejowywał budowanie kamienic wielokondygnacyjnych. Wszystkie budowle musiały być murowane, kryte niepalnym materiałem, a ich fasady musiały spełniać wymogi estetyki ustalonej przez władze. Zezwolono natomiast na budowanie oficyn wewnątrz kwartałów. Wykształcił się również nowy podział miasta. Najbardziej reprezentacyjną, zamieszkaną przez najbogatszych częścią stało się "Górne Miasto", zaś "Stare Miasto" wokół Rynku zaczęło podupadać. Rolę dzielnic proletariackich pełniły natomiast Śródka i Chwaliszewo.
Z drugiej strony wydane przez rejencję poznańską 6 kwietnia 1847 rozporządzenie, które uznało dla lewobrzeżnego Poznania za obowiązujący Najwyższego Regulaminu Promieniowego z 10 września 1828 zahamowało rozwój przedmieść. Regulamin ten wydzielał trzy strefy-promienie:
We wszystkich strefach władze wojskowe mogły jednak zakazać budowy aby przeciwdziałać powstawaniu nowych osiedli. Reasumując, wokół miasta powstał pierścień o szerokości ok. 1 km, w którym poważnie ograniczono jakiekolwiek inwestycje budowlane.
Ustrój miasta.
Początkowo władze pruskie wróciły do systemu istniejącego w okresie Prus Południowych łącząc go z centralistycznym systemem napoleońskim. Na czele miasta ponownie postawiono dyrektora magistratu, który łączył funkcję burmistrza i szefa policji. Urzędnik ten mianowany był przez pruskie władze państwowe (od 1809 byli to trzej Niemcy: Hasforth, Czarnkowski, Brown z czego dwóch pierwszych odwołano z powodu nieudolności). Praktyczne pozbawienie miasta samorządu, jak wynika z oświadczeń samych pruskich urzędników, wynikało z obawy przed przejęciem władzy w mieście przez polską większość. W 1825 roku dokonano jedynie drobnej zmiany zmieniając tytuł dyrektora magistratu na nadburmistrza (pierwszym nadburmistrzem był Ludwig Tatzler, zastąpiony po swojej śmierci w 1831 przez Karla Behma). Powodowało to nikłe zainteresowanie wyborami. Przykładowo w 1820 roku, z 1700 mężczyzn uprawnionych do głosowania udział w wyborach wzięło 83 z czego jedna czwarta nie umiało się podpisać. Frekwencje były tak niskie, że niekiedy policja doprowadzała mieszczan do lokali wyborczych. W tym okresie większość w radzie stanowili Polacy, a przewodniczył jej Kazimierz Stefański. Jedynym organem rady, który miał pozytywny wpływ na miasto była złożona z czterech Polaków i jednego Niemca komisja szkolna, która dbała o systematyczne podnoszenie poziomu kształcenia na wszystkich poziomach edukacji podległej miastu. Dominacja Polaków w radzie zaczęła po pewnym czasie budzić niepokój władz. Duży wysiłek organizacyjny aparatu urzędniczego sprawił, że po kolejnych wyborach większość w radzie zdobyli Niemcy, jednak dwóch pierwszych niemieckich przewodniczących okazało się tak nieudolnymi na tym stanowisku, że rada powierzyła je polskiemu kupcowi Felicjanowi Sypniewskiemu.
Dopiero wybuch powstania listopadowego i jednoczesna epidemia cholery, które wywołały zaognienie sytuacji w mieście wymusiły na władzach dokonanie reformy. 6 lutego 1832 wprowadzono nowy statut oparty na Zrewidowanym Porządku Miejskim ("Reviedierte Städte-Ordnung") z 17 marca 1831. Wprowadziła ona wybory 24 radnych, którzy mieli prawo wybrać kandydata na nadburmistrza. Ten ostatni musiał być jednak zaakceptowany przez pruskie władze. Jednocześnie rozdzielono urzędy nadburmistrza i szefa policji.
W Zrewidowanym Porządku Miejskim wyraźnie zaakcentowano kwestię cenzusu majątkowego. Ludzi zamieszkujących miasto podzielono na dwie grupy: obywateli ("Bürger") i ludzi podległych prawu miejskiemu ("Schutzverwandte"). Czynne prawo wyborcze otrzymały osoby posiadające nieruchomość o wartości od 300 do 2000 talarów lub rocznych przychodach przekraczające od 200 do 600 talarów (w zależności od miasta). Bierne prawo wyborcze gwarantowała natomiast posiadłość wyceniona na 1 do 12 tys. talarów, lub roczny przychód od 200 do 1200 talarów.
Nadprezydent Wielkiego Księstwa Eduard Flottwell obawiając się zbyt dużego wpływu Polaków na samorząd o znacznie szerszych kompetencjach wymógł wyższe stawki niż to wynikało z wielkości miasta. Czynne prawo przysługiwało osobom o posiadłości wycenianej na 1000 talarów lub rocznych przychodzie 500 talarów, zaś bierne posiadaczom majątku w wysokości 4 tys. talarów lub rocznym dochodzie 1 tys. talarów. W wyniku tego zabiegu z 26 745 obywateli bierne czynne prawo wyborcze uzyskało 748 osób, zaś bierne jedynie 185 osób. Mimo tego zabiegu na 24 miejsc 11 mandatów uzyskali polscy mieszczanie. Rada też miała po raz pierwszy od dłuższego czasu wybrać nadburmistrza. Został nim dotychczasowy nadburmistrz Karl Behm, który po swojej śmierci w 1835 został zastąpiony przez liberała Eugena Naumanna.
Osobną kwestię stanowił udział ludności żydowskiej we władzach miejskich. Formalnie decyzja w tej sprawie należała do rady miejskiej złożonej wyłącznie z chrześcijan. Flottwell chcący pozyskać Żydów dla umocnienia niemieckiej kontroli nad miastem usiłował wymóc na radzie dopuszczenie osób wyznania mojżeszowego do samorządu. Znając obawy rajców, że majętni kupcy żydowscy zdominują radę, Flottwell podwyższył próg biernego prawa majątkowego dla niechrześcijan do 6 tysięcy talarów. Mimo to rada swego stanowiska nie zmieniła. Problem rozwiązał się z momentem naturalizacji znacznej części bogatych Żydów.
Zdymisjonowanie Flottwella w 1831 sprawiło, że kurs antypolski nieco zelżał. Dzięki temu rada miasta w 1843, pomimo niemieckiej większości, wybrała przewodniczącym polskiego prawnika Franciszka Ogrodowicza. W 1844 odbyły się zaś kolejne wybory, w których przewagę zdobyli polscy rajcy. Ogrodowicz ponownie został przewodniczącym rady, zaś jego zastępcą został Karol Marcinkowski. Rada w tym składzie chciała wymóc na władzach uchwałę pozwalającą piastować urzędy miejskie jedynie osobom władającym płynnie zarówno językiem niemieckim, jak i polskim. Władze centralne prawo to zablokowały mobilizując jednocześnie niemiecką społeczność przy okazji następnych wyborów. Nie bez znaczenia był fakt, że w 1845 roku dwóch żydowskich kupców zostało zastępcami rajców, zaś już w 1846 pełnoprawnymi rajcami. Obaj rajcy wyznania mojżeszowego wstąpili do stronnictwa niemieckiego sprawiając, że to ona uzyskała większość w radzie, którą utrzymała aż do 1918 roku.
Finanse miejskie.
Nowe władze miasta stanęły w 1815 r. przed poważnym problemem finansowym. Epoka wojen napoleońskich przyniosła zadłużenie w wysokości 169 732 talarów i 11 srebrnych gorszy. Do tego dochodziła dewastacja infrastruktury, braki mieszkaniowe dla kadry urzędniczej oraz lista niezbędnych dla funkcjonowania miasta inwestycji. W tym czasie wpływy do budżetu kształtowały się natomiast na poziomie 21 073 tal. 15 sgr. 5 fen. w 1816 roku i 21 749 tal. 9 sgr. i 3 fen. w roku następnym. Pieniądze te pokrywały jedynie pensje urzędnicze oraz niektóre wydatki na opiekę społeczną.
Pierwszym krokiem władz pruskich mającym załatać ten deficyt było zwiększenie powinności chłopów zamieszkujących miejskie wsie (głównie robociznę). Spotkało się to ze sprzeciwem chłopów, którzy wnieśli skargę na magistrat do sądu. Wynik procesu nie jest nam dziś znany, ale najprawdopodobniej wygrało go miasto, co jednak nie przyniosło dużych wpływów do kasy.
Rządowe subwencje w Królestwie Pruskim miasta otrzymywały tylko w wyjątkowych sytuacjach. Poznań otrzymał je dwukrotnie: w 1818 i 1828 roku w wysokości odpowiednio 24 tys. i 43 tys. talarów. Kwoty te jednak przeznaczone były na konkretne cele: budowę mieszkań dla urzędników sprowadzanych z głębi Prus oraz koszary dla garnizonu.
Ostatnim sposobem były podatki. Jeszcze w latach 1816-1817 odnowiono istniejące w I Rzeczypospolitej opłaty mostowe i cła. Wprowadzono także ściągane od właścicieli nieruchomości opłaty na oświetlenie ulic i brukowe, czyli przeznaczone na utrzymanie ulic miejskich w należytym stanie. Odpowiedzią na protesty mieszkańców było nakładanie opłat czterokrotnie wyższych na osoby zalegające z należnościami. W prowadzono w 1822 roku także pierwszy nowoczesny podatek gminny. Był to dodatek w wysokości 40-50% (kwotę każdorazowo ustalało miasto w zależności od potrzeb) do państwowego podatku od rzezi i mlewa. Następnie wprowadzano kolejne podatki pośrednie (np. od czynszu mieszkaniowego), a od 1844 roku również bezpośrednie.
Gospodarka.
Lata wojen napoleońskich i późniejsza stagnacja doprowadziły do regresji w rozwoju miejskiej gospodarki. Upadły wszystkie oświeceniowe manufaktury. Powstawały co prawda niewielkie fabryczki, jednak zwykle po kilku latach, lub nawet miesiącach upadały ze względu na wysokie podatki i konkurencje produktów z innych, lepiej rozwiniętych prowincji pruskich. Co więcej, w Wielkopolsce istniały jeszcze pozostałości systemu feudalnego. Sprawiło to, że brak było w prowincji wykwalifikowanej kadry inżynierskiej, a jedyne osoby posiadające kapitał, czyli ziemiaństwo nie upatrywało w przemyśle potencjalnego źródła dochodów. W tej sytuacji jedyną gałęzią przemysłu, która mogła się dość dobrze rozwijać, było przetwórstwo spożywcze. W I poł. XIX w. w tej gałęzi zatrudnionych było 60% robotników, a działało w niej 75% istniejących przedsiębiorstw.
W przemyśle spożywczym największą rolę odgrywało gorzelnictwo, piwowarstwo oraz młynarstwo zbożowe. W zakresie produkcji wódek co prawda również zaznaczył się regres, jednak już w 1816 swoją gorzelnię uruchomił J. Prochownik, a w jego ślady poszli następnie Alport (w 1820), Leopold Kantorowicz (w 1823), Leopold Schellenberg (w 1836) i Adolf Morall w (1844). Podobnie sytuacja wyglądała w browarnictwie, gdzie po załamaniu spowodowanym konkurencją piw śląskich, brandenburskich i bawarskich, doszło do koncentracji wielkopolskiego przemysłu piwowarskiego. Przy wzroście liczby produkowanego piwa, zmalała liczba browarów. Do identycznej koncentracji doszło na rynku przemiału zboża, zwłaszcza że w latach czterdziestych powstały pierwsze młyny parowe.
Szybko rozwijał się także przemysł tytoniowy. O ile przed 1830 palenie tytoniu było rzadkością, rozpowszechnioną głównie wśród Niemców, to w następnych latach znacznie się rozpowszechniło. Miało to związek, zgodnie z przekazem Marcelego Mottego, z epidemią cholery w 1831 i poglądem lekarzy, że dym tytoniowy oczyszcza powietrze. Zniesiono wówczas zakaz palenia w miejscach publicznych. W 1846 istniało dziewięć zakładów zatrudniających 54 robotników.
W 3. dekadzie XIX w. najszybciej rozwijał się jednak przemysł poligraficzny. Księgarnię pojezuicką przejął berlińczyk Georg Decker, który kierowanie nią przekazał swoim krewnym – rodzinie Rosenstielów. W 1838, zgodnie z przekazem M. Mottego, powstała w Poznaniu najstarsza polska drukarnia „Nowa” założona przez Józefa Łukaszewicza i Antoniego Polińskiego. W 1838 powstała również drukarnia Walentego Stefańskiego. W 1839 swoją drukarnię założył Jan Konstanty Żupański, a w 1842 Napoleon Kamieński wraz z Jędrzejem Moraczewskim i Karolem Libeltem. W latach 1841-1846 działał również najbardziej zaawansowany technicznie instytut litograficzny Wiktora Kurantowskiego. W 1845 wprowadzono po raz pierwszy w poznańskiej drukarni oświetlenie gazowe, a w 1847 prasę pośpieszną.
Ostatnią ze znaczących gałęzi gospodarki był przemysł mineralny. W 1822 istniały tylko trzy cegielnie. W związku z rozpoczęciem w 1828 prac nad Twierdzą Poznań powstały kolejne zakłady, które jednak szybko upadały. Jednak zapotrzebowanie na materiały budowlane sprawiło, że w latach 1835-1843 liczba cegielni wzrosła z 22 do 32, a produkcja cegieł z 6 mln sztuk do ok. 20 mln.
Lata wojennej zawieruchy wpłynęły również negatywnie na handel. Nowe granice z 1815 zmieniły także kierunek handlu. Pomimo wysiłków polskich kupców handel z Kongresówką został poważnie zredukowany. Początkowo ograniczona była również wymiana handlowa z innymi prowincjami Prus na wschód od Łaby. Ograniczenia celne zniosła jednak ustawa z 26 maja 1818, a w 1834 utworzono Niemiecki Związek Celny, pod przewodnictwem pruskim, regulujący handel z innymi państwami niemieckimi.
Początkowo handel polegał głównie na imporcie produktów przemysłowych z innych prowincji, a także pewnej ilości produktów luksusowych przez domy towarowe w Berlinie, a także z imperium brytyjskiego poprzez porty w Hamburgu i Szczecinie. Ze względu jednak na zapaść gospodarczą Wielkopolski, a co za tym idzie mały popyt, był to import ograniczony.
Sytuacja zmieniła się w 1835 roku, gdy zaczęto odczuwać skutki działania Związku Celnego, oraz poprawy dróg łączących Wielkopolskę przede wszystkim z Berlinem i Śląskiem. Poznań skupił wówczas większość handlu hurtowego koncentrującego się dotychczas w Lesznie i Skwierzynie.
Podźwignął się w tym okresie rynek handlu wielkopolskim zbożem, a od 1837 Poznań zaczął organizować targi wełniane (początkowo dwa razy w roku, a od 1843 raz). Obroty tym surowcem postawiły Poznań na piątym miejscu wśród Pruskich miast handlujących tym surowcem.
Rynek handlu winem, przez I poł. XIX w. był stabilny, trunki sprowadzano głównie z Węgier, Francji, Hiszpanii i Nadrenii, jednak w połowie lat 40. popyt zaczął maleć ze względu na konkurencję lokalnego przemysłu gorzelnianego i wzrost konsumpcji wódki.
Handel drewnem zajmował wówczas dość ważną pozycję. Co prawda większość towaru zużywali lokalni nabywcy, ale mimo to ważnymi odbiorcami były także Berlin i inne miasta Brandenburgii oraz stocznie Anglii i Francji, które zamawiały głównie sośninę i dębinę.
Wśród lokalnych sklepikarzy dominowała głównie ludność żydowska i niemiecka. Zajmowała się ona głównie winem i korzeniami, przy czym Żydzi stanowili tu grupę najaktywniejszą. Dominacja ta sprawiła, że w 1821 z inicjatywy polskich kupców powstało Towarzystwo ku Wspieraniu Zubożałych Sług Handlowych, skupiające kupców chrześcijańskich, w tym Niemców, a mające początkowo na celu przezwyciężenie trudności w utrzymaniu się zrzeszonych przedsiębiorców na rynku, a w dalszych latach, lepsze przygotowanie do zawodu. W 1846 powstała przy towarzystwie Wieczorowa Szkoła Handlowa. Należy zaznaczyć, że nie liczono wówczas do grupy sklepikarzy przekupniów i kramarzy zaopatrujących ludność w podstawowe towary.
Pierwsze niemieckie towarzystwo gospodarcze powstało 28 grudnia 1844. było to Centralne Towarzystwo Rolnicze, które według statutu miało działać w kierunku podwyższenia produkcji rolnej przez wprowadzanie nowości technicznych do dużych i małych gospodarstw. Rok później powstało Handelssaal. Było to towarzystwo organizujące giełdy w celu ułatwienia handlu, głównie płodami rolnymi.
Ważnym ośrodkiem polskiego życia gospodarczego stał się otwarty 8 grudnia 1841 roku Hotel Bazar. Pomysłodawcami tego przedsięwzięcia byli Stanisław Powelski, Karol Marcinkowski i Antoni Krzyżanowski, którzy doprowadzili 26 czerwca 1838 do powołania Spółki akcyjnej Bazar pod kierownictwem Powelskiego, a następnie Marcinkowskiego. Znamiennym jest, że do tej mieszczańsko-inteligenckiej inicjatywy przystąpiło wielu zamożnych ziemian takich jak Maciej Mielżyński, Dezydery Chłapowski, Gustaw Potworowski, Józef Łubieński oraz Adam Żółtowski. W parterze tego hotelu znajdowało się kilkanaście lokali dzierżawionych wyłącznie przez Polaków. To tu swój początek miał sklep i warsztaty Hipolita Cegielskiego, które z czasem przekształciły się w duże zakłady.
Rozwój infrastruktury miasta.
Ważnym czynnikiem wpływającym na rozwój handlu i przemysłu było wzmocnienie roli Poznania jako węzła drogowego. W 1817 władze określiły „główne drogi transportowe” łączące Poznań z Frankfurtem nad Odrą (prowadząca dalej do Berlina), Legnicą, Wrocławiem, Kaliszem oraz Skokami i Strzałkowem (prowadząca dalej do Warszawy). Podobnie jak w całych Prusach, na początku XIX wieku były to drogi bite, nie niwelowane, co wiązało się z licznymi ostrymi podjazdami i spadkami, wąskie, a wskutek przemarszów armii podczas wojen napoleońskich dodatkowo porozjeżdżane. W kwietniu 1817, po wyznaczeniu najważniejszych dróg, wydano ogólny „Plan budowy szos w Królestwie Pruskim”. W rejencji poznańskiej przystąpiono do prac jednak dopiero w grudniu 1823, gdy rozpoczęto prace nad szosą do Wrocławia. Następnie rozpoczęto budowę szosy do Frankfurtu, którą w 1834 doprowadzono do granicy rejencji, a w listopadzie 1835 do Kostrzyna, gdzie łączyła się z szosą Berlin–Gorzów Wielkopolski–Piła–Bydgoszcz–Królewiec. W 1826 przystąpiono również do budowy drogi Poznań–Komorniki–Głuchowo–Śmigiel–Leszno–Wschowa–Szlichtyngowa i dalej do Głogowa.
Jednocześnie z budową szos w mieście postępowały prace fortyfikacyjne, które wymuszały, poprzez bramy, miejsca wyjścia tych głównych dróg, zwanych "szosami państwowymi". Trasy na Berlin oraz Głogów i Wrocław opuszczały Poznań przez Bramę Berlińską, zlokalizowaną w przedłużeniu Świętego Marcina. Zmiana dotyczyła właśnie dróg prowadzących na południe. Niegdyś opuszczały one miasto przez Bramę Wrocławską, znajdującą się przy skrzyżowaniu dzisiejszych ulic Wrocławskiej i Podgórnej, rozebraną w 1816.
Ważną rolę w zabezpieczeniu struktury miasta miała pruska ustawa z 5 stycznia 1836, która utworzyła jedno towarzystwo ubezpieczeń przeciwpożarowych dla miast i wsi. Podzieliła ona również budynki miejskie i wiejskie na osiem klas w zależności od ich konstrukcji i użytych materiałów. Najbardziej zagrożone budynki podlegały przymusowemu ubezpieczeniu. W 1840 powstała w Poznaniu Ochotnicza Straż Ogniowa; w 1844 istniały już jej cztery kompanie, zaś mieszczan zobowiązano do pomocy w gaszeniu pożarów.
Transport.
W 1815 roku powołano w Poznaniu główny urząd pocztowy obsługujący wówczas dziesięć linii dyliżansów oraz cztery konnych gońców. W sumie w tygodniu miasto opuszczało i docierało do niego 18 dyliżansów i ośmiu gońców. W liczbie tej znajdował się dyliżans pospieszny (tzw. „skorochod”) do Berlina, który pokonywał dzielący dwa miasta dystans w 26 godzin.
Poza regularnymi połączeniami istniała tzw. „ekstrapoczta”. Były to nieregularne, dość kosztowne połączenia dyliżansowe, które docierały głównie do Królestwa Polskiego oraz miast Europy Zachodniej.
Sieć ta rozwijana była z roku na rok. W 1842 roku dyliżansy przewiozły 28 tys. osób na liniach regularnych i ok. 3 tys. ekstrapocztą.
W latach 30. XIX wieku zrodził się pomysł doprowadzenia do Poznania linii kolejowej. Miała to być trasa łącząca miasto z Frankfurtem nad Odrą, który posiadał już połączenie z Berlinem. Komitet budowy kolei wyłoniono z deputowanych na Sejm Wielkiego Księstwa Poznańskiego. W związku ze składem tego parlamentu prowincjonalnego w jego komitecie przeważali Polacy. Komitet dążył do tego, by kolej powstała głównie siłami Polaków. Z tej przyczyny przygotowanie planów powierzono inż. Janowi Netrebskiemu. Polski charakter przedsięwzięcia sprawił też, że wielu ziemian, przez których tereny miała przebiegać kolej, było gotowych odstąpić ziemię po bardzo niskich cenach lub bezpłatnie. Do projektu przychylnie doniosły się również pruskie władze miejskie. Reprezentujący w komitecie Poznań nadburmistrz Eugen Naumann zaoferował jako wkład 100 tys. talarów.
Idea budowy kolei została jednak odrzucona przez władze w Berlinie. Z jednej strony nieprzychylnie spoglądano na zaangażowanie się w projekt dużej liczby Polaków sprawujących "de facto" kontrolę nad komitetem, z drugiej władze wojskowe obawiały się, że powstanie trasy kolejowej łączącej położony blisko rosyjskiej granicy Poznań z Berlinem w razie wojny ułatwi Rosjanom marsz w kierunku stolicy Prus. Ta sytuacja sprawiła, że przez kolejne lata Poznań pozostawał bez połączenia kolejowego. Dopiero 4 marca 1846 władze centralne zezwoliły na budowę Kolei Stargardzko-Poznańskiej (Stargard otrzymał połączenie w tym samym roku, było to odgałęzienie powstałej w 1842 linii Berlin – Szczecin). Koncesję otrzymało jednak nie poznańskie towarzystwo, ale szczecińskie "Stargard-Posener Eisenbahn Gesellschaft" (Towarzystwo Kolei Stargardzko-Poznańskiej), w którym udziałowcami większościowymi byli kupcy ze Szczecina i Berlina. Pierwsze połączenie kolejowe do Poznania ruszyło 10 sierpnia 1848 roku, zaś pierwszy dworzec zlokalizowano na przedmieściu Jeżyce (teren dzisiejszej zajezdni tramwajowej przy Gajowej).
Ludność.
W momencie wkroczenia do miasta wojsk Pruskich Poznań liczył 18,2 tys. mieszkańców i 2175 domów. Zaś ustanowiony w mieście garnizon 5793 żołnierzy i oficerów. W końcu 1816 roku pruski spis stwierdził 23,8 tys. stałych mieszkańców. Jednak podobna konkrypcja przeprowadzona w grudniu 1817 roku wykazała spadek ludności o 1236 osób. Wiąże się to z opuszczeniem miasta przez część ludności wskutek klęski nieurodzaju i wiążącego się z nią głodu, który w 1816 nawiedził Wielkopolskę. W kolejnych latach nastąpił przyrost liczby ludności w granicach ok. 280-720 mieszkańców rocznie (są to liczby przybliżone wskutek metody przeprowadzania spisów, dokładniejsze dane pojawiły się dopiero po 1820 roku, gdy wprowadzono nową metodę ewidencji dla potrzeb podatkowych).
W latach 1822-1824 średni przyrost wynosił 446 osób, zaś w latach 1825-1828 617. Należy przy tym zaznaczyć, że w latach 1827-1829 nastąpiła w Wielkim Księstwie klęska głodu, zaś w 1828-1834 Poznań trapiło wysokie bezrobocie związane z upadkiem handlu.
W 1828 ruszyły prace związane z budową Twierdzy. Wzrosło wówczas zapotrzebowanie na siłę roboczą, jednak w kolejnych latach przyrost wahał się w okolicach ok. 400 osób/rocznie. Wynikało to z ucieczki ludności do Królestwa Kongresowego w okresie powstania listopadowego oraz przywleczoną z Rosji epidemią cholery z 1831 roku (trwała ona z przerwami do 1873 roku), w okresie tym jednak o 1/3 wzrosła liczebność Poznańskiego garnizonu (z 2023 osób w 1828 do 3133 w 1831). W wyniku prac budowlanych przy twierdzy bezrobocie wśród dotychczasowych obywateli nie spadło, gdyż sprowadzono w tym celu z głębi Prus aż 3 tys. robotników. Osoby te w przeważającej liczbie po zakończeniu prac osiedliły się jednak w Poznaniu. Niepokoje w latach 1846 i 1848 zmniejszyły ponownie dynamikę przyrostu ludności.
Jeśli idzie o strukturę wyznaniową, to w 1816 roku katolicy stanowili ok. 60% ludności (byli to niemal wyłącznie osoby wyznania rzymskokatolickiego, udział grekokatolików nie przekroczył nigdy 0,3% ludności). W kolejnych latach liczebność katolików nie zmieniała się aż do 1830 utrzymywała sina stałym poziomie pomiędzy 12,1-31,6 tys. (w zależności od źródła). Z drugiej strony gwałtownie w tym okresie wzrastała liczba ewangelików (nazwa używana przez władze pruskie na wszystkich protestantów od 1817 roku, znaczącą większość stanowiły osoby wyznania ewangelicko-augsburskiego) wzrastając z 19,8% w 1816 roku do szczytowego 1828 roku, gdy stanowili 27,7% ludności (w tym roku katolicy stanowili 50,3% cywilnej ludności miasta). Należy przy tym zaznaczyć, że o ile niemal wszyscy protestanci byli narodowości niemieckiej, to wśród katolików w 1831 roku 1678 również było Niemcami.
W kolejnych latach rozwój ludności miasta nakierowany był głównie na pozyskiwanie osadników z głębi Niemiec. Największym wkład miał w tym nadprezydent Wielkiego Księstwa Edward Flottwell. Podczas jego rządów, w latach 1831-1834 liczba protestantów wzrosła o 2500 osób, podczas gdy katolików o 1600 osób, trend ten odwrócił się jednak w latach 1834-1840. Podczas rządów Flottwella spisy były jednak mało miarodajne. Z jednej strony mieszkańcy starali nie ujawniać swej dyskryminowanej narodowości czy wyznania, z drugiej pytania spisu formułowano w sposób dający możliwość ukrycia przed władzami centralnymi rzeczywistych stosunków ludnościowych (przykładowo kryterium zaliczającym osobę do narodowości niemieckiej była znajomość języka niemieckiego).
Osobną grupę stanowili Żydzi. Ustawa z 1833 dotycząca naturalizacji osób wyznania mojżeszowego stawiał dwa warunki do naturalizacji: odpowiednie wykształcenie lub majątek oraz posługiwanie się językiem niemieckim w życiu publicznym. Sprawiło to, że z upływem czasu poznańskich Żydów zaczęto zaliczać do ludności niemieckiej.
Kultura i nauka.
Od 1815 głównym ośrodkiem życia kulturalnego i artystycznego miasta stał się dwór księcia namiestnika Antoniego Henryka Radziwiłła i jego żony Ludwiki Hohenzollern. Gościł on takich artystów jak Fryderyk Chopin, Niccolò Paganini czy Karol Lipiński. Dwór organizował również bale, w tym największy z 1816 roku z okazji wizyty w Poznaniu Fryderyka Wilhelma III. W późniejszym okresie znaczenie zdobyły salony rodzeństw: Jędrzeja i Bibianny Moraczewskich, Antoniego i Julii Woykowskiej oraz Edwarda i Anieli Dembowskich. Wśród ich gości znajdowały się takie osoby jak Karol Libelt, Ryszard Berwiński i Narcyza Żmichowska.
W latach 40. XX wieku Hotel Bazar stał się ośrodkiem życia społecznego. To w budynku Hotelu, jeszcze przed jego otwarciem, 28 września 1841 roku odbyło się zebranie założycielskie Towarzystwa Naukowej Pomocy dla Młodzieży Wielkiego Księstwa Poznańskiego, do zarządu którego weszło pięciu wielkopolskich inteligentów: Karol Marcinkowski, Karol Libelt, Jędrzej Moraczewski, Jan Jabczyński, Antoni Popiński oraz pięciu ziemian: Wojciech Lipski, Gustaw Potworowski, Karol Stablewski, Józef Szłudrzyński i Antoni Feliks Kraszewski
Poznań w okresie powstania listopadowego.
Poruszenie w mieście rozpoczęło się jeszcze przed wybuchem powstania listopadowego. Miało ono związek z informacjami docierającymi na temat rewolucji lipcowej we Francji, jak i rewolucji belgijskiej. We wrześniu 1830 pojawiły się plakaty i ulotki krytykujące króla i aparat administracyjny. Niektóre z nich zawierały także element nacjonalistyczny.
Na wieść o wybuchu powstania w Warszawie pruskie władze bojąc się rozszerzenia walk na zabór pruski wprowadziły ścisłą blokadę granicy wysyłając na granicę cztery korpusy. Sztab tej armii rozlokował się w Poznaniu. Od lutego 1831 dowodził nim August von Gneisenau (który zmarł w Poznaniu na cholerę 23 sierpnia 1831), zaś szefem jego sztabu został Karl von Clausewitz.
Mimo ścisłego kordonu przez granicę Królestwa Polskiego przedarło się około 3000 Polaków z Wielkiego Księstwa. W liczbie tej 10% stanowili poznaniacy. W tej około 300 osobowej grupie (271 znamy z nazwiska) było co najmniej 33 gimnazjalistów, 90 rzemieślników, głównie terminatorów i czeladników, 30 parobków i służących, 5 kupców i subiektów, 11 robotników, 6 kucharzy i jeden kataryniarz, a także urzędnicy i przedstawiciele wolnych zawodów. Były wśród nich takie osoby jak Karol Marcinkowski, który w powstaniu służąc najpierw jako kawalerzysta, a następnie lekarz dosłużył się stopnia kapitana, oraz Karol Libelt, który walcząc jako artylerzysta dosłużył się podporucznika. Obaj zostali odznaczeni Virtuti Militari. Należy wspomnieć także, że Wielkopolanie utworzyli w powstańczym wojsku własny Pułk Ułanów Poznańskich.
W okresie powstania władze chcąc wzbudzić strach wśród osób przychylnych powstaniu wzniosły na ul. Fryderykowskiej (ob. ul. 23 Lutego) szubienicę na której powieszono portrety znamienitszych mieszczan o których wiedziano, że biorą udział w powstańczym zrywie.
Po zakończeniu walk na wracających mieszczan oczekiwały represje w postaci aresztowań, konfiskaty majątku i przymusowej służby w armii pruskiej.
Powstanie 1846 roku.
Po upadku powstania listopadowego pierwsza nowa organizacja konspiracyjna powstała w Poznaniu już najprawdopodobniej w 1833 roku, a jej założycielami byli kupiec Antoni Rose oraz piwowar Stanisław Kolanowski. Zajmowali się oni gromadzeniem funduszy na działalność patriotyczną oraz przemytem prac emigracyjnych. W tym samym czasie swą działalność w mieście rozwijał ks. Michał Wieruszewski organizujący ruch karbonariuszy. Został on jednak aresztowany już w październiku 1834, zaś jego proces w 1838 zakończył się wyrokiem 18 lat więzienia.
W 1839 do miasta przybył Walerian Breański – emisariusz Towarzystwa Demokratycznego Polskiego. Uzyskał on tu poparcie między innymi Karola Libelta, który stanął na czele Komitetu Poznańskiego, mającego we zamierzeniu TDP koordynować wszystkie organizacje spiskowe na terenie kraju. Libelt jako zwolennik zmian demokratycznych na drodze ewolucji, a nie krwawej rewolucji dość ściśle współpracował z ruchem organiczników kierowanym przez Karola Marcinkowskiego, którego prekursorem był tuż po klęsce Napoleona Dezydery Chłapowski.
Tajny charakter Komitetu oraz umiarkowana postawa Libelta sprawiły, że była to organizacja elitarna, rekrutująca się głównie z ziemian i zamożnych mieszczan. Na bazie oskarżeń o kunktatorstwo w opozycji do Komitetu księgarz Walenty Stefański rozpoczął w 1842 tworzenie własnej, radykalnej organizacji – Związku Plebejuszy związanego ideologicznie z Joachimem Lelewelem oraz Gromadami Ludu Polskiego. Należeli do niej między innymi ślusarz Józef Benedykt Lipiński, werkmistrz młynarski Józef Esman i rolnik z Górczyna Maciej Palacz. Związek znalazł też spore poparcie wśród gimnazjalistów, którzy założyli Związek Wiarusów pod przewodnictwem Maksymiliana Rymarkiewicza. Z czasem dołączyli do Plebejuszy Edward Dembowski, który wpłynął na dalszą radykalizację organizacji, oraz Ryszard Berwiński. Organizacja to stopniowo rozszerzała swoje wpływy obejmując nimi również Pomorze Wschodnie i Górny Śląsk.
W lutym 1845 śledztwo prowadzone przez prezydenta poznańskiej policji Juliusa von Minutoliego doprowadziło do aresztowania członków Związku Wiarusów, a w nocy z 8 na 9 listopada tego samego roku do pojmania wielu członków Związku Plebejuszy ze Stefańskim na czele.
Po aresztowaniach prace nad powstaniem przejął Komitet, który wchłonął rozbite struktury Związku. Na dowódcę zrywu, który miał objąć trzy zabory wyznaczono Ludwika Mierosławskiego, reprezentantem Wielkopolski w Komitecie Ogólnopolskim został Aleksander Guttry, zaś komórki poznańskiej Józef Esman. 24 stycznia 1848 powołano rząd narodowy, mający przejąć władzę nad wyzwolonymi terenami, w którym Poznańskie reprezentował Libelt. Po raz kolejny jednak, na skutek donosu doszło do aresztowań. Pojmano między innymi Libelta i Miersoławskiego. Więźniów osadzono w Forcie Winiary. Przyspieszone z tego powodu powstanie i próba zdobycia cytadeli z 3 marca 1846 zostały szybko stłumione.
Więźniów z Fortu Winiary, oraz pojmanych powstańców przewieziono do Berlina, gdzie osadzono ich w więzieniu na Moabicie. Proces 254 osób rozpoczął się 2 sierpnia 1847 roku, a zakończył wydaniem 117 wyroków skazujących z czego 8 wyroków śmierci w dniu 17 listopada 1847. Uniewinniono 117 osób.
W tym samym okresie, pod Rogoźnem zatrzymano emisariusza Antoniego Babińskiego, który podczas próby ucieczki zastrzelił żandarma. Został on skazany na śmierć przez rozstrzelanie, a wyrok wykonano publicznie na pl. Działowym (dzisiejszy ogródek jordanowski przy ul. Działowej) w Poznaniu. Była to jedyna taka egzekucja publiczna w całym okresie zaborów w mieście.
Poznań w okresie Wiosny Ludów.
Aktywność polityczna w Poznaniu przybrała na sile ponownie pod koniec 1847, gdy do miasta wrócili działacze uniewinnieni podczas procesu moabitczyków. Wśród nich czołową rolę odgrywali Walenty Stefański i Ryszard Berwiński do których dołączył wywodzący się ze spolonizowanej rodziny niemieckiej prawnik Jakub Krotowski-Krauthofer. Jednocześnie do miasta docierały informacje o rewolucji lutowej we Francji.
W marcu 1848 roku polscy działacze rozpoczęli w księgarni Stefańskiego zbierać podpisy pod Adresem do Fryderyka Wilhelma IV z prośbą o przywrócenie wolności Polsce. Tekst adresu zredagował Krauthofer. Przez cały ten okres władze wzmacniały poznański garnizon w obawie przed wybuchem powstania.
Ważną rolę odegrały także informacje o rewolucji austriackiej i dymisji kanclerza Klemensa Metternicha, jednak przełomem okazał się 20 marca 1848 gdy dotarły do Poznania informacje o walkach w Berlinie, zniesieniu cenzury i obietnicy zwołania Połączonych Stanów. Obawiając się walk na ulicach miasta dowodzący garnizonem gen. Christian von Steinäcker oraz prezydent policji Motz wydali odezwę grożąc uczestnikom ewentualnych zamieszek karą chłosty i pół roku więzienia. Tego samego dnia po południu spod Bazaru przez ul. Nową (dziś ul. Paderewskiego) na Stary Rynek ruszył pochód wznoszący patriotyczne okrzyki. Do starć z wojskiem jednak nie doszło, dzięki polskim działaczom, w tym Maciejowi Mielżyńskiemu i Wacławowi Stefańskiemu, którzy przekonali tłum do utworzenia delegacji, którą przyjął naczelny prezes Wielkiego Księstwa Carl Moritz von Beurmann.
Delegacja przedstawiła żądanie wysłania delegacji do króla oraz zgody na używanie polskich barw narodowych. Władze zdezorientowane sytuacją w kraju zgodziły się na wszystkie warunki.
Korzystając z takiego rozwoju sytuacji Polacy powołali jeszcze 20 marca Komitet Narodowy w składzie: Ryszard Berwiński, Jakub Krotowski-Krauthofer, Walenty Stefański, Maciej Mielżyński, Gustaw Potworowski, Kazimierz Jarochowski, ks. Antoni Formholz, ks. Jan Janiszewski, ks. Aleksy Prusinowski oraz Paweł Andrzejewski i Maciej Palacz. Wybrano także delegację mającą dostarczyć petycję żądającą niepodległości dla Polski dla króla. W jej skład weszli abp Leon Przyłuski oraz Jakub Krotowski-Krauthofer i Maciej Palacz. Wieczorem do Poznania dotarły też informacje o zwycięstwie rewolucjonistów w Berlinie.
Zamieszanie sprawiło, że władze pruskie wstrzymywały się z jakąkolwiek działalnością, jedynie magistrat w celu zapewnienia spokoju powołał milicję przemianowaną na Gwardię Obywatelską złożoną z Polaków, Niemców i Żydów. Były to jednak siły bardzo źle uzbrojone, a ponadto złożone często ze statecznych, zamożniejszych i starszych obywateli takich jak Hipolit Cegielski, Antoni Leitgeber czy Józef Łukaszewicz. W tym samym czasie Komitet Narodowy ogłosił odezwę wyrażającą nadzieję na odrodzenie Polski, lecz jednocześnie wzywającą do unikania przelewu krwi.
W tym samym czasie, 20 marca, w Berlinie z więzienia na Moabicie zwolniono powstańców z 1846 roku.
21 marca przy bezczynności władz niemieckich Polacy wywiesili na ratuszu olbrzymią biało-czerwoną flagę. Po południu dowódca pruskiego V Korpusu stacjonującego w Poznaniu, gen. Freidrich August von Colomb wydał rozkaz opanowania miasta. Podczas zajmowania przez pruskich żołnierzy Bazaru zginął służący Chilewski. Następnie otoczono znajdujący się na rynku Pałac Mielżyńskich, gdzie obradował Komitet Narodowy. Następnie wydano pod groźbą użycia siły, nakaz rozejścia się Polaków. Jednak na prośbę Polaków, aby uniknąć rozlewu krwi, von Beurmann zawiesił wykonanie rozkazu.
Sytuacja zmieniła się 22 marca, gdy do miasta dotarła informacja, że poprzedniego dnia władze w Berlinie zniósł obowiązujący w Poznaniu od 1846 stan oblężenia. W tym też dniu, korzystając ze zniesienia cenzury Walenty Stefański rozpoczął wydawanie niezależnego, polskojęzycznego dziennika "Gazeta Polska", którego redaktorem naczelnym został Hipolit Cegielski. W tym czasie niemieccy i żydowscy obywatele miasta bądź pozostawali w domu, bądź, liberalnie nastawieni deklarowali solidarność z polskimi współmieszkańcami. W tym duchu, zdominowana przez Niemców i Żydów rada miasta pod przewodnictwem nadburmistrza Eugena Naumanna wyłoniła reprezentację, która pod przewodnictwem nadburmistrza udała się do króla z petycją głoszącą konieczność przyznania niepodległości Wielkiemu Księstwu. Uważa się, że na decyzję tę poza liberalnymi poglądami Naumanna wpłynęły także wieści z prowincji, gdzie rewolucja przybrała formę otwartego powstania narodowego. Pod koniec dnia miejscowi Żydzi zorganizowali wiec na którym poparto polskie dążenia niepodległościowe. Podobnie grupa Niemców, Komitet Adresowy, wydała w podobnym tonie "Odezwę Niemców do Polaków i Niemców. W. X. Poznańskiego". Na fali tych wydarzeń Komitet Adresowy zwrócił się do Komitetu Narodowego o przyjęcie Niemieckich i Żydowskich przedstawicieli w skład tego ostatniego. Prośba ta została jednak odrzucona, argumentując tę decyzję celem jakim jest niepodległe państwo polskie. Odmowa ta, zdaniem wielu działaczy, takich jak Ludwik Paweł Sczaniecki, narobiła wiele szkód „robiąc nam przeciwników”.
Z obawy przed narastającym wśród polskiej części społeczeństwa nacjonalizmem Niemcy i Żydzi 22 marca powołali do życie Niemiecki Komitet Narodowy ("Deutsches National-Comité") w składzie: czterech urzędników sądowych: Neumann (przewodniczący), Emil Brachvogel, Crousaz, Seger, dyrerktor Szkoły Luizy Karl Wilhelm Barth, jej rektor Eduard Vanselow, lekarze Sigismund Hantke oraz Suttinger, asesor rejencji poznańskiej Elver, a także dwóch kupców: George Treppmacher i Eduard Kaatz oraz stolarz nazwiskiem Poppe. Siedzibą komitetu stała się Szkoła Luizy ("Luisenschulle", dziś VII LO), zaś sam komitet zadeklarował, że jego celem jest utrzymanie porządku i wzajemne zrozumienie między narodami.
W tym samym czasie polscy liberałowie skupieni niegdyś wokół zmarłego niedawno Karola Marcinkowskiego zawiązali w wadze miejskiej Klub Polski (będący raczej klubem dyskusyjnym), który podjął współpracę z polskim Komitetem Narodowym.
23 marca przed obliczem Fryderyka Wilhelma IV stanęła delegacja Komitetu Narodowego. Do dziś nie ma pewności jakie dokładnie polecenie od Komitetu otrzymała ta delegacja (w mieście powszechnie sądzono, że chodzi o pełną niepodległość), jednak przed obliczem monarchy dopominano się „zatwierdzenia narodowej organizacji Wielkiego Księstwa Poznańskiego”. Przybycie Polaków wywołało w Berlinie konsternację na tyle dużą, że w nicy z 23 na 24 marca zebrał się rząd Prus aby obradować polskie wnioski. W posiedzeniu tym poza polską delegacja wzięła także udział delegacja rady miasta. Decyzje podjęte na tym posiedzeniu zostały zawarte w patencie królewskim "O reorganizacji Wielkiego Księstwa Poznańskiego". Wśród zapewnień zawartych na piśmie, jak i znanych tylko z późniejszych relacji znalazły się: polonizacja administracji i szkolnictwa oraz wycofanie z prowincji armii i zastąpienie jej miejscową Gwardią Narodową. Jeszcze tego samego dnia patent dotarł do Poznania, gdzie został ratyfikowany przez Komitet Narodowy.
27 marca do Poznania wrócił witany jak bohater, zwolniony z Moabitu Karol Libelt, a dzień później Ludwik Mierosławski, którego powrót przekształcił się w manifestację narodową. Obaj zostali włączeni w polskie władze prowincji. Libelt został członkiem Komitetu Narodowego jako przedstawiciel w polsko-niemieckiej Komisji Reorganizacyjnej pod przewodnictwem von Beurmanna, zaś Mierosławski został naczelnikiem Wydziału Wojny.
Podczas prac komisji reorganizacyjnej większość polskich członków przedstawiała umiarkowane żądania szerokiej autonomii, jedynie Libelt i Pantaleon Szuman domagali się całkowitej polonizacji administracji, języka polskiego jako podstawowego języka urzędowego oraz przekształcenia Gwardii Narodowej w Polski Korpus, który miałby przejąć odpowiedzialność za obronę Wielkiego Księstwa.

</doc>
<doc id="519100" url="https://pl.wikipedia.org/wiki?curid=519100" title="Jaromir Nohavica">
Jaromir Nohavica



</doc>
<doc id="519102" url="https://pl.wikipedia.org/wiki?curid=519102" title="Charakterystyka prędkościowa">
Charakterystyka prędkościowa

Charakterystyka prędkościowa – charakterystyka przedstawiająca zależność podstawowych lub pomocniczych parametrów pracy silnika. 
Charakterystyka prędkościowa przedstawia zależność określonych parametrów charakteryzujących pracę silnika spalinowego przy różnych prędkościach obrotowych dla ustalonych więzów. 
Parametrami, które można określić są:
- moment obrotowy, moc użyteczna, sekundowe zużycie paliwa, jednostkowe zużycie paliwa, współczynnik napełnienia, współczynnik składu mieszanki, kąt zapłonu lub wtrysku paliwa, skład spalin, ciśnienia w komorze spalania, temperatury spalin i inne. Natomiast ograniczeniem jest stałe położenie przepustnicy dla silnika z zapłonem iskrowym lub listwy sterującej dawką paliwa dla silnika z zapłonem samoczynnym. Dla silników z zapłonem iskrowym wyróżnia się następujące rodzaje charakterystyk:
- charakterystykę zewnętrzną maksymalnej mocy, sporządzana jest dla całkowitego otwarcia przepustnicy z równoczesną w każdym punkcie pomiarowym regulacją składu mieszanki i kąta zapłonu, zapewniającą największą moc silnika,
- charakterystykę eksploatacyjną, sporządzana jest ona analogicznie jak charakterystyka zewnętrzna, tylko przy eksploatacyjnych, zgodnych z zaleceniami wytwórcy silnika, regulacjach składu mieszanki oraz kąta zapłonu,
- charakterystykę mocy częściowej, która sporządzana jest przy częściowo otwartej przepustnicy oraz niezmiennych, eksploatacyjnych regulacjach składu mieszanki i kąta zapłonu.

</doc>
<doc id="519113" url="https://pl.wikipedia.org/wiki?curid=519113" title="Karol Hukan">
Karol Hukan

Karol Hukan (ur. 17 marca 1888 w Mikulińcach na Podolu, zm. 20 stycznia 1958 w Krakowie) – polski rzeźbiarz.
Był synem Justyna i Florentyny z Dolińskich. W latach 1900-1907 uczył się rzeźby w Szkole Przemysłu Artystycznego w Kołomyi. W latach 1908-1912 studiował w krakowskiej Akademii Sztuk Pięknych u Konstantego Laszczki. Studia uzupełniał podczas pobytu we Włoszech w 1926 i 1933. Był artystą bardzo płodnym, pozostawił wiele dzieł, głównie w Krakowie. Część z jego prac posiada w swoich zbiorach m.in. Muzeum Historyczne Miasta Krakowa.
Pochowany został na Cmentarzu Salwatorskim, na jego grobowcu znajduje się płaskorzeźba z autoportretem (sektor SC7-A-2).

</doc>
<doc id="519115" url="https://pl.wikipedia.org/wiki?curid=519115" title="Petycja oregońska">
Petycja oregońska

Petycja oregońska – nazwa apelu wzywającego do odrzucenia protokołu z Kioto, zainicjowana w 1998 przez Oregon Institute of Science and Medicine. Dokument ten jest powszechnie uważany za polityczną petycję, stworzoną w celu szerzenia dezinformacji na temat wyników badań i konsensusu naukowego w kwestii zmiany klimatu. 
Opis petycji.
Petycja składa się z dwóch krótkich akapitów. Opinie wyrażone w petycji:
Petycji towarzyszy artykuł przeglądowy prezentujący prace naukowe, które wspierają tezy petycji.
Historia i sygnatariusze.
Pierwsza kampania mająca na cele zbieranie podpisów nastąpiła w latach 1998-1999, a kolejna pomiędzy październikiem 2007 a marcem 2008. Petycję zapoczątkował i rozpowszechniał , prezes Oregon Institute of Science and Medicine. List przewodni petycji napisał Frederick Seitz, ówcześnie przewodniczący think-tanku . W dokumencie podkreślił swoje związki z National Academy of Sciences (w latach 1962–1969 był prezesem tej instytucji) oraz zastosował formę zbliżoną do artykułów publikowanych w "Proceedings of the National Academy of Sciences". National Academy of Sciences opublikowała oświadczenie, w którym dystansuje się od opinii wyrażonych w petycji i towarzyszących jej dokumentach.
Według inicjatorów petycję podpisało około 31 tys. amerykańskich naukowców z różnych specjalizacji. Minimalnym wymaganiem by podpisać się pod petycja było posiadanie tytułu licencjata w obszarze nauk ścisłych. Stephan Lewandowsky zauważył, że od roku szkolnego 1970/71 w Stanach Zjednoczonych ok 10,6 miliona osób uzyskało taki tytuł i 31 tys. sygnatariuszy petycji Oregońskiej stanowi jedynie ok 0.3% tej grupy. 
Według inicjatorów, przeciwnicy projektu czasami dodają fałszywe nazwiska w celu jego dyskredytacji lecz są one zwykle odsiewane w ramach weryfikacji. Dodają, że lista zawiera wiele osób o nazwiskach podobnych lub identycznych do innych sygnatariuszy lub innych osób - prawdziwych bądź fikcyjnych.
Krytyka.
Rzetelność petycji była kwestionowana przez różne środowiska.
W 2001 pismo "Scientific American" wzięło losową próbkę 30 z 1400 osób podających się za doktorów w dziedzinach związanych z klimatologią. Po przeszukaniu rozmaitych baz danych udało się zidentyfikować tylko 26 z nich. W odpowiedzi na zapytanie przesłane przez "Scientific American" 11 zadeklarowało, że nadal zgadza się z treścią petycji (z czego jeden był aktywnym klimatologiem, 2 osoby miało zbliżone kwalifikacje, a osiem osób nie mogło przedstawić formalnego potwierdzenia kwalifikacji w tej dziedzinie), sześć osób powiedziało, że obecnie nie podpisałoby tej petycji, trzy osoby nie pamiętały podpisania petycji, jedna osoba zmarła, a pięć nie odpowiedziało na pytanie. Ekstrapolując te dane "Scientific American" stwierdził, że petycję podpisało ok. 200 naukowców w jakiś sposób naprawdę związanych z klimatologią.
Grupy ekologiczne, dziennikarze "Seattle Times" i "Hawaii Reporter" zakwestionowali autentyczność listy, przytaczając kilkanaście nazwisk z listy i ich podobieństwo do nazwisk aktorów i innych osób publicznych. 

</doc>
<doc id="519118" url="https://pl.wikipedia.org/wiki?curid=519118" title="Uniwersał">
Uniwersał

Uniwersał (stpol. oniwersał) – list władz lub akt prawny odczytywany publicznie, dotyczący ważnych wydarzeń, spraw gospodarczych, wojskowych, wyznaniowych, również akt zwołujący szlachtę na sejm lub pospolite ruszenie.

</doc>
<doc id="519121" url="https://pl.wikipedia.org/wiki?curid=519121" title="Charakterystyka obciążeniowa">
Charakterystyka obciążeniowa

Charakterystyka obciążeniowa - skala służąca do oceny silników, które cechuje stała prędkość obrotowa lub jej zmienność w wąskim zakresie.
Charakterystyki obciążeniowe sporządza się dla silników pracujących przy stałej prędkości obrotowej. Są to wykreślnie przedstawione zależności w układzie współrzędnych. ge,pe przy n=const lub Ge,Ne,przy n=const. Moc użyteczna Ne przyjęta jako moc znamionowa silnika nie odpowiada minimalnej wartości gemin wynika to z tego, że silnik instaluje się z pewnym nadmiarem mocy tak, żeby rzeczywiste obciążenie silnika wynosiło 80-90% obciążenia znamionowego. Na charakterystykach obciążeniowych dodatkowo wykreśla się linie pomocnicze, jedna styczna do linii godzinowego zużycia paliwa, wychodząca z początku układu współrzędnych, punkt styczności wyznacza najmniejsze jednostkowe zużycie paliwa, druga prosta jest styczną do linii jednostkowego zużycia paliwa. Punkt styczności wyznacza w przybliżeniu granice dymienia w silniku to znaczy odpowiada obciążeniu, przy którym pojawiają się w spalinach pierwsze oznaki zadymienia spalin.
Sil ZS-punkt krzywej 2-3 odpowiada najmniejszym wartościom jednostkowego zużycia paliwa, w pkt 3 występuje granica dymienia silnika, w pkt4 silnik osiąga przy dość dużym ge największą moc, po przekroczeniu pkt4 nie ma już wzrostu pe(Ne) mimo znacznego wzrostu ge widoczny jest spadek średniego ciśnienia użytecznego. Na wykres jest naniesione obciążenie największe pemax, które silnik powinien wyzwolić bez szkody dla siebie, jednak w ograniczonym czasie i przy większym zużyciu jednostkowym ge.

</doc>
<doc id="519129" url="https://pl.wikipedia.org/wiki?curid=519129" title="Manau">
Manau

Manau – zespół hip-hopowy, łączący celtyckie (bretońskie) melodie z elementami hip-hopu. Początkowo w jego skład wchodzili Martial Tricoche, Cédric Soubiron i R.V. (Hervé) Lardic, którego później zastąpił Grégor Gandon. Chociaż grupa ma swoją siedzibę w Paryżu, to wszyscy jej członkowie powrócili na północny zachód Francji do swojej rodzinnej Bretanii. Nazwa zespołu pochodzi od gaelickiej nazwy Wyspy Man.

</doc>
<doc id="519131" url="https://pl.wikipedia.org/wiki?curid=519131" title="Chłodzenie">
Chłodzenie

Chłodzenie – zespół działań i urządzeń do odprowadzania ciepła z układu w celu zapobieżenia nadmiernemu wzrostowi temperatury układu. Chłodzenie stosowane jest w różnych urządzeniach mechanicznych, m.in. w silnikach spalinowych, sprężarkach, maszynach elektrycznych (np. silnikach elektrycznych), transformatorach, układach elektronicznych.

</doc>
<doc id="519133" url="https://pl.wikipedia.org/wiki?curid=519133" title="Gryfon Korthalsa">
Gryfon Korthalsa

Gryfon Korthalsa – rasa psów z grupy wyżłów, zaklasyfikowana do sekcji wyżłów kontynentalnych w podsekcji psów w typie gryfona. Podlega próbom pracy.
Krótki rys historyczny.
Ewald Karel Korthals był twórcą pralinii gryfonów, do której użył szorstkowłosych wyżłów heskich, francuskich gryfonów oraz holenderskich psów wodnych. W 1888 została otwarta księga rodowodowa dla wyżłów niemieckich wyhodowanych przez Korthalsa, a sama hodowla była kontynuowana od 1896 roku przez barona szwajcarskiego Ginginsa d'Eclepens.
Użytkowość.
Pies myśliwski, lubi pracę w wodzie.
Szata i umaszczenie.
Gryfon Korthalsa ma włos bardziej miękki i rozburzony od bliskiego krewniaka wyżła niemieckiego szorstkowłosego, z którym łatwo go pomylić.
Umaszczenie rdzawobrązowe o różnym stopniu intensywności, biało-brązowe.

</doc>
<doc id="519138" url="https://pl.wikipedia.org/wiki?curid=519138" title="Pomniki przyrody w powiecie pruszkowskim">
Pomniki przyrody w powiecie pruszkowskim

W granicach powiatu pruszkowskiego rośnie 148 pojedynczych drzew będących pomnikami przyrody oraz 10 zabytkowych alei drzew w wieku 70-140 lat głównie obsadzonych lipą drobnolistną. Poniższe zbiorcze zestawienie przedstawia liczbę pomników przyrody w poszczególnych gminach:
W sumie na terenie powiatu pruszkowskiego znajduje się 165 obiektów będących pomnikami przyrody.
Gatunki wybranych pomników przyrody.
Na terenie powiatu pruszkowskiego znajdują się następujące pomniki przyrody:

</doc>
<doc id="519148" url="https://pl.wikipedia.org/wiki?curid=519148" title="Chłodzenie silnika">
Chłodzenie silnika

Chłodzenie silnika – proces odprowadzania ciepła z silnika na zewnątrz elementów konstrukcyjnych, np. do otoczenia, czyli chłodniejszego czynnika termodynamicznego. Stosowane w celu zapewnienia normalnej pracy silnika poprzez utrzymanie jego temperatury w zadanym zakresie. Brak chłodzenia lub jego zbyt mała intensywność prowadziłyby do nadmiernego wzrostu temperatury metalowych elementów konstrukcyjnych i oleju smarującego, co spowodowałoby nadmierny wzrost naprężeń termicznych i spadek jakości smarowania między tłokiem a ściankami cylindra. Wystąpienie tych zjawisk doprowadziłoby do uszkodzenia silnika (odkształcenie lub pęknięcie głowicy lub bloku, zatarcie silnika). W silnikach turbinowych nadmierna temperatura czynnika na wylocie z komory spalania doprowadziłaby do nadtopienia łopatek kierownicy i wirnika pierwszych stopni turbiny.
Chłodzone są przede wszystkim części najbardziej obciążone cieplnie – stykające się bezpośrednio z czynnikami roboczymi: w silniku tłokowym głowica i blok silnika, w turbinowym – ścianki komory spalania i łopatki pierwszych stopni turbiny. Chłodzenie silnika stosowane jest przede wszystkim w silnikach cieplnych o spalaniu wewnętrznym, gdyż w tych silnikach spalanie wewnętrzne paliwa powoduje, że konieczne jest odprowadzanie ciepła. 
Praca wszystkich silników cieplnych wymaga transportu ciepła ze źródła do chłodnicy. Chłodzenia wymagają także silniki elektryczne.
Chłodzenie silnika spalinowego tłokowego.
Silniki spalinowe tłokowe najczęściej chłodzone są cieczą (woda, borygo etc.). Spalanie paliwa odbywa się w komorze spalania. Największe obciążenia cieplne występują w głowicy i górnej części bloku. Stąd też w najnowszych konstrukcjach jest odrębny układ chłodzenia głowicy i bloku silnika. Ciecz chłodząca przepływa więc przez kanały w głowicy i bloku silnika, następnie przewodami doprowadzana jest do chłodnicy, w której oddaje ciepło do powietrza. Często oprócz chłodnicy w obiegu wodnym instalowana jest również tzw. nagrzewnica, która służy do podgrzewania powietrza służącego do ogrzewania wnętrza samochodu.
Silniki chłodzone powietrzem są często spotykane w lotnictwie, a niektóre silniki (np. silnik gwiazdowy) wyłącznie są chłodzone powietrzem. Starsze konstrukcje motoryzacyjne chłodzone były powietrzem, co znacznie upraszczało konstrukcję (brak pompy wodnej, chłodnicy) i produkcję silnika (łatwiejsze wykonanie bloku i głowicy), ograniczało też masę silnika. Jednakże chłodzenie powietrzne jest znacznie mniej efektywne niż chłodzenie wodne, tj. umożliwia odebranie mniejszych ilości ciepła. Jeszcze istotniejsza jest kwestia równomierności chłodzenia silnia; silniki chłodzone powietrzem mają mniej równomierne chłodzenie. Z tego względu silniki te mają z reguły mniejsze wysilenie. Istnieją firmy (np. Tatra), które preferowały chłodzenie powietrzem nawet 12 cylindrowych silników widlastych T 930 o pojemności skokowej niemalże 18 litrów (samochód Tatra 813). Bardziej wysilone (lub większe) silniki chłodzone powietrzem z reguły wymagają chłodnicy oleju silnikowego. Obecnie, ze względu na prostotę konstrukcji i małe masy produkowane są niewielkie silniki dwusuwowe (piły spalinowe, kosiarki, motorowery) z chłodzeniem powietrznym.
Nadmierne chłodzenie:
Niedostateczne chłodzenie powoduje:
Chłodzenie silnika turbinowego.
Silniki turbinowe chłodzone są inaczej. Najwyższe temperatury czynnika (spalin) występują w komorze spalania i pierwszych stopniach turbiny. Elementy tych podzespołów muszą więc być intensywnie chłodzone. Nie jest możliwe doprowadzenie wody w celach chłodzenia. Elementy więc chłodzone są poprzez chłodniejsze powietrze pobierane za sprężarką. Ścianki komory spalania są w sposób ciągły omywane chłodniejszym powietrzem, dzięki czemu utrzymywana jest ich temperatura na odpowiednim poziomie.
Chłodzenie łopatek turbiny jest znacznie bardziej kłopotliwe. Łopatki muszą mieć możliwość doprowadzenia sprężonego powietrza. Jest to możliwe dzięki dużej ilości drobnych kanalików wykonanych wewnątrz łopatek. Do łopatek kierownicy powietrze doprowadzane jest kanałami umiejscowionymi na korpusie, do łopatek wirnika – kanałem wykonanym wewnątrz wału wirnika.
Chłodzenie silnika rakietowego.
Metody chłodzenia silnika rakietowego:

</doc>
<doc id="519150" url="https://pl.wikipedia.org/wiki?curid=519150" title="Kombi (album)">
Kombi (album)

Kombi – pierwszy oficjalny album muzyczny polskiej grupy muzyki elektronicznej Kombi z 1980 roku, wydany przez Pronit, nagrany w rok po nagraniach na składankową płytę "Muzyka Młodej Generacji" (1979).
W 2005 roku Polskie Nagrania wydały album na nośniku CD.
Skład.
Reżyser nagrania: Marian Ślusarczyk. Operator dźwięku: Andrzej Lamers. Producent: Jacek Sylwin.

</doc>
<doc id="519154" url="https://pl.wikipedia.org/wiki?curid=519154" title="Burzliwy poniedziałek">
Burzliwy poniedziałek

Burzliwy poniedziałek (oryg. ang. "Stormy Monday") – brytyjsko-amerykański film sensacyjno-kryminalny w reżyserii Mike’a Figgisa.
Opis fabuły.
Akcja filmu rozgrywa się w Newcastle upon Tyne. Amerykański boss Cosmo (Tommy Lee Jones) zamierza zaprowadzić swoje porządki w mieście. Między innymi chce wykupić klub jazzowy należący do Finneya (Sting), który nie zamierza ustąpić. W zdarzenia wplątanych zostaje dwoje młodych ludzi: pracownik Finneya – Brendan (Sean Bean) oraz pracująca dla Cosmo call-girl Kate (Melanie Griffith). Trochę nieoczekiwanie dla siebie angażują się, nie tylko emocjonalnie, po stronie właściciela klubu. Wskutek dramatycznych wydarzeń młodzi też bardzo zbliżają się do siebie. Wątki sensacyjne uatrakcyjnia polski zespół jazzowy z Krakowa, którego muzycy przewijają się w tle filmu. Polaków ogólnie ukazano z dozą sympatii, jako ludzi nieco porywczych, różniących się od sztywnych i przewidywalnych Anglosasów.

</doc>
<doc id="519155" url="https://pl.wikipedia.org/wiki?curid=519155" title="Jakub Icchak Horowic">
Jakub Icchak Horowic



</doc>
<doc id="519168" url="https://pl.wikipedia.org/wiki?curid=519168" title="Nigella Lawson">
Nigella Lawson

Nigella Lucy Lawson (ur. 6 stycznia 1960 w Londynie) – brytyjska dziennikarka, autorka książek kucharskich, prezenterka telewizyjna.
Życiorys.
Nigella Lawson pochodzi z żydowskiej rodziny. Jest córką polityka lorda Nigela Lawsona i Vanessy Salmon oraz siostrą dziennikarza Sunday Telegraph Dominica Lawsona. Jej matka – Vanessa Salmon, znana bywalczyni brytyjskich salonów, spadkobierczyni Lyons Corner House zmarła w 1985 roku na raka wątroby. Siostra Tomassina zmarła na raka piersi w 1993 roku.
Lawson uczęszczała do Godolphin and Latymer School oraz Westminster School, następnie ukończyła z wyróżnieniem Lady Margaret Hall w Oxfordzie, na kierunku filologia średniowiecza. Zanim w 1986 została zastępcą redaktora literackiego w „Sunday Times”, prowadziła kolumnę kulinarną w „Spectator”.
Nigella Lawson wyszła za mąż za dziennikarza Johna Diamonda, z którym miała dwójkę dzieci: córkę Cosimę i syna Bruno. Diamond zmarł w 2001 r. na raka przełyku. W 2003 roku ponownie wyszła za mąż za starszego o 17 lat milionera Charlesa Saatchi. W lipcu 2013 r., kilka tygodni po opublikowaniu zdjęć, na których Saatchi dusi Lawson, sąd przyznał parze "decree nisi" oznaczający, że nie widzi powodu, dla którego nie miałby orzec rozwodu.
Telewizja.
W telewizyjnym programie o gotowaniu Lawson debiutuje w roku 1998 jako gość Nigela Slatera w jego autorskim programie "Real Food" wyprodukowanego przez brytyjski Channel 4. W latach 1999–2001 prowadzi swój pierwszy program kulinarny dla Channel 4 "Nigella gryzie" ("Nigella bites"), a w 2002 r. kolejny "Wieczne lato z Nigellą" ("Summer Forever with Nigela"). Oba z nich były zbiorami przepisów w formie gotowanie na ekranie. Była gospodarzem codziennego programu w telewizji ITV1, pod tytułem "Nigella!", w którym gotowała wraz z zaproszonymi gośćmi. Program nie został jednak doceniony przez krytyków jego oglądalność spadała, i po niedługim czasie wycofano go z emisji. Ponadto Nigella wydała kilka własnych książek kucharskich.
Styl prowadzenia programu przez Nigellę Lawson naśladowany jest przez komików i innych brytyjskich prezenterów telewizyjnych, według których jej seksowny image jest głównym powodem powodzenia jej programów. Pomimo tego Nigella Lawson wielokrotnie zaprzeczała jakoby była to jedyna przyczyna jej ogromnej telewizyjnej popularności.
Jej programy „Nigella gryzie” i „Wieczne lato z Nigellą” są emitowane w polskiej telewizji TVN Style. Wiele programów Nigelli jest emitowanych również w BBC Lifestyle.
23 maja 2015 r. podczas Konkursu Piosenki Eurowizji była prezenterką odczytującą punkty przyznane przez Wielką Brytanię.
W 2020 roku Lawson wróciła z programem kulinarnym „Nigella's Cook, Eat, Repeat" emitowanym przez BBC Two. Program ilustruje książkę wydaną pod tym samym tytułem.
Publikacje.
W 2006 wydana została jej biografia napisana przez Gilly Smith („Nigella Lawson: A Biography”). Została ona przetłumaczona i wydana w języku polskim w 2010 pt. "Nigella Lawson. Kulinarna bogini".
Linki zewnętrzne.
 

</doc>
<doc id="519170" url="https://pl.wikipedia.org/wiki?curid=519170" title="Winston Bogarde">
Winston Bogarde

Winston Lloyd Bogarde (ur. 22 października 1970 w Rotterdamie) – holenderski piłkarz, reprezentant kraju, uczestnik mistrzostw Europy w Anglii (1996) oraz mistrzostw świata we Francji (1998). Występował na pozycji obrońcy.
Kariera klubowa.
Początkowo występował w SVV oraz Excelsiorze. W 1991 roku został graczem Sparty Rotterdam. 15 sierpnia 1992 zadebiutował w jej barwach w Eredivisie w meczu z RKC Waalwijk, zaś pierwszego gola strzelił 14 lutego 1993 w spotkaniu z FC Den Bosch, przyczyniając się do zwycięstwa 2:0. W latach 1992–1994 był podstawowym zawodnikiem klubu z Rotterdamu. Ponadto w sezonie 1993/1994 zdobył 11 bramek w rozgrywkach ligowych.
W 1994 przeszedł do Ajaksu Amsterdam, w którym grał przez następne trzy lata. Wraz z amsterdamskim klubem dwukrotnie został mistrzem kraju (1995, 1996) i dwa razy wywalczył Superpuchar Holandii (1994, 1995). Ponadto w sezonie 1994/1995 wygrał rozgrywki Ligi Mistrzów (w finale z Milanem nie wystąpił) oraz w lutym 1996 roku zdobył Superpuchar Europy – w drugim spotkaniu dwumeczu z Realem Saragossa zdobył jedną z bramek dla swojej drużyny. W 1995 zwyciężył także z Ajaksem w Pucharze Interkontynentalnym.
W 1997 roku był zawodnikiem włoskiego Milanu, w którego barwach rozegrał trzy mecze w Serie A. Następnie został graczem Barcelony. Wraz z hiszpańskim klubem dwukrotnie został mistrzem kraju (1998, 1999) oraz zdobył Puchar Króla (1998). Ponadto w 1997 roku wywalczył Superpuchar Europy – wystąpił w obu meczach z Borussią Dortmund. Latem 2000 roku przeszedł do Chelsea. Rozegrał w niej łącznie 12 spotkań i w 2004 zakończył piłkarską karierę.
Kariera reprezentacyjna.
W reprezentacji Holandii zadebiutował 13 grudnia 1995 roku w wygranym 2:0 meczu z Irlandią. W 1996 wziął udział w mistrzostwach Europy w Anglii. W turnieju tym był podstawowym graczem swojej kadry – zagrał w czterech spotkaniach, zaś Holandia dotarła do ćwierćfinału.
W 1998 roku uczestniczył w mistrzostwach świata we Francji. W turnieju tym pełnił rolę rezerwowego – wystąpił w dwóch grupowych pojedynkach: z Koreą Południową i Meksykiem, zaś Holendrzy zajęli czwarte miejsce. 15 listopada 2000 roku w wygranym 2:1 meczu z Hiszpanią po raz ostatni zagrał w barwach narodowych.

</doc>
<doc id="519171" url="https://pl.wikipedia.org/wiki?curid=519171" title="Agencja Ruchu Lotniczego">
Agencja Ruchu Lotniczego

Agencja Ruchu Lotniczego (ARL) – dawna część Przedsiębiorstwa Państwowego „Porty Lotnicze”. Była państwowym organem zarządzania ruchem lotniczym, do którego zadań należało:
Głównym celem Agencji było zapewnienie bezpieczeństwa przelotów nad terenem Polski. Każdy samolot pasażerski znajdujący się w powietrzu był pod stałym nadzorem kontrolerów ruchu lotniczego. Ich zadanie polegało na zapewnieniu bezpiecznych odległości pomiędzy samolotami, a także w razie zaistnienia niebezpiecznej sytuacji w powietrzu mieli udzielić pilotowi pomocy.
Działalność Agencji odbywała się na trzech szczeblach kontroli terytorium Polski:
Funkcje te ARL realizowała - między innymi - poprzez utrzymywanie naziemnego sprzętu nawigacyjnego i telekomunikacyjnego w należytym stanie, współpracę z organizacjami międzynarodowymi oraz poprzez zapewnienie środków (technicznych, jak i zasobów ludzkich) w celu zapewnienia służb ATS.
1 kwietnia 2007 r. Agencja Ruchu Lotniczego została wyodrębniona z PP "PL" i przekształcona w samodzielny urząd - Polską Agencją Żeglugi Powietrznej (PAŻP) - Polish Air Navigation Services Agency (PANSA)

</doc>
<doc id="519178" url="https://pl.wikipedia.org/wiki?curid=519178" title="Kolombina">
Kolombina



</doc>
<doc id="519182" url="https://pl.wikipedia.org/wiki?curid=519182" title="Gornaja">
Gornaja

Gornaja (ros. горная, pol. górski wiatr) – zachodni lub północno-zachodni wiatr na Jeziorze Bajkalskim, który gwałtownie schodzi z gór. Jest porywisty i silny. Zaczyna się nieoczekiwanie i szybko rośnie. Znakiem ostrzegawczym są chmury nad górami przy zachodnim wybrzeżu. Zazwyczaj gornaja występuje od października do listopada.

</doc>
<doc id="519183" url="https://pl.wikipedia.org/wiki?curid=519183" title="Puaz">
Puaz

Puaz (symbol: P) – jednostka lepkości dynamicznej w układzie jednostek miar CGS, nazwana na cześć francuskiego fizyka i lekarza Jeana L. M. Poiseuille'a.
W układzie SI analogiczną jednostką jest Pa·s.
W praktyce często wygodniej jest stosować jednostkę sto razy mniejszą: centypuaz (cP).

</doc>
<doc id="519184" url="https://pl.wikipedia.org/wiki?curid=519184" title="Finidi George">
Finidi George

Finidi George (ur. 15 kwietnia 1971 w Port Harcourt) – nigeryjski piłkarz występujący na pozycji pomocnika. Z reprezentacją Nigerii grał na mistrzostwach świata 1994 i 1998. W 1995 roku w barwach Ajaksu Amsterdam zdobył Puchar Mistrzów.
W reprezentacji Nigerii rozegrał 62 mecze i strzelił 6 goli – uczestnik finałów mistrzostw świata 1994 (1/8 finału) i 1998 (1/8 finału).

</doc>
<doc id="519185" url="https://pl.wikipedia.org/wiki?curid=519185" title="Willie Renshaw">
Willie Renshaw



</doc>
<doc id="519189" url="https://pl.wikipedia.org/wiki?curid=519189" title="Rezerwat przyrody Polana Siwica">
Rezerwat przyrody Polana Siwica

Rezerwat przyrody Polana Siwica – torfowiskowy rezerwat przyrody znajdujący się na terenie gminy Nieborów, w powiecie łowickim, w województwie łódzkim (nadleśnictwo i obręb Skierniewice, leśnictwo Nieborów). Rezerwat leży w obrębie Bolimowskiego Parku Krajobrazowego.
Polana Siwica jest największą i najbardziej zróżnicowaną spośród polan Puszczy Bolimowskiej, jest podmokła z jeziorkami powstałymi w starych wyrobiskach torfowych. Na terenie rezerwatu występują zbiorowiska łąkowe, szuwarowe, zaroślowe i wodne, a na obrzeżach – leśne.
Rezerwat posiada bogatą florę – stwierdzono tu występowanie ponad 220 gatunków roślin naczyniowych, w tym 9 gatunków chronionych i 4 gatunki umieszczone na liście roślin zagrożonych w Polsce. Rosną tu m.in.: kosaciec syberyjski, goryczka wąskolistna, goździk pyszny, trzęślica modra, kruszczyk błotny, kukułka szerokolistna oraz starodub łąkowy.
Polana Siwica jest ostoją zwierzyny, zwłaszcza ptactwa wodno-błotnego – gniazdują tu: płaskonos, głowienka, dwa gatunki perkoza, bekas kszyk, derkacz, bąk, łabędź, czapla siwa; na żer zalatuje bocian czarny i żuraw. Występuje tu kilka gatunków żab, a z gadów – zaskroniec i żmija zygzakowata. Ssaki reprezentują m.in. sarna, dzik, łoś oraz nietoperze: mopek i nocek duży. Rezerwat charakteryzuje się też bogactwem świata owadów, zwłaszcza motyli (m.in. modraszek telejus, modraszek nausitous, czerwończyk nieparek, szlaczkoń szafraniec, przeplatka aurinia), ale także ważek, muchówek czy szarańczaków.
Rezerwat objęty jest zakazem wstępu – można go zwiedzać wyłącznie w towarzystwie pracownika Nadleśnictwa Skierniewice lub Oddziału Terenowego Bolimowskiego Parku Krajobrazowego.
Według obowiązujących zadań ochronnych ustanowionych w 2019 roku, obszar rezerwatu objęty jest ochroną czynną.
Teren rezerwatu wchodzi w skład obszaru siedliskowego sieci Natura 2000 „Polany Puszczy Bolimowskiej” PLH100028.

</doc>
<doc id="519190" url="https://pl.wikipedia.org/wiki?curid=519190" title="Wierchowik">
Wierchowik

Wierchowik (ros. верховик) – północny wiatr na Jeziorze Bajkalskim wiejący z doliny rzeki Angara. Pierwsze wiatry tego typu pojawiają się w połowie sierpnia. Często wiatr wieje bez przerwy przez 10 dni. Wiatr jest mało porywisty. Otwarta część jeziora często ściemnia się i pokrywa załamującymi się falami.

</doc>
<doc id="519191" url="https://pl.wikipedia.org/wiki?curid=519191" title="Rudy Raciborskie">
Rudy Raciborskie



</doc>
<doc id="519194" url="https://pl.wikipedia.org/wiki?curid=519194" title="Inklinator">
Inklinator



</doc>
<doc id="519195" url="https://pl.wikipedia.org/wiki?curid=519195" title="Nwankwo Kanu">
Nwankwo Kanu

Nwankwo Christian Kanu (ur. 1 sierpnia 1976 roku w Owerri), nigeryjski piłkarz występujący na pozycji napastnika.
Z reprezentacją Nigerii grał na mistrzostwach świata 1998 i 2002, w 1996 roku zdobył z nią złoty medal na Igrzyskach Olimpijskich. W 1995 roku w barwach Ajaksu Amsterdam triumfował w rozgrywkach o Puchar Mistrzów. Od 2004 do 2006 był zawodnikiem West Bromwich Albion. 18 sierpnia 2006 roku oficjalnie podano informację, że piłkarz został zawodnikiem angielskiego Portsmouth F.C.
3 września 2016 wziął udział w charytatywnym meczu pomiędzy legendami Arsenalu Londyn a legendami A.C Milan. W meczu tym zdobył hat-trick.
Sukcesy piłkarskie.
W reprezentacji Nigerii rozegrał 86 meczów i strzelił 13 goli – uczestnik finałów mistrzostw świata 1998 (1/8 finału), 2002 (runda grupowa) i 2010 (runda grupowa) oraz zdobywca złotego medalu na Igrzyskach Olimpijskich 1996.

</doc>
<doc id="519197" url="https://pl.wikipedia.org/wiki?curid=519197" title="Drozdowate">
Drozdowate

Drozdowate (Turdidae) – rodzina ptaków z rzędu wróblowych (Passeriformes). 
Zasięg występowania.
Rodzina obejmuje gatunki występujące w Afryce, Eurazji, Australii, Oceanii i Ameryce. Zależnie od klasyfikacji wyróżnia się różną liczbę gatunków: "Kompletna lista ptaków świata" UJ – 164, w tym 3 wymarłe; IOC – 172, HBW – 176 gatunków, w tym 2 (być może 4) wymarłe.
Charakterystyka.
Ptaki te charakteryzują się następującymi cechami:
Około cztery gatunki wymarły; są to klarnetnik krótkodzioby ("Myadestes myadestinus") i brązowy ("M. (l.) woahensis", systematyka sporna), drozdoń boniński ("Zoothera terrestris") i drozd reliktowy ("Turdus ravidus"). Klarnetnik blady ("M. lanaiensis") jest klasyfikowany (2019) jako gatunek krytycznie zagrożony wyginięciem, być może już wymarły.
Systematyka.
Badania genetyczne i filogenetyczne wykazały, że wiele gatunków klasyfikowanych dotychczas w rodzinie drozdowatych w rzeczywistości jest bliżej spokrewnionych z muchołówkami (Muscicapidae), co doprowadziło do rewizji systematyki obu rodzin. Obecnie w rodzinie drozdowatych klasyfikowane są następujące podrodziny:

</doc>
<doc id="519198" url="https://pl.wikipedia.org/wiki?curid=519198" title="Jess Margera">
Jess Margera

Jess Margera (ur. 28 sierpnia 1978 w West Chester, Pensylwania), amerykański muzyk, perkusista zespołów CKY, Foreign Objects oraz Gnarkill.
Życiorys.
Jest starszym bratem Bama Margery i synem Phila i April Margerów. Jess był członkiem CKY Crew oraz występował w filmach z serii CKY. 8 kwietnia 2005 roku, jego narzeczona Kelly urodziła dziewczynkę Ava Elizabeth Margera. Jess i Kelly pobrali się 29 października 2005 roku w Pensylwanii. 18 stycznia 2007 roku urodziła im się kolejna córeczka, Scarlett. W chwili obecnej mają troje dzieci, oprócz dwóch córek ma jeszcze syna Londyna Phillipa Margerę.
Razem z Jamesem Rotą z Fireball Ministry i Neilem Fallonem z Clutch, Jess obecnie pracuje nad nowym zespołem o nazwie The Company Band.
8 listopada 2006 roku, Margera oświadczył na stronie Ask CKY, że jego studio Westtown Lake jest otwarte. Jess nagrał wszystkie perkusyjne utwory w albumie "Chapter 2" zespołu Viking Skull.

</doc>
<doc id="519205" url="https://pl.wikipedia.org/wiki?curid=519205" title="Barguzin (wiatr)">
Barguzin (wiatr)

Barguzin (ros. баргузин) – silny wiatr na Jeziorze Bajkalskim. Wieje głównie w centralnej części jeziora z Doliny Barguzińskiej. Wiatr stopniowo rośnie w siłę. Wspomniany w piosence „Славное море – священный Байкал” ("Słynne morze, święty Bajkał").

</doc>
<doc id="519214" url="https://pl.wikipedia.org/wiki?curid=519214" title="Dom Jana Pawła II">
Dom Jana Pawła II



</doc>
<doc id="519216" url="https://pl.wikipedia.org/wiki?curid=519216" title="Park Narodowy Krasu Węgierskiego">
Park Narodowy Krasu Węgierskiego

Park Narodowy Krasu Węgierskiego (węg. "Aggteleki Nemzeti Park") – park narodowy położony w północnej części Węgier przy granicy ze Słowacją. Od 1985 r. stanowi park narodowy, który chroni przede wszystkim zjawiska krasowe. Węgierską nazwę przejął od nazwy miejscowości Aggtelek.
W 1995 r. jaskinie Parku Narodowego Krasu Węgierskiego oraz Parku Narodowego „Kras Słowacki” zostały zapisane na liście światowego dziedzictwa UNESCO (wpis został rozszerzony w 2000 r. o Dobszyńską Jaskinię Lodową w Słowackim Raju).

</doc>
<doc id="519217" url="https://pl.wikipedia.org/wiki?curid=519217" title="Sarma">
Sarma

Sarma (ros. cарма) – wiatr górski typu bora, najmocniejszy z występujących na Jeziorze Bajkalskim. Wieje wzdłuż doliny rzeki Sarma. Prędkość wiatru może przekroczyć 40 metrów na sekundę. Siła wiatru osiąga maksimum po około godzinie. Przychodzi w lecie i kończy się nieoczekiwanie. Jesienią czasami wieje przez cały dzień. Przyczyną wiatru jest zwężające się ujście rzeki Sarma i otaczającej jej doliny.

</doc>
<doc id="519223" url="https://pl.wikipedia.org/wiki?curid=519223" title="Clarence D. Clark">
Clarence D. Clark

Clarence Don Clark (ur. 16 kwietnia 1851 w Sandy Creek, Nowy Jork, zm. 18 listopada 1930 w Evanston, Wyoming) – amerykański polityk, członek Izby Reprezentantów i senator z ramienia Partii Republikańskiej.
Studiował prawo na University of Iowa i od 1874 pracował w tym stanie jako adwokat i nauczyciel. Kontynuował praktykę prawniczą po przeniesieniu się do Evanston w stanie Wyoming w 1881. W latach 1882-1884 pełnił funkcję prokuratora okręgowego w Uinta County (Wyoming). Wkrótce zaangażował się w życie polityczne, w 1889 był delegatem na stanową konwencję konstytucyjną, a po przyjęciu Wyoming w poczet stanów amerykańskich został jednym z pierwszych reprezentantów stanu w Izbie Reprezentantów. Zasiadał w niej przez dwie kadencje (od grudnia 1890 do marca 1893). W 1892 bez powodzenia ubiegał się o kolejną kadencję.
Powrócił do Kongresu w 1895, zajmując wakujący od dwóch lat fotel senatora. W Senacie zasiadał przez cztery kadencje (od stycznia 1895 do marca 1917), pełniąc m.in. funkcję przewodniczącego komisji ds. kolei. Po porażce w wyborach w 1916 powrócił do praktyki adwokackiej, ale w Waszyngtonie. W 1919 został powołany w skład Międzynarodowej Komisji Wspólnej, zajmującej się problematyką stosunków amerykańsko-kanadyjskich. Od 1923 przewodniczył tej instytucji. W 1929 przeszedł na emeryturę i powrócił do Evanston, gdzie zmarł.

</doc>
<doc id="519225" url="https://pl.wikipedia.org/wiki?curid=519225" title="Kułtuk (wiatr)">
Kułtuk (wiatr)

Kułtuk (ros. култуk) – wiatr na Jeziorze Bajkalskim wiejący na południowym krańcu Bajkału wzdłuż jeziora. Przynosi ze sobą burzowa pogodę i deszcz. Najsilniejsze wiatry tego typu występują na jesieni. Z wiatrem związane są mgły na szczytach Chamar-Dabanu (ros. Хамар-Дабан). Nazwa związana jest z miejscowością Kułtuk po południowej stronie jeziora.

</doc>
<doc id="519227" url="https://pl.wikipedia.org/wiki?curid=519227" title="Marian Wardzała">
Marian Wardzała

Marian Wardzała (ur. 14 sierpnia 1950 w Jodłówce-Wałki) – polski żużlowiec i trener sportu żużlowego.
Życiorys.
Występował w barwach Unii Tarnów w latach 1968–1988. Jako zawodnik zajął m.in. 4. miejsce w Młodzieżowych Indywidualnych Mistrzostwach Polski w 1973. Zajął 1. miejsce w plebiscycie tygodnika „Tarnowskie Azoty” na najpopularniejszego sportowca w Tarnowie za 1985.
Po zakończeniu kariery zawodniczej podjął w klubie pracę trenera; po raz pierwszy został szkoleniowcem zespołu seniorów w 1992, zdobywając w 1994 wicemistrzostwo Polski. Ponownie objął zespół Unii Tarnów w 1997, uzyskując w 2001 awans do I ligi żużlowej, a w 2003 do najwyższego poziomu rozgrywek. W 2004 i 2005 prowadzona przez niego drużyna zdobywała tytuły drużynowych mistrzów Polski, a jego wychowankowie z powodzeniem walczyli w zawodach indywidualnych, m.in. Janusz Kołodziej zdobył tytuł indywidualnego mistrza Polski (2005), indywidualnego mistrza Polski juniorów (2004) oraz wicemistrza Europy juniorów (2003).
Marian Wardzała dwa razy został wybrany najlepszym trenerem Małopolski (2004, 2005). W sezonie 2010 był menedżerem tarnowskiej drużyny. W trakcie sezonu 2012 objął stanowisko trenera drużyny Lubelski Węgiel KMŻ, zastępując Grzegorza Dzikowskiego.
W 2010 ukazała się jego biografia zatytułowana "Marian Wardzała – między wierszami". W 2014 z ramienia Platformy Obywatelskiej uzyskał mandat radnego Tarnowa. W 2018 z powodzeniem ubiegał się o reelekcję.
Ojciec Roberta, żużlowca i polityka.

</doc>
<doc id="519231" url="https://pl.wikipedia.org/wiki?curid=519231" title="Polski ruch oporu">
Polski ruch oporu



</doc>
<doc id="519233" url="https://pl.wikipedia.org/wiki?curid=519233" title="Dado Pršo">
Dado Pršo

Miladin „Dado” Pršo (ur. 5 listopada 1974 w Zadarze) – chorwacki piłkarz grający na pozycji napastnika.
Istnieją pewne rozbieżności co do pochodzenia Dado Pršo. Niektóre media podają, iż Pršo jest z pochodzenia Serbem. Jednak Pršo ciągle zaznacza, że jest Chorwatem i z Serbią „nie ma nic wspólnego”.
Kariera klubowa.
Pršo piłkarską karierę zaczynał w rodzinnym mieście, w 1991 roku trafił do klubu NK Zadar. Potem trafił do Hajduka Split, gdzie jednak nie poznano się na jego talencie i w 1992 roku grał już w zespole NK Pazinka z miasta Pazin, grającym w drugiej lidze. Jednak w ojczyźnie Pršo kariery nie zrobił, a grę w piłkę łączył z pełnoetatową pracą w zawodzie mechanika samochodowego.
W 1993 roku postanowił wyjechać z kraju na zachód, podobnie jak wiele tysięcy innych rodaków. Trafił do Francji. Zaczął amatorsko grać w piłkę w klubach z niższych ligi FC Rouen (1993–1995) oraz Saint-Raphaël (1995–1996). W 1996 roku wypatrzył go ówczesny szkoleniowiec AS Monaco, Jean Tigana. Spodobała mu się gra Pršo i wziął go do swojego zespołu. Pršo jednak od razu nie trafił do pierwszej drużyny. Grał w 4-ligowych rezerwach klubu, a latem 1997 wypożyczono go do klubu z 3. ligi Ajaccio AC. Pierwszy sezon w zespole z Korsyki był dla Dado niezwykle udany. Jego 8 bramek przyczyniło się do awansu Ajaccio do Ligue 2. W 2. lidze Pršo także sobie poradził, Ajaccio zajęło 9. miejsce, a on z 13 golami na koncie był jednym z najlepszych strzelców w lidze.
W 1999 roku ściągnięto Pršo z powrotem do Monaco. Nie grał zbyt wiele i często wchodził na końcówki meczów, ale konkurencja w ataku Monaco była ogromna. Marco Simone, Ludovic Giuly czy David Trezeguet to uznane nazwiska i Pršo musiał ustępować im miejsca. Z takim właśnie atakiem Monaco zdobyło mistrzostwo Francji po 3 latach. Także w kolejnych sezonach Pršo był tylko rezerwowym. Sytuacja zmieniła się dopiero w sezonie 2002/2003, kiedy to trener ASM Didier Deschamps w końcu postanowił postawić na Dado, pomimo że ten opuścił część sezonu z powodu kontuzji. W kolejnym sezonie 2003/2004 Pršo został zapamiętany przede wszystkim dzięki świetnym występom w Lidze Mistrzów. Pomógł Monaco awansować aż do finału tych rozgrywek, w których Francuzi nie sprostali FC Porto przegrywając 0:3. W pamięci pozostanie także mecz z Deportivo La Coruña, wygrany przez Monaco 8:3 – Pršo zagrał kapitalny mecz zdobywając w swoje urodziny (5 listopada) aż 4 bramki.
Po tym sezonie Pršo zamienił Francję na Szkocję. Postanowił nie przedłużać kontraktu z Monaco i za darmo przeszedł do Rangers F.C. W pierwszym sezonie na Wyspach zdobył 18 bramek i po Johnie Hartsonie z Celtiku Glasgow był jednym z najlepszych strzelców ligi, a Rangersi zdobyli kolejne w historii mistrzostwo Szkocji. W kolejnym sezonie (2005/2006) już było gorzej, gdyż Rangers nie obroniło tytułu mistrza Szkocji, a co gorsza zajęło dopiero 3. miejsce w lidze, jednak do Pršo i tak nie można było mieć większych pretensji za grę.
Pršo w pewnym momencie kariery zaczął miewać szczególne problemy z nogami – jego kolana po każdym meczu stają się opuchnięte do tego stopnia, że przez kilka dni Pršo nie może normalnie trenować. Z tego powodu w 2007 roku był zmuszony zakończyć karierę.
Kariera reprezentacyjna.
W reprezentacji Chorwacji Pršo zadebiutował 29 marca 2003 roku w wygranym 4:0 meczu z Belgią. Debiut nastąpił dość późno jak na zawodnika tej klasy, bo w wieku 29 lat. Został członkiem kadry na Euro 2004, gdzie był podstawowym napastnikiem Chorwacji i zagrał tam 3 mecze. Strzelił wtedy bramkę reprezentacji Francji. Pršo grał też na Mundialu w Niemczech, gdzie Chorwacja zagrała słabo i nie wygrała żadnego z 3 meczów – Dado rozegrał wszystkie w pełnym wymiarze czasowym (z Brazylią (0:1), z Japonią (0:0) i z Australią (2:2)), ale nie udało mu się zdobyć bramki. Po mistrzostwach Pršo postanowił, że kończy karierę w reprezentacji Chorwacji. W kadrze rozegrał 25 meczów i zdobył 8 bramek.

</doc>
<doc id="519235" url="https://pl.wikipedia.org/wiki?curid=519235" title="Jean Louis Marie Poiseuille">
Jean Louis Marie Poiseuille

Jean Léonard Marie Poiseuille (ur. 22 kwietnia 1797 w Paryżu, zm. 26 grudnia 1869 tamże) – francuski lekarz i fizyk.
Życiorys.
W latach 1815-1816 na École polytechnique w Paryżu studiował fizykę i matematykę. W 1828 uzyskał stopień doktora (tytuł rozprawy doktorskiej: "Recherches sur la force du coeur aortique"). Interesował go przepływ krwi ludzkiej w wąskich naczyniach.
W 1838 odkrył eksperymentalnie, w 1840 sformułował, a w 1846 opublikował prawo Poiseuille'a (znane również jako prawo Hagena-Poiseuille, od nazwiska niemieckiego fizyka G. H. L. Hagena). Dotyczy ono stacjonarnego, laminarnego przepływu nieściśliwego, lepkiego płynu (płynu newtonowskiego) w rurze o stałym przekroju kołowym. 
Upamiętnienie.
Na cześć uczonego nazwano w układzie jednostek miar CGS jednostkę lepkości dynamicznej puazem.

</doc>
<doc id="519237" url="https://pl.wikipedia.org/wiki?curid=519237" title="Erny Brandts">
Erny Brandts



</doc>
<doc id="519238" url="https://pl.wikipedia.org/wiki?curid=519238" title="Robert Hübner">
Robert Hübner

Robert Hübner (ur. 6 listopada 1948 w Kolonii) – niemiecki szachista, arcymistrz od 1970 roku.
Kariera szachowa.
Reprezentował barwy Niemiec na szachowych olimpiadach w latach 1968, 1972, 1978, 1982, 1984, 1990, 1992, 1994, 1996, 1998 i 2000, dwukrotnie (w latach 1972 i 1990) zdobywając złote medale za wyniki indywidualne. Jego łączny dorobek punktowy wynosi 80½ pkt (w 122 partiach).
Na arenie międzynarodowej pierwszy sukces odniósł w roku 1969, dzieląc II-III miejsce na turnieju strefowym w Atenach, co dało mu awans do turnieju miedzystrefowego w Palma de Mallorca w roku 1970. Tu uzyskał duży sukces, zajmując miejsce II-IV, dzięki czemu wywalczył awans do meczów pretendentów. W ćwierćfinałowym meczu z Tigranem Petrosjanem (Sewilla 1970) poddał mecz przed zakończeniem (przy wyniku 4½ - 3½ dla Petrosjana), tłumacząc swoją decyzję nieodpowiednimi warunkami do gry (zbyt duży hałas dochodzący z zewnątrz sali). W kolejnych dwóch turniejach międzystrefowych (Leningrad 1973 i Biel 1976) nie zdołał wywalczyć awansu do grona pretendentów, zajmując odpowiednio V i VII miejsce.
Lata 1979–1980 okazały się najlepszymi w jego szachowej karierze. Najpierw samodzielnie zwyciężył w turnieju strefowym w Lucernie, następnie zajął III miejsce w turnieju międzystrefowym w Rio de Janeiro (1979), co dało mu bezpośredni awans do ósemki pretendentów. W ćwierćfinale pokonał 5½ - 4½ Andrása Adorjána (Bad Lauterberg 1980), w półfinale odniósł zwycięstwo 6½ - 4½ nad Lajosem Portischem (Abano Terme 1980), by w finale tego cyklu (Merano 1980) spotkać się z Wiktorem Korcznojem. Przy stanie 4½ - 3½ dla Korcznoja, niespodziewanie zrezygnował z dalszej gry, tłumacząc to zbyt wielkim szumem medialnym, wywołanym przez dziennikarzy zachodnioniemieckich, kreujących go na przyszłego mistrza świata.
W kolejnym cyklu rozgrywek wystąpił w meczach pretendentów, otrzymując miejsce w ósemce jako finalista poprzedniej edycji. Odpadł jednak już w I rundzie, pechowo (bo w wyniku losowania) przegrywając w Velden (1983) zakończony remisem (7 -7) mecz z Wasilijem Smysłowem.
W późniejszych latach wyraźnie ograniczył starty w turniejach międzynarodowych, poświęcając się pracy naukowej. Jest uznanym papirologiem (w roku 1976 uzyskał tytuł doktora na Uniwersytecie w Kolonii). Wciąż jednak należał do szerokiej światowej czołówki, co potwierdził w roku 1985 w Tilburgu, dzieląc I miejsce wraz z Anthony Milesem i Wiktorem Korcznojem.
W roku 1990 zanotował kolejny duży sukces, zajmując w turnieju międzystrefowym w Manili VII miejsce, tym samym awansując po raz czwarty w swojej karierze do meczów pretendentów. W I rundzie spotkał się w Sarajewie w roku 1991 z Janem Timmanem, któremu jednak uległ 2½ - 4½ i nie awansował do kolejnej rundy.
Dwukrotnie (w latach 1995 i 1996) wystąpił w Polsce na rozgrywanych w Polanicy-Zdroju memoriałach Akiby Rubinsteina, zajmując za każdym razem IV miejsce z tym samym wynikiem punktowym (6 pkt z 11 partii).
Najwyższy szachowy w karierze osiągnął 1 lipca 1981 r., z wynikiem 2640 punktów zajmował wówczas 3. miejsce (za Anatolijem Karpowem i Wiktorem Korcznojem) na światowej liście FIDE.

</doc>
<doc id="519246" url="https://pl.wikipedia.org/wiki?curid=519246" title="Jean Poiseuille">
Jean Poiseuille



</doc>
<doc id="519249" url="https://pl.wikipedia.org/wiki?curid=519249" title="Robert Huebner">
Robert Huebner



</doc>
<doc id="519251" url="https://pl.wikipedia.org/wiki?curid=519251" title="Niżnia Kościeliska Brama">
Niżnia Kościeliska Brama

Niżnia Kościeliska Brama zwana też Bramą Kantaka – ciasne wrota skalne, o pionowych niemal skałach, wyrzeźbione przez Kościeliski Potok w bardzo twardych jurajskich wapieniach w Dolinie Kościeliskiej w Tatrach Zachodnich. Ma szerokość około 10 m, długość około 30 m, a jej dno znajduje się na wysokości 935 m. Tworzące ją wapienne skały porastają m.in. wawrzynek wilczełyko, suchodrzew czarny i naskalne murawy ze stokrotnicą górską, skalnicą gronkową i paprociami.
Znajduje się w odległości 0,5 km od wylotu doliny – przysiółka Kiry. Zachodnie obramowanie tworzą zbocza Przedniej Kopki, wschodnie Małego Regla. Pomiędzy nimi znajduje się droga i trasa turystyczna przez dolinę. Nazwa nadana została w 1877 r. przez Towarzystwo Tatrzańskie na cześć polskiego polityka, posła na Sejm pruski i zasłużonego działacza tego towarzystwa – Kazimierza Kantaka. Na skale za potokiem znajduje się też pamiątkowa tablica z jego nazwiskiem. Później postanowiono nie nadawać obiektom w Tatrach nazw pochodzących od nazwisk i wprowadzono nazwę "Niżnia Kościeliska Brama". Jest to jedna z trzech Bram Kościeliskich, pozostałe to Pośrednia (Brama Kraszewskiego) i Wyżnia Kościeliska Brama (Brama Raptawicka).
W Bramie Kantaka Niemcy w czasie II wojny światowej planowali zbudować zaporę spiętrzającą wody Kościeliskiego Potoku, rozpoczęli nawet prace badawcze. Po II wojnie światowej komunistyczne władze również miały takie plany. Pamiątką po tych planach jest sztolnia wykuta w 1954 r. we wschodniej ścianie (przez niektórych turystów mylnie uważana za jaskinię). Tuż za Bramą Kantaka znajduje się duża polana – Wyżnia Kira Miętusia z bacówką. Prowadzony jest tutaj kulturowy wypas owiec.

</doc>
<doc id="519252" url="https://pl.wikipedia.org/wiki?curid=519252" title="Wiatry jeziora Bajkał">
Wiatry jeziora Bajkał

Najsilniejsze wiatry obserwuje się w Przesmyku Olchońskim (ros. Ольхонские ворота) i u wejścia Zatoki Cziwyrkujskiej (ros. Чивыркуйский залив), gdzie fale mogą osiągać do 4 m. Podobnie dzieje się przy ujściu rzeki Selenga, w Zatoce Berguzińskiej (ros. Баргузинский залив) i na północnej stronie cypla Duży Uszkanij (ros. Большой Ушканий).
Sztormowe wiatry na Bajkale występują zazwyczaj pod koniec lata i na jesieni. Maksymalne wiatry obserwowane są w kwietniu, maju i listopadzie. Minimalne w lutym i czerwcu. 80% wszystkich sztormów na jeziorze występuje w drugiej połowie sierpnia i we wrześniu. 
Przez wieki nagromadzono lokalną wiedzę na temat wiatrów. Np. na zachodnim wybrzeżu maksymalne wiatry występują od 8 do 16, a minimalne od 18 do 24. Miejscowi używają około 30 nazw wiatrów.

</doc>
<doc id="519255" url="https://pl.wikipedia.org/wiki?curid=519255" title="Wielka Hellada">
Wielka Hellada



</doc>
<doc id="519258" url="https://pl.wikipedia.org/wiki?curid=519258" title="Druk inkjet">
Druk inkjet



</doc>
<doc id="519262" url="https://pl.wikipedia.org/wiki?curid=519262" title="Tam, gdzie spotykają się wszystkie światy">
Tam, gdzie spotykają się wszystkie światy

Tam, gdzie spotykają się wszystkie światy: Powrót do krainy dzieciństwa (ang. "Beyond the Closet") – powieść obyczajowa amerykańskiego pisarza Williama Whartona.
Pierwsze wyd. polskie: Rebis, 2000, tł. Zbigniew Batko.
Opis fabuły.
Bohater, starszy wiekiem malarz, mieszkający na stałe w Europie, przyjeżdża do miasta swego dzieciństwa Filadelfii. Mieszka, a właściwie jada posiłki i nocuje, w swym starym domu, z wiekową ciotką. Dnie spędza na malowaniu okolic, w których spędził młode lata. Pobyt ten jest dla niego podróżą w krainę dzieciństwa. W trakcie zajęć malarskich poznaje młodą kobietę, mieszkającą w pobliżu. Malarz i dziewczyna poznają się. Delikatność, wrażliwość i mądrość życiowa mężczyzny robią na kobiecie duże wrażenie, do tego stopnia, że zwierza mu się z coraz głębszych sekretów. Stopniowo uświadamia sobie, że zmarnowała swe dotychczasowe życie, bezmyślnie wpadając w koleiny codziennych czynności i dokonując nieskomplikowanych wyborów. Ale może jeszcze nie jest za późno na zmianę. 
To powieść, w pewnym sensie, pokazująca ten sam grzech, za który był sądzony Józef K., bohater "Procesu" Franza Kafki, grzech bezrefleksyjności. Rutyny życia codziennego, marnowania posiadanych talentów i umiejętności, nieprzeżywania życia. Kobieta dopiero podczas kontaktu ze starszym, ale żyjącym pełnią życia, mężczyzną odkrywa, jak puste jest jej życie.

</doc>
<doc id="519265" url="https://pl.wikipedia.org/wiki?curid=519265" title="Akercocke">
Akercocke

Akercocke - angielska grupa muzyczna wykonująca progresywny black/death metal. Znani są z noszenia garniturów podczas koncertów, satanistycznych poglądów oraz niezwykle szybkiego perkusisty. 
Grupa została założona 1997 roku w Londynie po rozwiązaniu grupy Salem Orchid przez Jasona Mendonce oraz Davida Graya. Niedługo po tym dołączył do nich drugi gitarzysta Paul Scanlan oraz basista Peter Theobalds. Pierwszy album "Rape of The Bastard Nazarene", wydany własnym nakładem w 1999, spotkał się z pozytywnym odbiorem i w niedługim czasie muzycy podpisali kontrakt płytowy z Peaceville Records. Ich debiutancką płytą dla nowego wydawnictwa był album "The Goat of Mendes" wydany w 2001. 2003 rok przyniósł kolejny krążek - "Choronzon", wydany tym razem dla Earache Records.
Gitarzysta Paul Scanlan został po tym albumie, według oficjalnej biografii pisanej przez Davida Graya, wyrzucony z zespołu za zbyt małe zaangażowanie i wnoszenie złej atmosfery. Na jego miejsce został przyjęty Matty Wilcock, będący byłym gitarzystą zespołu The Berzerker.
"Words That Go Unspoken, Deeds That Go Undone" zostało wydane w październiku 2005 w Europie, a w lutym 2006 w USA. Otrzymało bardzo dobre recenzje krytyków. By promować ten album, Akercocke zagrał 4 koncerty w Wielkiej Brytanii razem z Ted Maul oraz pojechał w trasę razem z Mortician i Blood Red Throne po Europie.
18 stycznia 2007 basista Peter Theobalds decyduje się opuścić szeregi zespołu, a na jego miejsce przyjęty został Peter Benjamin z zespołu Corpsing. W 2007 roku Akercocke wydał ostatni, wynikający z podpisanego kontraktu, album dla Earache - "Antichrist".
W 2012 roku zespół został rozwiązany. Trzech członków Akercocke David Gray, Jason Mendonça i Peter Benjamin kontynuuje działalność artystyczną w zespole pod nazwą Voice. W 2016 roku zespół Akercocke wznowił działalność w składzie: Jason Mendonça (gitara, śpiew), David Gray (perkusja), Nathanael Underwood (gitara basowa) oraz Paul Scanlan (gitara).

</doc>
<doc id="519267" url="https://pl.wikipedia.org/wiki?curid=519267" title="ECMT">
ECMT

ECMT (European Conference of Ministers of Transport, Europejska Konferencja Ministrów Transportu) – międzyrządowa organizacja transportowa powołana na mocy Protokołu Brukselskiego, podpisanego 17 października 1953 roku na konferencji ministrów transportu 16 państw europejskich.
Konferencja jest forum, na którym ministrowie państw członkowskich odpowiedzialni za sprawy transportowe, dyskutują na temat problemów dotyczących transportu oraz wypracowują wspólne rozwiązania polityczne ukierunkowane na zapewnienie racjonalnego i spójnego rozwoju systemu transportowego w Europie.
Obecnie (stan na rok 2006) członkami ECMT są 43 państwa:
Założyciele (od 1953r): Austria, Belgia, Dania, Francja, Grecja, Hiszpania, Luksemburg, Holandia, Niemcy, Norwegia, Portugalia, Szwecja, Szwajcaria, Turcja, Włochy, Wielka Brytania.
Pozostali członkowie: Albania (1998), Azerbejdżan (1998), Armenia (2003), Białoruś (1996), Bułgaria (1992), Bośnia i Hercegowina (1993), była Republika Jugosławii Macedonia (1996), Chorwacja (1992), Czechy (1993), Estonia (1992), Finlandia (1975), Rosja (1997), Gruzja (1997), Irlandia (1963), Islandia (1998), Litwa (1992), Łotwa (1992), Liechtenstein (2000), Mołdawia (1994), Malta (2002), Polska (1991), Rumunia (1992), Słowacja (1993), Słowenia (1992), Serbia i Czarnogóra (2001), Węgry (1991), Ukraina (1996).
Członkowie stowarzyszeni: Australia (1973), Japonia (1969), Kanada (1975), Korea Południowa (2000), Meksyk (2003), Nowa Zelandia (1991), Stany Zjednoczone (1977).
Obserwatorzy: Maroko (1990).

</doc>
<doc id="519273" url="https://pl.wikipedia.org/wiki?curid=519273" title="Abba (manga)">
Abba (manga)

Abba – krótka manga autorstwa Tsutomu Nihei wydana w 2005 roku. Opowiada historię człowieka, który szuka swojego brata. "Abba" różni się zasadniczo od innych komiksów tego autora. Styl rysowania przypomina niedbały szkic, choć rysunki są bardzo dopracowane. Brak tu rastrów czy smukłych postaci o typowych mangowych rysach. W mandze tej nie ma też żadnych odniesień do "BLAME!".

</doc>
<doc id="519286" url="https://pl.wikipedia.org/wiki?curid=519286" title="Abba (ujednoznacznienie)">
Abba (ujednoznacznienie)



</doc>
<doc id="519293" url="https://pl.wikipedia.org/wiki?curid=519293" title="Hate Eternal">
Hate Eternal

Hate Eternal – amerykańska grupa muzyczna wykonująca death metal. Powstała w 1997 roku w Tampie z inicjatywy gitarzysty Erika Rutana, który pozostał jednym stałym członkiem Hate Eternal. Do 2011 roku zespół wydał pięć albumów studyjnych pozytywnie ocenianych zarówno przez fanów, jak i krytyków muzycznych. Zespół dał szereg koncertów na całym świecie i uczestniczył w licznych festiwalach: Wacken Open Air i Brutal Assault.
Historia.
Zespół powstał w 1997 roku w Tampie w stanie Floryda z inicjatywy gitarzysty Erika Rutana, który do współpracy zaprosił perkusistę Tima Yeunga. Tego samego roku ukazały się pierwsze nagrania zespołu na splicie z grupą Alas zatytułowanym "Engulfed In Grief / Promo '97". W 1998 roku do składu dołączył basista Jared Anderson, natomiast rok później szeregi Hate Eternal uzupełnił drugi gitarzysta Doug Cerrito. 26 października 1999 roku nakładem pododdziału Earache Records – Wicked World ukazał się debiutancki album studyjny formacji pt. "Conquering the Throne".
Aktywnie zespół zaczął funkcjonować od 2002 po odejściu Rutana z zespołu Morbid Angel. Komentarz Rutana: „Wydaje mi się, że to stało się podczas pracy nad płytą „King Of All Kings”. Ja, Jared i Derek ciężko pracowaliśmy, dawaliśmy z siebie wszystko. Wówczas zdałem sobie sprawę, że to, co chciałem zawsze robić, to grać w swoim zespole. Nie ma czegoś takiego, czego nie mógłbym zrobić w Hate Eternal”. 16 września tego samego roku ukazał się drugi album zespołu pt. "King Of All Kings". Nagrania odbyły się w Dimension Sound Studios na Florydzie. W 2003 roku z zespołu odszedł basista Jared Anderson by poddać się kuracji odwykowej z powodu nadużywania narkotyków. Muzyka zastąpił Randy Piro. Komentarz Jareda Andersona: „Z powodu trwających od kilku lat moich problemów z narkotykami, zdecydowałem się opuścić zespół i poświęcić się leczeniu odwykowemu, aby znów wyjść na właściwą drogę. Wiem, że to bardzo niefortunne posunięcie, ale z uwagi na szacunek do kolegów z zespołu jest to krok właściwy, ponieważ nie chciałbym być odpowiedzialny za osłabianie grupy”.
W styczniu 2004 roku zespół odbył europejską trasę Rise Of Brutality 2. Koncerty Hate Eternal poprzedziły występy grup Dying Fetus, Deeds of Flesh i Houwitser. 28 czerwca 2005 został wydany trzeci album pt. "I, Monarch". Trzecią płytę Amerykanów zarejestrowano w należącym do Erika Rutana studiu Mana na Florydzie. Komentarz Erika Rutana odnośnie do trzeciego album grupy: „Przez całą moją karierę nie pracowało mi się lepiej, a album powala! Wierzę, że słychać na nim wszystkie elementy z pierwszych dwóch płyt, ale jest także w wielu aspektach bardzo od nich odmienny. Naprawdę bardzo słychać to, kim w tym zespole jesteśmy jako osobowości i jako kolektyw. Nie możemy się wręcz doczekać ruszenia w trasę promującą nowy materiał”.
Wydawnictwo było promowane w czerwcu podczas trasy koncertowej w Australii oraz w Stanach Zjednoczonych podczas której grupa wystąpiła wraz z Krisiun, Incantation, Into Eternity i All Shall Perish. Grupa występowała w czteroosobowym składzie poszerzonym o gitarzystę Erica Hersemanna. 16 października 2006 zostało wydane pierwsze wydawnictwo DVD Hate Eternal zatytułowane "The Perilous Fight". Płyta zawiera zapis koncertu z 4 czerwca 2006 roku w londyńskim klubie The Garage. Tego samego roku do zespołu dołączył perkusista Reno Kiilerich, który wystąpił z zespołem podczas europejskiej trasy koncertowej. Natomiast podczas koncertów w Stanach Zjednoczonych na perkusji zagrał Kevin Talley. Obaj muzycy zastępowali Dereka Roddy’ego. Latem 2007 roku do zespołu dołączył perkusista Jade Simonetto. Tego samego roku zespół podpisał kontrakt z Metal Blade Records.
19 lutego 2008 nakładem Metal Blade Records ukazał się czwarty album grupy pt. "Fury and Flames". W nagraniach wziął udział członek Cannibal Corpse basista Alex Webster. Natomiast okładkę wydawnictwa wykonał Paul Romano. Wydawnictwo było promowane podczas trasy koncertowej po Europie podczas której Hate Eternal wystąpił wraz z Cephalic Carnage, Skeletonwitch oraz Deadborn. Na przełomie stycznia i lutego 2009 roku zespół odbył europejską trasę koncertową. Koncerty Hate Eternal poprzedziły występy grup Misery Index, Aeon oraz See You Next Tuesday.

</doc>
<doc id="519310" url="https://pl.wikipedia.org/wiki?curid=519310" title="Gotthilf Heinrich Ludwig Hagen">
Gotthilf Heinrich Ludwig Hagen

Gotthilf Heinrich Ludwig Hagen (ur. 3 marca 1797 w Królewcu, zm. 3 lutego 1884 w Berlinie) – niemiecki fizyk i inżynier.
Niezależnie od Jeana Poiseuille'a Hagen w 1839 odkrył doświadczalnie prawo Hagena-Poiseuille'a.

</doc>
<doc id="519313" url="https://pl.wikipedia.org/wiki?curid=519313" title="Kra (ujednoznacznienie)">
Kra (ujednoznacznienie)



</doc>
<doc id="519323" url="https://pl.wikipedia.org/wiki?curid=519323" title="Jaime Roldos Aguilera">
Jaime Roldos Aguilera



</doc>
<doc id="519331" url="https://pl.wikipedia.org/wiki?curid=519331" title="Eugenio Barba">
Eugenio Barba

Eugenio Barba (ur. 29 października 1936 w Brindisi) – włoski reżyser teatralny, dramatopisarz, teoretyk teatru. Założyciel i kierownik Odin Teatret w Oslo, od 1966 Holstebro jako ogólnoskandynawskie Laboratorium Sztuki Aktora i Teatru. Założyciel Międzynarodowej Szkoły Antropologii Teatru (ISTA). Współpracownik i popularyzator koncepcji teatralnej Jerzego Grotowskiego.
Życiorys i dorobek.
Dzieciństwo Eugenio Barba spędził w Gallipoli, na południu Włoch, a od czternastego roku życia uczył się w szkole wojskowej. W 1954 roku opuścił rodzinne Włochy i wyemigrował do Norwegii. Pracował początkowo jako marynarz, później zaś jako robotnik w Oslo, gdzie podjął studia uniwersyteckie. W 1961 roku przyjechał jako stypendysta UNESCO do Polski, rozpoczynając studia reżyserskie na warszawskiej PWST. W tym samym roku nawiązał współpracę z Teatrem 13 Rzędów w Opolu, co doprowadziło do oficjalnego przyjęcia Barby na stanowisko asystenta Jerzego Grotowskiego w 1962 roku.
W 1965 roku założył w Danii Odin Teatret, który w rok po powstaniu przeniósł z Oslo do Holstebro. W latach 70. grupa ta stała się jedną z najważniejszych scen teatralnych na świecie. Wśród ważnych spektakli, wyreżyserowanych w Odin Teatret przez Barbę wymienić można m.in.: "Ornitofilene" (1965), "Ferai" (1969), "Dom mego ojca" (1972), "Milion" (1978), "Popioły Brechta" (1980; 1982), "Ewangelia z Oxyrynchos" (1985), "Talabot" (1988), "Kaosmos" (1993), "Mythos" (1998), "Sen Andersena" (2004) i "Ur-Hamlet" (2006).
Oprócz działalności w Odin Teatret Barba zasłynął jako teoretyk teatru i autor manifestów: "Trzeci teatr" (1976), "Teatr-kultura" (1979), "Teatr eurazjatycki" (1988) Jest także twórcą koncepcji Antropologii Teatru. W 1979 roku założył Międzynarodową Szkołę Antropologii Teatru (ISTA), skupiającą się na badaniach i rozwijaniu koncepcji w zakresie Antropologii Teatru, ze szczególnym uwzględnieniem działań międzykulturowych.
W swojej działalności Barba posługuje się w dużym stopniu metaforami i transformacjami kulturowych znaczeń. Jednym z najistotniejszych aspektów jego działalności jest synteza różnych – europejskich i pozaeuropejskich, ludowych i elitarnych – tradycji i form teatralnych. Jest twórcą tzw. barteru, czyli praktyki wymiany międzykulturowej. Szczególną pozycję w jego spektaklach zajmuje przeżycie aktorskie, oparte na łączeniu osobowości, tradycji i kontekstu oraz szczególnych technik ekspresji.
W 2003 otrzymał doktorat "honoris causa" Uniwersytetu Warszawskiego.
14 czerwca 2009 z rąk ministra kultury i dziedzictwa narodowego Bogdana Zdrojewskiego odebrał Złoty Medal „Zasłużony Kulturze Gloria Artis”.
Współpraca z Jerzym Grotowskim.
Na początku swojej kariery, w latach 1960–1963, Eugenio Barba pracował z Jerzym Grotowskim w Teatrze 13 Rzędów, od 1962 roku pełniąc formalnie funkcję jego asystenta. Pracował przy spektaklach "Akropolis" oraz "Tragiczne dzieje Doktora Faustusa". W kolejnych latach Barba stał się propagatorem twórczości i koncepcji Jerzego Grotowskiego na świecie. W 1965 roku opublikował pierwszą książkę poświęconą polskiemu reżyserowi – "Alla ricerca del teatro perduto" – a w 1968 roku doprowadził do wydania zbioru stanowiącego syntezę myśli teatrologicznej Grotowskiego, "Towards a Poor Theatre", którego był współautorem i redaktorem.
Praca w teatralnym laboratorium Teatru 13 Rzędów ukształtowała w dużej mierze podejście Barby do pracy aktorskiej i jej roli w sztuce. Sam Grotowski wspomagał swego ucznia podczas rozwijania działalności Odin Teatret, często wizytując często Holstebro. Barba korzystał z przemian Teatru Laboratorium, antycypując na ich podstawie tendencje i kierunki rozwoju własnej grupy. Zarówno Grotowski, jak i aktorzy Teatru Laboratorium prowadzili w Danii warsztaty i seminaria, wpływając i inspirując w ten sposób powiększający się zespół Barby. W przeciwieństwie do Grotowskiego, Barba podczas swoich poszukiwań i eksperymentów teatralnych nigdy nie porzucił tworzenia przedstawień, pozostając aktywnym reżyserem do dnia dzisiejszego.

</doc>
<doc id="519332" url="https://pl.wikipedia.org/wiki?curid=519332" title="Westwood">
Westwood



</doc>
<doc id="519336" url="https://pl.wikipedia.org/wiki?curid=519336" title="Hutch Miodowe Serce">
Hutch Miodowe Serce

 – japoński serial animowany wyprodukowany przez Tatsunoko Production dla Saban Entertainment. Serial opowiada o małym trutniu zwanym Hutch. Składa się z 55 odcinków.
Fabuła.
Mały truteń Hutch, chociaż jest pszczelim księciem, samotnie podróżuje po świecie. Jego rodzinny ul dawno temu został zniszczony przez szerszenie. Życie tułacza obfituje w śmieszne i straszne wydarzenia, lecz są jeszcze przecież i inne owady, którym bardziej należy się pomoc.
Wersja polska.
W Polsce była emitowana amerykańska wersja z 1995 roku, która była transmitowana w TVN, Fox Kids i Jetix Play
Wersja polska: Master Film
Reżyseria: Ilona Kuśmierska, Ewa Markowska
Dialogi: Dorota Filipek-Załęska, Dariusz Dunowski
Dźwięk: Aneta Michalczyk-Falana, Sebastian Kaliński
Montaż: Agnieszka Kołodziejczyk, Jan Graboś, Zbigniew Kostrzewiński
Kierownik produkcji: Dorota Suske-Bodych
Wystąpili:
i inni
Lektor: Ewa Markowska

</doc>
<doc id="519339" url="https://pl.wikipedia.org/wiki?curid=519339" title="Remix">
Remix



</doc>
<doc id="519340" url="https://pl.wikipedia.org/wiki?curid=519340" title="Sunrise (ujednoznacznienie)">
Sunrise (ujednoznacznienie)

Miejscowości w USA:
Gminy w USA:

</doc>
<doc id="519346" url="https://pl.wikipedia.org/wiki?curid=519346" title="Atlas Wysoki">
Atlas Wysoki

Atlas Wysoki – zachodni łańcuch gór Atlas
Atlas Wysoki ma najwyższą średnią wysokość spośród łańcuchów gór Atlas. Ciągnie się on od wybrzeża Oceanu Atlantyckiego (okolice miasta Agadir) do źródeł rzeki Wadi Muluja; w nim też lub u jego stóp rozpoczynają swój bieg: Wadi Muluja, Wadi Dara, Wadi Subu, Wadi as-Saura. Najwyższym szczytem łańcucha, a tym samym całego pasma Atlasu, jest Dżabal Tubkal (4167 m n.p.m.); drugi pod względem wysokości szczyt to Dżabal Ighil Makun (4071 m n.p.m.).

</doc>
<doc id="519348" url="https://pl.wikipedia.org/wiki?curid=519348" title="Saint Petersburg">
Saint Petersburg

Miejscowości w USA:

</doc>
<doc id="519350" url="https://pl.wikipedia.org/wiki?curid=519350" title="Halfdecadance">
Halfdecadance

Halfdecadance – minialbum polskiej grupy StrommoussHeld.
Płyta powstała na uczczenie pięciolecia istnienia zespołu oraz w reakcji na pytania fanów zespołu o nadchodzący album o roboczym tytule "2econd floor temple". Została ona nagrana w domowym studio zespołu, a miksowanie i mastering odbył się w Green Studio w Krakowie. Okładka minialbumu została wykonana przez członka zespołu, VJ Comankh'a. Został on wydany jako digipack.
Minialbum dostał wyróżnienie "album tygodnia" od polskiej stacji telewizyjnej VIVA oraz wysokie noty w recenzjach m.in. polskiego Metal Hammer'a i serwisu internetowego Strefa Klimatyczna.
Halfdecadance to album zawierający utwory z następnej płyty oraz dwa remiksy z poprzedniej "Behind the Curtain", o zmienionych nazwach:
Dodatkowo do płyty dołączono teledysk do utworu "D.E.C.E.P.T.I.O.N." z poprzedniego pełnego albumu, "Behind the Curtain".

</doc>
<doc id="519351" url="https://pl.wikipedia.org/wiki?curid=519351" title="Sage">
Sage

Gminy w USA:

</doc>
<doc id="519352" url="https://pl.wikipedia.org/wiki?curid=519352" title="Edward VI">
Edward VI



</doc>
<doc id="519353" url="https://pl.wikipedia.org/wiki?curid=519353" title="Dado Prso">
Dado Prso



</doc>
<doc id="519354" url="https://pl.wikipedia.org/wiki?curid=519354" title="Błyskawica (radiostacja)">
Błyskawica (radiostacja)

„Błyskawica”, Stacja Nadawcza Armii Krajowej „Błyskawica” – polska radiostacja, nadająca podczas Powstania warszawskiego, od 8 sierpnia 1944 do 4 października 1944 roku. Jej nazwa była wyrazem hołdu dla polskiego niszczyciela o tej samej nazwie, jedynego bojowego okrętu alianckiego, który uczestniczył aktywnie w działaniach przez cały okres II wojny. Nadajnik radiostacji o mocy 200 watów (zasilanej z generatorów prądu w okresie Powstania) zbudowany został w 1943 w Częstochowie przez krótkofalowca Antoniego Zębika (ps. „Biegły”) oraz Bolesława Drożdża. Jej sygnałem była melodia „Warszawianki”. Stacja miała bardzo duży zasięg – obejmowała nie tylko całą Europę ale także znaczną część globu, bo jej sygnał docierał nawet do Stanów Zjednoczonych.
Historia.
W ciągu trwania Powstania „Błyskawica”, nadawała swoje audycje bezpośrednio z linii frontu. Była zaciekle zwalczana przez nieprzyjaciela, wskutek czego musiała kilkakrotnie zmieniać miejsce swego nadawania. Początkowo siedziba powstańczej radiostacji mieściła się w budynku PKO (Pocztowa Kasa Oszczędności) przy ul. Jasnej 9. 25 sierpnia została przeniesiona do kawiarni „Adria” (ul. Moniuszki 10). 4 września trafiła do byłej ambasady ZSRR (ul. Poznańska 15) i następnie do Biblioteki Publicznej (ul. Koszykowa 26).
Komendantem „Błyskawicy” i jej szefem technicznym był Jan Gieorgica (ps. „Grzegorzewicz”). Stacja obsługiwała dwa niezależne od siebie programy: 1/ program Biura Informacji i Propagandy KG Armii Krajowej, którego kierownikiem programowym był Stanisław Zadrożny (ps. „Pawlicz”), a jego zastępcą – Zofia Rutkowska (ps. „Ewa”), oraz 2/ program Polskiego Radia, nadzorowany przez Edmunda Rudnickiego (ps. „Konopka”). Audycje PR nadawane były także w języku angielskim, łącznie nadano ich 77 w tym języku, a pisane były przez Jana Nowaka-Jeziorańskiego (ps. „Jan Nowak”) i odczytywane przez pilota RAF-u Johna Warda i Adama Truszkowskiego (ps. „Tomicki”). Audycje nadawano na falach krótkich i średnich, niektóre były kontynuacją m.in. dywersyjnej Akcji N, programu BIP KG AK, skierowanego do żołnierzy Wehrmachtu. Rolę spikerów pełnili m.in.: Zbigniew Świętochowski (ps. „Krzysztof”), Edmund Osmańczyk (ps. „Jan Gor”), Stefan Sojecki, Zbigniew Jasiński, Jeremi Przybora i Mieczysław Ubysz. Dzienniki i reportaże prowadził Jacek Wołowski. Zespół techniczny radiostacji tworzyli: inż. Roman Kitzner (ps. „Zbigniew”), inż. Zdzisław Wróblewski, inż. Czesław Brodziak oraz Henryk Paśnicki, (ps. „Bocian”), główny technik radiostacji.
Pierwsze słowa nadane na falach tej radiostacji, wypowiedziane przez Zbigniewa Świętochowskiego, brzmiały następująco:
4 października, dwa dni po podpisaniu kapitulacji Powstania, o godzinie 19.15, nadana została ostatnia audycja radiostacji. Apel Rady Jedności Narodowej, „Do Ludów Świata” odczytał Edmund Rudnicki. Jako ostatni zabrał głos komendant Jan Gieorgica, który poinformował słuchaczy o warunkach pracy stacji i zakończeniu jej nadawania. Po nadaniu ostatniej, 122 audycji „Błyskawicy” nadawanej po polsku, jej komendant „Grzegorzewicz” zniszczył radiostację, aby nie dostała się w ręce niemieckie. Jej szczątki zostały przez niego zakopane w rumowisku barykady przed Biblioteką na ul. Koszykowej.
Kończące walkę powstańczą słowa „Apelu do ludów świata” brzmiały: "Krwi swej nie chcieliśmy oszczędzać, ale brak pomocy uczynił tę walkę całkowicie beznadziejną. Staje się więc rzecz, za którą odpowiedzialność spada na te czynniki, które tę pomoc uniemożliwiły […] Ta kapitulacja stanie się niewątpliwie piekącym wyrzutem dla świata".
Replika „Błyskawicy” wraz z oryginalnym kryształem, sercem radiostacji, znajduje się obecnie w Muzeum Powstania Warszawskiego. W „Jednodniówce”, gazetce wydanej w dniu jej ponownego uruchomienia (1 sierpnia 2004) przez to Muzeum, napisano:
Podczas Powstania nadawała także inna radiostacja foniczna – „Burza” – skonstruowana przez Włodzimierza Markowskiego. Nadawała ona od 3 sierpnia z gmachu Poczty Głównej (plac Napoleona, dziś Powstańców Warszawy). W tym czasie uruchomione zostały także 3 inne powstańcze radiostacje, jednak o znacznie mniejszym zasięgu. Przygotowanie i koordynacja pracy wszystkich rozgłośni organizowana była przez Oddział VI Biura Informacji i Propagandy (BiP) Armii Krajowej.

</doc>
<doc id="519358" url="https://pl.wikipedia.org/wiki?curid=519358" title="Álvaro Uribe Vélez">
Álvaro Uribe Vélez



</doc>
<doc id="519360" url="https://pl.wikipedia.org/wiki?curid=519360" title="Root (ujednoznacznienie)">
Root (ujednoznacznienie)

Stany Zjednoczone:
Szwajcaria:
Osoby: 
Inne:
Zobacz też:

</doc>
<doc id="519361" url="https://pl.wikipedia.org/wiki?curid=519361" title="Alvaro Uribe Velez">
Alvaro Uribe Velez



</doc>
<doc id="519366" url="https://pl.wikipedia.org/wiki?curid=519366" title="Arsienjew">
Arsienjew

Arsienjew (ros. Арсеньев) – miasto (od 1952) w Rosji (Kraj Nadmorski), na północny wschód od Władywostoku. Założone w 1902 jako wieś Siemionowka, obecną nazwę nosi od 1952 roku na cześć znanego pisarza i podróżnika Władimira Arsienjewa. W 2021 roku liczyło 51 723 mieszkańców.
Od 2011 siedziba eparchii arsienjewskiej.

</doc>
<doc id="519367" url="https://pl.wikipedia.org/wiki?curid=519367" title="Wiesław Kuc">
Wiesław Kuc

Wiesław Stefan Kuc (ur. 2 września 1949 w Sokołowie Podlaskim) – polski polityk, ekonomista, przedsiębiorca, urzędnik, nauczyciel akademicki i poseł do Parlamentu Europejskiego z ramienia Samoobrony RP od 2004 do 2009.
Życiorys.
Wykształcenie i praca zawodowa.
Z wykształcenia ekonomista, w 1973 ukończył studia w Szkole Głównej Gospodarstwa Wiejskiego w Warszawie. Początkowo pracował jako nauczyciel akademicki w Instytucie Zastosowań Matematyki i Statystyki SGGW. W latach 1978–1984 był głównym specjalistą w Krajowym Związku Kółek Organizacji Rolniczych. Następnie pracował jako urzędnik w Biurze ds. Młodzieży przy Urzędzie Rady Ministrów. W 1986 został dyrektorem departamentu w Urzędzie Patentowym RP. Od 1988 pracował w sektorze bankowym – najpierw jako kierownik w Banku Rozwoju Eksportu (do 1991), a następnie kolejno w: Banku Handlowo-Kredytowym, Merkury Banku, Prosper Banku, Banku Staropolskim i KIB banku na Ukrainie. Od lipca do listopada 1994 pełnił funkcję prezesa Agencji Rozwoju Gospodarczego.
W 1997 zajął się własną działalnością gospodarczą. W 2003 został właścicielem Fabryki Mebli w Białej Podlaskiej. Został członkiem zarządu Stowarzyszenia „Razem dla Lubelszczyzny”.
Działalność polityczna.
Należał do ZSMP i ZSP. W 2004 wstąpił do Samoobrony RP. W tym samym roku, otrzymawszy 13 994 głosów, został wybrany z jej listy do Parlamentu Europejskiego z okręgu lubelskiego. Podobnie jak pozostali posłowie Samoobrony RP pozostawał początkowo niezrzeszony, w grudniu 2004 dołączył (razem z Bogdanem Golikiem) do Partii Europejskich Socjalistów. Od grudnia 2006 należał do frakcji Unia na rzecz Europy Narodów. Przez całą kadencję zasiadał w Komisji Budżetowej oraz Komisji Rolnictwa i Rozwoju Wsi. Był członkiem komitetu wyborczego Andrzeja Leppera jako kandydata w wyborach prezydenckich w 2005.
W 2009 ubiegał się bez powodzenia o reelekcję w wyborach europejskich (otrzymał 3613 głosów). Następnie wystąpił z Samoobrony RP.
Życie prywatne.
Jest żonaty, ma dwoje dzieci.

</doc>
<doc id="519369" url="https://pl.wikipedia.org/wiki?curid=519369" title="Roanoke">
Roanoke

Miejscowości w USA:
Gminy w USA:
Hrabstwa w USA:
Zobacz też:

</doc>
<doc id="519374" url="https://pl.wikipedia.org/wiki?curid=519374" title="Kalka językowa">
Kalka językowa



</doc>
<doc id="519377" url="https://pl.wikipedia.org/wiki?curid=519377" title="Fernando Corbató">
Fernando Corbató

Fernando José Corbató (ur. 1 lipca 1926 w Oakland, zm. 12 lipca 2019 w Newburyport) – amerykański informatyk, jeden z pionierów tworzenia wielozadaniowych systemów operacyjnych z podziałem czasu.
W 1990 roku został wyróżniony nagrodą Turinga za pionierski wkład w rozwój systemów operacyjnych, i Multics.

</doc>
<doc id="519379" url="https://pl.wikipedia.org/wiki?curid=519379" title="Lützow (ex. Deutschland)">
Lützow (ex. Deutschland)



</doc>
<doc id="519380" url="https://pl.wikipedia.org/wiki?curid=519380" title="Jan Masiel">
Jan Masiel

Jan Tadeusz Masiel (ur. 28 marca 1963 w Siemiatyczach) – polski polityk, psycholog, filolog, działacz polonijny, przedsiębiorca, poseł do Parlamentu Europejskiego VI kadencji.
Życiorys.
W 1987 ukończył psychologię na Katolickim Uniwersytecie Lubelskim, po czym podjął nieukończone ostatecznie studia doktoranckie na tej uczelni. W 1997 ukończył studia podyplomowe na Uniwersytecie Katolickim w Louvain-la Neuve. Uzyskał także dyplom z języka francuskiego w Alliance Française w Brukseli w 1993 oraz certyfikat z psychoterapii w 1997. Pracował w zawodzie psychoanalityka, a następnie prowadził w Belgii działalność gospodarczą o profilu doradczym. Jest także tłumaczem przysięgłym w sądzie w Brukseli. W 2000 podjął współpracę z Radą Polaków w Belgii.
W 2004 wstąpił do Samoobrony RP. W eurowyborach w tym samym roku, otrzymawszy 24 202 głosów, zdobył z jej listy mandat deputowanego w okręgu wielkopolskim. W Parlamencie Europejskim należał do frakcji Unia na rzecz Europy Narodów. Zasiadał w Komisji Zatrudnienia i Spraw Socjalnych. Był członkiem komitetu wyborczego Andrzeja Leppera jako kandydata w wyborach prezydenckich w 2005.
W październiku 2007 przeszedł z Samoobrony RP do PSL „Piast” (późniejszego Stronnictwa „Piast”) i został pełnomocnikiem wojewódzkim tej partii.
W 2008 był jedną z osób znajdujących się w zaatakowanym hotelu podczas zamachu terrorystycznego w Mumbaju.
W wyborach europejskich w 2009 nie ubiegał się o reelekcję, a w 2014 jako bezpartyjny bez powodzenia kandydował z listy Prawa i Sprawiedliwości.

</doc>
<doc id="519383" url="https://pl.wikipedia.org/wiki?curid=519383" title="Zabór austriacki">
Zabór austriacki

Zabór austriacki – ziemie dawnej Rzeczypospolitej zajęte w wyniku rozbiorów przez monarchię Habsburgów, potocznie określaną jako Austria.
Obszar ziem dawnej Rzeczypospolitej pod władztwem cesarza z dynastii Habsburgów, zmieniał się na przestrzeni lat, tj. od pierwszego rozbioru w 1772 r. do zajęcia przez Austrię Wolnego Miasta Krakowa w 1846 roku. Odrodzona w 1918 r. II Rzeczpospolita objęła całe terytorium zaboru austriackiego (prócz Spisza).
Zajęcie Spisza – rok 1769.
W 1769 r. Austria zajęła ziemie Spisza, objęte zastawem spiskim.
Zajęcie części Podhala – rok 1770.
W 1770 r. Austria zagarnęła część Podhala, obejmującą południowe części starostw czorsztyńskiego, nowotarskiego i nowosądeckiego.
I rozbiór Polski – rok 1772.
W jego wyniku Austria zajęła, jako Galicję: województwo ruskie, okolice Zamościa i południową Małopolskę, część Podola i Wołynia (około 83 tys. km² i 2,65 miliona ludzi).
Wojska austriackie przekroczyły granicę 14 maja 1772 r. Ponieważ wstępne ustalenia co do przebiegu granic zaborów nie były dokładne, armia próbowała zająć jak największe terytorium. Granica z Rosją miała przebiegać na rzece "Podhorce". Jednak wojskowi, nie mogąc znaleźć rzeki o tej nazwie (przypuszczalnie chodziło o Seret), doszli aż do Zbrucza.
Praktycznie nigdzie nie natrafiono na opór, z wyjątkiem Lwowa, okupowanego od kilku lat przez wojska rosyjskie. Mimo że traktaty graniczne podpisano 5 sierpnia, wojska rosyjskie opuściły Lwów dopiero 15 września, i tego dnia wkroczyły do niego wojska austriackie pod dowództwem generała Andreasa Hadika de Futaka. 16 września opuścili Lwów żołnierze polskiej armii koronnej.
Pod koniec 1772 ogłoszono wywód uzasadniający prawa Austrii do tych ziem. Autorami wywodu byli hofrat Teodor Antoni Rosenthal, kustosz Adam Kollar i rektor Josef Benczura, a nosił on tytuł "Wywód poprzedzający prawa Korony Węgierskiej do Rusi Czerwonej i Podola, tak jako Korony Czeskiej do Księstwa Oświęcimskiego i Zatorskiego".
II rozbiór Polski – rok 1793.
Austria nie brała udziału w drugim rozbiorze, ponieważ była zajęta wojną z rewolucyjną Francją.
III rozbiór Polski – rok 1795.
Trzeci rozbiór objął, jako Nową Galicję: północną Małopolskę z Kielcami, Radomiem i Lublinem oraz wschodnie Mazowsze (około 47 tys. km² i 1,5 miliona ludzi).
Późniejsze zmiany.
W 1809 r. zabór austriacki utracił na rzecz Księstwa Warszawskiego wszystkie ziemie III zaboru oraz część I zaboru (cyrkuł zamojski), a na rzecz Rosji oddano Kraj Tarnopolski. W 1815 na mocy postanowień kongresu wiedeńskiego Kraj Tarnopolski powrócił do Cesarstwa Austrii, a po klęsce Napoleona I w 1815 z terenów Księstwa utworzono Królestwo Polskie. Także w 1815 r. utworzono wokół Krakowa Wolne Miasto, które w 1846 włączono do Austrii. Od 1867 na obszarze zaboru austriackiego istniała autonomia galicyjska, w której Polacy mieli największą swobodę językową i kulturalną spośród zaborów, aż do momentu uzyskania niepodległości.
W czasie I wojny światowej Austro-Węgry wspólnie z Niemcami zajęły dawne Królestwo Polskie. Austro-Węgry okupowały wówczas tereny Kielecczyzny i Lubelszczyzny (Generalne Gubernatorstwo Lubelskie).
Po I wojnie światowej Polska odzyskała cały zabór austriacki, z wyjątkiem większości Spisza.
Historia zaboru austriackiego.
Austria była państwem, które wzięło udział w dwóch rozbiorach Polski: pierwszym (1772) i trzecim (1795). Obszar zabrany przez Austriaków stanowił 11% terytorium Polski w granicach z 1772. Zamieszkiwało go 3,8 miliona ludności. Nosił nazwę Królestwa Galicji i Lodomerii, zwykle jednak określa się go krótko Galicją.
Początkowo zabór austriacki naznaczony był silną germanizacją. W ramach tzw. kolonizacji józefińskiej powstało w Galicji wiele kolonii niemieckich. Z kolei grono profesorskie na uniwersytetach lwowskim i jagiellońskim w tym okresie składało się niemal wyłącznie z Niemców.
Po przegranej wojnie z Księstwem Warszawskim (1809) Cesarstwo Austrii musiało zrezygnować z terenów zajętych w czasie III zaboru. Po kongresie wiedeńskim z odłączonych od Księstwa Warszawskiego Krakowa i najbliższych okolic utworzono Wolne Miasto Kraków, które poddano wspólnemu nadzorowi trzech państw zaborczych: Rosji, Prus i Austrii. Obejmowało ono obszar liczący 1164 km² z 88 tysiącami mieszkańców.
Po upadku powstania listopadowego mocarstwa rozbiorowe postanowiły znaleźć pretekst, który usprawiedliwiłby zlikwidowanie Wolnego Miasta Krakowa. Dogodnym momentem stał się wybuch powstania krakowskiego w 1846 (miał to być ogólnonarodowy zryw przygotowany na emigracji przez Towarzystwo Demokratyczne Polskie). Po jego klęsce przyłączono Wolne Miasto do Galicji.
W latach 1847–1848 miał miejsce wielki głód, w którym śmierć poniosło ponad 400 000 ludzi.
Kilka dni przed rozpoczęciem powstania 19 lutego 1846 doszło do masowych pogromów ludności ziemiańskiej, urzędników dworskich i rządowych oraz księży (tzw. rzezi galicyjskiej). W okolicach Jasła na ich czele stał chłop Jakub Szela. Poprawę warunków życia pracujących na roli przyniosła dopiero w 1848 Wiosna Ludów. Wtedy to gubernator Galicji Franz Stadion podjął decyzje o zniesieniu pańszczyzny, uprzedzając tym samym rozporządzenie wydane przez cesarza Ferdynanda I. Chłopi otrzymali ziemię na własność. Z biegiem czasu rozpoczęli dalsze działania, mające na celu polepszenie swojej sytuacji. Przejawem tego było m.in. powstanie nowych organizacji, które miały reprezentować sprawy chłopów.
Pod koniec lat 60. i na początku lat 70. XIX wieku Galicja otrzymała autonomię (w granicach Austro-Węgier). Powołano do życia m.in. Sejm Krajowy i Radę Krajową. Do szkół, urzędów i sądów wprowadzono język polski. Zasiadający w rządzie minister – Polak – miał prawo opiniowania projektów postanowień mających związek z Galicją. Nie brakowało w rządzie ministrów polskich zajmujących się różnorakimi resortami, dwukrotnie zaś Polacy byli premierami. Również Polak stał na czele prowincjonalnej administracji Galicji. Większość ziem pozostających pod zaborem austriackim była zacofana gospodarczo. Rozwijała się natomiast w Galicji polska oświata, nauka i kultura ze swobodą, dużo większą niż w innych zaborach. Autonomia w Galicji dała Polakom warunki najkorzystniejsze od czasów Królestwa Polskiego.
Powstawały tu liczne polskie organizacje polityczne. Od 1869 działała w Krakowie konserwatywna grupa, której członków zwano Stańczykami. Jej działaczami byli m.in.: Stanisław Tarnowski, Józef Szujski i Michał Bobrzyński. Zachowując lojalność wobec Austro-Węgier, pragnęli oni jednocześnie rozwoju kulturalnego Galicji. Krytykowali działalność konspiracyjną oraz byli przeciwni przeprowadzaniu jakichkolwiek demonstracji. W 1895 na kongresie w Rzeszowie utworzono chłopskie Stronnictwo Ludowe. W swoim programie domagało się ono poszanowania przez zaborcę praw obywatelskich, reformy prawa wyborczego oraz rozwoju oświaty. W 1903 zmieniło nazwę na Polskie Stronnictwo Ludowe. W 1897 we Lwowie powstało Stronnictwo Narodowo-Demokratyczne (zwane później endecją) z Romanem Dmowskim na czele.
W Galicji, podobnie jak w pozostałych zaborach, tworzyły się również organizacje robotnicze, np. Galicyjska Partia Socjaldemokratyczna (1892).
Największe miasta w zaborze austriackim.
Lista największych miast zaboru austriackiego w 1900 r. oraz ich późniejsza przynależność państwowa:

</doc>
<doc id="519387" url="https://pl.wikipedia.org/wiki?curid=519387" title="Boris Polakow">
Boris Polakow

Boris Iwanowicz Polakow, ros. Борис Иванович Поляков (ur. 10 maja 1938 w Rostowie nad Donem, ZSRR) - lekarz, członek radzieckiego korpusu kosmonautów.
W 1955 w rodzinnym Rostowie ukończył szkołę średnią, a później Państwowy Instytut Medycyny (1961). Przez kolejne dwa lata kontynuował naukę w Instytucie Radiologii Akademii Nauk Medycznych ZSRR.
Od 1963 do września 1966 był aspirantem przy Instytucie Biofizyki ANM ZSRR, gdzie specjalizował się w dziedzinie fizjologii kosmicznej.
Wiosną 1964 wziął udział w naborze lekarzy, kandydatów do lotu w kosmos na trzymiejscowym statku kosmicznym Woschod. 
Pomyślnie przeszedł badania w Naukowo-Badawczym Szpitalu Lotniczym (НИАГ) i otrzymał zezwolenie na udział w treningu specjalistycznym. Był kandydatem skierowanym przez Instytut Problemów Medyczno-Biologicznych (ИМБП). 26 maja 1964 komisja prowadząca nabór wybrała jego kandydaturę do dalszego szkolenia w charakterze lekarza w załodze statku Woschod. Wkrótce potem rozpoczął przygotowania razem z innymi kandydatami zakwalifikowanymi przez komisję. Jednak już 2 lipca 1964 Polakowa wykluczono z przygotowań, ponieważ lekarze nie zezwolili na dalsze szkolenie. Po tym niepowodzeniu, we wrześniu 1966, rozpoczął pracę w Instytucie Problemów Medyczno-Biologicznych Ministerstwa Zdrowia ZSRR. Stopień kandydata nauk medycznych otrzymał w lutym 1967. W styczniu 1981 obronił pracę poświęconą chorobie lokomocyjnej i otrzymał tytuł doktora nauk medycznych. W IPMB pracował na różnych stanowiskach, m. in był wiodącym pracownikiem naukowym jednego z laboratoriów Instytutu. Od października 1989 w Moskiewskim Instytucie Stomatologicznym kierował laboratorium adaptacji człowieka do stresu w ekstremalnych warunkach.
Dwa lata później w 1991 powierzono mu stanowisko dyrektora Naukowo-Badawczego i Szkolno-Produkcyjnego Centrum „Adaptacja”, które w 1995 zostało przekształcone w spółkę z ograniczoną odpowiedzialnością. Jest autorem trzech wynalazków i 60 prac naukowych.
Linki zewnętrzne.
 

</doc>
<doc id="519389" url="https://pl.wikipedia.org/wiki?curid=519389" title="Leopold Rutowicz">
Leopold Rutowicz

Leopold Józef Rutowicz (ur. 18 października 1932 w Krakowie) – polski polityk, ekonomista, nauczyciel akademicki, inżynier, urzędnik, poseł do Parlamentu Europejskiego z ramienia Samoobrony RP w kadencji 2004–2009.
Życiorys.
Wykształcenie i praca zawodowa.
W 1956 ukończył studia na Akademii Górniczo-Hutniczej w Krakowie, jako magister inżynier mechanik. W 1981 uzyskał stopień doktora nauk o towaroznawstwie na Akademii Ekonomicznej w Krakowie.
Był rzeczoznawcą Stowarzyszenia Inżynierów i Techników Mechaników Polskich. Od 1955 do 1968 wykładał na AGH. W latach 1957–1959 był zatrudniony jako technolog w Fabryce Wyrobów Blaszanych. Następnie do 1963 pracował w Krakowskim Przedsiębiorstwie Budowlanym. Następnie kierował Zakładem Badań i Doświadczeń Krakowskiego Zjednoczenia Budowlanego. Przewodniczył Komitetowi Technicznemu w Instytucie Górnictwa Naftowego i Gazownictwa.
Od 1959 do 1990 był prezesem Wojewódzkiego Klubu Techniki i Racjonalizacji. W latach 1967–1990 sprawował funkcję zastępcy dyrektora Okręgowego Urzędu Miar w Krakowie, a od 1990 do 1995 dyrektora Urzędu Probierczego w tym mieście. Do 2004 był doradcą firmy Cefama w Cieszynie. Należał do Polskiego Towarzystwa Ekonomicznego oraz Polskiego Towarzystwa Towaroznawczego.
Działalność polityczna.
Do 1980 należał do Polskiej Zjednoczonej Partii Robotniczej. Bez powodzenia kandydował do Sejmu w 1993 z listy NOT-Stowarzyszenia Techniczne i w 1997 z listy Unii Pracy. Później wstąpił do Samoobrony RP. W wyborach w 2004, otrzymawszy 22 528 głosów, został wybrany do Parlamentu Europejskiego z ramienia tego ugrupowania z okręgu krakowsko-kieleckiego. Zasiadał w Komisji Rynku Wewnętrznego i Ochrony Konsumentów. Należał do frakcji Unia na rzecz Europy Narodów. Był członkiem komitetu wyborczego Andrzeja Leppera jako kandydata w wyborach prezydenckich w 2005. W wyborach w 2009 nie ubiegał się o reelekcję, po czym wycofał się z działalności politycznej.
Odznaczenia.
Został odznaczony m.in. Złotym Krzyżem Zasługi (1977) oraz Krzyżem Kawalerskim Orderu Odrodzenia Polski (1984).
Życie prywatne.
Żonaty, ma jednego syna.

</doc>
<doc id="519391" url="https://pl.wikipedia.org/wiki?curid=519391" title="Pan Am">
Pan Am



</doc>
<doc id="519392" url="https://pl.wikipedia.org/wiki?curid=519392" title="Liese Prokop">
Liese Prokop

Liese Prokop z domu Sykora (ur. 27 marca 1941 w Wiedniu, zm. 31 grudnia 2006 w St. Pölten) – austriacka polityk i lekkoatletka, specjalizująca się w pięcioboju lekkoatletycznym, medalistka olimpijska, w latach 2004–2006 minister spraw wewnętrznych.
Życiorys.
Na mistrzostwach Europy w lekkoatletyce 1969 w Atenach w pięcioboju zdobyła złoto, rok wcześniej na igrzyskach olimpijskich w Meksyku wywalczyła srebro (przegrywając z Niemką Ingrid Mickler-Becker). W 1969 ustanowiła rekord świata w pięcioboju (5352 punkty), otrzymując tytuł „sportowca roku” w Austrii. Brała także udział na igrzyskach olimpijskich w 1964 w Tokio (w skoku wzwyż) oraz w 1972 w Monachium (w pięcioboju). Zdobyła kilkadziesiąt złotych medali mistrzostw kraju w różnych konkurencjach lekkoatletycznych.
Kształciła się na Uniwersytecie Wiedeńskim w zakresie biologii i fizykoterapii. Zaangażowała się w działalność polityczną w ramach Austriackiej Partii Ludowej. W 1969 zasiadła w landtagu Dolnej Austrii, uzyskując następnie reelekcję w kolejnych wyborach. Od 1981 wchodziła w skład regionalnego rządu, a od 1992 do 2004 była zastępczynią starosty krajowego. W latach 2000–2004 pełniła funkcję przewodniczącej Zgromadzenia Regionów Europy. Kierowała również organizacją sportową Sportunion Österreich.
22 grudnia 2004 została powołana – jako pierwsza kobieta w historii Austrii – na stanowisko ministra spraw wewnętrznych. Zastąpiła Ernsta Strassera w drugim rządzie Wolfganga Schüssela. Sprawowała ten urząd do czasu swojej śmierci 31 grudnia 2006.
Była siostrą Marii Sykory i ciotką Thomasa Sykory.

</doc>
<doc id="519408" url="https://pl.wikipedia.org/wiki?curid=519408" title="Wydawnictwo Księży Pallotynów">
Wydawnictwo Księży Pallotynów

Wydawnictwo Księży Pallotynów – jedna z pierwszych inicjatyw wydawniczych Księży Pallotynów w Polsce; wydawnictwo działało w latach 1927-1939.
Działalność wydawnicza polskich pallotynów rozpoczyna się już w 1908 - rok po ich przybyciu na ziemie polskie. Wtedy to z inicjatywy ks. Alojzego Majewskiego zaczęto wydawać czasopismo „Królowa Apostołów” w lwowskim wydawnictwie Polonia. Pierwsze pallotyńskie pozycje książkowe ukazują się w cieszyńskiej drukarni Karola Miarki w 1913.
Oficjalnie Wydawnictwo Księży Pallotynów wraz z drukarnią rozpoczęło swą działalność w 1927. Jego siedziba mieściła się w Warszawie przy ulicy Krakowskie Przedmieście 71.
Wydawano książki oraz czasopisma: „Polak-Katolik” (dziennik), „Przegląd Katolicki”, „Posiew”, „Rodzina Polska”, „Królowa Apostołów”, „Apostoł wśród Świata”, oraz Kalendarze Królowej Apostołów.
Działalność Wydawnictwa przerwała II wojna światowa. We wrześniu 1939, podczas bombardowania Warszawy, wydawnictwo i drukarnia zostały całkowicie zniszczone. Po wojnie pallotyni założyli nowe wydawnictwo w Poznaniu - Pallottinum, które oficjalnie rozpoczęło działalność 7 stycznia 1948.

</doc>
<doc id="519410" url="https://pl.wikipedia.org/wiki?curid=519410" title="LiM-6">
LiM-6



</doc>
<doc id="519417" url="https://pl.wikipedia.org/wiki?curid=519417" title="Stadion im. Edmunda Szyca">
Stadion im. Edmunda Szyca

Stadion im. Edmunda Szyca ("wcześniej" im. 22 lipca) – stadion kopcowy usytuowany w Poznaniu, w północnej części Łęgów Dębińskich na osiedlu samorządowym Wilda na osi ul. Maratońskiej.
Historia.
Do 1989.
Stadion wzniesiono w 1929 roku z okazji Powszechnej Wystawy Krajowej dla Warty Poznań. Już w chwili otwarcia stadion nie nadawał się do użytku, czynny był zaledwie kilka godzin. Jego konstrukcja żelbetowa podparta była drewnianym rusztowaniem. Podczas uroczystości otwarcia osiadanie konstrukcji wspierającej i wyboczenie niektórych elementów były tak groźne, że zmusiły organizatorów do przerwania uroczystości i wyprowadzenia z trybuny honorowej gości, m.in. prezydenta Ignacego Mościckiego.
Aż do 1938 roku bezskutecznie próbowano uratować konstrukcję stadionu. Wady projektowe i wykonawcze przesądziły w 1937 roku o rozbiórce i ponownej budowie. Prace planowane na 3 lata rozpoczęto w 1938 roku.
W okresie okupacji stał się miejscem egzekucji Żydów, zmuszanych uprzednio do niewolniczej pracy. Po wojnie, w 1946 zrekonstruowano dokumentację techniczną i na jej podstawie opracowano plan budowy nowego stadionu.. W 1972 roku podczas awansu do I ligi Lecha Poznań na meczu z Zawiszą Bydgoszcz 25 czerwca pojawiło się 60 tys. osób, pobito wówczas rekord Polski we frekwencji na meczu drugoligowym (możliwe, że to także rekord Europy). Zaś w 1974 roku, z okazji zorganizowanych tu centralnie dożynek (8 września 1974) stadion zmodernizowano, a rok później, w 1975 roku planowano założyć sztuczne oświetlenie o natężeniu 1500 luksów, lecz tych zamierzeń nie zrealizowano.
Rekordy frekwencji padały tu w latach 70. XX wieku na meczach Lecha Poznań.
Na tym obiekcie dwukrotnie rozegrany został finał Pucharu Polski w 1965/66 Legia Warszawa – Górnik Zabrze 2:1 pd. oraz w sezonie 1972/73 Legia Warszawa – Polonia Bytom 0:0 pd. k. 4:2.
W dniach 23–25 sierpnia 1985 roku na stadionie Świadkowie Jehowy zorganizowali kongres międzynarodowy pod hasłem „Lud zachowujący prawość”, na którym obecni byli delegaci z 16 krajów. Najwyższa liczba obecnych wyniosła 19 305 osób, a 715 ochrzczono. Następne kongresy odbyły się tam w 1986 („Pokój Boży”), w 1987 („Zaufaj Jehowie”) i w 1988 roku („Sprawiedliwość Boża”). Kolejny kongres międzynarodowy, pod hasłem „Prawdziwa pobożność” odbył się w dniach 4–6 sierpnia 1989 roku, obecnych było 40 442 osób – ochrzczono 1525 osób. Część programu tłumaczono jednocześnie na 16 języków.
Po 1989.
Po 1989 roku nazwę stadionu przemianowano na Stadion im. Edmunda Szyca – jednego z założycieli klubu Warta Poznań. Jednocześnie przemiany ustrojowe sprawiły, że KS Warta utracił jednego z głównych sponsorów – HCP, który przez wiele lat utrzymywał obiekt. Problemy finansowe sprawiły, że stadion popadł w ruinę.
W 1995 prawo użytkowania wieczystego stadionu z przyległymi terenami otrzymała Warta Poznań. Później klub zbył to prawo, które następnie kilkukrotnie zmieniało właścicieli, podczas gdy teren ulegał stopniowej degradacji. Istniejące prawo użytkowania wieczystego sprawiło, iż miasto Poznań, mimo decyzji przyznającej mu w 2000 roku prawo własności stadionu i przyległych terenów, nie miało możliwości prowadzenia jakichkolwiek napraw na tym obszarze. W styczniu 2017 dla obszaru tego uchwalono miejscowy plan zagospodarowania przestrzennego, który uniemożliwił zabudowanie terenu zniszczonego stadionu. W lipcu 2018 podpisana została umowa, na mocy której za kwotę 10 milionów złotych stadion wraz z obszarem o powierzchni około 6,5 hektara ponownie przejmie miasto.
Mecze reprezentacji Polski na Stadionie im. Edmunda Szyca.
Reprezentacja Polski gościła na stadionie 10-krotnie w latach 1931-1980, odnosząc 6 zwycięstw, 2 remisy i 2 porażki. Bilans bramkowy: 24:10. Oto szczegółowy wykaz tych spotkań:

</doc>
<doc id="519420" url="https://pl.wikipedia.org/wiki?curid=519420" title="Pe-2FT">
Pe-2FT



</doc>
<doc id="519424" url="https://pl.wikipedia.org/wiki?curid=519424" title="Bitwa pod Gdowem">
Bitwa pod Gdowem

Bitwa pod Gdowem – starcie zbrojne mające miejsce 26 lutego 1846 roku w rejonie Gdowa w czasie powstania krakowskiego, zakończone klęską oddziałów powstańczych (szlachta i chłopi-kosynierzy) w walce z oddziałami armii austriackiej wspieranymi przez chłopów-ochotników.
Geneza.
Po opanowaniu Krakowa przez powstańców, wojsko austriackie, oraz austriaccy urzędnicy opuścili Wieliczkę. Trwały w tym czasie mordy dokonywane w ramach rabacji chłopskiej. Mieszkańcy Wieliczki w obawie o swoje bezpieczeństwo wysłali delegację do Krakowa z prośbą o wsparcie i ochronę przed zbuntowanym chłopstwem. Zorganizowano więc w Krakowie naprędce oddział składający się z przypadkowych ochotników, którzy wyrazili chęć wzięcia udziału w wyprawie. Zebrało się około 100 ludzi piechoty i 80 krakusów pod dowództwem Jakuba Suchorzewskiego, który był świeżo mianowanym pułkownikiem powstańczym. W potyczce uczestniczył Ludwik Mazaraki, jeden z organizatorów powstania.
Nocą z 24 na 25 lutego 1846 powstańcy zajęli Wieliczkę. Przejęli przy tym kasę salinarną w wysokości około 120 tys. złotych reńskich. Z tej kwoty na potrzeby wojska Suchorzewski wziął 9000 złr. Natomiast 100 tys. złr. odesłano do Krakowa. Rozpoczęto też werbunek ochotników. Uzbrajano ich w osadzane na sztorc kosy i naprędce wyrabiane lance. Ze stajni salinarnych i prywatnych zabrano konie pod nowych krakusów.
Do powstańców doszły plotki, że w Bochni wśród Austriaków panuje paniczny strach z powodu rewolucji w Krakowie, dodatkowo powiększony przez zbiegów z Wieliczki. Suchorzewski myśląc, że Bochnię zajmie równie łatwo jak Wieliczkę postanowił opanować ją jak najszybciej. Oddział wzmocniony o świeżych ochotników liczący 350-380 powstańców wyruszył 25 lutego o godzinie 5 po południu. Zatrzymali się na noc w Łazanach. W nocy kilku ochotników zdezerterowało.
Tuż przed bitwą.
26 lutego z rana zabębniono na pobudkę i oddział ruszył w dalszą drogę w kierunku Gdowa. Przechodzili oni przez tereny gdzie już na dużą skalę swoje zbrodnie dokonywało zbuntowane chłopstwo. Suchorzewski wysłał do Gdowa przednie plutony jazdy. Znajdowało się tam wtedy sporo zbuntowanego chłopstwa i sześciu austriackich szwoleżerów, z których dwóch udało się schwytać. Zbuntowani chłopi natomiast rozbiegli się i uciekli za most na Rabie. Po czym most ten zabarykadowali wozami i drewnem.
O 9 rano do Gdowa dotarły główne siły powstańcze. Wysłano patrole krakusów, aby obserwowały most i pobliskie drogi. Reszta powstańców natomiast rozgościła się w karczmie i pobliskich zabudowaniach. Duża część powstańców włóczyła się po wsi w poszukiwaniu żywności.
Dwór w Gdowie był już w tym czasie zrabowany i zniszczony przez zbuntowanych chłopów. Suchorzewski pojechał więc ze swym szefem sztabu Milszewskim i kilku oficerami na folwark Zagaje na śniadanie i dla narady co dalej robić. Wzięci do niewoli Austriacy zeznali bowiem, że podpułkownik Ludwig von Benedek z całym garnizonem bocheńskim zamierzał wyjść rano do Gdowa i za chwilę może być tutaj spodziewany. Plotki o możliwości łatwego zdobycia Bochni okazały się fałszywe.
Bitwa.
Dowódca austriacki Benedek, wziął ze sobą 495 żołnierzy piechoty i 172 jezdnych i z nimi wyruszył w kierunku Gdowa. W czasie przemarszu do wojsk austriackich przyłączało się zbuntowane chłopstwo głównie z wsi Marszowic, Nieznanowic i Pierzchowca (późn. Pierzchowa). Benedek obawiał się, że pijane chłopstwo może mu przeszkadzać w działaniach wojennych. Wysłał więc cały tłum wiejski z dodaniem plutonu piechoty i 10 szwoleżerami w pola na swoje prawe skrzydło, dla obejścia Gdowa i zaczepienia lewej flanki powstańców. Całą piechotę, poprzedzoną tyralierami wysłał gościńcem dla zajęcia wsi. Szwoleżerzy austriaccy zostali z tyłu.
Piechota austriacka ujrzawszy krakusów na czatach poczęła do nich strzelać. To tak strwożyło powstańców, że zaczęli oni w popłochu uciekać do Gdowa. Odgłos wystrzałów sprawił, że krakusi opuścili karczmę i wsiedli na koń. Brak było jednak dowódców, którzy by nimi pokierowali. Wszczął się w Gdowie popłoch tak, że wszyscy zaczęli uciekać. Panika osiągnęła taki poziom, że na gościńcu był taki ścisk, że krakusi spadali z koni i spychali się wzajemnie do przydrożnych rowów. To jednak głównie krakusom udało się uniknąć pogromu.
Piechota austriacka weszła do wsi i dała dwie salwy do powstańców. Strzelcy powstańczy oddali tylko około 30 chybionych strzałów, po czym zaczęli rzucać broń i uciekać w pole, lub chować się po strychach, piwnicach i dołach. Austriacki manewr oskrzydlający się powiódł i odciął powstańczej piechocie drogę ucieczki. Kosynierzy nie mając gdzie uciekać zbili się w kupę pod murem cmentarza. Tam zostali obskoczeni ze wszystkich stron przez kilkuset zbuntowanych chłopów. Powstańcy widząc beznadziejność sytuacji rzucili na ziemię kosy i na kolanach błagali o litość. Zbuntowane chłopstwo rzuciło się na bezbronnych i wymordowało ich. Następnie zaczęto przeczesywać wieś w poszukiwaniu ukrywających się powstańców. W końcu żołnierze austriaccy sami zaczęli bronić schwytanych powstańców przed zbuntowanymi chłopami i dzięki temu część z nich ocalała.
Zamordowanych 154 powstańców pochowano w trzech dołach pod murem cmentarza. Do niewoli wzięto 59 powstańców, z których część później zmarła wskutek odniesionych ran. Według relacji Benedeka i kilku ocalonych powstańców część oficerów i żołnierzy austriackich broniła powstańców przed zbuntowanym chłopstwem i tylko dzięki temu przeżyli. Choć później w niewoli nie obchodzono się z nimi najlepiej.
Benedek w oficjalnym sprawozdaniu meldował później, że po stronie wojska austriackiego nie było żadnego zabitego, ani rannego. Jedynie dwóch szwoleżerów na krótki czas trafiło do polskiej niewoli. Raportował też o tym, że jeden koń oficera sztabowego został ranny w kolano.
Niedługo później Austriacy bez przeszkód zajęli Wieliczkę.
Suchorzewski podczas starcia nie pojawił się na placu boju, tylko uciekł z kasą powstańczą. Został później rozpoznany w Paryżu. Polska emigracja zażądała wtedy od niego rozliczenia się z pieniędzy. Część z nich zwrócił.

</doc>
<doc id="519425" url="https://pl.wikipedia.org/wiki?curid=519425" title="Pośrednia Kościeliska Brama">
Pośrednia Kościeliska Brama

Pośrednia Kościeliska Brama, zwana też Bramą Kraszewskiego – wąwóz skalny w Dolinie Kościeliskiej w Tatrach Zachodnich o długości ok. 0,5 km. Znajduje się w odległości 2,5 km od przysiółka Kiry (35 min pieszo), powyżej polany Stare Kościeliska. Jego zbudowane z jasnych wapieni, niemal pionowe ściany osiągają wysokość do 100 m. Po wschodniej stronie znajduje się w nich turnia Okręt. Porośnięte są świerkowym lasem górnoreglowym, w dużej części pierwotnym, nienaruszonym przez człowieka. Rosnące na skałach drzewa przyjmują osobliwe nieraz formy (tzw. las urwiskowy). Dnem wąwozu płynie Kościeliski Potok, obok niego prowadzi droga jezdna i trasa turystyczna. Po lewej stronie (dla idących w górę doliny) odchodzi czarny szlak turystyczny do Jaskini Mroźnej, a 50 m wyżej na prawo niebieski szlak na Stoły i Halę na Stołach.
Wąwóz i skalne wrota nazwano na cześć pisarza Józefa Ignacego Kraszewskiego, który w 1866 r. zwiedzał Dolinę Kościeliską, zachwycając się jej pięknem. W skale nad potokiem Towarzystwo Tatrzańskie umieściło w 1877 r. wykonaną z czarnego marmuru tablicę, upamiętniającą 50-lecie jego twórczości. Później uznano za niewłaściwe nadawanie w Tatrach nazw pochodzących od nazwisk i zmieniono nazwę tego miejsca na Pośrednią Kościeliską Bramę. Jest to jedna z trzech Bram Kościeliskich, pozostałe to Niżnia (Brama Kantaka) i Wyżnia Kościeliska Brama (Brama Raptawicka).
Dawniej miejsce to nazywano "Między Krzesanice". Jest tutaj też zawieszona na skale figurka św. Katarzyny – wotum dziękczynne za uratowanie życia leśniczemu, który spadł z wierzchołku tej skały podczas usuwania drzewa.
Niegdyś istniała tu na Kościeliskim Potoku zapora spiętrzająca wodę. Wodę z niej doprowadzano do koła wodnego, napędzającego urządzenia huty i zakładu metalurgicznego w Starych Kościeliskach. Śladem po tym jest istniejący do tej pory wzdłuż zachodniej strony polany nasyp – była to tzw. młynówka, którą płynęła woda napędzająca koło wodne.

</doc>
<doc id="519432" url="https://pl.wikipedia.org/wiki?curid=519432" title="Krążenie krwi">
Krążenie krwi



</doc>
<doc id="519434" url="https://pl.wikipedia.org/wiki?curid=519434" title="Etosza">
Etosza

Etosza (ang. "Etosha Pan") – okresowe jezioro słone w północnej części Namibii. Zajmuje powierzchnię liczącą ok. 4,8 tys. km². Ma ok. 130 km długości i ok. 50 km szerokości. Przez większą część roku jest to solnisko pozbawione wody. Stanowi istotną część ekoregionu o nazwie Słonorośla Etoszy.
W porze deszczowej zasilane jest okresowymi rzekami Ekuma i Oshigambo. W porze suchej pokrywa się skorupami solnymi. Jezioro usytuowane jest w centralnej części Parku Narodowego Etoszy. Powstał on w roku 1907 na terenach łowieckich ludów afrykańskich zamieszkujących okolice jeziora (Owambo, Hererowie, Buszmeni). Teren ten nazwali "jeziorem miraży" lub "miejscem, gdzie woda jest sucha". 
Teren często odwiedzany przez zwierzęta w poszukiwaniu wody i pokarmu. Najliczniejsze grupy zwierząt to: różne gatunki antylop, zebr, występują tu także żyrafy, słonie oraz drapieżniki (lew, hiena, gepard, likaon). 

</doc>
<doc id="519435" url="https://pl.wikipedia.org/wiki?curid=519435" title="Dom Krajowy Prowincji Śląskiej we Wrocławiu">
Dom Krajowy Prowincji Śląskiej we Wrocławiu

Dom Krajowy Prowincji Śląskiej (niem. Landeshaus der Provinz Schlesien) – zbudowany w 1896 roku gmach we Wrocławiu, położony przy ulicy Piłsudskiego ("Gartenstr.")
Budowa obiektu rozpoczęła się w 1892 i trwała do 1895. Jego projektantem był Eduard Blűmner.
Do 1945 roku mieścił władze prowincjonalne (samorządowe): Śląski Sejm Krajowy (Provinziallandtag), Wydział Krajowy ("Landesausschuss") i Starostę Krajowego ("Landeshauptmann"), a także inne biura podległe tym władzom, jak np. Kasę Krajową ("Landeskasse").
Od 1945 roku jest siedzibą Naczelnej Organizacji Technicznej, która wynajmuje jego część pod działalność usługową i handlową.

</doc>
<doc id="519436" url="https://pl.wikipedia.org/wiki?curid=519436" title="Komitat Csongrád-Csanád">
Komitat Csongrád-Csanád

Komitat Csongrád-Csanád (, do 4 czerwca 2020 "Csongrád") – komitat w południowo-wschodniej części Węgier. Od północy graniczy z komitatem Jász-Nagykun-Szolnok, od wschodu z komitatem Békés, od południa z Rumunią i Serbią, a od zachodu z komitatem Bács-Kiskun. Zalicza się do unijnego regionu statystycznego „Południowa Nizina Węgierska” ("Dél-Alföld").
Podział administracyjny.
Komitat dzieli się na 7 powiatów:
Miasta komitatu.
Miasta komitatu (liczba mieszkańców według spisu z 2001):
Osadnictwo.
Stosunkowo mało osiedli ludzkich, 74% ludności mieszka w miastach, głównie w Segedynie i Hódmezővásárhely.
Geografia.
Csongrád leży po obu stronach Cisy w jej środkowym biegu. Zachodnia połowa komitatu leży w południowej części Międzyrzecza Dunaju i Cisy ("Duna Tisza köze"), wschodnia – w Międzyrzeczu Kereszu i Maruszy ("Maros Körös köze"). Komitat jest w całości równinny, stanowi najniżej położony obszar Węgier. Największymi rzekami komitatu są – poza Cisą – Marusza i Keresz.
Duża liczba dni słonecznych oraz bogactwo rzek czynią z tej krainy obszar niezwykle atrakcyjny pod względem rolniczym. Spośród bogactw mineralnych należy wymienić ropę naftową i gaz ziemny.
Najważniejsze atrakcje turystyczne komitatu to miasto Segedyn oraz skansen historyczny w Ópusztaszer ("Ópusztaszeri Nemzeti Történeti Emlékpark").
W granicach komitatu, na południe od Cisy i Maruszy, znajduje się skrawek Banatu pozostały przy Węgrzech po traktacie w Trianon.
Gospodarka.
Dzięki swoim warunkom naturalnym komitat jest jednym z najważniejszych obszarów rolniczych, spichlerzem kraju. Oprócz dwóch węgierskich specjalności, segedyńskiej papryki oraz cebuli z Makó, uprawia się tu w dużych ilościach różnorakie zboża, owoce i warzywa. Komitat daje połowę krajowej produkcji cebuli, mielonej papryki oraz roślin pastewnych oraz połowę wydobycia ropy naftowej i gazu ziemnego.

</doc>
<doc id="519447" url="https://pl.wikipedia.org/wiki?curid=519447" title="Półkrata">
Półkrata



</doc>
<doc id="519450" url="https://pl.wikipedia.org/wiki?curid=519450" title="III Międzynarodówka">
III Międzynarodówka



</doc>
<doc id="519460" url="https://pl.wikipedia.org/wiki?curid=519460" title="Stawy Gnojna">
Stawy Gnojna



</doc>
<doc id="519464" url="https://pl.wikipedia.org/wiki?curid=519464" title="Witold Tomczak">
Witold Tomczak

Witold Stanisław Tomczak (ur. 5 kwietnia 1957 w Kępnie) – polski polityk i lekarz, poseł na Sejm III i IV kadencji, w latach 2004–2009 deputowany do Parlamentu Europejskiego.
Życiorys.
Ukończył w 1987 studia na Wydziale Lekarskim Śląskiej Akademii Medycznej w Katowicach. Pracował jako lekarz w gminie Łęka Opatowska, w latach 1990–1998 zasiadał w radzie tej gminy.
W latach 1997–2001 sprawował mandat posła III kadencji z ramienia Akcji Wyborczej Solidarność (z rekomendacji Zjednoczenia Chrześcijańsko-Narodowego), odszedł z klubu parlamentarnego AWS, współtworząc Porozumienie Polskie. W lutym 1999 razem z innymi posłami PP zagłosował przeciwko ratyfikacji traktatu północnoatlantyckiego. W 2001 na kolejną kadencję Sejmu wybrano go z listy Ligi Polskich Rodzin w okręgu kaliskim (otrzymał 15 861 głosów). Był obserwatorem w PE, a od maja do lipca 2004 europosłem V kadencji. W 2004, otrzymawszy 47 260 głosów, został z ramienia LPR wybrany do Parlamentu Europejskiego VI kadencji, kandydując w okręgu obejmującym województwo wielkopolskie. W PE należał do frakcji Niepodległość i Demokracja, brał udział w pracach Komisji Rolnictwa i Rozwoju Wsi oraz delegacji ds. współpracy Unii Europejskiej z Chorwacją.
W 2005 opuścił LPR, bez powodzenia ubiegał się o reelekcję w PE w wyborach w 2009 z ramienia Prawicy Rzeczypospolitej (otrzymał 14 476 głosów) i o mandat w tym gremium w wyborach w 2014 z listy Solidarnej Polski (uzyskał 5885 głosów). W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia. W 2019 znalazł się na liście kandydatów Konfederacji do Parlamentu Europejskiego.
Gdy sprawował mandat posła na Sejm, zrzekł się immunitetu w związku z zarzutami o znieważenie funkcjonariuszy Policji w trakcie kontroli drogowej w 1999. Po wyborach do PE wnosił o zawieszenie procesu karnego z uwagi na immunitet eurodeputowanego. Ostatecznie w 2008 Parlament Europejski pozbawił go immunitetu w tej sprawie. W tym samym roku także po raz drugi uchylono mu immunitet w związku z postępowaniem o uszkodzenie w 2000 rzeźby włoskiego twórcy Maurizia Cattelana przedstawiającej Jana Pawła II przygniecionego meteorytem. W trakcie tego zdarzenia polityk wraz z posłanką Haliną Nowiną Konopką usunął w galerii Zachęta z instalacji „La nona ora” („Dziewiąta godzina”) fragment symbolizujący meteoryt przygniatający postać papieża Jana Pawła II. W 2016 proces został prawomocnie zakończony warunkowym umorzeniem postępowania wobec polityka na okres roku. W 2017 Witold Tomczak został ułaskawiony przez prezydenta RP Andrzeja Dudę.

</doc>
<doc id="519470" url="https://pl.wikipedia.org/wiki?curid=519470" title="Hotel im. Jana Pawła II we Wrocławiu">
Hotel im. Jana Pawła II we Wrocławiu

Hotel im. Jana Pawła II we Wrocławiu – budynek hotelowy w północnej części Ostrowa Tumskiego we Wrocławiu, usytuowany w kompleksie zabudowań Wrocławskiej Kurii Metropolitarnej przy ul. św. Idziego 2, tuż przy Ogrodzie Botanicznym Uniwersytetu Wrocławskiego, będący własnością Caritas. W obecnej postaci budynek powstał w latach 2001–2002.
Architektura.
Trójkondygnacyjny obiekt znajduje się na wschód od kościoła św. Krzyża i św. Bartłomieja, w miejscu kilku kamienic, zniszczonych w czasie II wojny światowej, a następnie nieodbudowanych. W latach 80. XX wieku z inicjatywy kardynała Henryka Gulbinowicza rozpoczęto w tym miejscu budowę nowoczesnej biblioteki archidiecezjalnej, mającej skupiać zbiory kościelne, jak również stanowić ośrodek kulturalny katolickiej inteligencji. Budynek wedle projektu architektów Romana Grudzieckiego, Leszka Konarzewskiego i Stanisława Lose miał być zorganizowany wokół czworobocznego dziedzińca. Po wykonaniu fundamentów w początku latach 90. XX wieku prace przerwano.
W końcu lat 90. zdecydowano się wykorzystać istniejące fundamenty i wznieść pięciogwiazdkowy hotel, określany roboczo jako "Hotel Pielgrzym" - według nowego projektu architektów Marka Dziekońskiego (znanego przede wszystkim jako autor rotundy Panoramy Racławickiej) i Anny Bartoszewskiej. 
Inwestorem i właścicielem obiektu jest organizacja charytatywna – Caritas Archidiecezji Wrocławskiej. Bryła obiektu spotkała się z bardzo różnym odbiorem – hotel został wyróżniony w ministerialnym konkursie "Budowa Roku 2002", jednocześnie nowy obiekt wywołał ostrą krytykę ze strony części środowisk profesjonalnych, jak również mieszkańców miasta. Kontrowersyjna architektura obiektu łączy w sobie kubaturę i elewację zbliżoną do konserwatywnych nurtów architektury (spadzisty dach, cokół, regularnie rozmieszczone, nieduże okna ze szprosami, jednak ze stolarką okienną z tworzyw sztucznych) z formalnym przepychem w stylu postmodernizmu amerykańskich budynków komercyjnych we wnętrzu. Lobby hotelu zlokalizowane jest w centralnym, przekrytym dziedzińcu z przeszklonymi windami i mini-ogrodem. Do budynku prowadzi przekątnie zorganizowane wejście ze skomplikowanym systemem ramp, ozdobione herbem Jana Pawła II i herbem papieskim. Uzupełnieniem centrum hotelowo-konferencyjno-gastronomicznego jest niewielka kapliczka usytuowana na parterze, w głębi dziedzińca. W budynku działa także urząd pocztowy. Kubatura hotelu wynosi 32 tys. m³, a powierzchnia całkowita około 7 200 m².
Hotel został otwarty 8 października 2002 i poświęcony przez kard. Angelo Sodano.
Nazwa i kontrowersje wokół reklamy.
Kontrowersje zapewne większe niż wywołane przez architekturę obiektu wiążą się z jego nazwą oraz z połączeniem symboliki religijnej z elementami komercyjnymi. Będący kościelną własnością hotel prowadzi intensywną kampanię reklamową na billboardach i w Internecie, wykorzystując herb i imię papieża. Wątpliwości, co do granic dopuszczalności reklamy, budzi również zestawienie poważnej symboliki religijnej (herb papieski, tiara, Krzyż) z atrybutami, które powszechnie uważa się za komercyjne i luksusowe (drogie wina, wysoki standard hotelu itp.). Kameralna kaplica znajduje się w bocznej części budynku, charakteryzuje się prostym i współczesnym wystrojem, z witrażami nawiązującym do wzorów secesyjnych połączonymi w harmonijną całość z XVII-wiecznym obrazem Matki Boskiej Bolesnej. Jest rzadko spotykanym, dogodnym rozwiązaniem dla odwiedzających Wrocław katolików, w tym kapłanów i osób konsekrowanych, którzy bez przeszkód mogą spędzać tam czas na adoracji czy brewiarzu, niezależnie od godzin otwarcia okolicznych kościołów.
Właściciel hotelu opisuje go następująco:
Mimo to istnieje pogląd, że nazwa hotelu nie ma jednak nic wspólnego z osobą papieża i ma znaczenie wyłącznie marketingowe.

</doc>
<doc id="519481" url="https://pl.wikipedia.org/wiki?curid=519481" title="Jastrzębie (ptaki)">
Jastrzębie (ptaki)

Jastrzębie (Accipitrinae) – podrodzina ptaków z rodziny jastrzębiowatych (Accipitridae). Obejmuje gatunki drapieżne, przeważnie zamieszkujące lasy. Mają stosunkowo krótkie i szerokie skrzydła oraz długi ogon, dzięki czemu uzyskują z jednej strony dużą prędkość zaraz po starcie, a z drugiej – zwrotność w locie. Charakteryzują się doskonałym wzrokiem. Podczas polowania atakują znienacka z zasadzki.
Zasięg występowania.
Podrodzina obejmuje gatunki występujące w Eurazji, Australazji, Ameryce i Afryce.
Systematyka.
Do podrodziny należą następujące plemiona:

</doc>
<doc id="519483" url="https://pl.wikipedia.org/wiki?curid=519483" title="Yoon Jeong Cho">
Yoon Jeong Cho



</doc>
<doc id="519486" url="https://pl.wikipedia.org/wiki?curid=519486" title="Luscinia luscinia">
Luscinia luscinia



</doc>
<doc id="519495" url="https://pl.wikipedia.org/wiki?curid=519495" title="Kowalczyk">
Kowalczyk

Kowalczyk (forma żeńska: Kowalczyk, Kowalczykowa, Kowalczykówna, liczba mnoga: Kowalczykowie) – nazwisko polskie notowane od 1427 r. Obecnie jest to piąte pod względem popularności nazwisko w Polsce. Według bazy PESEL 27.01.2022 r. nosiło je 49 198 Polek i 47 811 Polaków.
Etymologia nazwiska.
Nazwisko może pochodzić od wyrazów kowalczyk (czeladnik albo chłopiec kowalski) albo kowal.

</doc>
<doc id="519508" url="https://pl.wikipedia.org/wiki?curid=519508" title="Suma wszystkich strachów (film)">
Suma wszystkich strachów (film)

Suma wszystkich strachów (ang. The Sum of All Fears) – amerykański film akcji wyreżyserowany przez Phila Robinsona na motywach powieści Toma Clancy’ego "Suma wszystkich strachów". Zdaniem recenzentów fabuła filmu i książki mają mało wspólnego.
Opis fabuły.
Neonaziści zdobywają zagubioną trzydzieści lat temu izraelską bombę atomową, która odpadła od zestrzelonego nad Wzgórzami Golan myśliwca szturmowego A-4 Skyhawk i porywają rosyjskich naukowców. Ich celem jest naprawa uszkodzonej bomby i przygotowanie jej do detonacji.
Początkujący agent Central Intelligence Agency Jack Ryan (Ben Affleck), wraz z dyrektorem agencji, Billem Cabotem (Morgan Freeman), jadą do Moskwy na spotkanie z prezydentem Rosji Nemerovem. Tymczasem naziści, chcąc wywołać trzecią wojnę światową, detonują bombę atomową na stadionie w Baltimore. Podejrzenie pada na nowego rosyjskiego prezydenta Nemerova. Konflikt pomiędzy Rosją a Stanami Zjednoczonymi wydaje się nieunikniony. Uratować sytuację może tylko agent Ryan.

</doc>
<doc id="519510" url="https://pl.wikipedia.org/wiki?curid=519510" title="Siemion Ałapin">
Siemion Ałapin

Siemion Ałapin, ros. Семён Зиновьевич Алапин (ur. 7 listopada 1856 w Sankt Petersburgu, zm. 15 lipca 1923 w Heidelbergu) – czołowy szachista litewski (wówczas w Imperium Rosyjskim) przełomu XIX i XX wieku. 
Kariera szachowa.
W latach 1878–1908 zajął kilka wysokich miejsc w poważnych międzynarodowych turniejach oraz zwyciężył w meczach z Curtem von Bardelebenem i Carlem Schlechterem. 
Według retrospektywnego systemu Chessmetrics, najwyżej sklasyfikowany był w lipcu 1902 r., zajmował wówczas 8. miejsce na świecie.
Wniósł znaczny wkład do teorii debiutów, choć w większości proponowane przez niego rozwiązania nie przetrwały próby czasu. Niektóre z nich:

</doc>
<doc id="519519" url="https://pl.wikipedia.org/wiki?curid=519519" title="Kościół Świętej Trójcy w Kielcach (katolicki)">
Kościół Świętej Trójcy w Kielcach (katolicki)

Kościół Świętej Trójcy – zabytkowy, murowany, jednonawowy kościół mieszczący się w centrum Kielc na ulicy Jana Pawła II nieopodal katedry.
Koło kościoła przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.
Kościół Świętej Trójcy jest kościołem Wyższego Seminarium Duchownego w Kielcach. Proboszczem jest każdorazowy rektor Seminarium, w którego imieniu opiekę nad kościołem i liturgią sprawuje jeden z księży profesorów. Msze święte odprawiają księża wykładowcy, posługują zaś alumni tegoż Seminarium. Msze św. w dni powszednie o godz. 6.45 i 18.00, w niedziele i uroczystości – 7.30, 9.00, 10.30, 12.00, 17.00. W soboty o godz. 6.45 msza św. jest odprawiana w języku łacińskim (według Mszału Pawła VI), z elementami śpiewu gregoriańskiego. W dni powszednie w kościele trwa całodzienna adoracja Najświętszego Sakramentu. W drugi czwartek i piątek miesiąca odbywa się całodobowa Adoracja Miłości - modlitwy w intencji księży biskupów i całej wspólnoty seminaryjnej oraz o nowe powołania do kapłaństwa.
Historia.
Dzieje kościoła są związane ze szpitalem dla ubogich, który pojawia się w dokumentach dopiero w XVI wieku, ale powstał prawdopodobnie wraz z ufundowaniem kolegiaty w XII wieku. Pierwsza wzmianka o kościele Świętej Trójcy pochodzi z 1602 roku w wydanym przez biskupa Bernarda Maciejowskiego przywileju. W 1638 biskup krakowski Jakub Zadzik ustanowił probostwo szpitalne z lokalizacją przy kościele Św. Trójcy. Niedługo potem został wybudowany murowany kościół i drewniane pomieszczenia szpitalne, które swe powstanie zawdzięczają późniejszemu prepozytowi ks. Maciejowi Obłomkowiczowi. Budowa została zakończona w 1644 roku, a przy kościele starosta kielecki – Stanisław Czechowski ufundował kaplicę Zaśnięcia Najświętszej Marii Panny. Dwa lata później 6 kwietnia 1646 roku biskup krakowski Piotr Gembicki dokonał konsekracji świątyni. W 1725 biskup krakowski Konstanty Felicjan Szaniawski ufundował obecny ołtarz główny, ołtarze boczne, ławki oraz ambonę. Została także rozpoczęta budowa zakrystii. W 1726 roku ustanowił w Kielcach seminarium duchowne i włączył kościół Świętej Trójcy do jego uposażenia. W II połowie XVIII wieku Michał Jakubowski ufundował rokokowe chórki muzyczne. W XIX wieku zostały dokonane zmiany oraz odnowiono bryłę i wnętrze kościoła. W 1889 r. świątynia otrzymała wieżyczkę wykonaną według projektu Franciszka Ksawerego Kowalskiego. W 1896 zostały zamontowane organy S. Blomberga. Kolejne prace restauracyjne prowadzone były w latach 1925-1926 oraz po II wojnie światowej, kiedy to m.in. kościół został pokryty miedzianą blachą. Ostatnie, gruntowne prace restauracyjne i konserwacyjne kościoła przeprowadzono w latach 2008-2009 (m.in. ambona, ołtarze, chóry).

</doc>
<doc id="519532" url="https://pl.wikipedia.org/wiki?curid=519532" title="Tropikalna teilerioza bydła">
Tropikalna teilerioza bydła

Tropikalna teilerioza bydła – pasożytnicza choroba bydła występująca w południowej Europie, północnej i w środkowej Afryce oraz krajach bliskiego wschodu. Chorobę powoduje pierwotniak "Theileria annulata". Chorobę przenoszą kleszcze "Hyaloma detrium" oraz niektóre gatunki z rodzaju "Boophilus".

</doc>
<doc id="519536" url="https://pl.wikipedia.org/wiki?curid=519536" title="Szare mydło">
Szare mydło

Szare mydło, mydło potasowe – mieszanina soli potasowych wyższych kwasów karboksylowych oraz dodatków.
Mydło potasowe jest miękkie (maziste), w odróżnieniu od soli sodowych (białe mydło), które jest twarde, nie mięknie i nie rozpływa się tak bardzo w wodzie jak potasowe. Oba jednak dobrze (jak na mydła) „rozpuszczają” się w wodzie (w rzeczywistości woda nie rozpuszcza mydeł, a tworzy z nimi emulsję).
Biały Jeleń.
Produkcję szarego mydła pod nazwą "Biały Jeleń" zapoczątkowała w Polsce, powstała w 1918 r., krakowska spółka "Towarzystwo Akcyjne – Mydło" w swoim zakładzie "Fabryka Przetworów Tłuszczowych Spółka Akcyjna" w Trzebini w 1921 r. Fabryka ta znana była też z szeregu innych wyrobów jak proszek "Radion" czy mydło "Lux".
Nazwa „Biały Jeleń” nawiązuje do legendy o św. Hubercie, któremu w czasie polowania ukazał się biały jeleń z krzyżem między porożem. Głowa takiego jelenia wytłoczona była na jednym z boków kostki mydła. W okresie powojennym krzyż z poroża został usunięty.
Ze względu na prostą recepturę mydło "Biały Jeleń" w okresie PRL-u było jednym z najpowszechniej dostępnych typów mydeł wykorzystywanych zarówno do celów higieny osobistej, jak i gospodarczych. 
Produkowane współcześnie tzw. „szare mydła” o nazwach "Biały Jeleń", "Biały Wielbłąd" lub "Barwa Mydło naturalne szare" nie są mydłami potasowymi, lecz sodowymi. Nazywa się je szarymi, ponieważ nie zawierają barwników i substancji zapachowych, dlatego są czasem polecane alergikom.
Skład.
Szare mydło potasowe produkowane jest w wielu krajach. Należy do nich miękkie lub płynne "mydło marsylskie", które .

</doc>
<doc id="519537" url="https://pl.wikipedia.org/wiki?curid=519537" title="Corridor disease">
Corridor disease

Corridor disease – pasożytnicza choroba bydła w środkowej Afryce. Chorobę powoduje pierwotniak "Theileria lawrencei" z rodzaju "Theileria" należącego do protistów. Chorobę przenoszą kleszcze "Rhipicephalus appendiculatus". Głównym nosicielem pasożytów jest bawół afrykański. Zarażone zwierzęta prezentują niewiele objawów, jednak śmiertelność sięga 80%. Sekcja zwłok wykazuje obrzęk płuc oraz czasem zanik mięśni.

</doc>
<doc id="519550" url="https://pl.wikipedia.org/wiki?curid=519550" title="Park angielski">
Park angielski



</doc>
<doc id="519553" url="https://pl.wikipedia.org/wiki?curid=519553" title="By the Way (singel)">
By the Way (singel)

By The Way jest pierwszym singlem z albumu "By the Way" zespołu Red Hot Chili Peppers, wydanego w 2002 roku.

</doc>
<doc id="519558" url="https://pl.wikipedia.org/wiki?curid=519558" title="Działaj Lokalnie">
Działaj Lokalnie

Działaj Lokalnie - działający od 2000 roku program Polsko-Amerykańskiej Fundacji Wolności (PAFW), od początku realizowany przez Akademię Rozwoju Filantropii w Polsce (ARFP).
Głównym celem Programu jest wspieranie i aktywizowanie lokalnych społeczności na terenach wiejskich i w małych miastach poprzez projekty obywatelskie, które służą pobudzaniu aspiracji rozwojowych i poprawie jakości życia oraz przyczyniają się do budowy kapitału społecznego. Program realizowany jest poprzez Sieć Ośrodków Działaj Lokalnie (ODL) – organizacji, które prowadzą lokalne konkursy grantowe, na poziomie gmin i powiatów w Polsce. Za pośrednictwem konkursów rozdzielane są środki przekazane przez PAFW oraz pozyskane od samorządów, przedsiębiorców i osób prywatnych.
ODL są ośrodkami animacji lokalnej, a w realizacji Programu „Działaj Lokalnie” wykorzystują takie narzędzia, jak: programy grantowe, kampanie społeczne i fundraisingowe, działalność poradnicza i szkoleniowa, promocja i rozwój wolontariatu lokalnego oraz dialog z grupami interesariuszy (darczyńcami i partnerami biznesowymi, samorządowymi, organizacjami pozarządowymi i grupami obywatelskimi).
Ośrodki Działaj Lokalnie są apolityczne, działają we współpracy z różnorodnymi partnerami lokalnymi na rzecz wzmacniania kapitału społecznego.
Do 2020 roku w Programie zrealizowano 12250 projektów lokalnych, których całkowita wartość wyniosła 102 mln zł. W 2021 roku Program objął 672 gminy poprzez działania prowadzone w 72 ODL.

</doc>
<doc id="519559" url="https://pl.wikipedia.org/wiki?curid=519559" title="Strzelec (organizacja)">
Strzelec (organizacja)



</doc>
<doc id="519561" url="https://pl.wikipedia.org/wiki?curid=519561" title="Sean Young">
Sean Young

Mary Sean Young, lepiej znana jako Sean Young (ur. 20 listopada 1959 w Louisville) – amerykańska aktorka filmowa i telewizyjna, także reżyser, modelka i tancerka.
W 2014 r. na Międzynarodowym Festiwalu Filmowym w Oldenburgu w Niemczech otrzymała własną Gwiazdę Doskonałości w Alei Sław.
Życiorys.
Wczesne lata.
Przyszła na świat w Louisville w Kentucky jako córka Lee Guthrie (z domu Mary Lee Kane), scenarzystki, kierowniczki zajmującej się public relations / dziennikarki, i Donalda Younga, dziennikarza / producenta telewizyjnych wiadomości. Jej rodzina była pochodzenia irlandzkiego, angielskiego, szkockiego i szwajcarsko–niemieckiego. Jej siostra Cathleen Young została scenarzystką. Po ukończeniu Cleveland Heights High School w Ohio, naukę kontynuowała na wydziale tańca w Interlochen Arts Academy w Michigan (1978). Uczęszczała do School of American Ballet w Nowym Jorku. Pracowała jako modelka i tancerka.
Kariera.
Debiutowała na scenie w Los Angeles w sztuce "Stardust". W 1980 r. zagrała swoją pierwszą rolę filmową jako Ariadne w dramacie Jamesa Ivory "Jane Austen na Manhattanie" ("Jane Austen in Manhattan") u boku Anne Baxter i Roberta Powella. Była przesłuchana do roli Marion Ravenwood w filmie Stevena Spielberga "Poszukiwacze zaginionej Arki" ("Raiders of the Lost Ark", 1981), która jednak przypadła Karen Allen. Po występie w komedii "Szarże" ("Stripes", 1981) z Billem Murrayem i Haroldem Ramisem, uznanie przyniosła jej rola replikantki Rachel w filmie fantastycznonaukowym Ridleya Scotta "Łowca androidów" ("Blade Runner", 1982) obok Harrisona Forda i Rutgera Hauera. Potem dostała rolę dr Stephanie Brody w parodii filmów medycznych Garry’ego Marshalla "Zakochani młodzi lekarze" ("Young Doctors in Love", 1982). W filmie fantastycznonaukowym Davida Lyncha "Diuna" (1984) z udziałem Kyle’a MacLachlana, Virginii Madsen, Franceski Annis i wokalisty Stinga pojawiała się jako Chani.
W dreszczowcu politycznym Rogera Donaldsona "Bez wyjścia" ("No Way Out", 1987) z Kevinem Costnerem i Gene’em Hackmanem zagrała kochankę sekretarza obrony USA. Następnie wystąpiła w dramacie kryminalnym Olivera Stone’a "Wall Street" (1987) w roli żony bogatego i bezwzględnego finansisty (Michael Douglas). 
Na planie dramatu Harolda Beckera "Zastrzyk energii" ("The Boost", 1988) na podstawie książki Bena Steina poznała Jamesa Woodsa, który w 1989 r. złożył przeciwko niej pozew o nękanie jego i jego ówczesnej narzeczonej, twierdząc, że oprócz innych destrukcyjnych zachowań, Young zostawiła oszpeconą lalkę na jego progu. Young zaprzeczyła zarzutom i twierdziła, że Woods złożył pozew na złość. Sprawa została rozstrzygnięta pozasądowo w 1989 r.; Young otrzymała 227 tys. dolarów na pokrycie kosztów prawnych.
Planowała zagrać Vicki Vale w "Batmanie" (1989) z Jackiem Nicholsonem, ale złamała obojczyk podczas jednej ze scen jazdy konnej z Michaelem Keatonem i została zastąpiona przez Kim Basinger. Za podwójną rolę bliźniaczek Ellen i Dorothy Carlsson w dreszczowcu "Pocałunek przed śmiercią" ("A Kiss Before Dying", 1991) zdobyła dwie Złote Maliny jako najgorsza aktorka i najgorsza aktorka drugoplanowa. Miała zagrać rolę Tess Trueheart w filmie kryminalnym "Dick Tracy" (1990), ale ostatecznie została obsadzona Glenne Headly; Young twierdziła później, że jej zwolnienie było karą za odrzucenie zalotów Warrena Beatty’ego, reżysera i odtwórcy tytułowej roli, czemu Beatty zaprzecza. Chciała tak bardzo zagrać rolę Kobiety-Kota w "Powrocie Batmana" ("Batman Returns", 1992), że nosiła obcisły strój komiksowej postaci i spróbowała stanąć twarzą w twarz z Timem Burtonem i Michaelem Keatonem, lecz ostatecznie rolę tę w kasowym hicie kinowym zagrała Michelle Pfeiffer. Rola nieustępliwej prokurator okręgowej w dreszczowcu "Zbrodnie z miłości" ("Love Crimes", 1992) z Patrickiem Berginem i Jamesem Readem przyniosła jej nominację do kolejnej Złotej Maliny jako najgorszej aktorki, a za postać Phoebe w czarnej komedii "Była sobie zbrodnia" ("Once Upon A Crime", 1992) była nominowana do Złotej Maliny jako najgorsza aktorka drugoplanowa. Następną nominację do Złotej Maliny zdobyła w 1995 r. za drugoplanową rolę Marie Barth w komediodramacie "I kowbojki mogą marzyć" ("Even Cowgirls Get the Blues", 1993) z Umą Thurman. Była na okładkach magazynów takich jak „People”, „Entertainment Weekly” i „Harper’s Bazaar”. 
W zwariowanej komedii Toma Shadyaca "" ("Ace Ventura: Pet Detective", 1994) z Jimem Carreyem i Courteney Cox zagrała policjantkę z Miami porucznik Lois Einhorn. Rola Helen Hyde w komedii romantycznej "Doktor Jekyll i panna Hyde" ("Dr. Jekyll and Ms. Hyde", 1995) przyniosła jej dwie nominacje do Złotej Maliny – jako najgorszej aktorki i jako najgorszej pary ekranowej z Timem Dalym. Za kreację dr Sarah Chambers w dreszczowcu krótkometrażowym "Kto chce deser?" ("Who Wants Dessert?", 2020) otrzymała nagrodę dla najlepszej aktorki drugoplanowej w filmie krótkometrażowym na Hollywoodzkim Festiwalu Filmów Niezależnych Reel.
Życie prywatne.
24 listopada 1990 r. wyszła za mąż za aktora i muzyka Roberta Lujana, z którym ma dwóch synów: Rio Kelly (ur. 2 listopada 1994) i Quinna Lee (ur. 26 stycznia 1998). 29 kwietnia 2002 r. doszło do rozwodu. W 2002 r. spotykała się z producentem filmowym Frankiem Howsonem. 
W 2008 r. poddała się leczeniu odwykowemu w związku z uzależnieniem alkoholowym. W latach 2008–2009 była związana z Johnem Kerwinem, gospodarzem programu "The John Kerwin Show". W 2011 r. Robert Lujan i Sean Young ponownie zawarli związek małżeński.

</doc>
<doc id="519565" url="https://pl.wikipedia.org/wiki?curid=519565" title="Włókniarz Pabianice">
Włókniarz Pabianice

Włókniarz Pabianice – polski klub piłkarski z siedzibą w Pabianicach występujący w Klasie okręgowej (grupa Łódź).
Stadion.
Stadion Włókniarza znajduje się przy ul. Grota Roweckiego 3 i jest własnością Miejskiego Ośrodka Sportu i Rekreacji w Pabianicach.
Historia.
Powstały w 1946 Włókniarz rozegrał w sumie 10 sezonów w II lidze (dziś I). Po raz pierwszy awansował do niej w 1967. Przygoda z tą klasą rozgrywkową trwała jedynie rok. Najdłużej w II lidze Włókniarz zadomowił się w latach 80. ubiegłego stulecia, kiedy to rozegrał w niej aż 6 sezonów z rzędu. Ostatni raz na zapleczu ekstraklasy pojawił się w sezonie 1993/1994. Od 1995 na krótko pabianiccy piłkarze grali jako "Trzy Korony", pozbywając się tym samym swojej historycznej nazwy - "Włókniarza". W 1996 po raz ostatni grano w piłkę w Pabianicach na poziomie rozgrywek centralnych. Z kolei po zakończeniu sezonu 2012/2013 wycofano drużynę z IV ligi ("de facto" 5. poziom) z powodów finansowych. Od nowego rozpoczęto zmagania w Klasie A.
W przeszłości Włókniarz był klubem wielosekcyjnym. Oprócz piłki nożnej, uprawiano także boks, tenis, lekkoatletykę, piłkę ręczną, strzelectwo oraz koszykówkę, która należała do najlepszych sekcji w kraju.
Sukcesy.
Największym sukcesem klubu było zajęcie 5. miejsca w sezonie 1983/1984 w II lidze grupie II.
Zawodnicy.
Wychowankiem Włókniarza są m.in. Paweł Janas, były trener i selekcjoner reprezentacji Polski oraz Piotr Nowak, były zawodnik reprezentacji Polski oraz były działacz i trener klubu amerykańskiej ligi MLS – Philadelphia Union.
Linki zewnętrzne.
90minut.pl

</doc>
<doc id="519567" url="https://pl.wikipedia.org/wiki?curid=519567" title="The Zephyr Song">
The Zephyr Song

The Zephyr Song – drugi singel pochodzący z albumu "By the Way" wydanego przez grupę Red Hot Chili Peppers w 2002 roku.

</doc>
<doc id="519568" url="https://pl.wikipedia.org/wiki?curid=519568" title="Karabin Kammerlader">
Karabin Kammerlader

Kammerlader — od norweskiego "ładowany do komory", inaczej karabin odtylcowy, pierwszy norweski karabin tego typu i jeden z pierwszych na świecie wprowadzonych na uzbrojenie armii. Jednostrzałowy karabin "kammerlader" strzelał amunicją czarnoprochową i był przeładowywany dźwignią znajdującą się z prawej strony broni. Taki sposób obsługi pozwalał na szybsze i prostsze przeładowanie, co znacząco wpływało na jej szybkostrzelność. Karabiny "kammerlader" wkrótce po wprowadzeniu do uzbrojenia zyskały reputację doskonałej, bardzo celnej i szybkiej broni, bardzo dobrze spisującej się w walce z piechotą wroga, atakującą w tamtym czasie zwartymi szeregami.
Karabin "kammerlader" został opracowany i wprowadzony do produkcji w 1842 roku i do zakończenia jego wytwarzania w 1870 wyprodukowano ponad 40 tysięcy egzemplarzy tej broni. Chociaż kurkowe karabiny odtylcowe Fergusona i Halla były pierwszą ładowaną od tyłu bronią użytą masowo, to właśnie Norwegia, jako pierwszy na świecie kraj, wprowadziła do uzbrojenia broń odtylcową na tak szeroką skalę, wyposażając w nią całą swoją armię i marynarkę wojenną. Karabiny "kammerlader" były produkowane w kilkudziesięciu wersjach, różniących się szczegółami.
Po skonstruowaniu nowocześniejszych typów broni, karabiny "kammerlader" sukcesywnie wycofywano z uzbrojenia. Część z nich po modyfikacji do zasilania amunicją bocznego zapłonu trafiła na rynek cywilny, a pozostałe przeznaczono na złom. Karabiny trafiające na rynek cywilny także poddawano modyfikacjom, przerabiając je na strzelby śrutowe lub karabiny myśliwskie. Obecnie bardzo trudno znaleźć niezmodyfikowany karabin "kammerlader", a zachowane egzemplarze osiągają na rynku kolekcjonerskim bardzo wysokie ceny.
Historia rozwoju.
Na początku XIX wieku zmienił się sposób prowadzenia walki oddziałów piechoty polegający na wymianie zmasowanego ognia salwami pomiędzy dużymi oddziałami, na rzecz mniejszych oddziałów nacierających osobno. Na podstawie obserwacji wojny o niepodległość Stanów Zjednoczonych, wojen napoleońskich i krótkiego konfliktu między Szwecją i Norwegią w 1814 roku, oraz bitew morskich, w których zmierzyły się duże brytyjskie okręty wojenne z duńsko-norweskimi kanonierkami, zdecydowano o potrzebie wprowadzenia na uzbrojenie armii norweskiej broni strzeleckiej ładowanej odtylcowo, celniejszej niż muszkiety i jeszcze szybszej w obsłudze od broni używanej przez norweskich strzelców ("Jeger") i strzelców górskich ("Skijeger").
W celu opracowania założeń dla nowej broni zawiązano w 1837 roku specjalną komisję, która zdecydowała, że nowy karabin musi się charakteryzować:
W rezultacie działań komisji opracowano nowoczesny karabin odtylcowy, którego projekt zatwierdzono 18 maja 1842 roku. Kaliber nowej broni określono jako 18 "lødig", co oznaczało, że z jednego funta norweskiego można było odlać 18 kul ołowianych. W obecnie używanych jednostkach miar kaliber ten wynosił 17,5 mm.
Od 1842 do 1867 roku, w którym wprowadzono nowocześniejszy karabin Remington M1867 wyprodukowano ponad 40 tysięcy egzemplarzy "kammerladerów" w ponad 80 różnych wersjach. W 1860 roku zmniejszono kaliber broni do 4 linii ("linje"), czyli 11,77 mm, a w 1867 część karabinów "kammerlader" zmodyfikowano do zasilania amunicją bocznego zapłonu, co wymagało ponownego rozwiercenia lufy do kalibru 12,17 mm w celu dopasowania do nowego kalibru nabojów.
Podczas wojskowych zawodów strzeleckich w Belgii przeprowadzonych w 1861 roku, karabin "kammerlader" został oceniony jako najcelniejsza broń długa w Europie. Norweski karabin okazał się bronią zdolną do prowadzenia celnego ognia na odległość do 1 kilometra, co nawet jak na dzisiejsze standardy jest znakomitym osiągnięciem.
Opis konstrukcji.
Każdy karabin ładowany odtylcowo musi posiadać mechanizm ryglujący pozwalający otwierać komorę nabojową w celu załadowania amunicji i zabezpieczyć ją podczas oddawania strzału. Szczelne i pewne zaryglowanie lufy było najważniejszą rzeczą w karabinach strzelających początkowo amunicją bez łuski, którą wprowadzono kilka lat później. Największym wyzwaniem dla ówczesnej metalurgii było wykonanie szczelnej, zdolnej wytrzymać duże ciśnienie gazów prochowych komory nabojowej, co też osiągnięto, tym samym "kammerlader" stał się pierwszą w pełni udaną bronią wojskową ładowaną odtylcowo. Opracowany wcześniej karabin Dreyse M1849 nie był aż tak doskonały, co objawiało się znacznymi przedmuchami gazów prochowych z nieszczelnej komory nabojowej.
Przeładowanie broni odbywało się przez obrócenie znajdującej się z prawej strony karabinu dźwigni, co pozwalało na otwarcie komory nabojowej, wsypanie ładunku prochu i kuli ołowianej znajdujących się w tubie papierowej. Dostarczanie kompletnych ładunków prochowych w tubach, było znaczącym czynnikiem zwiększającym szybkostrzelność karabinu. Chociaż czas potrzebny do przeładowania broni był znacznie dłuższy w porównaniu z późniejszymi karabinami strzelającymi amunicją z łuską, to w porównaniu z ówcześnie stosowanymi karabinami odprzodowymi był to zdecydowanie szybszy sposób przeładowywania.
Sposób przeładowywania karabinu "kammerlader" pokazano na rysunku obok:
Rzeczywista szybkostrzelność karabinu "kammerlader" zależała głównie od prędkości, z jaką strzelec był w stanie załadować ładunek do komory nabojowej. Chociaż nie ma dokładnych danych mówiących jak szybko można było strzelać z tej broni, to ocenia się, że wartość ta zawierała się pomiędzy 4 strzałami na minutę oddawanymi z muszkietu i 10 do 12 strzałami z karabinu Dreyse M1849. Po wprowadzeniu nabojów zespolonych wartość ta wzrosła.
Większość "kammerladerów" będących na uzbrojeniu armii norweskiej była wielokrotnie modyfikowana. Pierwszą poważną modyfikacją była wymiana celownika ze stałego na przerzutowy w postaci litery L, przestawiany w jedną z dwóch pozycji. Później jeszcze raz zmodyfikowano celownik, na krzywkowy wielopołożeniowy, bardzo podobny do stosowanych współcześnie. Późniejsze modyfikacje polegały na przystosowaniu jej do strzelania amunicją bocznego zapłonu.
Amunicja.
"Kammerlader" został zaprojektowany do strzelania specjalnie przygotowanymi ładunkami papierowymi z odmierzoną porcją prochu i pociskiem ołowianym owiniętym papierem, co ułatwiało i przyspieszało ładowanie broni. Początkowo używane pociski miały kształt kuli, ale od 1855 roku wprowadzono nowy rodzaj pocisku, pocisk typu Minié, o stożkowym kształcie wydrążonym wewnątrz w taki sposób, że ciśnienie gazów prochowych powodowało jego rozdęcie i uszczelnienie w przewodzie lufy, zapewniając większą celność broni. Nowy ładunek miał postać papierowej tuby owiniętej dookoła cylindrycznej części pocisku i przewiązanej wełnianą nicią w miejscu rowkowania. Z drugiej strony zabezpieczono pocisk poprzez zatopienie go w łoju, następnie wsypywano proch i zawijano koniec tuby. Ładunek dla pocisków kalibru 18 "lødig" zawierał 96 granów (6,22 g) prochu czarnego. Źródła podają bardzo rozbieżne wartości prędkości wylotowej pocisku, ale wiadomo, że podczas testów w 1849 roku uzyskano przebijalność 50 mm drewna z odległości 800 alenów, czyli 500 metrów.
Modyfikacja do strzelania amunicją bocznego zapłonu.
Po wprowadzeniu w 1867 do uzbrojenia karabinu "Remington M1867" strzelającego amunicją bocznego zapłonu, armia i marynarka wojenna Norwegii postanowiły zmodyfikować część znajdujących się w magazynach karabinów "kammerlader" do zasilania tą właśnie amunicją. Przedstawiono dwa projekty modyfikacji karabinu autorstwa Lunda i Landmarka. Oba rozwiązania nie były w pełni satysfakcjonujące, ale mimo wszystko tańsze i szybsze niż wyprodukowanie karabinu "Remington". Ostatecznie armia norweska modyfikowała karabiny zgodnie z projektem Lunda, a marynarka opracowaniem Landmarka.
W konwersji Lunda zastąpiono komorę nabojową blokiem zamkowym, a wyciąg zamontowano po jej lewej stronie. Komora nabojowa przystosowana do nabojów kalibru 12,17 × 44 mm została wyfrezowana do tylnej części lufy, a iglicę wygięto w taki sposób, aby po uderzeniu kurkiem trafiała w odpowiednie miejsce łuski naboju bocznego zapłonu.
Mechanizm karabinów przerobionych zgodnie z opracowaniem Landmarka był znacznie prostszy. Komora nabojowa pozostała taka sama jak w oryginalnym karabinie, ale zamontowano ją na zawiasie umożliwiającym jej odchylanie do tyłu. Naboje 12,17 × 44 mm były ładowane tyłem, a następnie komorę należało zamknąć poprzez obrócenie w kierunku wylotu lufy. Drugą poza komorą nabojową zmodyfikowaną częścią karabinu była iglica w kształcie łuku umieszczona w miejscu kominka.
Pewną liczbę karabinów "kammerlader" zmodyfikowano poprzez zaimplementowanie całego mechanizmu spustowego i komory nabojowej z "Remingtona M1867" pozostawiając jedynie lufę i kolbę z oryginalnej broni. Dokładnie nie wiadomo ile egzemplarzy "kammerladerów" zmodyfikowano w ten sposób.
Modele karabinu.
Karabiny "kammerlader" były produkowane przez ponad 25 lat od 1842 do 1867 roku w wielu wojskowych i cywilnych odmianach. Właściwie wszystkie wojskowe egzemplarze broni zostały zmodyfikowane co najmniej raz, stąd ostatecznie powstało kilkadziesiąt różnych odmian karabinu.
Dalszy los "kammerladerów".
Karabiny "kammerlader" zostały wyparte z uzbrojenia przez nowsze konstrukcje broni takie jak Remington M1867, Krag-Petersson (przyjęty do uzbrojenia Królewskiej Marynarki Wojennej Norwegii w 1876 roku) czy Jarmann M1884, ale ostatni zmodyfikowany "kammerlader" został prawdopodobnie wycofany z arsenałów Norwegii dopiero po wprowadzeniu karabinów Krag-Jørgensen w 1892 roku. Zbędne karabiny sprzedano na rynku cywilnym lub przeznaczono na złom.
Większość karabinów sprzedanych na rynku cywilnym przebudowano na broń myśliwską, poprzez wymianę luf, a także drewnianego łoża. Niektóre egzemplarze prawdopodobnie były używane podczas II wojny światowej do kłusownictwa, gdyż cała nowoczesna broń strzelecka będąca w posiadaniu cywili została zabrana przez okupujących Norwegię Niemców.
Obecnie na rynku kolekcjonerskim karabin "kammerlader" w dobrym stanie kosztuje od 1600 do 8000 dolarów w zależności od modelu i stanu zachowania.

</doc>
<doc id="519569" url="https://pl.wikipedia.org/wiki?curid=519569" title="Can’t Stop">
Can’t Stop

Can’t Stop – trzeci singel z albumu "By the Way" grupy Red Hot Chili Peppers wydany w 2003 roku. Utwór został skomponowany przez Johna Frusciante, a tekst piosenki został napisany przez Anthony’ego Kiedisa.
Charakterystyka utworu.
Utwór osadzony jest w tonacji e-moll. Charakteryzuje się szybko rapowanymi zwrotkami, stosunkowo melodyjnymi refrenami oraz łącznikiem osadzonym w stylistyce reggae.
Występy na żywo.
Utwór często wykonywany na żywo, zwykle otwiera koncert, poprzedzony przez krótką improwizację.

</doc>
<doc id="519570" url="https://pl.wikipedia.org/wiki?curid=519570" title="Louis De Funes">
Louis De Funes



</doc>
<doc id="519572" url="https://pl.wikipedia.org/wiki?curid=519572" title="Louis De Funès">
Louis De Funès



</doc>
<doc id="519573" url="https://pl.wikipedia.org/wiki?curid=519573" title="Trzepowo (Płock)">
Trzepowo (Płock)

Trzepowo – jednostka pomocnicza gminy (osiedle) w Płocku, położone na północnych obrzeżach miasta. Wiedzie przez nie droga do Sierpca. Osiedle składa się z domów jednorodzinnych. Do 1961 samodzielna wieś.
Na osiedlu znajdują się m.in. największy cmentarz w Płocku – Cmentarz Komunalny, Szkoła Podstawowa nr 13 im. Jana Brzechwy, lotnisko Aeroklubu Ziemi Mazowieckiej oraz barokowy kościół św. Aleksego zbudowany około 1740. Obok kościoła rośnie pomnik przyrody – stary grab o obwodzie pnia 4 m.
Historia.
Wieś duchowna położona była w drugiej połowie XVI wieku w powiecie płockim województwa płockiego. 
W latach 1867–1931 należała do gminy Brwilno, a w latach 1931–1954 do gminy Biała w powiecie płockim. W Królestwie Polskim przynależała do guberni warszawskiej, a w okresie międzywojennym do woj. warszawskiego. Tam, 20 października 1933 utworzyła gromadę Trzepowo w granicach gminy Biała, składającą się ze wsi Trzepowo i Niegłosy Szkoła Rolnicza.
Podczas II wojny światowej włączona do III Rzeszy. Po wojnie ponownie w Polsce. W związku z reorganizacją administracji wiejskiej (zniesienie gmin) jesienią Powsino weszło w skład nowo utworzonej gromady Trzepowo Nowe w powiecie płockim. 
31 grudnia 1961 większą część wsi Trzepowo wyłączono z gromady Trzepowo Nowe (którą równocześnie zniesiono), włączając je do Płocka. Mniejszą, północoną część wsi, która nie weszła w skład Płocka, połączono z Nowym Trzepowem jako "Trzepowo Stare".
Komunikacja.
ul. Sierpecka – dojazd autobusami linii: 111

</doc>
<doc id="519575" url="https://pl.wikipedia.org/wiki?curid=519575" title="Ewa Błaszczyk">
Ewa Błaszczyk

Ewa Błaszczyk-Janczarska (ur. 15 października 1955 w Warszawie) – polska aktorka teatralna i filmowa, piosenkarka, działaczka społeczna i charytatywna.
Życiorys.
Jest córką Klimy i Jana Błaszczyków. Ma starszego o dwa lata brata Romana. Będąc uczennicą Szkoły Podstawowej nr 171 w Warszawie, przez kilka lat trenowała pływanie, zdobyła m.in. wicemistrzostwo Polski juniorów w konkurencji 200 m stylem grzbietowym. Podczas nauki w XI Liceum Ogólnokształcącym im. Mikołaja Reja w Warszawie w tym okresie przez krótki czas uprawiała pływanie synchroniczne i wystąpiła m.in. w teledyskach Andrzeja Rosiewicza i Jerzego Połomskiego. W 1978 ukończyła studia na PWST w Warszawie, broniąc dyplom rolą Ilzy w "Przebudzeniu wiosny" Franka Wedekinda.
Jeszcze podczas studiów nawiązała współpracę z Jerzym Satanowskim, który uczył ją śpiewać i opracowywał z nią piosenki oraz zaangażował do swoich muzycznych projektów; m.in. zaśpiewała w koncertach „Nie żałuję” zorganizowanych po śmierci Agnieszki Osieckiej. Po studiach została aktorką Teatru Współczesnego w Warszawie. Występowała także w innych, stołecznych teatrach: Małym (m.in. jako Julia w sztuce "Romeo i Julia" w 1980), Powszechnym, Ateneum (m.in. jako Polly w "Operze za trzy grosze" na początku lat 80.) i Teatrze na Woli oraz w Teatrze Wielkim w Poznaniu, gdzie w 1978 zagrała główną rolę w oratorium "Joanna d’Arc na stosie" w reż. Ryszarda Peryta. Poza tym brała udział w przeglądach piosenki aktorskiej we Wrocławiu i występowała w Kabarecie pod Egidą. Wtedy też zagrała swoje pierwsze recitale z piosenkami Agnieszki Osieckiej, Jonasza Kofty i Jacka Janczarskiego.
W 1981 zaczęła występować w roli komunistki Zoi w serialu "Dom", co przyniosło jej dużą rozpoznawalność wśród telewidzów. W 1985 za rolę Klary w filmie Wiesława Saniewskiego "Nadzór" otrzymała Brązowe Lwy Gdańskie na 10. Festiwalu Polskich Filmów Fabularnych. Rozczarowana sytuacją polityczną w Polsce, w połowie lat 80. wyjechała do Wiednia, potem mieszkała także w Niemczech, gdzie występowała w filmach niemieckojęzycznych, m.in. jako pani reżyser w filmie "Made in West Germany" (1991). W 1986 wykreowała postać Kasi Pióreckiej w serialu "Zmiennicy", który zapewnił jej największą popularność w Polsce. Za rolę w tym serialu odebrała Wiktora dla najpopularniejszej aktorki Telewizji Polskiej.
Występowała w kabarecie Jana Pietrzaka oraz w "Rodzinie Poszepszyńskich". W 1988 zagrała Hannę Nycz w dramacie Krzysztofa Kieślowskiego "Dekalog IX", pojawiła się też w roli Heni Stahl, nazistowskiej fotografki i reżyserki w filmie Istvána Szabó "Hanussen". W 1991 zagrała Dolores w monodramie "Tabu" w reż. Jerzego Markuszewskiego dla Teatru Telewizji. W 1992 wskutek upadku podczas jazdy na wrotkach złamała nogę, a po operacji musiała podjąć wielomiesięczną rehabilitację, wskutek czego zmuszona była zawiesić działalność zawodową na prawie rok. W 1994 została etatową aktorką Teatru Studio w Warszawie. W 2000 wystąpiła w spektaklu "Zachodnie wybrzeże" na festiwalu w Budapeszcie oraz zagrała w filmie Janusza Kijowskiego "Kameleon", którego scenariusz współtworzył Jacek Janczarski. W 2003 powróciła do działalności aktorskiej po śmierci męża i wypadku córki rolą Pauliny w "Mewie" Antona Czechowa w reż. Zbigniewa Brzozy. W 2004 zadebiutowała w roli Meszulach w "Dybuku" w reż. Krzysztofa Warlikowskiego na scenie Théâtre des Bouffes du Nord w Paryżu, a pod koniec roku premierę na scenie Teatru Studio miała sztuka "Więź" w reż. Zbigniewa Brzozy, w której zagrała Fay, kobietę odsiadującą wyrok dożywotniego pozbawienia wolności za morderstwo męża. W 2006 zaczęła występować z recitalem "I poczucie szczęścia... nawet gdy wichura" z piosenkami m.in. Agnieszki Osieckiej i Jacka Kleyffa, a nakładem wydawnictwa Znak wydała książkę autobiograficzną "Wejść tam nie można", będącą zapisem rozmów z Krystyną Strączek; publikacja doczekała się wznowienia w 2016, uzupełnionego o kolejne rozmowy.
Od listopada 2008 przez kolejne trzy lata występowała w monodramie "Rok magicznego myślenia", za który w 2010 otrzymała Nagrodę Wojewody Dolnośląskiego na 44. Międzynarodowych Wrocławskich Spotkaniach Teatrów Jednego Aktora. Również w 2010 nakładem wydawnictwa Edycja Świętego Pawła wydała książkę-album "Wszystko jest takie kruche", będący zapisem rozmowy z Izabelą Górnicką-Zdziech, a także pojawiła się w roli Czesławy Oknińskiej w filmie "Mistyfikacja". W lutym 2012 zadebiutowała w roli Barbary Weston w spektaklu "Sierpień: Oklahoma, Hrabstwo Osage" Tracy’ego Lettsa w reż. Grzegorza Brala. W styczniu 2015 premierowo zaprezentowała recital "Pozwól mi spróbować jeszcze raz", zawierający m.in. utwory Kleyffa, Stanisława Soyki, Dżemu i Marleny Dietrich. W 2016 zagrała ciotkę Agatę w filmie Mariusza Paleja "Za niebieskimi drzwiami".
Życie prywatne.
Była związana z reżyserem Jackiem Bromskim. 13 grudnia 1986 poślubiła pisarza i dramaturga Jacka Janczarskiego. 2 stycznia 1994 urodziły im się córki-bliźniaczki, Marianna i Aleksandra. 11 maja 2000 Aleksandra straciła przytomność wskutek zakrztuszenia się tabletką i od tamtej pory pozostaje w śpiączce, wcześniej zdiagnozowano u niej stan wegetatywny i spastyczny niedowład czterokończynowy. W lutym 2001 Błaszczyk po raz pierwszy publicznie opowiedziała o chorobie córki, by nagłośnić problem śpiączki w Polsce.
W 2005 była członkinią Honorowego Komitetu Poparcia Lecha Kaczyńskiego w wyborach prezydenckich.
Fundacja Ewy Błaszczyk.
W 2002 wraz z księdzem Wojciechem Drozdowiczem założyła fundację „Akogo?”, działającą na rzecz dzieci wymagających rehabilitacji po ciężkich urazach neurologicznych. Jednym z jej celów było wybudowanie Kliniki Neurorehabilitacyjnej „Budzik” przy Centrum Zdrowia Dziecka, będącej pierwszą w Polsce kliniką dla dzieci po ciężkich urazach mózgu. Otwarcie kliniki miało miejsce 7 grudnia 2012.

</doc>
<doc id="519581" url="https://pl.wikipedia.org/wiki?curid=519581" title="Dziś">
Dziś

Dziś. Przegląd Społeczny – miesięcznik lewicowy wydawany w warszawie od października 1990 do grudnia 2008.
Pierwszym redaktorem naczelnym był Mieczysław F. Rakowski. Do współpracowników pisma należeli m.in.: Władysław Baka, Grzegorz Kołodko, Joanna Rawik, Andrzej Werblan, Leszek Grzybowski, Jarosław Hebel. Redakcja pisma do czasu uregulowania spraw spadkowych po zmarłym Mieczysławie Rakowskim, właścicielu i wydawcy, zawiesiła bezterminowo działalność.

</doc>
<doc id="519582" url="https://pl.wikipedia.org/wiki?curid=519582" title="Akademia Rozwoju Filantropii w Polsce">
Akademia Rozwoju Filantropii w Polsce

Akademia Rozwoju Filantropii w Polsce (ang. "Academy for the Development of Philanthropy in Poland") – stowarzyszenie powstałe w 1998 stawiające sobie za długofalowy cel budowę społeczeństwa obywatelskiego, wyzwolenie potencjału tkwiącego w samych społecznościach, podejmowanie inicjatyw ważnych społecznie.
Akademia prowadzi działania w sześciu obszarach programowych:
Działania Akademii skierowane są przede wszystkim do organizacji pozarządowych, grup obywatelskich i przedsiębiorców. Adresatami programów są także samorządy, media i opinia publiczna.
Organizacja prowadzi swą działalność m.in. poprzez przekazywanie grantów i stypendiów. Przykładowe programy grantodawcze: Działaj Lokalnie (realizowany przy wsparciu Polsko-Amerykańskiej Fundacji Wolności), Pracownia Umiejętności, Łączymy pokolenia.
Organizacja należy do Forum Darczyńców.
Akademia Rozwoju Filantropii w Polsce realizuje m.in. takie programy jak: Działaj Lokalnie, Lokalne Partnerstwa PAFW, Global Challenges Local Solutions (GCLS) a także Konkurs o tytuł "Dobroczyńca Roku", Plebiscyt "Gwiazdy Dobroczynności" czy Koalicja Prezesi-Wolontariusze. 
Władze organizacji.
Zarząd:
Komisja Rewizyjna:

</doc>
<doc id="519585" url="https://pl.wikipedia.org/wiki?curid=519585" title="Daryl Hannah">
Daryl Hannah

Daryl Christine Hannah (ur. 3 grudnia 1960 w Chicago) – amerykańska aktorka filmowa, najlepiej znana z występów w filmach: "Łowca androidów" (1982), "Plusk" (1984), "Wall Street" (1987), "Roxanne" (1987), "Stalowe magnolie" (1989) i "Kill Bill" (2003).
Życiorys.
Wczesne lata.
Urodziła się w Chicago w Illinois jako drugie z trojga dzieci i starsza córka Susan Jeanne Metzger, producentki/byłej nauczycielki, i Donalda Christiana Hannaha, właściciela przedsiębiorstwa produkującego barki i holowniki. Jej rodzina była pochodzenia szkockiego, niemieckiego, norweskiego, duńskiego, irlandzkiego i angielskiego. Ma starszego brata Dona oraz dwie siostry – Page (ur. 1964) i przyrodnią Tanyę Wexler (ur. 1970).
Gdy miała siedem lat, jej rodzice rozwiedli się, matka wyszła ponownie za mąż za biznesmena żydowskiego pochodzenia Jerrolda Wexlera, brata operatora filmowego Haskella Wexlera.
W młodym wieku cierpiała na bezsenność, przez co wiele czasu spędzała oglądając filmy. W wieku jedenastu lat zdecydowała się przejść na weganizm i pojawiła się w telewizyjnych reklamówkach. Uczęszczała do Chicago Latin School, po czym ukończyła prywatną szkołę średnią Francis W. Parker School w Chicago, gdzie grała w chłopięcej drużynie piłkarskiej. Uczyła się aktorstwa i sztuki improwizacji w Goodman Theatre School of Drama w Chicago.
Kariera.
W wieku 18 lat trafiła na duży ekran w niewielkiej roli Pam, uczennicy liceum dla dziewcząt w Chicago, podczas demonstracji testowania mocy telekinetycznych i percepcji pozazmysłowej w dreszczowcu Briana De Palmy "Furia" ("The Fury", 1978) u boku Kirka Douglasa, Johna Cassavetesa i Andrew Stevensa. Wkrótce przeniosła się do Los Angeles, łącząc studia aktorskie w szkole teatralnej na Uniwersytecie Południowej Kalifornii z pracą na planie westernu "Kraj dla twardzieli" ("Hard Country", 1981) z udziałem Jana-Michaela Vincenta, Michaela Parksa i Kim Basinger. W dramacie telewizyjnym ABC "Papierowe lalki" ("Paper Dolls", 1982) z Joan Collins i Erikiem Stoltzem wystąpiła jako Taryn Blake, najpopularniejsza nastoletnia modelka w Ameryce. Jej ekscentryczna uroda i sprawność fizyczna (wykonała kilka własnych wyczynów kaskaderskich) zachwyciła publiczność i krytykę w roli agresywnej replikantki Pris w dreszczowcu fantastycznonaukowym Ridleya Scotta "Łowca androidów" ("Blade Runner", 1982) z Harrisonem Fordem i Rutgerem Hauerem. Później można ją było zobaczyć w melodramacie "Letni kochankowie" ("Summer Lovers", 1982) z Peterem Gallagherem, którego akcja rozgrywała się w greckich plenerach. Prawdziwy sukces przyszedł wraz z rolą syreny zakochanej w człowieku (Tom Hanks) w komedii fantasy Rona Howarda "Plusk" ("Splash", 1984), za którą została uhonorowana nagrodą Saturna. W 1984 znalazła się na liście McCall „10 najlepszych kobiecych ciał w Ameryce”.
Była instruktorką aerobiku w dramacie kryminalnym "Papież z Greenwich Village" ("The Pope of Greenwich Village", 1984) z Erikiem Robertsem i Mickeyem Rourkiem. W melodramacie komediowym Jamesa Foleya "Straceniec" ("Reckless", 1984) usiłowała nakłonić głównego bohatera (Aidan Quinn) do rezygnacji z egzystencji swobodnego jeźdźca.
Niespodzianką dla widzów było nieoczekiwane wyrzeczenie się wizerunku współczesnej dziewczyny dla prehistorycznej sagi "Klan niedźwiedzia jaskiniowego" ("The Clan of the Cave Bear", 1986). Znacznie trudniejszym sprawdzianem był udział w komedii sensacyjnej Ivana Reitmana "Orły Temidy" ("Legal Eagles", 1986), gdzie jako Chelsea Deardon, piękna i ekscentryczna córka znanego artysty oskarżona o kradzież cennych obrazów musiała dorównać Robertowi Redfordowi i zmierzyć się z brawurową i zaborczą Debrą Winger, lecz nie udało jej się wyjść z ich cienia. Znacznie lepiej czuła się na planie romantycznej komedii "Roxanne" (1987) jako obiekt uczuć nieśmiałego strażaka (Steve Martin) z nosem w stylu "Cyrano de Bergeraca". Jednak za rolę dekoratorki wnętrz w dramacie kryminalnym Olivera Stone’a "Wall Street" (1987) otrzymała Złotą Malinę dla najgorszej aktorki drugoplanowej, a kolejne dwie nominacje do tej antynagrody zdobyła za postać Mary Plunkett Brogan w komedii Neila Jordana "Zjawy" ("High Spirits", 1988) i siostry ex-żony gangstera, nieświadomie romansującej z jej hiszpańskim kochankiem w komedii romantycznej "Zbyt wiele" ("Two Much", 1995) z Melanie Griffith i Antonio Banderasem.
Odrzuciła rolę Vivian w "Pretty Woman" (1990), ponieważ uważała, że ​​jest to poniżające dla kobiet. Kolejne role to ekscentryczna fryzjerka w okularach w dramacie "Stalowe magnolie" ("Steel Magnolias", 1989), kobieta-olbrzym w telewizyjnym remakeu sci-fi z 1958 roku HBO "Atak kobiety o 50 stopach wzrostu" ("Kobieta olbrzym", "Attack of the 50 Ft. Woman", 1993) z Danielem Baldwinem, córka zawziętego sąsiada (Jack Lemmon) w komedii "Dwaj zgryźliwi tetrycy" ("Grumpy Old Men", 1993) i jej sequelu "Jeszcze bardziej zgryźliwi tetrycy" ("Grumpier Old Men", 1995) i socjopatyczna morderczyni Leann Netherwood w dreszczowcu "Córka morderców" ("The Tie That Binds", 1995) u boku Keitha Carradine.
W 1994 jako debiutująca reżyserka i scenarzystka otrzymała nagrodę jury na festiwalu filmowym w Berlinie za swój krótkometrażowy film "Ostatnia wieczerza" ("The Last Supper", 1993). Była brana pod uwagę do roli Mii Wallace w "Pulp Fiction" (1994), którą ostatecznie zagrała Uma Thurman.
Wystąpiła w teledysku Robbie’go Williamsa do przeboju „Feel” (2002). Triumfalną kreacją była postać jednookiej zabójczyni Elle Driver w filmie Quentina Tarantino "Kill Bill część I" ("Kill Bill: Vol. I", 2003) zdobyła uznanie wśród widzów i krytyków, a za występ w "Kill Bill część II" ("Kill Bill: Vol. 2", 2004) odebrała nagrodę Saturna, MTV i była nominowana do nagrody Złotej Satelity.
Zagrała w dramatach: fantasy "Northfork" (2003), "Dom nadziei" ("Casa de los babys", 2003), "Silver City" (2004) oraz hiszpańskim dokumencie fabularyzowanym "Dziwka" ("Yo puta", 2004).
Była reżyserką, producentką, montażystką, autorką zdjęć i odtwórczynią roli krótkometrażowego filmu dla Channel 4 London i HBO "Zapiski striptizerki" ("Strip Notes", 2001) na podstawie swojej roli w dramacie "Blue Iguana" ("Dancing at the Blue Iguana", 2000).
W 2000 debiutowała z powodzeniem na londyńskim West Endzie w roli Dziewczyny w sztuce "Słomiany wdowiec". Jako napisała w recenzji Lizzie Loveridge w „Curtain Up” – scenariusz był „doskonałym środkiem” dla Hannah do „pokazania swojego talentu komediowego”'.
Była na okładkach magazynów takich jak „Vogue”, „Vanity Fair”, „Esquire”, „Harper’s Bazaar”, „People”, „Film”, „Life”, „Playboy” i „Rolling Stone”.
Życie prywatne.
W latach 1976–1977 spotykała się z sympatią z lat licealnych, Chrisem Bensingerem. W latach 1983–1992 była w nieformalnym związku z muzykiem rockowym Jacksonem Browne’em. Romansowała z Mickiem Jaggerem (1987), Warrenem Beatty (1987) i Jimem Hensonem (1989). W latach 1990–1994 była związana z Johnem F. Kennedym Jr.. Jej partnerami także byli: Val Kilmer (2001–2002), David Blaine (2002), Brad Renfro (2006) i Paul Blackthorne (2010–2011). 
27 lipca 2018 zawarła związek małżeński z Neilem Youngiem.

</doc>
<doc id="519586" url="https://pl.wikipedia.org/wiki?curid=519586" title="Memoriał Akiby Rubinsteina">
Memoriał Akiby Rubinsteina

Memoriał Akiby Rubinsteina – rozgrywany od 1963 roku w Polanicy-Zdroju międzynarodowy turniej szachowy poświęcony pamięci Akiby Rubinsteina. Jego inicjatorami byli prezes Dolnośląskiego Okręgowego Związku Szachowego Jerzy Arłamowski i dyrektor Uzdrowiska Polanica-Zdrój Karol Grzejszczyk. Przez wiele lat był najsilniejszym turniejem kołowym rozgrywanym w Polsce. W polanickich memoriałach startowali m.in.:
Najsilniejszy turniej memoriałowy rozegrano w 2000 r., osiągnął on wówczas rangę XVII kategorii FIDE (średni ranking turnieju wyniósł 2673). W latach 1990 i 2004 nie rozegrano turniejów poświęconych pamięci Akiby Rubinsteina. W roku 1994 i w latach 2001–2005 oraz od 2009 memoriały rozgrywano systemem szwajcarskim. W latach 2006–2008 i 2011 ponownie odbyły się główne turnieje arcymistrzowskie.
Wśród dotychczasowych zwycięzców memoriału znajduje się sześciu polskich szachistów: Andrzej Filipowicz (1964), Włodzimierz Schmidt (1973, 1981), Robert Kempiński (2006), Bartosz Soćko (2007), Aleksander Hnydiuk (2011) oraz Wojciech Moranda (2013).

</doc>
<doc id="519587" url="https://pl.wikipedia.org/wiki?curid=519587" title="Mosty Warszawskie">
Mosty Warszawskie

Mosty Warszawskie we Wrocławiu - zespół trzech starszych i dwóch nowych mostów przerzuconych nad Odrą i jej kanałami w północnej części miasta. W zespole mostów starszych jednoprzęsłowy most zachodni przechodzi ponad Kanałem Miejskim, pięcioprzęsłowy most środkowy – nad Starą Odrą tuż poniżej połączenia jej z Kanałem Powodziowym oraz nad cyplem rozdzielającym je od Kanału Żeglugowego Miejskiego, a jednoprzęsłowy most wschodni – nad Kanałem Nawigacyjnym. Zespół dwóch nowych mostów składa się z sześcioprzęsłowego mostu nad nurtem rzeki i Kanałem Nawigacyjnym i jednoprzęsłowego zachodniego nad Kanałem Miejskim.
Mosty wybudowano na miejscu przeprawy istniejącej tu od czasów historycznych, prowadzącej z miasta w kierunku północno-zachodnim, przez Psie Pole do Oleśnicy i dalej do Warszawy. Do lat 60. XIX w. (przed budową kanałów) funkcjonował tutaj most drewniany, który w 1870 zastąpiony został czteroprzęsłową konstrukcją stalową wspartą na kamiennych filarach, nazwaną "Hundsfelderbrücke" (most Psiego Pola). W związku z przebudową wrocławskiej drogi wodnej na przełomie wieków XIX i XX konieczne stało się uzupełnienie przeprawy o dwa nowe mosty – wschodni i zachodni – i przebudowanie istniejącego.
Najpierw, w 1897 nad świeżo przekopanym kanałem żeglugowym Miejskim zbudowano stalowy most kratownicowy ("Schiffskanalbrücke" - most kanału żeglugowego), identyczny niemal jak południowy Most Trzebnicki. W latach 1914–1916 zbudowano pięcioprzęsłowy żelbetowy most środkowy z płyty łukowej i jednoprzęsłowy most wschodni podwieszony na dwóch łukach żelbetowych z żelbetowymi wieszakami; mosty te nazwane zostały "Hindenburgbrücke" (mosty Hindenburga). W 1927–1928 zdemontowano most zachodni i przeniesiono go do osiedla Rakowiec na rzekę Oławę, w ciąg ulicy Na Niskich Łąkach, gdzie funkcjonuje do dziś jako Most Rakowiecki. W miejscu "Schiffskanalbrücke" postawiono nowy most żelbetowy ramowy, dzisiejszy Most Warszawski Zachodni.
Przez całą długość mostów Warszawskich przeprowadzona jest dwukierunkowa jezdnia szerokości od 12 do 13 metrów, niosąca dwutorową linię tramwajową, oraz po obu stronach jezdni dwa chodniki szerokości od 2,15 do 3,8 metra. Brak osobnych ścieżek rowerowych, a ruch tramwajów - ze względu na małą szerokość jezdni - koliduje z ruchem samochodowym w tym samym kierunku. Mosty modernizowano po wojnie kilkakrotnie (m.in. zmieniając nawierzchnię z granitowej kostki na dywanik asfaltowy), ale wzmagający się stale ruch ciężkich pojazdów systematycznie powoduje uszkodzenia.
9 czerwca 2006 roku została rozpoczęta modernizacja przeprawy, w czasie której równolegle do starych wybudowane zostały dwa nowe mosty drogowo-tramwajowe, a stare poddane zostały remontowi. 6 maja 2008 roku nowe mosty poddano próbom obciążenia, a 12 maja południową nitkę oddano do eksploatacji, a zaraz potem rozpoczęto remont i adaptację starych mostów. Po zakończonym kilka miesięcy później remoncie Aleja Kromera, stanowiąca trasę alternatywną dla drogi krajowej nr 8, otrzymała dwie jezdnie (po dwa pasy w każdym kierunku) oraz wydzielone torowisko. Przebudowie poddane zostało również skrzyżowanie Alei Kromera z ulicą Toruńską i Aleją Tadeusza Boya-Żeleńskiego.

</doc>
<doc id="519588" url="https://pl.wikipedia.org/wiki?curid=519588" title="Gauguin">
Gauguin



</doc>
<doc id="519593" url="https://pl.wikipedia.org/wiki?curid=519593" title="Sinusitis">
Sinusitis



</doc>
<doc id="519598" url="https://pl.wikipedia.org/wiki?curid=519598" title="Brion James">
Brion James

Brion Howard James (ur. 20 lutego 1945 w Redlands, zm. 7 sierpnia 1999 w Malibu) − amerykański aktor filmowy i telewizyjny, komik.
Życiorys.
Wczesne lata.
Urodził się w Redlands w Kalifornii jako syn Idy Mae (z domu Buckelew) i Jimmy’ego Jamesa
. Miał dwóch braci: Craiga Jamesa i Chestera Jamesa. Jego rodzina wkrótce przeniosła się do Beaumont (pomiędzy Los Angeles i Palm Springs), gdzie zostali właścicielami kina, w którym od czasu do czasu zatrzymały się także gwiazdy takie jak Gene Autry. Po ukończeniu Beaumont High School w 1962 roku, studiował na wydziale teatralnym w San Diego State University. Potem przeniósł się do Nowego Jorku, gdzie pracował jako kucharz i kamerdyner u znanej trenerki dramatu Stelli Adler. Razem z kolegą aktorem Timem Thomersonem służył w Gwardii Narodowej Stanów Zjednoczonych.
Kariera.
Grał na scenie off-Broadwayu w sztukach: "Zmierzch długiego dnia" Eugene’a O’Neilla, "Piknik" Williama Inge, musicalu "West Side Story" z muzyką Leonarda Bernsteina, scenariuszem Arthura Laurentsa i komedii "Wachlarz lady Windermere" Oscara Wilde. Występował też jako komik stand-up.
W 1973 roku wyjechał do Los Angeles. Stał się rozpoznawalny z ról ekscentrycznych miejskich szumowin, m.in. jako Trapper w thrillerze "Śmiertelne manewry" ("Southern Comfort", 1981) z Keithem Carradine. Jednym z jego najbardziej pamiętnych ról był zbuntowany android Leon w filmie noir science fiction Ridleya Scotta "Łowca androidów" (1982) u boku Harrisona Forda, Rutgera Hauera i Daryl Hannah. Można go było dostrzec też w filmach: "48 godzin" (1982), "Mój własny wróg" (1985), "Silverado" (1985), "Tango i Cash" (1989), "Następne 48 godzin" (1990) czy "Gracz" (1992). W komedii przygodowej "Chłopak okrętowy" ("Cabin Boy", 1994) z Chrisem Elliottem wystąpił jako Wielki Teddy, a w filmie "Piąty element" (1997) jako generał Munro.
Był żonaty z Maxine.
Zmarł 7 sierpnia 1999 roku w Malibu na atak serca w wieku 54 lat.

</doc>
<doc id="519602" url="https://pl.wikipedia.org/wiki?curid=519602" title="Piotr Machalica">
Piotr Machalica

Piotr Machalica (ur. 13 lutego 1955 w Pszczynie, zm. 14 grudnia 2020 w Warszawie) – polski aktor teatralny, filmowy, telewizyjny i dubbingowy, wykonawca piosenki aktorskiej.
Życiorys.
Wczesne lata.
Urodził się i wychowywał w Pszczynie jako syn Maryli i aktora Henryka Machalicy. Wywodził się z aktorskiej rodziny. Miał starszych braci-bliźniaków (ur. 7 lutego 1952): Krzysztofa, instruktora sportowego Zastalu Zielona Góra i Aleksandra, aktora Poznańskiego Teatru Nowego, oraz dwie przyrodnie siostry. W 1962, kiedy miał siedem lat wraz z rodziną zamieszkał w Zielonej Górze w mieszkaniu przeznaczonym dla aktorów Teatru Lubuskiego.
Uczęszczał do zielonogórskiej Szkoły Podstawowej nr 2 im. Bolesława Chrobrego przy ul. Długiej. Po rozwodzie rodziców w sierpniu 1969 przeniósł się z ojcem do Warszawy, gdzie uczęszczał do XLI Liceum Ogólnokształcącego im. Joachima Lelewela. Imał się różnych zajęć, m.in. był pomocnikiem bibliotekarza i fotografa oraz wykonywał różne prace rzemieślnicze w Teatrze Narodowym. W 1981 ukończył studia na PWST w Warszawie.
Kariera ekranowa.
Po raz pierwszy trafił na ekran jeszcze podczas studiów jako mnich w filmie poetyckim fantasy Lecha Majewskiego "Rycerz" (1979) z Piotrem Skargą w roli tytułowej. W serialu Janusza Zaorskiego "Punkt widzenia" (1980) pojawił się jako kolega Włodka (Bogusław Linda). Za rolę ks. Piotra Wawrzyniaka w serialu historycznym Jerzego Sztwiertni "Najdłuższa wojna nowoczesnej Europy" (1981) otrzymał nagrodę I stopnia przewodniczącego Komitetu d/s Radia i TV za osiągnięcia aktorskie. Wystąpił w roli kierownika domu kultury w dramacie politycznym Feliksa Falka "Sny i marzenia" (1981). Wkrótce zagrał główne role w kilku uznanych produkcjach Jacka Bromskiego: jako Jan Tarnowski, brat Stefana (Bogusław Linda) w dramacie psychologicznym "Ceremonia pogrzebowa" (1984), jako milicjant kapitan Popczyk w dramacie sensacyjnym "Zabij mnie glino" (1987), w roli seksuologa Olgierda Pasikonika w komedii erotycznej "Sztuka kochania" (1989) oraz jako Henryk Kowalczyk w dramacie politycznym "Kuchnia polska" (1991) i melodramacie "1968. Szczęśliwego Nowego Roku" (1992). U Janusza Kijowskiego zagrał w "Maskaradzie" (1986) i "Stanie strachu" (1988). W ekranizacji powieści Fiodora Dostojewskiego "Biesy" ("Les Possédés", 1988) w reż. Andrzeja Wajdy zagrał postać Maurycego Nikołajewicza. W 1991 Nagrodę im.Stanisława Wyspiańskiego.
Krzysztof Kieślowski zaangażował go do roli Romana w melodramacie "Krótki film o miłości" (1988) i "Dekalogu IX" (1988) oraz epizodu jako człowiek pod kantorem w czarnej komedii "Trzy kolory. Biały" (1993). W komedii Krzysztofa Krauzego "Nowy Jork, czwarta rano" (1988) wystąpił jako Wacek, kucharz w barze „Błysk” i perkusista. Wziął udział w produkcjach Janusza Majewskiego – serialu "Bar Atlantic" (1996), "Złocie dezerterów" (1998) i "Kameleonie" (2001). W dramacie Andrzeja Żuławskiego "Szamanka" (1996) wystąpił w podwójnej roli - jako ojciec Anny (Agnieszka Wagner) i mężczyzna bez nóg na dworcu. W dramacie sensacyjnym Marka Kondrata "Prawo ojca" (1999) pojawił się jako Robert, przyjaciel Michała (Marek Kondrat). W 2011 odebrał nagrodę Wielki Ukłon na Festiwalu Filmowym Quest Europe w Zielonej Górze.
Kariera sceniczna.
W latach 1981–2006 występował w Teatrze Powszechnym w Warszawie, gdzie odniósł sukces w roli przyjaciela domu Alfreda w komedii Aleksandra Fredry "Mąż i żona" (1993) w reż. Krzysztofa Zaleskiego, za którą w 1995 otrzymał nagrodę w plebiscycie publiczności dla Najprzyjemniejszego Aktora na I Ogólnopolskim Festiwalu Sztuk Przyjemnych w Łodzi, a jego ostatnią rolą w Powszechnym był Kasper w komedii Aleksandra Fredry "Gwałtu, co się dzieje!" (2006) w reż. Gabriela Gietzky’ego. Grał także w warszawskich teatrach: Prezentacje (1983), Ochoty (1985), Na Targówku (1989-1999), Ateneum (1991-2003), Studiu Buffo (1994–1996, 2014), Komedia (2002–2005), Nowym (2002), Muzycznym „Roma” (2002), Syrena (2004), Na Woli (2006), Narodowym (2006), Bajka (2007–2008), Polonia (2008-2021), Och-Teatrze (2010–2020), 6. piętro (2015) oraz Nowym w Poznaniu (2001), Rozrywki w Chorzowie (2007), Atelier im. Agnieszki Osieckiej w Sopocie (2010-2015) i im. Jaracza w Olsztynie (2016). Był uznanym wykonawcą piosenki aktorskiej. Śpiewał głównie piosenki Okudżawy i Brassensa. W 1986 otrzymał nagrodę na XXIII Krajowym Festiwalu Piosenki Polskiej w Opolu za wykonanie „Piosenki pieska pokojowego”, która była bardzo czytelną aluzją polityczną. Od 1 lipca 2006 do 2018 był dyrektorem artystycznym Teatru im. Mickiewicza w Częstochowie. W 2014 otrzymał Złoty Liść Retro na Festiwalu Piosenki Retro im. Mieczysława Fogga w Warszawie dla przedstawienia "Hemar w chmurach. Kabaret". Z częstochowską publicznością jako dyrektor pożegnał się śpiewanym spektaklem "MACHALista przebojów" (2018).
Życie prywatne.
W latach 1985-2005 był żonaty z aktorką Małgorzatą, z którą miał dwoje dzieci: Franciszka (ur. 1982) – grafika, i Sonię (ur. 1985). W latach 1999-2007 był związany z aktorką Edytą Olszówką. 19 września 2020 poślubił Aleksandrę Sosnowską. W 2013 przeszedł operację serca.
W nocy z 13 na 14 grudnia 2020, pogotowie zabrało Piotra Machalicę w ciężkim stanie z domu do szpitala. Aktor został wprowadzony w śpiączkę farmakologiczną i podłączony do respiratora. Zmarł 14 grudnia nad ranem w Centralnym Szpitalu Klinicznym MSWiA w Warszawie w wieku 65 lat. Był zakażony wirusem SARS-CoV-2. 18 grudnia odprawiona została msza pogrzebowa w Kościele św. Brata Alberta i św. Andrzeja Apostoła w Warszawie. Następnego dnia urnę z jego prochami złożono w grobie rodzinnym żony na Cmentarzu św. Rocha w Częstochowie (sektor 1, rząd A, miejsce 8A). 
1 lipca 2022 roku została odsłonięta w Częstochowie ławeczka aktora.

</doc>
<doc id="519604" url="https://pl.wikipedia.org/wiki?curid=519604" title="2 Księga Samuela">
2 Księga Samuela

Druga Księga Samuela, (hebr. שמואל ב "Szmuel 2") w Septuagincie Druga Księga Królewska. Jest to część deuteronomicznego dzieła zbawienia. Pisarze: Gad i Natan.
Budowa księgi.
W pierwszym rozdziale znajduje się pieśń ku czci Saula i jego synów, którzy zginęli, zaczerpnięta z zaginionej "Księgi Sprawiedliwego". Ma ona wymiar osobisty. W rozdziale drugim opisana jest rada Jahwe i namaszczenie Dawida na króla Judy przez starszych tego plemienia w Hebronie. Rozdział 4 opisuje rodzinę Dawida. 
W rozdziałach 5–8 znajdziemy właściwą część – Dawid jako król całego Izraela. Możemy tam także znaleźć zwycięskie walki z wrogami, konsolidację (integrację) wewnętrzną, a także utworzenie nowej stolicy – Jerozolimy oraz postulat centralizacji kultu.
Rozdziały 9 i 10 zawierają intrygi i konflikty wewnętrzne, walkę z Ammonitami. Kolejne dwa – 11 i 12 – to epizod pomiędzy Dawidem i Batszebą. Rozdziały 13 oraz 14 dotyczą występku Amnona i zemsty za to, czego się dopuścił, zaś rozdziały 15 do 20 mówią o buncie Absaloma przeciw ojcu, śmierci i odzyskaniu władzy przez Dawida.
Rozdział 21 to epizod z Gibeonitami, którego tematem jest problem koegzystencji. Rozdziały 22 i 23 zawierają pieśń dziękczynną i ostatnie słowa Dawida. Ostatni, 24 rozdział, to spis ludności i jego skutki.
Cała ta księga ma starannie przemyślaną budowę, zawiera mnóstwo szczegółów dotyczących Dawida i jego otoczenia. Autor, redaktor, pewnie korzystał z kronik, nie tylko tradycji ustnych ale też przekazów, zapisów. Świadczy to o istnieniu dziejopisarstwa, historiografii.
Biblizmy.
"Doradca króla Dawida, zdradził go, przyłączając się do sprzysiężenia Absaloma".
"Przechodzili obok niego wszyscy słudzy: wszyscy Keretyci, wszyscy Peletyci, wszyscy Gittyci, którzy przybyli z Gat w liczbie sześciuset ludzi, przeszli przed królem. I zapytał król Ittaja Gittytę: «Czemuż i ty idziesz razem z nami? Wróć i pozostań przy [nowym] królu, przecież jesteś cudzoziemcem, a nawet jesteś wygnańcem ze swojej ojczyzny»".

</doc>
<doc id="519605" url="https://pl.wikipedia.org/wiki?curid=519605" title="Mastodon">
Mastodon

Mastodon – amerykańska grupa muzyczna wykonująca szeroko pojęty heavy metal. Styl grupy jest trudny do jednoznacznego zaklasyfikowania – w początkowym okresie twórczości szczególnie słyszalne były wpływy sludge metalu. Później zespół coraz bardziej nawiązywał do metalu progresywnego tworząc albumy koncepcyjne oraz zwiększając złożoność utworów. Cechami wyróżniającymi zespół są charakterystyczny, jazzowy styl gry perkusisty Branna Dailora, liczne harmonie wokalne, w których uczestniczą wszyscy członkowie grupy, a także styl gry na gitarze Brenta Hindsa, przypominający nieco grę na banjo.
Historia.
Zespół powstał w 1999 roku, kiedy perkusista Brann Dailor i gitarzysta Bill Kelliher przeprowadzili się do Atlanty ze swojego rodzinnego miasta Rochester.
3 tygodnie po przybyciu poznali basistę Troya Sandersa i gitarzystę Brenta Hindsa na koncercie High on Fire, który Hinds zorganizował w swojej piwnicy. Muzycy przypadli sobie do gustu i rozpoczęli pracę nad tworzeniem materiału. Kelliher i Dailor mieli już prawie dziesięcioletnie doświadczenie w graniu i koncertowaniu. Sender i Hinds jedynie sześcioletnie.
Zespół nagrał pierwsze demo w lipcu 2000 roku i z tym materiałem wyruszył na trasę po wschodnim wybrzeżu USA. Grali m.in. z Queens of the Stone Age, Morbid Angel i Cannibal Corpse. Ich występy wzbudziły ogromne zainteresowanie, co doprowadziło wkrótce do podpisania kontraktu z wytwórnią płytową Relapse.
Wiosną 2001 roku Mastodon wyruszył w kolejną trasę. We wrześniu 2001 wyszedł ich debiutancki EP "Lifesblood". Koncerty cieszyły się ogromną, jak na debiutantów, popularnością. W październiku grupa weszła do studia, by nagrać pierwszy pełny album "Remission", wydano go w maju następnego roku. Wkrótce po premierze w maju 2002 roku, zespół spędził w trasach koncertowych (USA i Japonia). W roku 2003 wyruszyli na swoje pierwsze koncerty po Europie oraz na pierwszą trasę po Stanach jako główny zespół, a nie jako support jak dotychczas.
Jesienią 2003 roku utwór "March of the Fire Ants" ukazał się na dwupłytowej kompilacji sygnowanej przez jeden z programów stacji MTV2: "Headbangers Ball". Znaleźli się tam w towarzystwie: Slayer, Deftones, Hatebreed, Killswitch Engage i wielu innych. Płyta sprzedała się w ilości 150,000 egzemplarzy i dała zespołowi nowych fanów.
W listopadzie 2003 "March of the Fire Ants" doczekał się teledysku nagranego w Atlancie i reżyserowanego przez Chada Rullmana. Ten krok był kolejnym sukcesem. Krąg fanów poszerzał się i wkrótce o grupie pisała większość fachowej prasy określając ją jako jeden z najlepszych debiutów. Zespół dostał się do czołówki ciężkiej muzyki.
Początek roku 2004 Mastodon spędził na krótkich trasach koncertowych (m.in. z Clutch) i wkrótce wszedł do studia w Seattle, by nagrać kolejny album, który ukazał się w sierpniu. "Leviathan" okazał się sukcesem (płyta roku w magazynach Revolver, Kerrang! and Terrorizer) i grupa wyruszyła na europejską trasę ze Slayerem i Slipknot.
W 2005 roku zespół odbył trasę po Wielkiej Brytanii i innych krajach Europy jako headliner. Podobna trasa odbyła się po powrocie do Stanów.
W połowie 2006 roku zespół wyruszył we wspólną trasę koncertową wraz z zespołami Slayer, Children of Bodom, Lamb of God oraz Thine Eyes Bleed. We wrześniu grupa wydała album zatytułowany "Blood Mountain". Pod koniec roku wspierała zespół Tool w trakcie ich europejskiej trasy koncertowej.
We wrześniu 2010 roku, zespół ruszył wraz z grupami Alice in Chains oraz Deftones w trasę koncertową „Blackdiamondskye”, która odbyła się w 19 miastach w północnej Ameryce. Nazwa trasy wzięła się od połączenia nazw trzech albumów zespołów: „Black Gives Way to Blue” (Alice in Chains), „Diamond Eyes” (Deftones) oraz „Crack the Skye” grupy Mastodon. Trasa zakończyła się 16 października 2010 roku.

</doc>
<doc id="519606" url="https://pl.wikipedia.org/wiki?curid=519606" title="Kartofle">
Kartofle



</doc>
<doc id="519608" url="https://pl.wikipedia.org/wiki?curid=519608" title="Vampire hunter d - żądza krwi">
Vampire hunter d - żądza krwi



</doc>
<doc id="519612" url="https://pl.wikipedia.org/wiki?curid=519612" title="Biały Jeleń">
Biały Jeleń



</doc>
<doc id="519613" url="https://pl.wikipedia.org/wiki?curid=519613" title="Kalejdoskop (album Voo Voo)">
Kalejdoskop (album Voo Voo)

Kalejdoskop – album zespołu Voo Voo zawierająca muzykę do pantomimy komicznej "Kalejdoskop" lubelskiego teatru Scena Ruchu.

</doc>
<doc id="519616" url="https://pl.wikipedia.org/wiki?curid=519616" title="Georges Brassens">
Georges Brassens

Georges Brassens ([], ur. 22 października 1921 w Sète, zm. 29 października 1981 w Saint-Gély-du-Fesc) – francuski bard, poeta i kompozytor.
Jego utwory z polskimi tekstami wykonywali m.in. Michał Łojewski, Jacek Bończyk, Justyna Bacz, Piotr Machalica, Zespół Reprezentacyjny, Jacek Kaczmarski, Edward Stachura, Jarosław Ziętek oraz Iwona Nasiłowska. Szczeciński kabaret „Czarny Kot Rudy” działający przy Teatrze Polskim od 1997 roku wystawiał program pt. „Pornograf” zawierający kilkanaście piosenek Brassensa.
Życiorys.
W wieku 16 lat tworzył razem z kolegami zespół muzyczny, w którym grał na banjo. Pisał pierwsze piosenki, których melodie wykorzystał w późniejszej, dojrzalszej twórczości. Od 1940 roku mieszkał w Paryżu. W 1943 roku otrzymał wezwanie „na roboty” do Niemiec. 8 marca 1943 wyjechał do Basdorf, małej miejscowości leżącej 20 km od Berlina, gdzie pracował przymusowo przez rok. Zdobył tam uznanie, śpiewając swoje piosenki. W 1946 roku Brassens pisywał pod różnymi pseudonimami artykuły dla anarchistycznego dziennika „Le Libertaire”. W tym okresie tworzył jako poeta i autor piosenek (bez większych sukcesów).
Prawdziwa kariera rozpoczęła się, kiedy artysta miał 31 lat, po tym jak dzięki staraniom przyjaciół wystąpił w słynnym kabarecie prowadzonym na Montmartre przez Patachou. Patachou, sławna wówczas piosenkarka, najpierw sama wykonała kilka jego utworów, a następnie przedstawiła ich autora paryskiej publiczności. Wkrótce Brassens nagrał pierwszą płytę ze swoimi piosenkami oraz wyruszył na tournée wraz z Patachou i zespołem „Frères Jacques”. W 1967 roku otrzymał Grand Prix de Poésie Akademii Francuskiej, nagrodę będącą ukoronowaniem jego sukcesu literackiego.
Brassens zdobył popularność, wykonując własne utwory. Komponował też muzykę do tekstów Verlaine’a, Villona, Hugo, Aragona i innych. Na estradzie aktywnie występował do marca 1977 roku. Zmarł na raka w wieku 60 lat.
Życie prywatne.
Wieloletnią partnerką Brassensa była pochodząca z Estonii Joha Heiman, którą nazywał pieszczotliwie „Püppchen” (niem. „laleczka”). Oboje mieszkali przez wiele lat tuż obok siebie, ale osobno. Gdy pragnęli być razem, umawiali się na spotkanie. Trwało to przez kilkadziesiąt lat, aż do śmierci Brassensa.
Wybrana dyskografia.
źródło:.
Filmografia.
kompozytor:
obsada:

</doc>
<doc id="519617" url="https://pl.wikipedia.org/wiki?curid=519617" title="Krilan">
Krilan



</doc>
<doc id="519619" url="https://pl.wikipedia.org/wiki?curid=519619" title="Krillin">
Krillin



</doc>
<doc id="519621" url="https://pl.wikipedia.org/wiki?curid=519621" title="...jak zwyciężać mamy. Artyści polscy w hołdzie Mazurkowi Dąbrowskiego">
...jak zwyciężać mamy. Artyści polscy w hołdzie Mazurkowi Dąbrowskiego

...jak zwyciężać mamy. Artyści polscy w hołdzie Mazurkowi Dąbrowskiego – album muzyczny wydany przez dziennik "Życie" w 2004 roku pod patronatem programu społecznego "Dbaj o Polskę", zawierający impresje kilkunastu artystów na temat utworu "Mazurek Dąbrowskiego".
Zawartość płyty.
Wykonawcami utworu na płycie są:
Większość wykonawców śpiewa Mazurka na sposób, z jakiego znani są z regularnych płyt: Kazik w wersji przypominającej dokonania solowe (sam utwór w nieco innej wersji trafił na płytę "Los się musi odmienić"), podobnie Stanisław Sojka (swing), Komety (rock "kowbojski"), Trebunie Tutki i Kapela ze Wsi Warszawa (folk), Kangaroz (metal), Robotix (rock and roll). Udziału w nagraniach odmówił zespół Ich Troje, żądając, według organizatorów zbyt wysokiej gaży.
Pomysłodawcami płyty byli Tomasz Welik i Jan Glazer z Fundacji Salon 101, a płytę przygotowała firma TM Communications. W wypowiedziach dotyczących nagrań podkreślano, że płyta nie zawiera wersji hymnu Polski, tylko Mazurka Dąbrowskiego, który do 1926 roku "uchodził za natchnioną duchem patriotycznym, ale w sumie prostą piosenkę żołnierską".

</doc>
<doc id="519622" url="https://pl.wikipedia.org/wiki?curid=519622" title="The 69 Eyes">
The 69 Eyes

The 69 Eyes – fiński zespół muzyczny grający szeroko pojętą muzykę hard rockową. Założony w 1989 roku w Helsinkach wykonywał początkowo muzykę z pogranicza glam metalu i hard rocka, by ostatecznie zmienić stylistkę na mieszankę rocka gotyckiego, dark wave’u i rocka alternatywnego.
Historia.
1989–1999.
Zespół został założony latem 1989 roku w Helsinkach przez pięciu fanów Ramones – Jyrkiego „Jyrkiego 69” Linnankiviego, Arto „Archziego” Ojajärviego, Timo „Timo-Timo” Pitkänena, Pasiego „Baziego” Moilanena oraz Lotta. Ich pierwszym wydawnictwem była 7-calowa epka „Sugarman” z 1990 roku. Kolejna epka, zatytułowana „Barbarella”, ujrzała światło dzienne rok później. Tuż przed wydaniem debiutanckiego albumu „Bump 'n' Grind” (wydanego nakładem fińskiej wytwórni Gaga Goodies) w 1992 roku, z zespołu odszedł Lotto i został zastąpiony przez Jussiego „Jussiego 69" Vuoriego. W tym samym roku zespół wydał dwie kolejne 7-calowe epki – „Juicy Lucy” i „High Times Low Lives”. W 1994 roku ukazał się kompilacyjny album „Motor City Resurrection”. Rok później ukazała się płyta „Savage Garden”, a dwa lata później „Wrap Your Troubles in Dreams” będąca zwieńczeniem glam metalowego okresu grupy.
Wydany w 1999 roku „Wasting the Dawn” stanowił odejście w kierunku rocka gotyckiego i zaznaczał pojawienie się dwóch postaci – nieformalnego „szóstego członka” zespołu, producenta Johnny’ego Lee Michaelsa, oraz Ville Valo z formacji HIM, który od tego czasu często gościł na kolejnych wydawnictwach.
2000–.
Przełomem w karierze okazał się wydany w 2000 roku album „Blessed Be”, który dotarł do 1. miejsca fińskiej listy przebojów i okrył się złotem. Panowie zagościli ponownie na pierwszych miejscach listy przebojów kolejnym albumem – wydany w 2002 roku „Paris Kills”, który po czasie zyskał status platynowej płyty. Była to ostatnia płyta studyjna wydana pod szyldem Gaga Goodies. W 2003 roku wydano jeszcze album kompilacyjny „Framed in Blood – The Very Blessed of the 69 Eyes”, wieńczący 11 lat współpracy.
W 2004 roku zespół podpisał umowę z EMI/ Virgin Records i pod jej szyldem wydał płytę „Devils”. Produkcją albumu zajęli się Lee Michaels i Hiili Hiilesmaa. Do głównego singla – „The Lost Boys” – nakręcony został teledysk, którego reżyserem został Bam Margera.
Kolejne trzy lata zespół spędził w trasie. W 2007 wydał album „Angels”, będący kontynuacją wątków podjętych na „Devils”. Ponownie produkcją zajął się duet Hiilesmaa/Lee Michaels. W tym samym roku zespół nagrał ponownie utwór „Wrap Your Troubles in Dreams”, który znalazł się na ścieżce dźwiękowej do filmu Margery „Dream Seller”.
W 2008 roku zespół wystąpił w hollywoodzkim klubie-legendzie Whisky a Go Go. Materiały z tego koncertu został wydany w postaci albumu „”. Rok później wydany został krążek „Back in Blood”, poprzedzony singlem „Dead Girls Are Easy”. W 2012 roku pojawiła się kolejna płyta zatytułowana „X”. Początek roku 2016 zespół skwitował singlem „Jet Fighter Plane”, a następnie albumem „Universal Monsters”.

</doc>
<doc id="519623" url="https://pl.wikipedia.org/wiki?curid=519623" title="69 Eyes">
69 Eyes



</doc>
<doc id="519624" url="https://pl.wikipedia.org/wiki?curid=519624" title="Turkus (barwa)">
Turkus (barwa)

Turkus – kolor niebieskozielony. Nazwa pochodzi od barwy kamienia szlachetnego – turkusu.

</doc>
<doc id="519625" url="https://pl.wikipedia.org/wiki?curid=519625" title="Trial">
Trial



</doc>
<doc id="519627" url="https://pl.wikipedia.org/wiki?curid=519627" title="Yanomami">
Yanomami



</doc>
<doc id="519628" url="https://pl.wikipedia.org/wiki?curid=519628" title="Zdzisława Bytnarowa">
Zdzisława Bytnarowa

Zdzisława Bytnarowa z domu Rechul, ps. „Sławska”, „Sława”, „Sławka” (ur. 12 marca 1901 w Kolbuszowej, zm. 13 sierpnia 1994 w Warszawie) – pedagog, podporucznik AK, powstaniec warszawski. Matka Jana Bytnara i Danuty Barbary Dziekańskiej.
Życiorys.
Była córką Józefa i Józefy Rechulów, pochodziła z wielodzietnej rodziny z Kolbuszowej. W rodzinnej miejscowości ukończyła szkołę powszechną, naukę kontynuowała w gimnazjach w Krakowie i Mielcu, gdzie uzyskała maturę. Uczęszczała następnie na Państwowe Kursy Nauczycielskie, prowadzone w Krakowie przez Henryka Rowida; poznała na nich swojego przyszłego męża Stanisława Bytnara, z którym wyjechała na Kielecczyznę. Pracowała wraz z mężem jako wiejska nauczycielka.
W 1925 za wyróżniające się wyniki w pracy zawodowej została przeniesiona do Warszawy, gdzie podjęła dalszą naukę, doskonaląc umiejętności zawodowe w Instytucie Pedagogiki Specjalnej Marii Grzegorzewskiej. Już jako absolwentka Instytutu w 1930 zorganizowała pierwszą szkołę specjalną na warszawskiej Pradze. Początkowo funkcjonowało pięć oddziałów przy dwóch szkołach (przy ulicy Kawęczyńskiej 39 oraz ulicy Białostockiej 36), a w marcu 1931 powołana została nowa, niezależna placówka – Publiczna Szkoła Powszechna Specjalna nr 6. Kierownictwo jej objęła Bytnarowa, mając do współpracy m.in. Leokadię Frydrychowską. Uczniami placówki były dzieci dotknięte upośledzeniem, pochodzące z Michałowa, Grochowa, Nowej Pragi, Targówka, Annopola, często po dramatycznych przeżyciach w domach rodzinnych. Od początku działalności szkoły Bytnarowa dążyła do poprawy trudnych warunków lokalowych i materialnych, co częściowo udało się osiągnąć w sierpniu 1932, wraz z przeniesieniem placówki do nowej siedziby przy ulicy Ząbkowskiej 43. Zorganizowane zostało również dożywianie, z którego korzystali wszyscy uczniowie, wycieczki (w tym po Polsce), wyjścia do kina i teatru. Bytnarowa założyła i prowadziła bibliotekę szkolną, dbając o dostępność w niej literatury pedagogicznej; nieustannie dbała o dokształcanie własne i kierowanego przez nią zespołu pedagogicznego. 16 marca 1934 szkoła otrzymała sztandar, poświęcony przez prymasa Augusta Hlonda; rodzicami chrzestnymi sztandaru zostali wybitni pedagodzy – Maria Grzegorzewska i Michał Wawrzynowski. W przededniu wybuchu II wojny światowej do szkoły uczęszczało 320 uczniów. W Warszawie mieszkała wraz z rodziną w domu Warszawskiej Spółdzielni Mieszkaniowej Pracowników Umysłowych przy al. Niepodległości 159. 
Po wybuchu wojny Bytnarowie część mieszkania przeznaczyli na potrzeby wojska. W czerwcu 1940 Zdzisława Bytnarowa została zwolniona przez okupanta ze stanowiska kierowniczki szkoły; natychmiast zaangażowała się w tajne nauczanie i konspiracyjne służby łączności. W marcu 1943 po aresztowaniach straciła najbliższych – do obozu koncentracyjnego Auschwitz-Birkenau wywieziony został mąż, który zginął w styczniu 1945 roku w czasie ewakuacji obozu; syn, Jan Bytnar ps. „Rudy”, aresztowany 23 marca i odbity trzy dni później w akcji pod Arsenałem, zmarł w wyniku obrażeń odniesionych podczas tortur.
W powstaniu warszawskim Zdzisława Bytnarowa pełniła służbę w Pasiece – Kwaterze Głównej Szarych Szeregów. Była kierowniczką Harcerskiej Poczty Polowej w Śródmieściu, łączniczką szefa Poczt Polowych Komendy Okręgu, oraz jako osoba ciesząca się społecznym zaufaniem członkiem zespołu cenzorskiego Harcerskiej Poczty Polowej. Otrzymała stopień podporucznika. Po powstaniu warszawskim trafiła do niewoli niemieckiej, przebywała w obozach Fallingbostel, Bergen-Belsen, Holsdorf. Powróciła do Warszawy 15 sierpnia 1945 i zamieszkała w gruzach dawnego domu. Podjęła ponownie pracę w Szkole Specjalnej nr 6, ale już niebawem została przeniesiona na stanowisko radcy w administracji szkolnej (w Referacie Szkolnictwa Specjalnego). Potem była wizytatorką resortu szkolnictwa ds. szkół dla dzieci przewlekle chorych (sanatoria, domy dziecka). W 1957 stan zdrowia zmusił ją do przejścia na emeryturę.
Jako emerytka utrzymywała kontakty ze swoją dawną placówką, była obecna m.in. na uroczystości nadania szkole imienia 23 kwietnia 1977. Była również u schyłku życia autorytetem i przyjacielem harcerstwa, często określano ją „Matulą Polskich Harcerzy”. Korespondowała z licznymi drużynami i szkołami, noszącymi imię jej syna, wyjeżdżała na uroczystości, spotykała się z młodzieżą. Otrzymała m.in. Krzyż Kawalerski Orderu Odrodzenia Polski, Warszawski Krzyż Powstańczy, złotą odznakę Związku Nauczycielstwa Polskiego.
Zmarła 13 sierpnia 1994, pochowana została 18 sierpnia na cmentarzu Wojskowym na Powązkach w Warszawie, przy licznym udziale młodzieży harcerskiej (kwatera 20A-7-16).

</doc>
<doc id="519629" url="https://pl.wikipedia.org/wiki?curid=519629" title="Gwiazdnica gajowa">
Gwiazdnica gajowa

Gwiazdnica gajowa ("Stellaria nemorum" L.) – gatunek byliny należący do rodziny goździkowatych ("Caryophyllaceae"). Występuje w całej niemal Europie, na Kaukazie oraz w USA w stanie Georgia. W Polsce jest rośliną pospolitą na całym niżu i w niższych położeniach górskich.
Biologia i ekologia.
Bylina, hemikryptofit. Rośnie na glebach żyznych, próchnicznych w lasach wilgotnych i zaroślach, przeważnie w cienistych miejscach. Częściej występuje na terenach pagórkowatych i górskich. Hemikryptofit. Kwitnie od maja do lipca. Jest owadopylna lub wiatropylna. W klasyfikacji zbiorowisk roślinnych gatunek charakterystyczny dla związku (All.) "Alno-Ulmion", Ass. "Stellario nemorum-Alnetum". Roślina żywicielska dla grzyba wywołującego rakowate guzy na jodle. Roślina miododajna, chętnie odwiedzana przez pszczoły.

</doc>
<doc id="519630" url="https://pl.wikipedia.org/wiki?curid=519630" title="Stefan Lubomirski">
Stefan Lubomirski

Stefan Andrzej Lubomirski (ur. 5 maja 1862, zm. 5 czerwca 1941) – polski arystokrata, pierwszy prezes Polskiego Komitetu Igrzysk Olimpijskich.
Urodził się 5 maja 1862 w Dubrownie jako syn Eugeniusza Lubomirskiego. W 1891 rok poślubił osiem lat młodszą Natalię, córkę Tomasza Zamoyskiego, i zamieszkał w pałacu w Kruszynie pod Częstochową.
Już w 1886 roku zajął się hodowlą koni, w 1895 roku założył z braćmi, Stanisławem i Władysławem, spółkę zajmującą się prowadzeniem stadniny. W 1897 roku w pobliskim folwarku Widzów, który zakupiono specjalnie w tym celu, otworzono najnowocześniejszą w Polsce stadninę.
W 1909 roku powierzono mu otwarcie Wystawy Przemysłu i Rolnictwa, które odbyło się 5 sierpnia tego roku.
12 grudnia 1919 roku był obecny na spotkaniu, na którym powołano poprzednika Polskiego Komitetu Olimpijskiego, Polski Komitet Igrzysk Olimpijskich, którego został wybrany pierwszym prezesem.
Funkcję pełnił do roku 1921. W późniejszych latach był członkiem MKOl z siedzibą w Szwajcarii.
W 1932 został odznaczony holenderskim Krzyżem Oficerskim Orderu Oranje-Nassau, w 1933 węgierskim Orderem Zasługi II klasy, a w 1937 niemiecką Odznaką Honorową Olimpijską II klasy.
Zmarł w czasie II wojny światowej, 5 czerwca 1941 w Krakowie.

</doc>
<doc id="519631" url="https://pl.wikipedia.org/wiki?curid=519631" title="Wiktor Feliks Szokalski">
Wiktor Feliks Szokalski

Wiktor Feliks Szokalski (ur. 15 grudnia 1811 w Warszawie, zm. 6 stycznia 1891 tamże) – polski lekarz okulista, naczelny lekarz Instytutu Oftalmicznego, uznawany za "ojca polskiej okulistyki"; propagator ewolucjonizmu, badacz marzeń sennych.
Życiorys.
30 września 1828 roku po ukończeniu Liceum Warszawskiego zapisał się na Wydział Lekarski Uniwersytetu Warszawskiego.
Mając 19 lat i będąc na trzecim roku studiów (3 kurs) wziął udział w powstaniu listopadowym. Był żołnierzem Gwardii Honorowej, a później podlekarzem 13 i 17 pułku piechoty liniowej. Odznaczony został Złotym Krzyżem Virtuti Militari. Klęska powstania zmusiła go do przekroczenia granicy pruskiej wraz z korpusem Rybińskiego. Pozostał za granicą i kontynuował studia medyczne na Uniwersytecie w Gießen w Wielkim Księstwie Hesji, gdzie uzyskał w 1834 roku tytuł doktora medycyny, chirurgii i akuszerii. Studia kontynuował na Uniwersytecie w Heidelbergu i Würzburgu do roku 1836. W 1837 przeniósł się do Paryża (prawo niemieckie zabraniało praktyki lekarskiej cudzoziemcom).
W Paryżu został asystentem profesora Jules′a Sichela w jego prywatnej klinice. W celu potwierdzenia dyplomu niemieckiego musiał również studiować i uzyskać tytuł doktora medycyny na uczelni francuskiej.
Od 1840 wykładał oftalmologię. W 1844 został lekarzem dobroczynności w VII okręgu Paryża. Pisał artykuły naukowe do czasopism francuskich i niemieckich. Udzielał się również jako pisarz polityczny w „Trzecim Maja”.
W Paryżu ożenił się z Niemką i zbliżył ze środowiskiem niemieckich lekarzy. Jako urodzony społecznik założył wkrótce towarzystwo lekarzy niemieckich (polskie środowisko naukowe było niewielkie i trudne do zorganizowania). Został jego pierwszym przewodniczącym.
Sytuacja materialna Szokalskiego nie była zbyt dobra i zmusiło go to do wyjazdu i pracy na francuskiej prowincji. W 1847 roku objął kierownictwo szpitala w Alice Sainte Reine w Burgundii, pracując jednocześnie na stanowisku lekarza kolei żelaznych linii Paryż – Lyon. Nadal pozostawał w kontakcie z polską emigracją, a zwłaszcza ze stronnictwem księcia Adama Czartoryskiego i w 1848 wyjechał z jego ramienia z misją polityczną do Nadrenii.
Jego praca naukowa i sława w środowisku lekarskim spowodowały, że w 1850 roku wydział lekarski Uniwersytetu Jagiellońskiego powołał go na świeżo utworzoną katedrę oftalmologii. Władze austriackie nie zatwierdziły tej nominacji.
W 1853 roku uzyskał zgodę na powrót do Warszawy. Musiał jednak zdać egzaminy potwierdzające jego wykształcenie medyczne. Rada Lekarska Królestwa przyznała mu stopień doktorski a Instytut Oftalmiczny zatrudnił jako lekarza konsultanta. Wkrótce został lekarzem etatowym, a w 1858 roku lekarzem naczelnym. Rok wcześniej został sekretarzem Towarzystwa Lekarskiego Warszawskiego i pełnił tę funkcję aż do śmierci.
Był wykładowcą fizjologii w Akademii Medyko-Chirurgicznej w Warszawie w 1859 roku.
W latach 1861–1863 opublikował w 2 tomach monumentalną, liczącą blisko tysiąc stron książkę, "Fantazyjne objawy zmysłowe", która pozwala zaliczać go do prekursorów koncepcji nieświadomości.
Był utożsamiany ze starszą szkołą w obrębie polskiej szkoły filozofii medycyny. Podobnie jak Henryk Hoyer ówczesną filozofię medycyny traktował jako antymetafizyczną reakcję pozytywistyczną i specyficzną filozofię przyrody.
W latach 1880–1891 był członkiem honorowym Poznańskiego Towarzystwa Przyjaciół Nauk.
Pogrzeb Wiktora Szokalskiego odbył się 10 stycznia 1891 roku i wyruszył na cmentarz Powązkowski (kwatera 20-3-21/22) z kościoła św.Aleksandra.

</doc>
<doc id="519633" url="https://pl.wikipedia.org/wiki?curid=519633" title="Instytut Oftalmiczny">
Instytut Oftalmiczny

Instytut Oftalmiczny – instytut okulistyczny otworzony w Warszawie 31 sierpnia 1827 roku z pieniędzy złożonych w fundacji testamentowej księcia Edwarda Lubomirskiego.
Opis.
Początkowo mieścił się w wynajętej od szpitala kamienicy przy "ul. Św. Krzyzkiej nr 1335". W 1835 roku został przeniesiony do kupionych na własność budynków przy ulicy Marszałkowskiej (posesje nr 1381 i 1382).
Jego zasłużonym lekarzem naczelnym był Wiktor Feliks Szokalski, który w 1870 roku przeniósł Instytut do nowego, wzorcowo wyposażonego budynku przy ulicy Smolnej. 
W latach 1838-1841 ordynatorem był Leopold August Leo. Stanowisko dyrektora Instytutu było obsadzane na podstawie postępowania konkursowego. 
Przed II wojną światową Instytut prowadził szpital na 82 łóżka. W tym czasie jego dyrektorem był prof. Władysław Melanowski, poprzednio kierownik Katedry i Kliniki Ocznej na Uniwersytecie Warszawskim. Kierował Instytutem w latach 1934–1945. W 1948 roku wydał książkę pt. "Dzieje Instytutu Oftalmicznego im. Edwarda ks. Lubomirskiego w Warszawie 1823–1944".
Budynek przy Smolnej przetrwał do powstania warszawskiego. Już 2 sierpnia Melanowski otrzymał rozkaz ewakuacji chorych i personelu Instytutu do gmachu Muzeum Narodowego; wieczorem tego dnia Niemcy podpalili budynek. We wrześniu Instytut został ewakuowany do Milanówka, a następnie do Grodziska.

</doc>
<doc id="519635" url="https://pl.wikipedia.org/wiki?curid=519635" title="Elodia">
Elodia

Elodia – szósty album szwajcarskiego duetu Lacrimosa. Został wydany w 1999 roku przez wytwórnię Hall of Sermon.
"Elodia" to album koncepcyjny nazywany również operą rockową podzieloną na trzy akty. Pierwszy z nich opisuje gasnącą miłość, drugi - rozstanie, natomiast trzeci rozpoczyna interpretacja utwóru pt. "Sanctus" pochodzącącego z najsłynniejszego dzieła Mozarta pt. "Requiem d-moll (KV 626)" i kończy iskierką nadziei.
Lista utworów.
Opracowano na podstawie materiału źródłowego.
Akt 1
Akt 2
Akt 3
Twórcy.
Opracowano na podstawie materiału źródłowego.

</doc>
<doc id="519636" url="https://pl.wikipedia.org/wiki?curid=519636" title="Hall of Sermon">
Hall of Sermon

Hall of Sermon – wytwórnia płytowa założona przez Tilo Wolffa (muzyka zespołu Lacrimosa) w 1991 roku.

</doc>
<doc id="519637" url="https://pl.wikipedia.org/wiki?curid=519637" title="Admirał Fłota Sowietskogo Sojuza Kuzniecow">
Admirał Fłota Sowietskogo Sojuza Kuzniecow

Admirał Fłota Sowietskowo Sojuza Kuzniecow (ros. Адмирал флота Советского Союза Кузнецов), skrócona nazwa: Admirał Kuzniecow – radziecki, następnie rosyjski okręt, klasyfikowany jako ciężki krążownik lotniczy, lotniskowiec, znajdujący się w służbie WMF RF od 1991 roku. Jedyny okręt projektu 1143.5. Od 2017 roku okręt jest w remoncie, przebiegającym z przeszkodami.
W toku budowy nosił kolejno imiona: „Riga”, „Leonid Breżniew” i „Tbilisi”. Jest to pierwszy i jedyny klasyczny lotniskowiec ukończony dla marynarki ZSRR lub Rosji. W momencie wejścia do służby był największym okrętem zbudowanym w Europie lub należącym do państw europejskich: (wyporność maksymalna 61390 t, długość 306,45 m). Wyróżnia się tym, że był pierwszym lotniskowcem przystosowanym do przenoszenia nowoczesnych samolotów odrzutowych konwencjonalnego startu bez użycia katapulty, a przy pomocy skoczni (system STOBAR). Z tego powodu, pomimo swojej wielkości, okręt dysponuje jednak umiarkowaną siłą bojową, gdyż asortyment przenoszonych samolotów oraz masa ich uzbrojenia są ograniczone. Na gotowości bojowej okrętu przez większość służby negatywnie odbijały się również kłopoty finansowe Rosji, i pomimo możliwości przenoszenia do 50 statków powietrznych, w praktyce bazuje na nim nie więcej niż 30 samolotów i śmigłowców. Zadebiutował bojowo w listopadzie 2016 roku podczas interwencji w wojnie domowej w Syrii. Półbliźniaczym okrętem (projektu 1143.6) jest pierwszy chiński lotniskowiec „Liaoning”.
Geneza.
Jedynymi okrętami przystosowanymi do przenoszenia samolotów w Marynarce Wojennej ZSRR do lat 80 XX wieku była seria czterech okrętów projektu 1143 i pochodnych (typu "Kijew"), klasyfikowanych jako ciężkie krążowniki lotnicze ("tiażołyj awianiesuszczij kriejsier" – skrótowiec TAWKR, dosłownie: "ciężki krążownik nosiciel lotnictwa"), a za granicą jako lekkie lotniskowce. Taka klasyfikacja okrętów w połączeniu z silnym uzbrojeniem odpowiadającym krążownikom, a nietypowym dla lotniskowców, pozwoliła formalnie okrętom spełniać warunki do przechodzenia cieśnin tureckich (Bosfor i Dardanele). Cieśnin prawnie zamkniętych dla lotniskowców, na podstawie konwencji z Montreux. Bazujące na nich myśliwce pionowego startu i lądowania Jak-38 miały jednak bardzo ograniczone możliwości, co ograniczało uniwersalność okrętów.
Rozwój okrętów lotniskowych i lotnictwa pokładowego w Związku Radzieckim był logicznym następstwem zmiany charakteru radzieckich sił morskich, z nastawionych na obronę przed amerykańskimi rakietowymi okrętami podwodnymi przenoszącymi pociski balistyczne, na ochronę własnych strategicznych okrętów podwodnych, a ostatecznie na projekcję własnej siły w konfrontacji z amerykańskimi siłami morskimi na oceanach. Mimo wysiłków admirała Siergieja Gorszkowa, radzieckie siły morskie odgrywały rolę drugoplanową, podrzędną wobec Armii Radzieckiej oraz Wojsk Rakietowych Przeznaczenia Strategicznego. Toteż – nie licząc sił podwodnych – rozwój radzieckiej marynarki wojennej następował powoli i nie był priorytetem dla mocarstwa lądowego. Poprzez to, idea jeszcze bardziej rozbudowanej marynarki miała ograniczone wsparcie polityczne Biura Politycznego KC KPZR.
Niezrealizowane projekty 1160 i 1153 "Orjoł".
We wczesnych latach 70 XX w. Marynarka Wojenna ZSRR sformułowała wymagania dla dużego lotniskowca dla samolotów klasycznego startu. W 1972 roku Newskie Biuro Konstrukcyjne opracowało wstępny projekt lotniskowca projektu 1160 o napędzie atomowym, lecz nie był on kontynuowany. W 1973 roku wyznaczono biuro konstrukcyjne które opracować miało konstrukcję okrętu projektu 1153 "Orjoł". Wstępne projekty nowego okrętu o wyporności 75–80 tysięcy ton przewidywały napęd jądrowy i wyposażenie jednostki w cztery katapulty parowe. Okręt w tej konfiguracji mógł pomieścić grupę lotniczą złożoną z co najmniej 70 samolotów: myśliwskich i uderzeniowych, samolotów ZOP i wczesnego ostrzegania. Do czerwca 1974 roku koncepcja uległa zmianie – wyporność zmniejszono do 60 000 ton, i przy zachowaniu wciąż napędu jądrowego, zmniejszono wielkość pokładowej grupy lotniczej do 60 maszyn. W 1976 roku powstały szkice konstrukcyjne lotniskowca projektu 1153 "Orjoł", klasyfikowanego jako "duży krążownik z uzbrojeniem lotniczym". W wyznaczonym w 1976 roku planie pięcioletnim ustalono budowę dwóch jednostek tego typu, lecz w październiku 1978 roku projekt 1153 został anulowany jako zbyt kosztowny. Zamiast tego jednak, jeszcze w listopadzie 1977 roku władze radzieckie poleciły rozpocząć prace projektowe nad mniejszym, i co za tym idzie, tańszym lotniskowcem na bazie projektu 1143, klasyfikowanym jako ciężki krążownik lotniczy, mogącym przenosić samoloty pionowego startu i lądowania, a także klasyczne samoloty startujące za pomocą katapulty.
Rozwój projektu 11435.
Nowy projekt wywodził się częściowo z okrętów typu "Kijew", co wyrażało się w numerze projektu – 11435 (zapisywanym także 1143.5), rozumianym jako piąty okręt rodziny 1143. Mimo mniejszej wielkości i mocy bojowej od lotniskowców amerykańskich, jednostka taka miała w założeniu być wystarczająca, aby zapewnić osłonę rejonów patrolowania atomowych okrętów podwodnych uzbrojonych w rakiety balistyczne, stanowiących najważniejszy komponent strategiczny radzieckiej floty, na Dalekiej Północy – Morzu Barentsa i Oceanie Lodowatym, a także umożliwić walkę z lotnictwem, okrętami nawodnymi i podwodnymi i celami lądowymi. Prace projektowe prowadziło Newskie Biuro Projektowo-Konstrukcyjne (NPKB), które początkowo opracowało pięć wariantów, w tym jeden z napędem atomowym (niezaakceptowany).
Na skutek braku doświadczeń z okrętami lotniczymi i ścierania się koncepcji w radzieckich kręgach sztabowych i politycznych, z których część była nieprzychylna lotniskowcom, projekt podlegał licznym zmianom. Zwolennikiem budowy lotniskowca z dużymi możliwościami uderzeniowymi był m.in. dowódca marynarki wojennej admirał Siergiej Gorszkow, który forsował projekt okrętu o standardowej wyporności 65 000 ton, zabierającego 52 samoloty. W 1980 roku Minister Obrony ZSRR Dmitrij Ustinow zdecydował jednak, zgodnie ze stanowiskiem Sztabu Generalnego, że okręt przede wszystkim powinien zostać wyposażony w nowo projektowane ponaddźwiękowe samoloty pionowego startu i lądowania Jak-41 (Jak-141), w związku z czym zdecydował pomniejszyć go o 10 000 ton i zrezygnować z katapult, zachowując możliwość startu samolotów o klasycznym starcie przy użyciu tzw. skoczni (w terminologii rosyjskiej: trampoliny) – podwyższonego pokładu dziobowego. Doprowadziło to do dalszych opóźnień w pracach projektowych. Rozważano także zastosowanie siłowni atomowej wzorowanej na krążownikach projektu 1144 ("Kirow"). Mimo to, odpowiednio zmieniony i pomniejszony projekt wstępny lotniskowca, ukończony 23 lipca 1980 roku (z 46 samolotami i śmigłowcami, skocznią i jedną katapultą), nie został zaakceptowany. W międzyczasie, żeby zapobiec „zajęciu” Stoczni Czarnomorskiej w Mikołajowie na potrzeby innych projektów, zwolennicy lotniskowców przeforsowali w grudniu 1980 roku rozpoczęcie tam budowy drugiego krążownika lotniczego projektu 11434, z perspektywą wprowadzenia zmian w trakcie budowy; rozpoczęte sekcje zostały jednak ostatecznie złomowane.
Nowe prace nad lotniskowcem wyszły od rozwoju konstrukcji ostatniego ulepszonego okrętu typu "Kijew" („Baku”, projektu 11434), a prowadzono je początkowo pod oznaczeniem projektu 114342. We wrześniu 1981 roku Minister Obr. ZSRR Ustinow zezwolił na powiększenie wyporności okrętu o 10 000 t, po czym wprowadzono dalsze zmiany, czerpiąc przy tym z pierwszego niezaakceptowanego projektu 11435. Napęd i nadbudówka pozostały jednak analogiczne do „Baku”. Zaakceptowany postanowieniem Rady Ministrów ZSRR 7 maja 1982 roku ostateczny projekt otrzymał ponownie oznaczenie 11435 (1143.5). Na skutek powolnego tempa rozwoju samolotu Jak-41, który nie osiągnął gotowości do produkcji, skupiono się na pokładowych wersjach najnowszych myśliwców klasycznego startu, Su-27K (późniejszy Su-33) oraz MiG-29K. Dla eksperymentów z samolotami pokładowymi i szkolenia załóg samolotów, zbudowano kosztem 140 milionów rubli specjalny kompleks NITKA w Nowo-Fiodorowce w rejonie sackim na Krymie, uruchomiony w 1982 roku, w którym na lądzie odwzorowano pokład lotniskowca z trampoliną.
Budowa.
Przygotowania do budowy lotniskowca wiązały się z koniecznością modernizacji i powiększenia pochylni „0” największej stoczni w Mikołajowie (zakład nr 444, Ukraińska SRR), w celu dostosowania jej do budowy okrętów o wyporności podczas wodowania do 40000 t, która została rozpoczęta jeszcze dla potrzeb niezrealizowanego projektu 1153 "Orjoł". M.in. zainstalowano dwa dźwigi bramowe o udźwigu 900 ton fińskiej produkcji KONE. Ceremonia oficjalnego rozpoczęcia budowy (położenia stępki), z udziałem adm. Gorszkowa, odbyła się 1 września 1982 roku. Budowę prowadzono pod numerem stoczniowym S-105. Początkowo okrętowi nadano nazwę „Riga” (Ryga), nawiązując do poprzednich okrętów lotniczych nazywanych od głównych miast ZSRR, lecz 26 listopada 1982 roku zmieniono ją na „Leonid Brieżniew”, na cześć zmarłego w tym czasie Sekretarza Generalnego KPZR towarzysza L.Breżniewa. Budowa odbywała się z montowanych osobno 22 dużych sekcji o masie do 1400 ton (po raz pierwszy w ZSRR). Data położenia stępki, tj. ułożenia pierwszej zmontowanej sekcji na pochylni, to 22 lutego 1983 roku. Okręt wodowano 4 grudnia 1985 roku (przy masie kadłuba 28000 t); matką chrzestną została była naczelniczka jednego z biur stoczni L. Szałygina.
W dalszej kolejności trwało wyposażanie okrętu, przeciągające się m.in. z powodu zmian w projekcie i opóźnień poddostawców systemów. 23 lipca 1987 roku wyznaczono pierwszego dowódcę lotniskowca. 11 sierpnia 1987 roku w związku z "pieriestrojką" w ZSRR, okręt przemianowano na Tbilisi (od miasta Tbilisi). 8 czerwca 1989 roku rozpoczęły się próby na uwięzi, przy stopniu ukończenia okrętu 71%. 21 października 1989 roku nieukończony okręt wyszedł na próby operacji lotniczych na morzu i 1 listopada 1989 roku wylądował na nim po raz pierwszy Wiktor Pugaczow na Su-27K, a potem tego samego dnia wylądował i wystartował jako pierwszy Toktar Aubakirow na MiG-29K (były to pierwsze lądowania i starty klasycznych samolotów na lotniskowcu w ZSRR). 25 maja 1990 roku okręt przeszedł do Sewastopola, gdzie prowadzono próby morskie, a 1 sierpnia rozpoczęto państwowe próby odbiorcze. Podczas prób przeszedł on 16 200 mil morskich i dokonano 454 startów. 4 października 1990 roku lotniskowiec ostatni raz przemianowano na Admirał Fłota Sowietskogo Sojuza Kuzniecow (Адмирал Флота Советского Союза Кузнецов), na cześć admirała Nikołaja Kuzniecowa (według literatury zachodniej, zmiana nazwy nastąpiła na skutek antyradzieckich wystąpień w Gruzji). Przy tym, nazwa używana jest na ogół w skróconej wersji, także w oficjalnych dokumentach, jako „Admirał Kuzniecow”. 25 grudnia 1990 roku okręt został komisyjnie odebrany, po czym 20 stycznia 1991 roku wcielono go do służby w radzieckiej Flocie Północnej, a 29 stycznia 1991 roku podniesiono na nim banderę.
Podczas budowy okrętu, wykrytej przez amerykańskie satelity rozpoznawcze w 1984 roku, na Zachodzie krążyło wiele spekulacji w zakresie możliwości, a także nazwy okrętu, mylących go także z niezrealizowanym lotniskowcem atomowym proj. 1153. Typ ten określono początkowo tymczasowo w kodzie NATO jako "Black-Com-2" ("Black Sea Combatant 2"). W źródłach zachodnich z okresu zimnej wojny spotyka się też nazwy typu: "Kremlin", "Brezhnev", "Orel", w końcu "Kuznetsov".
Opis.
Konstrukcja.
„Admirał Kuzniecow” ma ogólny układ konstrukcyjny typowy dla powojennych lotniskowców, lecz wyróżnia się pewnymi wyjątkowymi cechami. Jako pierwszy lotniskowiec dostosowany jest do operowania z niego samolotów odrzutowych konwencjonalnego startu przy użyciu skoczni startowej, a nie katapulty – system STOBAR (rozwiązanie takie stosowane było dotąd na świecie tylko dla samolotów krótkiego startu i lądowania – V/STOL lub STOVL). Przez ponad 20 lat pozostawał największym lotniskowcem i zarazem największym okrętem zbudowanym do tej pory w Europie lub należącym do państw europejskich. W publikacjach można znaleźć bardzo rozbieżne informacje odnoszące się do wyporności okrętu, wahające się w przypadku wyporności standardowej od 43 000 t do 55 000 t i pełnej od 55 000 t aż do 70 500 t. Większe wartości spotykane były głównie w starszych źródłach, natomiast szczegółowa monografia podaje wyporność standardową 46 540 t, pełną 59 100 t i maksymalną 61 390 t. Długość całkowita wynosi 306,45 m, na linii wodnej 270 m, szerokość na linii wodnej 33,41 m i całkowita 71,96 m. Pokład lotniczy sięga na 40,2 m w lewo od osi wzdłużnej, a w prawo na 31,75 m, przy czym skrzydła nadbudówki wystają jeszcze na 1,2 m dalej w prawo. Pod względem wymiarów „Admirał Kuzniecow” niewiele ustępuje amerykańskim „superlotniskowcom” typu "Nimitz", chociaż znacznie odbiega od nich w dół wypornością i mocą bojową.
To pierwszy radziecki lotniskowiec pełnopokładowy, kształtem i układem pokładu zbliżony do klasycznego wzorca wprowadzonego przez lotniskowce amerykańskie od typu "Forrestal", z dużym nawisem pokładu lotniczego na sponsonie nad lewą burtą i nieco mniejszym nad prawą burtą, o krawędziach równoległych do burt. Duża nadbudówka wyspowa umieszczona jest typowo dla lotniskowców, na prawej krawędzi wystającej części pokładu, w celu pozostawienia jak największej ilości miejsca na operacje lotnicze. Nadbudówka ma 13 kondygnacji i wznosi się na 32 m nad pokładem. Powierzchnia pokładu wynosi 14 800 m², maksymalna szerokość przeznaczona na operacje lotnicze to 67 m (przed nadbudówką). Droga do lądowania od rufy jest odchylona pod kątem 7° w lewo, ma długość 205 m i szerokość 26 m, wychodząc na lewy sponson. Znajdują się na niej cztery liny hamujące – aerofiniszery (systemu Swietłana-2) oraz podnoszona elastyczna bariera awaryjna (systemu Nadieżda). Pierwsza lina znajduje się w odległości 40 m od rufy, są one rozstawione w odstępach co 12 m i zapewniają zatrzymanie samolotu po 90 m dobiegu z przeciążeniem nie większym, niż 4,5 g. Lądowanie wspomaga optyczny system Łuna-3 w postaci umieszczonego na skraju pokładu stanowiska z różnokolorowymi światłami widocznymi pod określonym kątem i ułatwiającymi pilotowi podejście po odpowiedniej ścieżce. Na dziobie pokład lotniczy wznosi się pod kątem 14,3° (wg innych źródeł 12,5°), stanowiąc tzw. skocznię, umożliwiającą uzyskanie większego kąta natarcia płata przez startujący samolot i zwiększenie siły nośnej.
Lotniskowiec ma trzy wyznaczone stanowiska startowe dla samolotów, z tego dwa znajdują się w części dziobowej, obok siebie – ich ścieżki do startu schodzą się w centralnym punkcie przedniej krawędzi skoczni (długość rozbiegu 90 m, dla samolotów ze zredukowanym uzbrojeniem podwieszanym). Stanowisko numer 3 przeznaczone jest do startu samolotów z maksymalną masą startową i znajduje się pośrodku pokładu do lądowania, na lewej burcie (długość rozbiegu 180 m, przez lewoburtowe stanowisko dziobowe). Za stanowiskami startowymi umieszczone są podnoszone ekrany chroniące przed gazami wylotowymi silników (deflektory), chłodzone wodą. Na stanowiskach tych znajdują się także chowane w pokład opory przytrzymujące główne podwozie samolotu do chwili osiągnięcia odpowiedniego ciągu silników. Na końcu trampoliny samoloty uzyskują prędkość 180–200 km/h. Dwa zewnętrzne podnośniki dla samolotów o nośności 40 t i wymiarach 16 × 14 m umieszczone są na prawej krawędzi pokładu, przed i za nadbudówką. Pokład wyłożony jest pokryciem Omega odpornym na działanie gazów silników o temperaturze do 450 °C, a w trzech miejscach pierwotnie przewidzianych do startu pionowego do 750 °C.
Hangar umieszczony pod pokładem lotniczym ma powierzchnię 3980 m² i wymiary 153 × 26 × 7,2 m. Zainstalowany jest w nim system łańcuchowy wewnętrznego transportu samolotów. Samoloty przechowywane są w hangarze ze złożonymi do góry skrzydłami, a śmigłowce – ze złożonymi łopatami wirników. Hangar jest dzielony przegrodami przeciwpożarowymi na 4 części, a w rufowej części mieści się warsztat remontowy. Głównym materiałem konstrukcyjnym kadłuba i nadbudówki jest stal. Kadłub dzieli się na główne przedziały wodoszczelne dziesięcioma poprzecznymi grodziami i dwoma podłużnymi. W nadwodnej części zastosowano lekką ochronę konstrukcyjną w postaci ekranów złożonych z dwóch warstw wysokowytrzymałej stali przełożonych warstwą kompozytu z włókna szklanego, zmniejszających skutki trafienia rakietami, a przedziały paliwa i uzbrojenia lotniczego są dodatkowo opancerzone. Kadłub ma na całej długości podwójne dno, a wzdłuż burt pod wodą ciągnie się zastosowana po raz pierwszy w okrętach lotniczych ZSRR podwodna ochrona konstrukcyjna, chroniąca wnętrze przed wybuchami podwodnymi. Ochrona podwodna składa się z systemu przedziałów i grodzi wzdłużnych, a jej głębokość (grubość) wynosi 4,5–5 m.
Uzbrojenie.
Unikatową cechą jak na lotniskowiec, wiążącą się z jego krążowniczą klasyfikacją, jest posiadanie uzbrojenia ofensywnego w postaci 12 wyrzutni ciężkich przeciwokrętowych pocisków rakietowych dalekiego zasięgu P-700 Granit, służących głównie do zwalczania grup lotniskowców przeciwnika. Umieszczone one są w dwóch rzędach silosów pod pokładem dziobowym (wyrzutnie SM-233), umieszczonych pod kątem, zamykanych klapami na równi z pokładem, między drogami startowymi dla samolotów. Masa rakiety wynosi 6,9 t, zasięg 555 km; przenosi ona głowicę bojową o masie 1 t, ewentualnie głowicę termojądrową o mocy 500 kt (nie stosowaną na mocy układów międzynarodowych). Podczas remontu rozpoczętego w 2017 roku w planie jest wymiana kompleksu Granit na uniwersalne wyrzutnie kompleksu Kalibr-NK (3S14), z których będą mogły być używane uniwersalne pociski Kalibr, przeciwokrętowe Oniks i nowe hiperdźwiękowe Cyrkon. Choć możliwy będzie również brak zmiany kompleksu Granit, zależnie od wyboru zwierzchnictwa polityczno-wojskowego.
Okręt ma silne uzbrojenie przeciwlotnicze i przeciwrakietowe bliskiego zasięgu i obrony bezpośredniej, w postaci 24 ośmioprowadnicowych pionowych wyrzutni rakiet Kinżał (o zasięgu 12 km) i 8 zestawów obrony bezpośredniej artyleryjsko-rakietowych Kortik. Każdy z zestawów Kortik składa się z dwóch sześciolufowych działek kalibru 30 mm i ośmiu pocisków bliskiego zasięgu 9M311 oraz własnego radaru kierowania ogniem na jednej podstawie. Uzbrojenie przeciwlotnicze rozmieszczone jest symetrycznie, na platformach z czterech stron pokładu okrętu (na burtach w części dziobowej i rufowej) – na każdej 6 ośmioprowadnicowych wyrzutni Kinżał, umieszczonych w charakterystycznych bębnach, i dwa zestawy Kortik. Łącznie okręt przenosi 192 pociski 9M330 Kinżał, 256 pocisków 9M311 systemu Kortik i 48 000 nabojów 30 mm. Uzbrojenie uzupełnia 6 sześciolufowych działek przeciwlotniczych/przeciwrakietowych AK-630M, w dwóch grupach po dwa działka umieszczonych na platformach na śródokręciu po każdej z burt (na wysokości przedniej części nadbudówki) oraz w grupie rufowej z dwóch działek rozmieszczonych po obu stronach początku pokładu do lądowania. Działka te są jednak pozbawione standardowych własnych radarów kierowania ogniem Wympieł, jako że przewidywano, że będą działać w ramach jednolitego systemu kierowania ogniem, który jednak nie został zainstalowany. Zapas amunicji wynosi, według różnych danych, 48 000 lub 72 000 nabojów. Podczas remontu rozpoczętego w 2017 roku ma być wymienione i znacząco wzmocnione uzbrojenie przeciwlotnicze, na kompleks dalekiego zasięgu Polimient-Riedut (do 150 km) oraz bliskiego zasięgu Pancyr-M.
Uzbrojenie dopełniają dwie dziesięcioprowadnicowe wyrzutnie rakietowych bomb głębinowych RBU-12000 systemu Udaw-1 na rufie (na platformach nad rufowymi działkami AK-630), z zapasem 120 bomb RGB-120. Ich podstawowym przeznaczeniem jest obrona przeciw torpedom, lecz mogą także służyć do walki z okrętami podwodnymi.
Grupa lotnicza.
Według projektu, grupa lotnicza miała składać się z 50–58 statków powietrznych: 26 myśliwców Su-27K (lub 34 mniejszych MiG-29K) oraz 24 śmigłowców rodziny Ka-27, w tym 18 zwalczania okrętów podwodnych lub wsparcia desantu, 4 dozoru radiolokacyjnego i 2 poszukiwawczo-ratowniczych. Z powodu ograniczeń budżetowych, praktycznie liczba zabieranych samolotów i śmigłowców nie przekraczała jednak na ogół 30, w tym do ok. 12 myśliwców. Grupa lotnicza nie ma stałego składu, a jej pułki mają większą liczbę samolotów i stacjonują normalnie na lądzie, trenując także na obiektach lądowych. Podczas operacji bojowych w Syrii w 2016 roku grupa lotnicza liczyła 14 myśliwców i 18 śmigłowców (łącznie 32).
Pierwotnie jedynymi używanymi samolotami bojowymi były ciężkie myśliwce Su-27K, eksploatowane od 1993 roku, a oficjalnie przyjęte na uzbrojenie dopiero w roku 1998, pod nowym oznaczeniem Su-33. Są one optymalizowane do zwalczania celów powietrznych na większych odległościach i mają ograniczone możliwości uderzeniowe, jedynie z użyciem bomb klasycznych, względnie niekierowanych pocisków rakietowych. Normalna masa startowa Su-33 wynosi 29,9 ton, a maksymalna 33 tony, w tym masa paliwa 9,5 ton i uzbrojenia 6,5 tony. W wariancie uderzeniowym mogą przenosić maksymalnie 8 bomb o masie 500 kg lub większą liczbę lżejszych bomb. Publikacje rosyjskie wspominają o możliwości przenoszenia przez nie pocisków przeciwokrętowych Ch-31 i Moskit, lecz brak jest informacji o ich faktycznym użyciu, a pocisk Moskit w wersji lotniczej nie wszedł na uzbrojenie. Z racji dużych rozmiarów mają składane do hangarowania skrzydła oraz stateczniki poziome. Używane są na lotniskowcu przez 279 Samodzielny Pokładowy Pułk Lotnictwa Myśliwskiego (279 OKIAP). Zbudowano jednak tylko 24 Su-33, nie licząc maszyn przedseryjnych. Liczba sprawnych samolotów następnie spadała na skutek wypadków (głównie nie na lotniskowcu) i zużycia, do 10 samolotów w 2012 roku. W toku służby nie były w poważniejszym stopniu modernizowane; jedynie w 2016 roku część samolotów poddano modernizacji, zwiększającej możliwość precyzyjnego rażenia celów naziemnych przy użyciu bomb niekierowanych, przez montaż nowoczesnego systemu bombardierskiego SWP-24-33.
Drugim typem samolotu pokładowego stał się początkowo dwumiejscowy Su-25UTG, który, pomimo powstania na bazie samolotu szturmowego, jest samolotem szkolno-bojowym, służącym głównie do treningu operacji na lotniskowcu (zbudowano ich ogółem 12).
Myśliwiec wielozadaniowy MiG-29K początkowo został odrzucony jako maszyna lżejszej kategorii, dysponująca mniejszym zasięgiem i gorszymi możliwościami czysto myśliwskimi. Jego masa startowa wynosi 17,8 ton, a maksymalna 22,4 tony, w tym 4,5 t paliwa i 4,5 t uzbrojenia (dane prototypów). Dopiero po kilkuletnich wahaniach, w obliczu wyczerpywania się floty Su-33, w lutym 2012 roku Rosja zamówiła 20 nowych, dopracowanych myśliwców pokładowych MiG-29K i 4 szkolno-bojowe MiG-29KUB. Ostatecznie wersje morskie, oznaczone MiG-29KR i KUBR, dostarczono lotnictwu marynarki w latach 2013–2015. Dla tych samolotów sformowano w grudniu 2015 r. drugi pułk lotniczy: 100 Samodzielny Pokładowy Pułk Lotnictwa Myśliwskiego (100 OKIAP) Floty Północnej. Pierwsze oficjalne lądowanie seryjnego MiG-29KR na lotniskowcu miało miejsce 14 sierpnia 2016 roku. Samoloty te są lżejsze i tańsze od Su-33, jednakże mają przy tym znacznie lepszy stosunek koszt/efekt. Dysponują również szerszym asortymentem uzbrojenia, m.in. mogą przenosić pociski powietrze-ziemia Ch-29T i bomby kierowane KAB-500KR. Ustępują Su-33 pod względem zasięgu, lecz mogą przenosić dodatkowe zbiorniki paliwa. Zaletą są też mniejsze rozmiary, pozwalające na pomieszczenie w hangarze o połowę więcej samolotów MiG, niż Su-33.
Od początku istotnym elementem grupy lotniczej są śmigłowce rodziny Ka-27: zwalczania okrętów podwodnych Ka-27PŁ, wsparcia ogniowego desantu Ka-29TB i poszukiwawczo-ratunkowe Ka-27PS, zabezpieczające operacje lotnicze. Śmigłowce należą do 830 Pokładowego Pułku Śmigłowców Przeciwpodwodnych (830 OKPŁWP). Planowano użycie śmigłowców wczesnego ostrzegania Ka-252RŁD (Ka-31), z rozkładaną anteną radaru pod kadłubem, lecz nie zostały one pierwotnie przyjęte na uzbrojenie (jedynie przez pewien czas od 1992 roku na okręcie bazowały dwa prototypy). Dopiero w 2012 roku dostarczono dla lotnictwa marynarki dwa seryjne śmigłowce wczesnego ostrzegania Ka-31R, lecz na lotniskowiec trafiły później. W 2016 roku zaokrętowano przedseryjne śmigłowce szturmowe wsparcia desantu Ka-52K, pierwotnie przewidziane dla budowanych we Francji okrętów desantowych typu "Mistral", do których sprzedaży Rosji ostatecznie nie doszło. Mogą one przenosić pociski przeciwpancerne lub rakiety niekierowane; możliwa jest w przyszłości ich integracja z przeciwokrętowymi pociskami Ch-35 Uran.
Napęd i systemy.
Siłownia okrętu jest turboparowa, nieco ulepszona w stosunku do projektu 11434. Parę wytwarza 8 kotłów parowych KWG-4 o ciśnieniu pary 66 kg/cm² i wydajności 115 ton pary na godzinę (zwiększonej w stosunku do poprzednika – 98 t/h). Brak jest kotłów pomocniczych. Napęd stanowią 4 zespoły turbin TW-12-4 o mocy łącznej 200 tys. KM, poruszające cztery pięciopłatowe śruby o stałym skoku, wykonane z brązu, o średnicy 426 cm. W stosunku do poprzedniego projektu powiększono zapas paliwa, co pozwoliło na zwiększenie zasięgu do 8000 mil morskich przy prędkości 18 węzłów. Prędkość maksymalna wynosi 29 węzłów, bojowa prędkość ekonomiczna to 18 węzłów. Manewrowość oceniana jest jako dobra (średnica cyrkulacji przy prędkości 14,5 węzła wynosi 2,1 długości okrętu).
Okręt ma dwie 15-tonowe kotwice na dziobie. W skład środków pływających wchodzi 5 łodzi (kuter dowódcy proj. 1404, dwa kutry robocze proj. 1402B, dwie sześciowiosłowe łodzie JaŁ-P6) i 240 tratew pneumatycznych.
Służba.
Początek służby i przejście na Północ (1991–1995).
Po wejściu do służby w styczniu 1991 roku, początkowo lotniskowiec przebywał na Morzu Czarnym, gdzie uczestniczył w programie prób państwowych samolotów i śmigłowców pokładowych, od września prowadzono też na nim szkolenie lotników z 100 Pokładowego Pułku Lotnictwa Myśliwskiego (100 KIAP). Badano na nim zarówno Su-27K, jak i MiG-29K. Czasowo okręt wchodził w skład 30 Dywizji Okrętów Floty Czarnomorskiej. Nosił wówczas numer burtowy 113. 1 grudnia 1991 roku program prób przerwano i „Admirał Kuzniecow”, z samymi śmigłowcami na pokładzie, wypłynął z Sewastopola przez Morze Śródziemne do miejsca przeznaczenia – rosyjskiej Floty Północnej, z bazą w Widiajewie w Zatoce Kolskiej (rejs przyspieszono w związku z rozpadem ZSRR i widmem podziału Floty Czarnomorskiej między Rosję a Ukrainę). Podczas rejsu eskortowały go zmieniające się okręty radzieckie, a śledziły go różne okręty i samoloty państw NATO. Na miejsce przybył 20 grudnia 1991 roku, po czym został wcielony do 43 (Atlantyckiej) Dywizji Krążowników Rakietowych. 1 kwietnia 1992 roku rozkazem dowódcy Floty został włączony w skład okrętów pierwszej linii. W tym czasie na lotniskowcu nie stacjonowały jeszcze na stałe samoloty, których pokładowe wersje przechodziły dopiero na nim próby państwowe, a jedynie śmigłowce. Dopiero od 1993 roku na wyposażenie zaczęły wchodzić seryjne myśliwce Su-27K (później oznaczone Su-33). W 1994 roku „Kuzniecow” brał udział po raz pierwszy w ćwiczeniach Floty Północnej, zestrzeliwując przy pomocy swoich samolotów cel latający i zdobywając 1. miejsce we Flocie w konkurencji ostrzeliwania rakietami celów nawodnych (w kolejnym roku ponowił ten sukces). Zimą z 1994 na 1995 rok lotniskowiec przeszedł remont kotłów; mimo to wkrótce doznały one uszkodzeń podczas sztormu (zasolenia rur), których nie zdążono usunąć przed końcem roku. Przez pierwszy okres służby dopracowywano jeszcze szereg systemów i okręt osiągnął gotowość operacyjną dopiero w 1995 roku. W 1991 roku „Kuzniecow” przepłynął 15 650 mil morskich, w latach 1992–1995 tylko nieco ponad 5000 Mm rocznie.
Pierwszy rejs śródziemnomorski i okres stagnacji (1995–2006).
23 grudnia 1995 roku „Admirał Kuzniecow” z grupą okrętów wyszedł w pierwszy rejs ćwiczebny na Morze Śródziemne, połączony z demonstracją obecności rosyjskiej na tym akwenie w związku z działaniami lotnictwa NATO nad Bośnią (według rosyjskiego nazewnictwa, była to służba bojowa). Jego grupa lotnicza składała się wówczas z 13 Su-27K, 2 Su-25UTG i 11 śmigłowców Ka-27 i Ka-29; okręt nosił numer burtowy 063. W styczniu 1996 roku u brzegów Tunezji doszło do spotkania z amerykańską grupą lotniskowca USS „America” z VI Floty. Amerykańskie śmigłowce SH-60 Seahawk lądowały z wizytami kurtuazyjnymi na „Kuzniecowie”, a rosyjskie na okrętach amerykańskich; również oficerowie obu stron zaznajamiali się nawzajem z posiadanym sprzętem, a nawet Rosjanie latali w składzie załóg na amerykańskich samolotach. 28 stycznia „Kuzniecow” zawinął do Tartus w Syrii, 17 lutego odwiedził Maltę. Podczas drogi powrotnej, na Atlantyku w marcu lądował na „Kuzniecowie” także śmigłowiec brytyjskiej fregaty HMS „Sheffield”. 22 marca 1996 roku grupa rosyjska powróciła do bazy, po przejściu 14 156 mil morskich (wykonano 524 lotów samolotów i 996 śmigłowców). W toku rejsu uwidoczniły się jednak problemy techniczne, przede wszystkim z działem elektrycznym oraz kotłami, z których większość stała się niesprawna, co powodowało rejs z niską prędkością (po powrocie pozostały sprawne tylko dwa z ośmiu kotłów).
Od 8 kwietnia 1996 roku do połowy 1998 roku okręt przechodził remont w stoczni Siewmorput’, który był długotrwały z powodu problemów finansowych. W kolejnych latach „Kuzniecow” pozostawał na północy Rosji, gdzie był niezbyt intensywnie wykorzystywany do celów szkolenia bojowego. Ograniczenia budżetowe i prymitywne warunki bazowania w niskich temperaturach w połączeniu z niskimi kwalifikacjami marynarzy z poboru powodowały, że szereg systemów było niesprawnych, a w 1999 roku doszło do awarii kotła i jednej z turbin. W tym czasie bazowało na nim nie więcej, niż 7 myśliwców. W sierpniu 2000 roku „Kuzniecow” brał udział w dużych manewrach Floty Północnej, podczas których 12 sierpnia doszło do zatonięcia okrętu podwodnego „Kursk”. Istniała teoria, że doszło do zderzenia okrętu podwodnego wykonującego ćwiczebny atak torpedowy z lotniskowcem, lecz brak jest jej potwierdzenia. Na skutek katastrofy zrezygnowano z planowanego w tym roku rejsu lotniskowca na Morze Śródziemne. Zamiast tego „Kuzniecowa” czekało pasmo remontów: jesienią 2000 roku, w połowie 2003 roku wraz z dokowaniem w Rosliakowie, po czym na przełomie 2003 i 2004 roku na skutek pożaru w kanale spalinowym w październiku 2003. Po ich zakończeniu, w lutym 2004 roku uczestniczył w ćwiczeniach "Biezopasnost-2004" (pol. Bezpieczeństwo-2004), a między 27 września a 24 października 2004 roku uczestniczył w ćwiczeniach większych sił rosyjskiej Floty Północnej na północnym Atlantyku. Podczas kolejnych ćwiczeń, 5 września 2005 roku jeden z jego Su-33 („czerwony 82”) wpadł do wody podczas lądowania na skutek urwania liny hamującej; pilot uratował się za pomocą fotela wyrzucanego.
Powrót do aktywności na Morzu Śródziemnym (2007–2014).
5 grudnia 2007 roku „Kuzniecow” wyszedł w drugi 71-dniowy rejs na Atlantyk i Morze Śródziemne, z okrętami towarzyszącymi, trwający do 3 lutego 2008 roku. Na jego pokładzie było 6 samolotów Su-33, samolot Su-25UTG i śmigłowce. W ćwiczeniach wziął też udział krążownik „Moskwa” z Floty Czarnomorskiej. W drodze powrotnej, grupa przeprowadziła na północno-wschodnim Atlantyku duże ćwiczenia z udziałem lotnictwa Floty Północnej i samolotów lotnictwa strategicznego Rosji (Tu-160).
Od 5 grudnia 2008 roku do 2 marca kolejnego roku „Admirał Kuzniecow” ponownie odbył rejs na Morze Śródziemne. W styczniu 2009 roku uczestniczył tam w ćwiczeniach z jednostkami greckimi; w niewielkim pożarze w siłowni 6 stycznia zginął jeden marynarz. Według stanu na 2009 rok, rosyjskie lotnictwo morskie posiadało 19 myśliwców Su-33, których produkcja została zakończona, a resurs miał się kończyć ok. 2015 roku. W lutym 2012 roku Rosja zamówiła 20 nowych myśliwców pokładowych MiG-29K. W tym czasie na lotniskowcu pozostało 10 Su-33, w 279. Pułku Lotniczym.
Według doniesień z 2011 roku lotniskowiec znajdował się w złym stanie technicznym. 6 grudnia 2011 roku „Admirał Kuzniecow” wraz z grupą innych okrętów opuścił jednak port Floty Północnej i przybył w styczniu 2012 roku na redę syryjskiego portu Tartus. Rejs trwał do 17 lutego 2012 r. Kolejny – czwarty rejs na Morze Śródziemne „Kuzniecow” odbył od 17 grudnia 2013 r. do 17 maja 2014 r.
Chrzest bojowy w wojnie domowej w Syrii (2015–2016).
Jesienią 2015 roku dobiegł końca wielomiesięczny remont w stoczni Siewmasz z Siewierodwińska. 15 października 2016 roku „Admirał Kuzniecow” z zespołem okrętów (m.in. krążownikiem „Piotr Wielikij”) wyruszył na Morze Śródziemne, aby wspierać tam działania rosyjskich sił zbrojnych w toczącej się wojnie domowej w Syrii. Na jego pokładzie znalazło się 10 myśliwców Su-33 i 4 nowe MiG-29 (2 KR i 2 KUBR), a także po cztery śmigłowce typów: Ka-27PŁ, Ka-27PS, Ka-29TB i Ka-52K (według innych źródeł, dwa) oraz dwa wczesnego ostrzegania Ka-31R. Podczas rejsu doszło do dwóch wypadków samolotów należących do komponentu lotniczego „Kuzniecowa”; w obu przypadkach piloci zdołali się katapultować. 13 listopada do morza wpadł myśliwiec MiG-29KR, na skutek awarii lub wyczerpania paliwa, gdy oczekiwał w powietrzu na naprawę liny hamującej, którą zerwał poprzedni samolot. 3 grudnia utracono natomiast podczas lądowania myśliwiec Su-33. Samoloty lotniskowca zadebiutowały bojowo 16 listopada, bombardując oddziały bojowników konwencjonalnymi bombami. W czasie misji na Morzu Śródziemnym, samoloty pokładowe wykonały 420 misji bojowych (w tym 117 nocnych). Część lotów samoloty wykonywały jednak z bazy lądowej. Okręt wrócił z misji 8 lutego 2017 roku.
Remont (od 2017 r.).
W 2017 roku rozpoczęto długotrwały remont okrętu połączony z modernizacją przez Zjednoczoną Korporację Stoczniową w Murmańsku. Jego rozpoczęcie planowane było na wrzesień 2017 roku, a zakończenie początkowo na 2020 rok. Podczas remontu miał zostać zmodernizowany napęd i wymienione uzbrojenie przeciwlotnicze na kompleks rakietowy dalekiego zasięgu Polimient-Riedut oraz krótkiego zasięgu Pancyr-M, przy pozostawieniu pocisków woda-woda Granit. Koszt remontu szacowano w 2018 roku nieoficjalnie na 60 miliardów rubli (ponad 3,3 mld zł). Okres służby szacowany był przez marynarkę rosyjską na czas do około 2025-2030 roku.
Remont prowadzono w centrum stoczniowym Zwiezdoczka w Murmańsku, na zbudowanym w 1980 roku w Szwecji dla radzieckiej marynarki wojennej doku pływającym PD-50. PD-50 był jednym z największych doków pływających na świecie; miał 330 m długości i 67 m szerokości i nośność 80 tysięcy ton. W nocy z 29 na 30 października 2018 roku doszło jednak do zatonięcia doku pływającego, w którym znajdował się „Kuzniecow”. Było ono spowodowane awarią sieci elektrycznej zasilającej pompy doku. Lotniskowiec został uszkodzony; między innymi upadek suwnicy na pokład lotniczy spowodował powstanie dziury o powierzchni około 20 m². Okręt miał zdjęte wszystkie śruby, a więc mógł się poruszać tylko przy użyciu holowników.
Remont kontynuowano dalej w 35 Zakładzie Remontu Okrętów w Murmańsku. Budowano tam odpowiednio duży suchy dok, lecz do 2022 roku postęp prac był niewielki, a wykonawca nie rozliczył się z 2,6 miliarda rubli zaliczki. 12 grudnia 2019 doszło do poważnego pożaru podczas prac spawalniczych na pokładzie jednostki, podczas którego zginęły dwie osoby i kilkanaście odniosło rany. Spekulowano wówczas na podstawie nieoficjalnych wypowiedzi, że usunięcie skutków pożaru na okręcie i w wyposażeniu stoczni będzie kosztować około 95 miliardów rubli i może być wyższe od wartości okrętu. Według natomiast oficjalnego stanowiska stoczni, pożar wybuchł w pustych pomieszczeniach maszynowni i nie uszkodził istotnych części
Według informacji z 2020 roku, okręt miał zakończyć remont do 2022 roku i pełnić służbę po wprowadzeniu do linii przez 5 lat, wymienione miały być kotły, systemy elektroniczne okrętu i uzbrojenie, elementy układu napędowego i system wspomagania lądowania. Dyrektor korporacji stoczniowej latem 2022 roku określił jednak termin powrotu okrętu do linii na pierwszy kwartał 2024 roku. W grudniu 2022 roku doszło do ponownego ograniczonego pożaru na remontowanym okręcie, według stoczni ugaszonego przez systemy okrętowe.
21 lutego 2023 r. 35 Zakład Remontu Okrętów w Murmańsku wypełnił trwający od 20 maja 2022 roku etap remontu podwodnej części okrętu. Po opuszczeniu suchego doku TAWKR został zacumowany do nabrzeża, gdzie będzie kolejny etap remontu.
Ocena projektu.
Projekt „Admirała Kuzniecowa” nie jest oceniany jako udany. Mimo dużych rozmiarów, okręt ma umiarkowaną siłę bojową z powodu ograniczonej liczby i rodzaju zabieranych samolotów oraz przenoszonych przez nie wariantów uzbrojenia. Jest ona znacznie mniejsza od amerykańskich lotniskowców i mniejsza od francuskiego mniejszego lotniskowca „Charles de Gaulle”. Podstawową przyczyną takiego stanu rzeczy jest rezygnacja z zastosowania katapult, płynąca z braku wykrystalizowanej koncepcji przeznaczenia okrętu podczas jego projektowania oraz z decyzji o dostosowaniu projektu do samolotów pionowego startu i lądowania Jak-41 i zastosowaniu skoczni startowej. Jako przyczyny rezygnacji z katapulty podawano opóźnienie prac nad jej rozwojem (w ZSRR wcześniej nie opracowano takich konstrukcji) i oszczędności, jednakże przyczyną zapewne było także pierwotne przeznaczenie okrętu do zapewniania ochrony rejonów operowania okrętów podwodnych i brak potrzeb w zakresie posiadania lotniskowca uderzeniowego ze strony Sztabu Generalnego SZ ZSRR.
Brak katapulty uprościł projekt i obniżył koszty budowy okrętu, ale poważnie ograniczył możliwość startu z jego pokładu samolotów normalnego wzlotu. Z powodu krótkiej drogi startu, na lotniskowcu mogą bazować jedynie samoloty o dużym stosunku ciągu do masy. Myśliwce Su-33 były nowoczesnymi samolotami, o dużych możliwościach zwalczania celów powietrznych, lecz z dwóch stanowisk na pokładzie dziobowym mogą startować jedynie z ograniczoną masą startową, co przekłada się na mniejszy zapas paliwa i/lub uzbrojenia podwieszanego (ze stanowisk dziobowych mogą startować z pełnym zapasem paliwa uzbrojone tylko w cztery rakiety, z masą startową 29,9 t, przy prędkości okrętu 7 węzłów). Z pełnym uzbrojeniem i zapasem paliwa samoloty mogą startować tylko ze stanowiska nr 3 na pokładzie do lądowania, jednakże prowadzenie na nim operacji startu wyklucza jednoczesne lądowanie statków powietrznych lub operacje śmigłowców. Przy tym, częstość startów z tego stanowiska jest siłą rzeczy o połowę niższa, niż z dwóch dziobowych. Nie są znane ograniczenia możliwości startu lżejszych samolotów MiG-29K, jednakże podaje się, że nie mogą również startować z pełnym uzbrojeniem i dodatkowymi zbiornikami paliwa.
W praktyce, na skutek usterek siłowni, lotniskowiec ma problemy z rozwinięciem zakładanej prędkości, niezbędnej do startu samolotów z pełną masą startową, w celu nadania im dodatkowej prędkości względem powietrza (z maksymalną masą startową 32,2 t Su-33 wymaga do startu rozwijania przez lotniskowiec prędkości 15 węzłów). Sam krótki start bez katapulty wymaga też większych umiejętności pilotów. Lotnictwo rosyjskie nie dysponuje przy tym odpowiednimi samolotami uderzeniowymi, a jedynie myśliwskimi, z możliwością przenoszenia bomb i ograniczonego asortymentu pocisków kierowanych.
Zasięg działania samolotów jest dodatkowo ograniczony brakiem samolotów do uzupełniania paliwa w powietrzu. Istnieje możliwość tankowania w powietrzu z innych samolotów Su-33 i MiG-29K przy użyciu podwieszanych zasobników, odpowiednio UPAZ-A i PAZ-1MK, lecz nie jest jasne, czy jest ona wykorzystywana w praktyce. Odciąga to przy tym użyte w tym celu samoloty od zadań bojowych. Istotnym elementem ograniczającym możliwości okrętu, w tym możliwość wczesnego wykrycia samolotów przeciwnika i efektywnego użycia samolotów własnych, jest brak samolotów wczesnego ostrzegania. Dla kolejnego lotniskowca "Wariag" przewidziano już w tym celu nowo projektowane turbośmigłowe Jak-44, podobne do amerykańskich E-2 Hawkeye. Ich rolę na „Kuzniecowie” spełniać miały śmigłowce Ka-31, które jednak mają słabsze parametry, jak czas patrolowania i odległość wykrywania celów, a nadto przez część okresu służby marynarka nimi nie dysponowała. Okręt nie przenosi samolotów zwalczania okrętów podwodnych, a jedynie śmigłowce, dysponujące mniejszą prędkością i promieniem działania; a także brak jest samolotów walki radioelektronicznej. Te ostatnie opracowywane były na bazie Su-27K, lecz nie doszło do ich wdrożenia. Liczebność zabieranej grupy lotniczej (opisana szczegółowo wyżej) jest w praktyce ograniczona nie tylko ze względu na pojemność okrętu, lecz przede wszystkim na kłopoty budżetowe Rosji i ograniczenie się do produkcji małych serii samolotów. Liczebność grupy lotniczej może być doprowadzona w wariancie ochrony przeciwlotniczej do 30–32 myśliwców Su-33, ale kosztem mniejszej liczby śmigłowców. Uniwersalność okrętu miała być zapewniona przez wyposażenie w silną stację hydrolokacyjną i liczną grupę śmigłowców do zwalczania okrętów podwodnych, lecz podkreśla się, że jednoczesne prowadzenie operacji śmigłowców przeciwpodwodnych i osłony myśliwskiej jest niemożliwe z uwagi na niską przepustowość pokładu i systemów okrętu.
Kolejną bolączką okrętu jest siłownia, oceniana jako za słaba do rozwijania zakładanych prędkości bez przeciążania (już od 18 węzłów wzwyż). Przez to wymaga starannej obsługi i jest zawodna, zwłaszcza jej automatyka i kotły parowe. W praktyce okręt nie rozwijał prędkości ponad 18 węzłów, a na ogół – 10–12 węzłów. Uwidaczniają się tu konsekwencje rezygnacji z rozważanej na etapie projektowania siłowni atomowej, zbliżonej do zastosowanej w krążownikach proj. 1144 ("Kirow"). Charakterystyczną negatywną cechą kotłowni okrętu jest silne dymienie.
Unikatową cechą „Kuzniecowa” jest jego uzbrojenie w ciężkie pociski woda-woda, jednakże uzbrojenie to ocenia się jako zbędne dla lotniskowca, który powinien być optymalizowany do ataków za pomocą grupy lotniczej (przeciwnik dysponujący grupą lotniskowcową może nie dopuścić do podejścia na odległość zasięgu pocisków Granit 500–600 km). Z kolei jego silne uzbrojenie przeciwlotnicze może być niewystarczające w obliczu zmasowanego ataku powietrznego i rakietowego, zwłaszcza przy małej liczbie myśliwców. Wreszcie, problemy sprawia niedopracowany kompleks radiolokacyjny Mars-Pasat z czterema antenami ścianowymi, który w założeniu miał być odpowiednikiem amerykańskiego AEGIS i śledzić do 120 celów (według niektórych danych, jest w ogóle niesprawny). Z tego powodu, jego rolę częściowo musi przejmować radar Friegat, mogący wykrywać do 80 celów. Wyposażenie radioelektroniczne okrętu nie zostało ponadto w toku służby poddane większym modernizacjom (jak na 2016 rok).
Najbliższym analogiem (poza spokrewnionymi z „Kuzniecowem” lotniskowcami chińskimi) jest francuski „Charles de Gaulle”, który pomimo znacząco mniejszych rozmiarów (wyporność całkowita 40 600 ton) dysponuje podobną lub większą mocą bojową. Należy jednak mieć na uwadze, że jego projektanci mogli korzystać z doświadczeń wynikających z wcześniejszego użytkowania lotniskowców przez Francję i jej sojuszników z NATO. Francuski okręt napędzany jest dopracowaną siłownią atomową, nie stwarzającą problemów w eksploatacji i zapewniającą większy zasięg. Obecność dwóch katapult zapewnia natomiast możliwość operowania z niego samolotów wczesnego ostrzegania i ewentualnych innych. Pomimo teoretycznie większej liczby statków powietrznych, jakie przenosić może „Kuzniecow” (50-58 wobec 40), znaczną część z nich stanowią śmigłowce, a etatowa liczba około 30 samolotów jest podobna. We francuskim okręcie zrezygnowano ze śmigłowców przeciwpodwodnych, zostawiając ich zadania okrętom eskorty, przez co jego grupa lotnicza jest typowo myśliwsko-uderzeniowa. Osobną kwestią są problemy finansowe powodujące, że „Kuzniecow” pływał z najwyżej kilkunastoma samolotami, a „Charles de Gaulle” regularnie wypływa w rejsy operacyjne z ponad 20 samolotami bojowymi. Również osobną kwestią są możliwości samych samolotów, które we Francji są poddawane systematycznym modernizacjom, zwiększającym asortyment przenoszonego uzbrojenia precyzyjnego i rakietowego oraz wyposażenia rozpoznawczego.
Dalszy rozwój lotniskowców w ZSRR.
„Wariag”.
„Admirał Kuzniecow” był jedynym klasycznym lotniskowcem radzieckim, który został ukończony, mimo że podjęto budowę także kolejnych jednostek tej klasy. W 1983 roku zdecydowano zbudować drugi lotniskowiec projektu 11435. Otrzymał on początkowo również „zwolnioną” przez pierwszy okręt nazwę „Riga”, lecz 19 czerwca 1990 roku przemianowano go na „Wariag”. Jego stępkę położono w Mikołajowie wkrótce po zwodowaniu „Leonida Brieżniewa” (późniejszego „Kuzniecowa”) i zwolnieniu pochylni. Zdecydowano jednak o wprowadzeniu do jego konstrukcji ulepszeń, zmieniając oznaczenie projektu na 11436. M.in. niedopracowany kompleks wykrywania celów Mars-Pasat zamieniono na nowy system Forum.
„Wariag” przewidziany był dla Floty Oceanu Spokojnego, z terminem oddania do służby w 1993 roku. Kadłub wodowano 25 listopada 1988 roku. Ukończeniu okrętu przeszkodził jednak rozpad ZSRR i kryzys gospodarczy w republikach poradzieckich. Rosja zrezygnowała z okrętu i przekazała prawa do niego stoczni za długi. Ukraina również nie była zainteresowana dokończeniem budowy dla własnej floty i zdecydowała sprzedać okręt za granicę.
W 2000 roku okręt sprzedano chińskiemu przedsiębiorstwu w celu przebudowy na pływający kompleks hotelowo-rozrywkowy. 3 marca 2002 roku został przeholowany do Chin. Jak się na miejscu okazało cel głoszony był fałszem. Niedokończony okręt przekazano Marynarce Wojennej Chińskiej Armii Ludowo-Wyzwoleńczej, która podjęła prace nad jego dokończeniem i 25 września 2012 roku wszedł do służby jako "Liaoning". Stanowi on półbliźniaczy okręt „Kuzniecowa”, o porównywalnej wielkości, takiej samej konstrukcji i systemie startu samolotów przy użyciu skoczni, lecz różni się wyposażeniem i uzbrojeniem.
„Ulianowsk”.
W odróżnieniu od „Wariaga”, ostatni rozpoczęty lotniskowiec dla marynarki ZSRR oparty był na nowym projekcie, w większym stopniu kładącym nacisk na zdolności uderzeniowe. Głównymi nowościami była siłownia atomowa (bazująca na krążownikach proj. 1144 typu "Kirow"), start samolotów za pomocą 2 katapult parowych znajdujących się na lewej części pokładu, przy zachowaniu także skoczni na dziobie, oraz powiększona do 70 samolotów i śmigłowców grupa lotnicza. Ponadto nieco zwiększono wielkość okrętu i zastosowano trzeci podnośnik lotniczy – na rufie po lewej burcie. W 1986 roku zatwierdzono wstępny projekt lotniskowca, oznaczonego jako projekt 11437. Standardowa wyporność miała wynosić 62580 t, pełna 73400 t, prędkość 30 w., długość i szerokość: 321 × 79,5 m. W odróżnieniu od poprzednich typów, miał on służyć do wspierania zespołów floty i walki z zespołami okrętów. Planowano rozwinięcie dla niego nowych wielozadaniowych i specjalizowanych wariantów myśliwca Su-27K (rozpoznawczy KPC, walki radioelektronicznej KPP) oraz samolotu do zwalczania okrętów podwodnych Jak-44PŁO i wczesnego ostrzegania Jak-44RŁD. Jednocześnie, pozostawiono silne uzbrojenie rakietowe charakterystyczne dla projektu „Kuzniecowa”.
Stępkę pod lotniskowiec projektu 11437, nazwany „Ulianowsk” (numer stoczniowy S-107), położono w Mikołajowie 25 listopada 1988 roku. Termin wejścia do służby przewidziano na 1995 rok. Planowano też rozpoczęcie w 1992 roku kolejnego okrętu. Jednakże rozpad ZSRR spowodował rezygnację z dalszej budowy. Pod koniec 1991 roku stopień ukończenia lotniskowca wynosił 17–20%, masa zbudowanego kadłuba sięgnęła 27 000 t. W związku z brakiem perspektyw na ukończenie okrętu, 4 lutego 1992 roku premier Ukrainy zarządził rozbiórkę kadłuba „Ulianowska”, która zakończyła się w listopadzie, kończąc tym samym rozwój radzieckich i rosyjskich lotniskowców.
Wykorzystując doświadczenia z budowy lotniskowców ze skocznią na dziobie, opracowano projekt przebudowy na lotniskowiec krążownika lotniczego „Admirał Gorszkow” (proj. 11434, ex „Baku”, zbudowany w 1987 roku w Mikołajowie), sprzedanego Indiom. Okręt wszedł do indyjskiej służby 16 listopada 2013 roku, pod nazwą „Vikramaditya”.
Dane taktyczno-techniczne.
Uzbrojenie
Grupa lotnicza
Wyposażenie elektroniczne

</doc>
<doc id="519639" url="https://pl.wikipedia.org/wiki?curid=519639" title="Marek Dziekoński">
Marek Dziekoński

Marek Marian Maciej Dziekoński (ur. 30 sierpnia 1930 w Warszawie, zm. 3 maja 2002 we Wrocławiu) – polski architekt, działający głównie we Wrocławiu i w Tychach.
Życiorys.
Wywodził się z wielopokoleniowej rodziny architektów. W 1955 ukończył studia architektoniczne na Politechnice Wrocławskiej, a następnie do 1959 był wykładowcą tej uczelni. Następnie przeniósł się do Tychów, gdzie pracował w biurze "Miastoprojekt Nowe Tychy". Od 1975 był pracownikiem Politechniki Śląskiej.
W 1977 powrócił do Wrocławia i od 1995 prowadził własną pracownię. Był aktywistą Stowarzyszenia Architektów Polskich, m.in. członkiem krajowego sądu koleżeńskiego, w 1994 otrzymał wyróżnienie 1. stopnia SARP, a wcześniej dwukrotnie wyróżnienie 2. stopnia.

</doc>
<doc id="519642" url="https://pl.wikipedia.org/wiki?curid=519642" title="Willa Józefa Richtera">
Willa Józefa Richtera

Willa Józefa Richtera – willa znajdująca się przy ulicy Skorupki 10/12 (dawna ulica Placowa) w Łodzi, w parku im. ks. bp. Michała Klepacza.
Willa została wzniesiona w latach 1888–1889, według projektu Karla Seidla (choć za autora uważano pierwotnie Piotra Brukalskiego, ze względu na jego zatwierdzający podpis na projekcie) dla Józefa Richtera. Budowla nawiązująca do wzorców włoskiego renesansu, z loggią od strony ogrodu. Miała ona charakter wyłącznie mieszkalny i przeznaczony dla jednej rodziny. Połączona została parkiem z sąsiednią willą Reinholda Richtera.
W okresie od 5 marca 1933 do 26 kwietnia 1938 r. willa była rezydencją wojewody łódzkiego Aleksandra Hauke-Nowaka. W 1939 r. Gertruda Paula Ramischowa (ostatnia z Richterów), sprzedała willę wraz z wyposażeniem Helmutowi Biedermannowi.
Po II wojnie światowej w budynku mieściła się Komenda Chorągwi Okręgu Łódzkiego ZHP, dom dziecka, a następnie Urząd Stanu Cywilnego Łódź-Polesie. Po zakupieniu budynku przez Politechnikę Łódzką, uczelnia ulokowała tam Centrum Kształcenia Międzynarodowego, które mieściło się w willi do końca roku akademickiego 2006/2007. Od 2009 r. w willi Richtera znajdują się biura administracji rektorskiej.

</doc>
<doc id="519644" url="https://pl.wikipedia.org/wiki?curid=519644" title="Rewolucja bolszewicka">
Rewolucja bolszewicka



</doc>
<doc id="519645" url="https://pl.wikipedia.org/wiki?curid=519645" title="Hastings Kamuzu Banda">
Hastings Kamuzu Banda

Hastings Kamuzu Banda (ur. prawdopodobnie 15 lutego lub 18 marca 1898, zm. 25 listopada 1997) – pierwszy prezydent Malawi.
Data urodzin Bandy nie jest pewna – wskazuje się też na daty 1902 oraz 14 maja 1906 (data oficjalna).
Banda studiował medycynę w Stanach Zjednoczonych i Wielkiej Brytanii. W lipcu 1958 roku powrócił do ojczyzny, będącej wówczas protektoratem brytyjskim pod nazwą Nyasaland. W latach 1959–1960 więzień polityczny.
Po uzyskaniu przez Nyasaland autonomii w roku 1962, Banda został liderem ruchu niepodległościowego. 1 lutego 1963 roku objął urząd premiera. W roku 1964 Malawi uzyskało niepodległość. Banda został szefem dyplomacji, a w roku 1966 prezydentem. W roku 1971 obwołał się prezydentem dożywotnim, a jedyną legalną partią stała się jego Partia Kongresowa Malawi.
Rządy Bandy były autorytarne. Młodzieżowe bojówki Partii Kongresowej i policja polityczna dopuszczały się licznych aktów przemocy wobec jego przeciwników politycznych. Rozpętał też brutalne prześladowania Świadków Jehowy w Malawi trwające 26 lat. Kontrowersje budziło także nawiązanie przez Malawi stosunków dyplomatycznych z Południową Afryką prowadzącą wówczas politykę apartheidu. Wprowadził szczegółowe regulacje dotyczące dozwolonego ubioru, skierowane zarówno do obywateli, jak i turystów odwiedzających Malawi (np. kobietom nie wolno było nosić spodni, a mężczyznom długich włosów). Pozytywnymi efektami jego rządów były inwestycje w edukację, infrastrukturę i służbę zdrowia, a także działania na rzecz praw kobiet.
14 czerwca 1993 roku Banda rozpisał referendum w sprawie wprowadzenia systemu demokratycznego, zakończone zwycięstwem demokratów. Po wyborach z 17 maja 1994 przekazał urząd prezydenta demokratycznie wybranemu Bakili Muluzi. Sądzono go za zabójstwa polityczne. Zmarł w jednym z południowoafrykańskich szpitali.

</doc>
<doc id="519646" url="https://pl.wikipedia.org/wiki?curid=519646" title="Arteria">
Arteria



</doc>
<doc id="519647" url="https://pl.wikipedia.org/wiki?curid=519647" title="Vena">
Vena



</doc>
<doc id="519654" url="https://pl.wikipedia.org/wiki?curid=519654" title="Nu-metal">
Nu-metal



</doc>
<doc id="519656" url="https://pl.wikipedia.org/wiki?curid=519656" title="Parafia św. Józefa w Mysłowicach">
Parafia św. Józefa w Mysłowicach

Parafia św. Józefa – rzymskokatolicka parafia znajdująca się w Mysłowicach, w dzielnicy Krasowy. Parafia należy do dekanatu mysłowickiego w archidiecezji katowickiej, erygowana 1 sierpnia 1925 roku.
Pierwszą udokumentowaną wzmiankę o wsi Krasowy spotykamy w dokumencie „sprzedaż sołectwa wolnego w Lędzinach” spisaną 24 czerwca 1295 r. w Staniątkach. Od początku swojego istnienia Krasowy należały do parafii lędzińskiej. Sytuacja zmieniła się pod koniec XVI w. w wyniku postępów reformacji na tym terenie. Baltazar Promnitz, pan w Pszczynie, odkupił Lędziny, a wraz z nimi opustoszałą wieś Krasowy. Promnitz – protestant zgodził się, aby parafia lędzińska pozostała katolicką, natomiast Krasowy decyzją Promnitza zostały przydzielone do parafii bieruńskiej, która w międzyczasie dostała się w ręce protestanckiego pastora. W 1799 r. Krasowy wróciły do parafii lędzińskiej.
Kościół.
Mniej więcej ok. 1903 r. wierni z Krasów rozpoczęli starania o zdobycie terenu pod przyszły kościół. Wybuch pierwszej wojny światowej odsunął w czasie projekty budowy i do tego problemu powrócono dopiero w 1918 r. Trzy leżące blisko siebie wsie: Wesoła, Kosztowy i Krasowy działały w celu utworzenia parafii. Przyczyną była odległość do kościoła macierzystego wynosząca od 7 do 11 km.
Wtedy wydzierżawiono jedno z pomieszczeń karczmy kosztowskiej na tymczasową kaplicę, w której odprawiano nabożeństwa. 1 maja 1919 r. rozpoczęto wykopy pod mury mającego powstać kościoła. W połowie października budynek był gotowy w stanie surowym. Kościół postawiono w środku wsi Krasowy w mniej więcej równej odległości między Wesołą a Kosztowami. Projekt architektoniczny wykonał architekt Kokoszyński, a budowę nadzorował ks. Jan Wodarz, który następnie został pierwszym proboszczem nowej parafii. 1 sierpnia 1925 r. została erygowana parafia.
Duszpasterstwo.
Największe zasługi w organizacji parafii posiada jej pierwszy proboszcz ks. Jan Wodarz. Dobrze wykształcony, posiadał bardzo bogatą bibliotekę teologiczną. Założył Kongregację Mariańską Panien i Młodzieńców, następnie III Zakon franciszkański, Żywy Różaniec, Bractwo Najświętszego Serca Jezusowego, Bractwo Matek Chrześcijańskich, Apostolstwo Mężów, Kółko św. Józefa, stowarzyszenie misyjne Dzieło Dziecięctwa Jezus, Katolickie Stowarzyszenie Młodzieży Męskiej. Z danych liczbowych wynika, iż w okresie międzywojennym ponad połowa mieszkańców należała do organizacji parafialnych. W 1933 r. ks. Wodarz zaprosił do parafii siostry służebniczki, które zajęły się ambulatoryjną opieką nad chorymi. Po opuszczeniu parafii w 1996 r., do domu przez nie dotychczas zajmowanego wprowadzili się księża saletyni, zajmujący się pracą na misjach.
Krzyże i kapliczki.
Na terenie parafii rozsiane są liczne kapliczki oraz krzyże przydrożne. Do zagadkowych należy krzyż przydrożny na tzw. Wisieloku – znajdujący się w jednym z przysiółków krasowskich. Leży na dawnych torfowiskach. Wielu ludzi idąc pieszo skracało sobie drogę z Imielina do Murcek, i według legendy, straciło życie. Obecnie krzyż stoi na odludziu. Natomiast krzyż przydrożny na tzw. Przysiółku Hofmann jest prawdopodobnie typowym śladem po cmentarzu ofiar cholery z XVII w.

</doc>
<doc id="519662" url="https://pl.wikipedia.org/wiki?curid=519662" title="Kosztorysant">
Kosztorysant

Kosztorysant – osoba sporządzająca kosztorys w procesie kosztorysowania. Osoba ta może wykonywać zawód kosztorysanta lub wykonywać kosztorys okazjonalnie z potrzeby chwili.
Kosztorysanci.
Zawód kosztorysanta.
Klasyfikacja Zawodów i Specjalności zawód "kosztorysant budowlany" (wprowadzony po raz pierwszy załączniku do rozporządzenia Ministra Pracy i Polityki Społecznej z dnia 10 grudnia 2002 r. poz. 1868 - Dz.U. Nr 222) ujmuje pod symbolem 311201 według następującej hierarchizacji:
W ISCED (Międzynarodowej Klasyfikacji Standardów Edukacyjnych, przyjętej na 29 sesji UNESCO w 1987 r.) został ujęty w trzecim poziomie kwalifikacji odniesionym do czwartego poziomu wykształcenia uzyskiwanego w szkole policealnej oraz odniesionym do trzeciego poziomu wykształcenia uzyskiwanego w technikum.
Kosztorysanci budowlani.
W budownictwie kosztorysantem jest najczęściej inżynier budownictwa w odpowiedniej specjalności, a czasem także architekt. Zagadnienia związane z kosztorysowaniem włączone są w program większości kierunków studiów budowlanych i architektonicznych oraz pokrewnych w ramach przedmiotów dotyczących organizacji w budownictwie. Obecne prawo nie wymaga specjalnych uprawnień do pełnienia funkcji kosztorysanta, w związku z czym teoretycznie kosztorys może sporządzić każdy, z uwzględnieniem wymogów wynikających z przepisów szczególnych takich jak np. wymogi UE dla inwestycji finansowanych ze środków unijnych i innych.
Rzeczoznawcy majątkowi.
Kosztorysantem może być rzeczoznawca majątkowy w ramach prowadzonej wyceny nieruchomości. W tym przypadku kosztorysowanie jest tylko jednym z etapów tworzenia większego dokumentu, jakim jest operat szacunkowy. Rzeczoznawca majątkowy nie wykonuje więc – na ogół – zawodu kosztorysanta, lecz w określonych podejściach szacowania nieruchomości wykonuje tę funkcję jako wynikającą z metody i techniki tworzenia innego niż kosztorys dokumentu.
Rzeczoznawcy kosztorysowi.
Stowarzyszenie Kosztorysantów Budowlanych nadaje tytuł rzeczoznawcy kosztorysowego. Stowarzyszenie to opracowało także "Kodeks rzeczoznawcy" obowiązujący osoby posiadające ten tytuł.
Organizacje.
Kosztorysanci, jak niemal każda grupa zawodowa, integruje się w ramach struktur organizacji i stowarzyszeń zawodowych:

</doc>
<doc id="519668" url="https://pl.wikipedia.org/wiki?curid=519668" title="Kosztorysowanie">
Kosztorysowanie

Kosztorysowanie – proces sporządzania dokumentu finansowego realizacji określonego zadania zwanego kosztorysem.
Etapy kosztorysowania w budownictwie.
Proces kosztorysowania składa się z następujących, ogólnie określonych etapów:
Techniki kosztorysowania.
W okresie przed rozpowszechnieniem się techniki komputerowej kosztorysowanie prowadzone było w formie dokumentu papierowego opracowywanego na podstawie książkowych i broszurowanych wydań katalogów i cenników robót.
Obecnie dokument papierowy jest sporządzany w ostatnim etapie kosztorysowania, a większość czynności procesu kosztorysowania wykonywana jest przy pomocy techniki komputerowej.
Stosując odpowiednie oprogramowanie kosztorysowe ciężar obliczeń rachunkowych i innych czynności automatycznych przerzucony zostaje na system (program kosztorysowy), dzięki czemu kosztorysant może skoncentrować się na meritum sprawy, czyli:
Dostępne programy do kosztorysowania wykonują natomiast:
Ponadto programy te najczęściej udostępniają wiele dodatkowych, przydatnych opcji takich jak:
Baza techniczna i normatywna kosztorysowania w budownictwie.
Wprowadzenie.
W procesie kosztorysowania kosztorysant opiera się na:
Baza techniczna to ogół informacji niezbędnych do sporządzenia kosztorysu dotyczących konkretnej inwestycji. Baza normatywna to istniejące opracowania katalogów, cenników, instrukcji, wskaźników i zasad obowiązujących lub zalecanych do stosowania w procesie kosztorysowania.
Baza techniczna.
Baza techniczna to część materiałów niezbędnych w procesie kosztorysowania, która odnosi się do danej, indywidualnej inwestycji. Są to:
Baza normatywna.
Bazę tę stanowią opracowania ogólne dotyczące robót budowlanych, w tym:

</doc>
<doc id="519669" url="https://pl.wikipedia.org/wiki?curid=519669" title="Góra Cmentarna">
Góra Cmentarna

Góra Cmentarna (357 m n.p.m.) – wzgórze dominujące nad Gorlicami. Nazwa pochodzi od znajdującego się na szczycie cmentarza wojennego nr 91 z I wojny światowej.
Cmentarz nr 91.
Cmentarz z I wojny światowej według projektu Emila Ladewiga, na którym znajdują się groby indywidualne i zbiorowe żołnierzy armii austro-węgierskiej (425 grobów), niemieckich (140 grobów) i rosyjskiej (287 grobów). We wszystkich tych trzech armiach walczyli Polacy.
W latach 1961–1962 przeniesiono szczątki 61 niemieckich żołnierzy 272 pułku piechoty z likwidowanego cmentarza nr 89 przy obecnej ul. Kopernika.
Na terenie cmentarza znajdują się także puste groby z II wojny światowej; szczątki 362 żołnierzy niemieckich zostały w 1997 r. przeniesione na cmentarz wojskowy w Siemianowicach Śląskich.
Na cmentarzu znajduje się postument według projektu Gustawa Ludwiga
W 2018 roku prezydenci Rzeczypospolitej Polskiej i Republiki Słowenii dokonali odsłonięcia pomnika upamiętniającego poległych żołnierzy narodowości słoweńskiej.
Cmentarz nr 90.
Niemcy w czasie II wojny światowej zniszczyli znajdujący się na zachodnim stoku wzgórza cmentarz nr 90 z grobami 6 żołnierzy z okresu I wojny światowej wyznania mojżeszowego (4 żołnierzy austriackich i 2 rosyjskich). Dokładne miejsce mogił jest nieznane, ale znajdowały się w obrębie cmentarza żydowskiego. Dwie odnalezione macewy żołnierskie znajdują się na pobliskim kirkucie.

</doc>
<doc id="519672" url="https://pl.wikipedia.org/wiki?curid=519672" title="Pożar w rafinerii w Czechowicach-Dziedzicach">
Pożar w rafinerii w Czechowicach-Dziedzicach

Pożar w rafinerii w Czechowicach-Dziedzicach – pożar rafinerii ropy naftowej w Czechowicach-Dziedzicach, który miał miejsce w czerwcu 1971 roku. Pożar ten był trzecim z kolei pożarem w rafinerii czechowickiej w 1971 roku. W styczniu zapaliła się wieża destylacyjna, na początku czerwca pożar objął kilkadziesiąt cystern pod nalewakiem. 
Okoliczności pożaru.
Wieczorem w sobotę 26 czerwca 1971 po godzinie 19:00 nad Czechowicami przeszła niewielka burza. Trzecie, ostatnie wyładowanie uderzyło w kominek oddechowy zbiornika ropy naftowej nr 251 o pojemności 12 500 m³ ropy, znajdującego się w okolicy ul. Bolesława Prusa. Około godziny 19:50 doszło do zapalenia się ropy, zapadnięcia się dachu i rozerwania płaszcza na wysokości ok. 1,5 m od góry. W ciągu kilku minut pożar objął dach, powierzchnię zbiornika oraz ropę rozlaną na tzw. „tacy”. W rejonie zbiornika 251 znajdowały się zbiorniki 252, 253 i 254. W najbliższym sąsiedztwie zbiorników zlokalizowane były:
Wymiary każdego ze zbiorników to: średnica – 33 m, wysokość na osi zbiornika – 18,3 m. W płonącym zbiorniku 251 znajdowało się 8850 ton ropy. W chwili rozpoczęcia pożaru na kolektorze odbioru ropy stało 30 cystern. Ropa z nich była pompowana do zbiornika 254. Zostały one odłączone i odciągnięte przez lokomotywę w bezpieczne miejsce. Instalacje gaśnicze zbiorników były niesprawne, więc straż była zdana tylko na sprzęt przywieziony na wozach. Po około 15 minutach od rozpoczęcia pożaru na miejsce przybyły 3 sekcje ZSP z Bielska-Białej, OSP z terenu Czechowic-Dziedzic oraz ówczesnych powiatów bielskiego, oświęcimskiego, cieszyńskiego. Wezwano także straże dysponujące ciężkim sprzętem do podawania piany gaśniczej. Z jednostki wojskowej 3131 z Bielska-Białej przyjechało 160 żołnierzy. Do pożaru przybyły drużyny pożarnicze zakładowych oddziałów samoobrony przemysłu chemicznego zgrupowane na bielskich Błoniach na XIV Eliminacjach Zakładowych Oddziałów Samoobrony Ministerstwa Przemysłu Chemicznego.
Eksplozja.
W niedzielę, 27 czerwca ok. godziny 1:00 w nocy w akcji było 18 sekcji zawodowych i 24 sekcje OSP. Był zaplanowany generalny atak na źródło ognia. Sądzono, że po wejściu do działań jednostek z ciężkim sprzętem po kilku godzinach pożar zostanie ugaszony. W czasie gaszenia do zbiornika 251 dostało się kilkadziesiąt tysięcy litrów wody, które były podgrzewane przez palącą się na tacy ropę. ok. godz 1:20 woda ta osiągnęła temperaturę wrzenia i zaczęła przedzierać się ku górze zbiornika. Podnosząc lżejszą ropę naftową spowodowała jej wyrzut na odległość – w niektórych miejscach – nawet ponad 200 m. Część ropy wylała się do tacy zbiornika powodując jej przepełnienie i wylanie płonącej piany poza obwałowanie. Popłynęła ona torami w kierunku elektrociepłowni, na drogi wewnątrzzakładowe i do tacy zbiornika 254. Piana na drogach mająca kilka metrów wysokości zakrywała ludzi, wozy, sprzęt gaśniczy niszcząc wszystko na swojej drodze. Kilka chwil później nastąpiła druga eksplozja, zbiornika 254. Podczas obu erupcji zginęły prawie natychmiast 33 osoby (13 strażaków ZSP, 7 żołnierzy, 7 członków OSP, jeden pracownik rafinerii i 5 strażaków z ZOSP i ZOS). Temperatura była tak wysoka, że poparzeniom ulegali ludzie stojący nawet w sporej odległości od zbiorników. W wyniku odniesionych ran i oparzeń zmarło jeszcze w ciągu kolejnych 2 miesięcy 4 ratowników. Razem liczba ofiar nocnego wybuchu zbiorników to 37 osób. 
Dogaszanie pożaru.
Straty w sprzęcie, instalacjach rafineryjnych i infrastrukturze były ogromne. Zagrożone były zbiorniki oddziału ABT, palił się kolektor, pompownia, część oddziałów furfurolu, filtrolu, ABT, magazyn techniczny i zajezdnia lokomotyw. Spłonęły 22 samochody pożarnicze (w tym 5 Tatr i jeden Magirus SD-30 z autodrabiną z ZSP Bielska-Białej), 4 działka, 2 agregaty pianowe, 15 motopomp, 2 działka wodno-pianowe, węże tłoczne (ok. 20 000 m.b.), lokomotywa spalinowa, przyczepa samochodowa, ok. 1,5 km torów kolejowych i drobny sprzęt. Po godzinie 14:00 w niedzielę eksplodował zbiornik 252 (z powodu wysokiej temperatury powyżej 1000 °C), stwarzając realne niebezpieczeństwo dla zbiorników z etyliną. Zapaliła się ropa wewnątrz zbiornika, jak również ta, która wyciekła z niego na tacę. Po godzinie ogień przygasł i można było wznowić przerwaną akcję gaśniczą. W tym czasie zbiorniki 251 i 254 były już całkowicie zdeformowane i osiadły na wysokości 4–5 m. Jednak ok. godziny 23:00 nastąpiło pęknięcie płaszcza zbiornika 252. 
Przez niedzielę, poniedziałek i wtorek pracowały w rafinerii dwa zespoły specjalistów: pierwszy miał za zadanie zaplanować wysadzenie za pomocą materiałów wybuchowych dwóch pozostałych po wyrzucie zbiorników, a następnie całkowite wypalenie się ropy naftowej, a drugi miał przygotować akcję gaśniczą. Wybrano drugą opcję. W nocy z poniedziałku na wtorek usunięto zwłoki poległych. 29 czerwca, we wtorek, o godzinie 15:10 przystąpiono do generalnego natarcia. Wcześniej zebrano jednak odpowiednie środki:
Brało w nim udział 47 sekcji z ciężkim sprzętem gaśniczym – w tym 6 sekcji z Czechosłowacji i 27 sekcji ze sprzętem krajowym. Odwód taktyczny stanowiły 24 jednostki OSP oraz 5 sekcji z ciężkim sprzętem gaśniczym z Czechosłowacji. Ok. godziny 17:00 pożar został zlikwidowany. Jednak jeszcze 30 czerwca o 19:30 stwierdzono w zbiorniku 251 żarzenie się związków piroforycznych, co doprowadziło 1 lipca o godzinie 0:10 do gwałtownego zapalenia się ropy. O godz. 3:15 pożar został ugaszony. Ocalał zbiornik nr 253 z 7000 ton odgazowanej ropy. Zbiorniki tliły się do 2 lipca. 
Koniec akcji ratunkowej i przyczyny pożaru.
Ogółem w akcji brało udział 2610 strażaków z 371 sekcji, w tym 58 strażaków z 13 sekcji z Czechosłowacji, użyto 313 samochodów gaśniczych, 49 samochodów ciężarowych, 34 samochody ciężkie wodno-pianowe, 6 samochodów proszkowych, 2 autodrabiny, 15 agregatów pianotwórczych, 11 działek pianowych, 197 pomp pożarniczych, 81 000 m.b. węży. Do gaszenia pożaru zużyto od 26 czerwca do 1 lipca około 227 ton chemicznych środków gaśniczych.
Ze stolicy przyjechały najwyższe władze z Edwardem Gierkiem i gen. Jaruzelskim na czele. Odprawom załóg, które miały prowadzić „główne natarcie” przewodniczył późniejszy pierwszy sekretarz KC PZPR Stanisław Kania. Podkreślał on niezwykły spokój przygotowujących się do akcji strażaków. 
Pożar miał wiele przyczyn, z których najważniejsze to:
Odbudowa rafinerii trwała 4 miesiące i zaowocowała nowoczesną instalacją odgromową, gaśniczą oraz „pływającymi dachami”, które uniemożliwiają zgromadzeniu się par węglowodorów nad powierzchnią ropy. Na miejscu tragedii stanął dystrybutor paliw. Zbiorniki magazynowe natomiast przeniesiono poza obręb rafinerii i ścisłych zabudowań miejskich, niedaleko granicy z Bestwiną, nad rzekę Białą.
Ulicami Czechowic-Dziedzic przeszedł kondukt pogrzebowy, na lawetach przewieziono trumny ze szczątkami ofiar wybuchu. Ku ich pamięci na skwerze ustawiono pomnik z listą ofiar. Jeden z pomników znajduje się na terenie kampusu akademickiego Akademii Techniczno-Humanistycznej w Bielsku-Białej przy ul. Willowej.

</doc>
<doc id="519673" url="https://pl.wikipedia.org/wiki?curid=519673" title="Derry (ujednoznacznienie)">
Derry (ujednoznacznienie)

Miejscowości w USA:
Gminy w USA:

</doc>
<doc id="519674" url="https://pl.wikipedia.org/wiki?curid=519674" title="Księstwo Turowskie">
Księstwo Turowskie

Księstwo Turowskie (od końca XII wieku do początku XIII wieku Księstwo Turowsko-Pińskie) – księstwo z ośrodkiem stołecznym w Turowie, istniejące od X/XI do XIV wieku na Polesiu i rozciągające się wzdłuż środkowego i dolnego biegu Prypeci. Większość terytorium księstwa było zamieszkiwane przez plemię przez Dregowiczów, dlatego można je wiązać jego początki z istniejącym organizmem plemiennym tego ludu. Mniejsza część księstwa na południu obejmowała terytoria zajmowane przez plemię Drewlan. Głównym miastem księstwa był Turów, wzmiankowany po raz pierwszy w kronice w 980 roku. Do połowy XII wieku księstwo turowskie funkcjonowało okresowo w ścisłej zależności od Kijowa, jako terytorium oddawane w okresowe władanie krewnym przez księcia kijowskiego. W XII wieku od księstwa turowskiego odłączono Brześć przyłączony do Księstwa halicko-wołyńskiego, jednak przypuszczalnie gród ten nie był wcześniej trwale związany z Księstwem turowskim. Po 1155 roku od księstwa turowskiego odpadł Kleck i Mozyrz, które przeszły we władanie czernihowskich książąt z linii Olegowiczów. W 1158 roku książę Jerzy Jarosławowicz opanował księstwo turowskie i odparł wyprawę księcia kijowskiego, a tym samym uniezależnił księstwo od Kijowa. W tym okresie w Turowie powstał murowany Sobór Zaśnięcia Matki Bożej, którego fundamenty odkryto w 1963 roku. Przypuszczalnie była ona ośrodkiem eparchii turowsko-pińskiej. W XII wieku większe znaczenie zaczął zyskiwać ośrodek grodowy w Pińsku. Pod koniec XII wieku z księstwa turowskiego wyodrębniło się małe księstwo z siedzibą w Dąbrowicy (Dubrowicy). Na początku XIII wieku od księstwa turowskiego uniezależniło się Księstwo pińskie.
W XIV wieku Turów został zniszczony przez Mongołów, a następnie podbity przez Wielkie Księstwo Litewskie i nie odgrywał w późniejszym okresie dużej roli i funkcję głównego ośrodka administracyjnego na Polesiu przejął położony na zachodzie Pińsk, gdzie przeniesiono też siedzibę eparchii.

</doc>
<doc id="519675" url="https://pl.wikipedia.org/wiki?curid=519675" title="Fabian Cancellara">
Fabian Cancellara

Fabian Cancellara (ur. 18 marca 1981 w Wohlen bei Bern) – szwajcarski kolarz szosowy, dwukrotny mistrz olimpijski (Pekin 2008 i Rio de Janeiro 2016), wicemistrz olimpijski (Pekin 2008), czterokrotny złoty i trzykrotny brązowy medalista mistrzostw świata.
Kariera.
Już za czasów juniorskich Cancellara zwrócił na siebie uwagę jako specjalista od jazdy na czas, kiedy to dwukrotnie został mistrzem świata w tej dyscyplinie (1998 i 1999). W dwóch pierwszych latach swojej zawodowej kariery (2001–2002) Cancellara jeździł dla drużyny Mapei-Quick Step. Już w roku swojego debiutu wygrał prolog i generalną klasyfikację Wyścigu Dookoła Wyspy Rodos, który to wyczyn powtórzył w roku następnym. W 2002 wygrywał etapy w mniejszych wyścigach, jak również swój pierwszy z trzech tytułów mistrza Szwajcarii w jeździe na czas. Przełom w jego karierze nastąpił po przejściu do drużyny Fassa Bortolo (2003), kiedy to wygrał prologi w Tour de Romandie oraz w Tour de Suisse.
W 2004 Cancellara w swoim pierwszym występie w Tour de France wygrał prolog i założył żółtą koszulkę lidera, którą nosił jeszcze przez jeden etap. Dwa lata później zwyciężył w prestiżowym klasyku Paryż-Roubaix, jako pierwszy Szwajcar od 83 lat. Z początkiem 2006 Cancellara zmienił barwy i dołączył do drużyny Bjarne Riisa – Team CSC, co zaowocowało wygranymi w czasówce na Tirreno-Adriático, wspomnianą wygraną w Paryż-Roubaix, jak również zwycięstwem w etapie na czas w wyścigu Dookoła Katalonii. W międzyczasie zdobył brązowy medal na mistrzostwach świata w Madrycie w 2005 roku. Rok później, podczas mistrzostw w Salzburgu zdobył złoto.
W 2007 Cancellara zdeklasował rywali na prologu Tour de France, w którym na trasie 7,9 km uzyskał 13 sekund przewagi nad drugim Andreasem Klödenem i 23 sekundy nad trzecim George'em Hincapiem. Przez następne dni jeździł w żółtej koszulce lidera wyścigu. Na trzecim etapie kolejnym zwycięstwem umocnił się na pozycji lidera. Dopiero na siódmym etapie stracił prowadzenie w klasyfikacji generalnej na rzecz Linusa Gerdemanna z Teamu T-Mobile. W 2008 roku wziął udział w igrzyskach olimpijskich w Pekinie, gdzie był najlepszy w jeździe na czas, a ze starty wspólnego zajął drugie miejsce za Hiszpanem Samuelem Sánchezem. Rok później wygrał w swej koronnej konkurencji na mistrzostwach świata w Mendrisio.
W 2010 ponownie wygrał wyścig Paryż-Roubaix. Po tym zwycięstwie plotkowano o obecności w jego rowerze elektrycznego silnika, gdyż po zmianie roweru, co oznaczało pozostanie kilka sekund za grupą, w której jechał, w ciągu zaledwie kilku sekund doszedł „grupkę Toma Boonena”, a zaraz potem bez problemu od niej odjechał. W tym samym roku po prologu w Rotterdamie po raz kolejny zdobył żółtą koszulkę lidera Tour de France. Na trzecim etapie jako lider wyścigu zorganizował strajk kolarzy demonstrując dyrektorom wyścigu, że trasa była za trudna (na trasie doszło do wielu kraks; w wyniku jednej z nich musiał wycofać się jeden z faworytów wyścigu – Fränk Schleck). Wiązało się to z utratą koszulki lidera na rzecz Sylvaina Chavanela. Cancellara odzyskał ją na następnym etapie, ponieważ Chavanel borykał się z wieloma defektami. Fabian dojechał w pierwszej grupie i oprócz odzyskania żółtej koszulki wyprowadził także swojego kolegę z drużyny Andy'ego Schlecka na dobrą pozycję wyjściową do walki o zwycięstwo w klasyfikacji generalnej. Na tym wyścigu zdołał jeszcze wygrać czasówkę z ogromną przewagą nad trzecim Bertem Grabschem. Drugi Tony Martin stracił do niego 17 sekund. W tym samym roku Szwajcar wystartował także w Vuelta a España, lecz podczas 19. etapu zsiadł z roweru i wycofał się z wyścigu wbrew dyrektorom zespołu (chciał mieć więcej czasu na przygotowania do mistrzostw świata), czym wywołał skandal w środowisku kolarskim oraz złość dyrektorów zespołu. Kilka dni później pojawiła się informacja, że od przyszłego roku Cancellara nie będzie jeździł w barwach drużyny Saxo Bank. Zapowiedział, że decyzję gdzie będzie jeździł w przyszłym roku, podejmie po mistrzostwach świata. Pod koniec września po raz czwarty został mistrzem świata w jeździe indywidualnej, wygrywając z przewagą ponad minuty nad drugim Davidem Millarem z Wielkiej Brytanii podczas mistrzostw świata w Geelong.
Wystartował także na mistrzostwach świata w Kopenhadze w 2011 roku, zajmując w jeździe na czas trzecie miejsce, za Niemcem Tonym Martinem i Brytyjczykiem Bradleyem Wigginsem. Na tej samej imprezie był czwarty w wyścigu ze startu wspólnego, przegrywając walkę o podium z Niemcem André Greipelem. W 2012 roku wystąpił na igrzyskach olimpijskich w Londynie, ale nie odniósł sukcesów. Na około 15 km przed metą wyścigu ze startu wspólnego Cancellara, jadący w czołówce, rozbił się na jednym z zakrętów i do mety dotarł dopiero na 106. pozycji. Po tym upadku Szwajcar nie zdołał stanąć na podium także w jeździe na czas, kończąc rywalizację na siódmej pozycji.
Sezon 2016 był jego ostatnim w zawodowym peletonie. W tym też roku wystartował w Igrzyskach Olimpijskich w Rio zdobywając swój drugi złoty medal w indywidualnej jeździe na czas.
Najważniejsze osiągnięcia.
Klasyczne (jednodniowe) wyścigi kolarskie.
DNF = Nie ukończył— = Nie startował

</doc>
<doc id="519676" url="https://pl.wikipedia.org/wiki?curid=519676" title="Układ smarowania">
Układ smarowania

Układ smarowania ma za zadanie zmniejszenie oporu tarcia, odprowadzanie ciepła wytworzonego podczas tarcia, oczyszczanie trących powierzchni i odprowadzanie zanieczyszczeń do filtra, zabezpieczenie powierzchni przed korozją, uszczelnienie współpracujących powierzchni.
Układ smarowania ma na celu zmniejszenie zużycia pracujących części. 
Przykładem układu smarowania jest smarowanie obiegowo-ciśnieniowe.

</doc>
<doc id="519677" url="https://pl.wikipedia.org/wiki?curid=519677" title="Franciszek Rohland">
Franciszek Rohland

Franciszek Maksymilian Rohland (ur. (1779?)1780 w Sławicach Szlacheckich w Miechowskiem, zm. 5 lipca 1860 w Lublinie) – polski generał brygady w czasie powstania listopadowego, kawaler krzyża złotego orderu Virtuti Militari.
Życiorys.
Służbę wojskową rozpoczął kampanią roku 1807 w armii Księstwa Warszawskiego. Porucznik w 6 pułku piechoty, kapitan z 1807 po odbyciu kampanii mazurskiej. Brał udział w wojnie z Austrią w 1809 i kampanii moskiewskiej jako major W 1813 był szefem batalionu z obrony Modlina, której bronił, a potem przebywał w niewoli rosyjskiej. Uwolniony w kwietniu 1814, od marca 1815 w wojsku Królestwa Polskiego, podpułkownik, dowódca baonu wzorowych grenadierów. Od 1817 dowódca 7 pułku piechoty lekkiej. Uzyskał w 1820 stopień pułkownika.
W czasie powstania listopadowego dowódca Brygady Piechoty. Awansowany do stopnia generała w lutym 1831 roku. Odznaczył się bohatersko w bitwach pod Grochowem i Wawrem. Po odcięciu 2 Dywizji Piechoty od reszty wojsk powstańczych (bitwa pod Ostrołęką) wziął udział w wyprawie na Litwę pod komendą gen. Antoniego Giełguda. Uczestniczył w bojach pod Rajgrodem, Szawlami i w nieudanym ataku na Wilno. Po przekroczeniu granicy pruskiej został internowany. Po uwolnieniu z internowania wrócił do Warszawy w 1832 i złożył przysięgę na wierność carowi, co nie uchroniło go od zesłania. Za udział w powstaniu zesłany został do Wołogdy. Po powrocie z zesłania w 1833 osiadł w Tuszowie i prowadził rozległe interesy majątkowe. Zmarł w Lublinie, pochowany w Bychawce.

</doc>
<doc id="519680" url="https://pl.wikipedia.org/wiki?curid=519680" title="Franciszek Maksymilian Rohland">
Franciszek Maksymilian Rohland



</doc>
<doc id="519685" url="https://pl.wikipedia.org/wiki?curid=519685" title="Karabin LAPA FA Model 03">
Karabin LAPA FA Model 03

LAPA FA Model 03 – brazylijski karabin szturmowy w układzie bullpup. Nieprodukowany seryjnie.
Historia.
W 1978 roku w Laboratório de Pesquisa de Armamento Automático Ltda rozpoczęto prace nad karabinem szturmowym kalibru 5,56 mm, następcą używanych w armii brazylijskiej karabinów IMBEL LAR (licencyjna wersja FN FAL). Konstruktorzy zdecydowali się zbudować nową broń w układzie bullpup, z szerokim wykorzystaniem tworzyw sztucznych (wykonano z nich osłonę komory zamkowej tworzącą jedną całość z chwytem transportowym, chwytem pistoletowym i łożem).
Testy wojskowe karabinu FA M-03 przeprowadzono w 1983 roku. Wyniki testów były pozytywne, ale z powodu wysokiej ceny zrezygnowano z zakupów karabinów tego typu. Początkowo zakupiono niewielką liczbę karabinów M16 i HK 33, ostatecznie jednak przyjęto do uzbrojenia karabin IMBEL MD2.
Opis.
LAPA FA Model 3 jest indywidualną bronią samoczynno-samopowtarzalną zbudowana w układzie bullpup. Zasada działania oparta o wykorzystanie energii gazów prochowych odprowadzanych przez boczny otwór lufy. Lufa gwintowana (6 bruzd prawoskrętnych o skoku 305 mm), zakończona tłumikiem płomieni. Ryglowanie broni przez obrót zamka. Wyciąg sprężynujący i wyrzutnik umieszczono w zamku. Mechanizm uderzeniowy kurkowy, z samonapinaniem. Mechanizm spustowy umożliwia strzelanie ogniem pojedynczym i seriami. Przełącznik rodzaju ognia połączony z bezpiecznikiem ma postać dźwigni na prawym boku komory zamkowej. Ma on piec położeń: "1" (odigień pojedynczy), "3" (seria trójstrzałowa), "30" (ogień ciągły),"SA" (zabezpieczenie broni) i "DA" (przestawienie skrzydełka w tę pozycję spowoduje zwolnienie kurka). Zasilanie z dwurzędowych magazynków łukowych o pojemności 20, 30 lub 40 naboi wykonanych z tworzywa sztucznego, lub dowolnych magazynków zgodnych ze STANAG 4179. Otwarte przyrządy celownicze składają się z regulowanej w poziomie muszki i celownika przeziernikowego o nastawach 200 i 400 m.

</doc>
<doc id="519689" url="https://pl.wikipedia.org/wiki?curid=519689" title="Układ dolotowy">
Układ dolotowy

Układ dolotowy – układ w silniku spalinowym, składający się z elementów i urządzeń, rzadziej maszyn, którego zasadniczym zadaniem jest doprowadzenie i niekiedy wstępne sprężenie powietrza lub powietrza i mieszanki paliwowo-powietrznej do cylindrów silnika.
Podstawowe elementy układu dolotowego: filtr powietrza, przewody dolotowe, kolektor dolotowy.
Czasami jednak w skład układu dolotowego mogą wchodzić dodatkowe elementy, takie jak przewód odpowietrzania komory korbowej z separatorem oleju (odma), sprężarka mechaniczna napędzana z wału silnika lub też napędzana energią gazów spalinowych (turbosprężarka), sprężarka elektryczna (elektrocharger).
Układ dolotowy pełni istotną rolę w poprawieniu parametrów użytecznych jednostki napędowej, dlatego wciąż trwają prace nad jego udoskonalaniem. 
Niektóre dzisiejsze konstrukcje układów dolotowych wykorzystują zjawisko doładowania rezonansowego. Aby jego wpływ był optymalny w szerokim zakresie prędkości obrotowej silnika konieczna była rozbudowa układu. Niektórzy producenci zastosowali pewne innowacje, np. zmienne długości "drogi dolotowej" VGIS (ang. Variable Geometry Induction System) stosowane w silnikach Hondy jak i Daewoo. Polega on na sterowaniu zaworami kształtu i długości drogi, jaką przebywa powietrze. Podobne działanie ma system Dual Ram stosowany w silnikach Opla.

</doc>
<doc id="519694" url="https://pl.wikipedia.org/wiki?curid=519694" title="Barczatka borówczanka">
Barczatka borówczanka

Barczatka borówczanka ("Phyllodesma ilicifolia") – motyl z rodziny barczatkowatych.
Wygląd.
Rozpiętość skrzydeł 30-38 mm. Skrzydła jasnobrunatne z popielatoszarym nalotem. Przepaski mało wyraźne. Środkowa część tylnego skrzydła rozjaśniona. Zewnętrzny brzeg obu par skrzydeł lekko falisty, strzępina w białe i brunatne paski. Samce są nieco mniejsze od samic, charakteryzują się grzebieniastymi czułkami. Ubarwienie motyla szaro-brunatne z deseniem przepaskowym. Osobniki dorosłe żyją bardzo krótko (nie odżywiają się). Gąsienice silnie owłosione, snują z przędzy mocne, oprzędy wyściełane włoskami, żywią się liśćmi i pączkami drzew, wyrządzając nieraz znaczne szkody. .
Motyl pojawia się w kwietniu i maju.
Gatunek preferujący środowiska uwilgocone. Występuje w wysokopiennych lasach mieszanych oraz nizinnych i górskich z borówczyskami lub zarastającymi wrzosowiskami.
Gatunek rozmieszczony szeroko od Półwyspu Iberyjskiego po Chiny i Japonię. W Europie występuje lokalnie i wyspowo w większości państw. Na północy osiąga południową Szwecję i Norwegię, zaś na południu sięga po Grecję i Włochy. W europejskiej części Rosji szeroko rozprzestrzeniony, poza strefą tundry i stepu, za Uralem w południowej części Niziny Zachodniosyberyjskiej i centralnej Jakucji.
Gatunek znany dawniej z wyspowych stanowisk w północnej i południowej części kraju. W ostatnim dziesięcioleciu XX wieku, pomimo intensyfikacji badań lepidopterologicznych, nie potwierdzono występowania motyla.
borówka brusznica – "Vaccinium vitis-idaea" L., borówka czarna (czarna jagoda) -"Vaccinium myrtillus" L.
Topola osika – "Populus tremula" L., Wierzba krzewiasta – "Salix spp".
Gatunek niechroniony, skrajnie zagrożony, którego liczebność kształtuje się w odpowiedniej skali wartości przyjętej przez IUCN.

</doc>
<doc id="519698" url="https://pl.wikipedia.org/wiki?curid=519698" title="Pistolet maszynowy Madsen Model 1945">
Pistolet maszynowy Madsen Model 1945

Madsen Model 1945 (M1945, Model 13, Model 1945/47) – duński pistolet maszynowy z lat 40. XX wieku.
Opis.
Madsen Model 1946 był bronią bronią samoczynną. Zasada działania oparta o odrzut zamka swobodnego. Sprężyna powrotno – uderzeniowa znajdowała się naokoło lufy i była otoczona osłoną połączoną z zamkiem. Mechanizm spustowy umożliwia prowadzenie ognia pojedynczego i seriami.
Madsen M1945 był zasilany przy pomocy dwurzędowych magazynków pudełkowych o pojemności 50 naboi.
Lufa o długości 315 mm.
Pistolet maszynowy był wyposażony w stałą kolbę drewniana lub prętową kolbę składaną. Przyrządy celownicze mechaniczne.

</doc>
<doc id="519701" url="https://pl.wikipedia.org/wiki?curid=519701" title="Jules Sichel">
Jules Sichel

Frédéric Jules Sichel (ur. 14 maja 1802 we Frankfurcie nad Menem, zm. 11 listopada 1868 w Paryżu) - francuski okulista i entomolog.
Sichel urodził się w żydowskiej rodzinie we Frankfurcie. Studiował medycynę w Tübingen od roku 1820. W 1822 przeniósł się na uczelnię w Berlinie, na której uzyskał tytuł doktora w 1825. Źródła francuskie podają, że studiował także w Würzburgu gdzie od 1823 pracował jako "chef de clinique" pod kierunkiem profesora Johanna Lucasa Schönleina.
Od 1825 do 1829 był asystentem klinice okulistycznej Christopha Friedricha von Jaegera w Wiedniu. W 1829 osiadł w Paryżu gdzie założył pierwszą klinikę okulistyczną w 1832 (przy "rue Jacob"). W 1833 zdał francuskie państwowe egzaminy potwierdzające jego wykształcenie medyczne zdobyte w Niemczech. Kolejna klinikę otworzył w 1836 (przy "rue Férou"). Jednym z jego współpracowników w tych instytucjach był polski lekarz okulista Wiktor Feliks Szokalski.
Zapoczątkował we Francji wykorzystanie oftalmoskopu. Wielokrotnie przewodził kongresom okulistycznym i był honorowym prezesem Towarzystwa Lekarzy Niemieckich w Paryżu. Wspierał jako lekarz działania edukacyjne komitetu Legii Honorowej. Pisał artykuły do prasy medycznej (głównie tematyka związana z okulistyką) zarówno francuskiej jak i niemieckiej.
Swojej działalności nie ograniczał tylko do medycyny. Był miłośnikiem języków orientalnych, archeologii i entomologii (współpracował w tych dziedzinach z fachowymi wydawnictwami), tłumaczył książki z greki i łaciny.

</doc>
<doc id="519702" url="https://pl.wikipedia.org/wiki?curid=519702" title="Stare Kościeliska (wieś)">
Stare Kościeliska (wieś)

Stare Kościeliska – wieś w Polsce położona w województwie mazowieckim, w powiecie otwockim, w gminie Osieck.
Wierni Kościoła rzymskokatolickiego należą do parafii św. Bartłomieja Apostoła w Osiecku.
W latach 1975–1998 miejscowość administracyjnie należała do województwa siedleckiego.

</doc>
<doc id="519707" url="https://pl.wikipedia.org/wiki?curid=519707" title="Młyn (technika)">
Młyn (technika)

Młyn – urządzenie do rozdrabniania substancji stałych (np. cementu w cementowniach).
Ze względu na rodzaj elementów rozdrabniających rozróżnia się młyny:
Ze względu na zastosowanie rozróżnia się młyny:
Ze względu na napęd elementów rozdrabniających rozróżnia się młyny:

</doc>
<doc id="519709" url="https://pl.wikipedia.org/wiki?curid=519709" title="Monster Magnet">
Monster Magnet

Monster Magnet to amerykański zespół stoner rockowy. Początkowo zespół nazywał się Dog of Mystery, później Airport 75.
Historia.
W roku 1989 zespół nagrał dwie taśmy demo. Były to "Forget About Life, I'm High on Dope" i "I'm Stoned, What Ya Gonna Do About It?". Pierwszym wydawnictwem winylowym zespołu był singel Lizard Johnny wydany przez niezależną wytwórnię Cirquit Records, następnym był MLP "Monster Magnet" nagrany dla niemieckiej wytwórni Glitterhouse Records w roku 1990. W roku 1991 zespół podpisał kontrakt z wytwórnią Caroline Records. Pod tym właśnie szyldem Monster Magnet wydali swój pierwszy pełnometrażowy album – Spine of God.
Kolejne wydawnictwo Monster Magnet – Tab – to EP zawierające 4 utwory. McBain wkrótce potem, w wyniku konfliktów z Dave'em Wyndorfem, opuścił zespół. Nowym gitarzystą zespołu został gitarzysta Atomic Bitchwax – Ed Mundell.
W 1992 ukazał się maxi SP Evil a w następnym roku maxi SP Cage Around The Sun promujące nowy album.
W 1993 ukazał się album Superjudge. Album został nagrany dla wytwórni A&amp;M Records. Mimo że wśród fanów jest to jeden z najbardziej lubianych albumów, nie sprzedał się najlepiej.
Kolejnym albumem był Dopes to Infinity. Tak jak poprzednie wydawnictwo nie odniósł on dużego sukcesu komercyjnego.
Do zespołu w 1998 dołączył gitarzysta Phil Cavaino. Wyndorf przeprowadził się do Las Vegas i przystąpił do pracy nad kolejnym albumem Powertrip. Album był wielkim przełomem. Zmienił się styl zespołu. Monster Magnet odeszli od stoner rocka o przytłumionym brzmieniu. Pojawiło się więcej charakterystycznych gitarowych fragmentów, perkusja stała się cięższa. "Space Lord", pierwszy singel, stał się przebojem w dużych rozgłośniach radiowych. Zespół zaczął organizować trasy koncertowe z takimi zespołami jak Aerosmith, Metallica i Marilyn Manson.
God Says No wydany w 2000 roku był ostatnim pod szyldem A&amp;M Records. W tym samym roku zespół, w wyniku konfliktów wewnętrznych, opuścili Joe Calandra i Jon Kleiman
W roku 2003 Monster Magnet podpisali kontrakt z europejską wytwórnią SPV. Owocem tego był wydany na początku 2004 roku album "Monolithic Baby!". W marcu 2005, po siedmiu latach współpracy, zespół opuścił Phil Cavaino. 6 listopada 2007 Monster Magnet wydali nowy album 4-Way Diablo.

</doc>
<doc id="519710" url="https://pl.wikipedia.org/wiki?curid=519710" title="Émile Jaques-Dalcroze">
Émile Jaques-Dalcroze

Émile Jaques-Dalcroze (ur. 6 lipca 1865 w Wiedniu, zm. 1 lipca 1950 w Genewie) – szwajcarski kompozytor i pedagog, twórca rytmiki jako dziedziny kształcenia muzycznego.
Życiorys.
Studia muzyczne odbywał w Genewie, Paryżu i Wiedniu. Jego francuscy nauczyciele to Léo Delibes, Gabriel Fauré, Mathis Lussy. W Wiedniu nauki pobierał u Adolfa Prosnitza, Antona Brucknera i Roberta Fuchsa. Oprócz muzyki studiował także malarstwo, poezję i aktorstwo w Comédie-Française.
W 1892, mając zaledwie 27 lat, wygrał egzamin konkursowy na profesora solfeżu i harmonii w Konserwatorium Genewskim. Data ta jest początkiem jego pracy pedagogicznej i reformatorskich poszukiwań w nauczaniu solfeżu i muzyki w ogóle.
Po kilku latach pracy pedagogicznej, początkowo tylko ze studentami, a następnie również z dziećmi, formułował swe odkrycia twierdząc, że działanie muzyki nie dotyczy tylko słuchu, ale całego systemu mięśniowego i nerwowego, że rytm i dynamika znajdują odpowiednik w systemie mięśniowym i że pierwotnym instrumentem jest ciało ludzkie, toteż wszelkie odmiany tempa i energii muzycznej można odtwarzać ruchami ciała. Pierwsze publiczne wystąpienia Dalcroze’a, w których przedstawił założenia swej metody i zademonstrował „gimnastykę rytmiczną” to:
oba podczas kolejnych Kongresów Towarzystwa Muzyków Szwajcarskich.
W 1912 uczestniczył w Olimpijskim Konkursie Sztuki i Literatury w kategorii muzyka. Nie zajął jednak miejsca na podium, a tytuł jego utworu nie jest znany.

</doc>
<doc id="519712" url="https://pl.wikipedia.org/wiki?curid=519712" title="Kanały mazurskie">
Kanały mazurskie

Kanały mazurskie stworzyły unikatowy system szlaków wodnych od Pisza do Węgorzewa. Trasę tę po raz pierwszy przepłynął parowiec „Masovia” w dniu 3 września 1856 roku. Znacznie wcześniej, bo w 1379 roku, część tej trasy przebył zwykłą łodzią wielki mistrz zakonu krzyżackiego Winrich von Kniprode. Pierwsze projekty budowy kanałów mazurskich opracowali bracia polscy: Józef Naronowicz-Naroński, Samuel Suchodolec (Suchodolski) i Jan Władysław Suchodolec. W 1765 roku prowizoryczne kanały łączyły jeziora Śniardwy i Mamry. W tym czasie znajdowała się śluza na jeziorze Tałty, na granicy z Jeziorem Mikołajskim. Brzegi kanałów umocnione były faszyną, a śluzy wykonane były z drewna. Było sześć śluz i dziesięć mostów. Kanały na wymienionej trasie uległy zapiaszczeniu i zaprzestano ich eksploatacji w 1789 roku. W roku 1799 przy wysokim stanie wody, udało się przetransportować 43 pnie drzew z Puszczy Piskiej przez jeziora mazurskie, Węgorapę do Pregoły. Ostatecznie system połączeń wodnych został zniszczony w czasie wojen napoleońskich. Kanały mazurskie nabrały obecnego kształtu w czasie wielkich robót publicznych w latach 1854–1857.
Kanały łączące Wielkie Jeziora Mazurskie (kolejność od południa do północy):

</doc>
<doc id="519718" url="https://pl.wikipedia.org/wiki?curid=519718" title="Stare Kościeliska (polana)">
Stare Kościeliska (polana)

Stare Kościeliska – polana w Dolinie Kościeliskiej w Tatrach Zachodnich, na wysokości 960–970 m n.p.m. Była to samodzielna polana, nie wchodziła w skład żadnej hali. Pochodzenie nazwy tłumaczy się w ten sposób, że polana stanowiła grunt kościelny; pierwotnie nazywała się ona Kościelec. Prowadzi przez nią szeroki gościniec – pieszo 30 min drogi z Kir.
W 1783 r. M. i J. Prokopowicze otwarli tutaj niewielki ośrodek przemysłowy – hutę miedzi, w której był młot fryszerski, piec do wytapiania rudy, młyn kruszący rudę i chaty, w których mieszkali robotnicy. Przetapiano rudę pochodzącą głównie z Doliny Starorobociańskiej. Była też karczma na Starych Kościeliskach, tartak i leśniczówka, a przy niej lipy, z których dwie przetrwały do dzisiaj. Mają ok. 150 lat i są to lipy szerokolistne. Z kilkunastu takich lip zasadzonych przez ówczesnego leśniczego tylko dwa okazy przetrwały w surowych tatrzańskich warunkach, powyżej normalnego swojego zasięgu pionowego. Zasadził on także klony i daglezje.
W leśniczówce nocowali i leczyli się żętycą chorzy na gruźlicę. W niesławnej karczmie bawili się głównie robotnicy huty. Później przerobiono hutę miedzi na hutę żelaza i zakład metalurgiczny. Zachowały się resztki pieca i murów fryszerki (umieszczona jest na nich tablica informacyjna).
Urządzenia huty napędzane były kołem wodnym, do którego doprowadzono wodę Kościeliskiego Potoku, spiętrzoną za pomocą tamy znajdującej się w okolicy Pośredniej Kościeliskiej Bramy (Bramy Kraszewskiego). Rudy żelaza zwożono z kopalń w Dolinie Pyszniańskiej, na Stołach, Ornaku (Żleb pod Banie), Dolinie Miętusiej, Dolinie Starorobociańskiej, spod Kopek. Przeważnie były to rudy o niewielkiej zawartości żelaza. Jedynie w żlebie Żeleźniak wydobywano wysokoprocentową rudę hematytu.
Istniało wtedy jeszcze w Tatrach zbójnictwo. W latach 1805–1810 zbójnicy napadali na zarząd huty, rabując pieniądze i wymuszając fałszywe zaświadczenia. W 1841 r. hutę zlikwidowano z powodu nieopłacalności. Do tej pory istnieje tutaj kapliczka, zwana kapliczką zbójnicką. W rzeczywistości została ona ufundowana przez górników wydobywających tu rudę. Od 1890 do 1926 r. funkcjonowała w Dolinie Kościeliskiej gospoda Zamoyskiego z pokojami noclegowymi dla turystów, założona przez hrabiego Władysława Zamoyskiego.
Polana była dawniej koszona i wypasana. W 1955 polana miała powierzchnię 3,442 ha. Po włączeniu jej do Tatrzańskiego Parku Narodowego zniesiono wypas i koszenie, w wyniku czego część polany zarosła lasem i zaroślami. W 2004 jej powierzchnia zmniejszyła się przez to o 15,72%. Ciekawa flora roślin wapieniolubnych. M.in. stwierdzono tutaj występowanie goryczuszki lodnikowej – bardzo rzadkiej rośliny, w Polsce występującej tylko w Tatrach i to w nielicznych tylko miejscach (ok. 10 w całych polskich Tatrach).

</doc>
<doc id="519723" url="https://pl.wikipedia.org/wiki?curid=519723" title="Ponidzie">
Ponidzie

Ponidzie – region położony w województwie świętokrzyskim na terenie Niecki Nidziańskiej, nad środkową i dolną Nidą, od Chęcin po Nowy Korczyn.
Warunki naturalne.
Występują tu wzniesienia z okresu miocenu, zbudowane głównie ze skał gipsowych. W południowej części regionu dominuje krajobraz nizinny.
Na terenie Ponidzia umiejscowione są trzy parki krajobrazowe: Nadnidziański, Szaniecki i Kozubowski. W rezerwatach przyrody Przęślin, Skorocice, Krzyżanowice, Skotniki Górne, Winiary Zagojskie, Góry Wschodnie, Grabowiec i Skowronno występują relikty roślinności stepowej. Spotykane są tu często podmokłe łąki, torfowiska i stawy rybne. W Rezerwacie przyrody Owczary rosną jedyne na terenie Niecki Nidziańskiej słonorośla. Latem, na polach opodal Winiar Dolnych, można poczuć się jak w Prowansji a to za sprawą uprawianej tu od lat lawendy.
Jedną z atrakcji turystycznych regionu jest kolej wąskotorowa ""Ciuchcia Express Ponidzie", "która łączy Pińczów z Jędrzejowem.
Współcześnie, do ważniejszych ośrodków regionu należą: Pińczów, Jędrzejów i Busko-Zdrój.
Roślinnym symbolem Ponidzia jest miłek wiosenny, za architektoniczny uznaje się kolegiatę wiślicką.
Historia regionu.
Ponidzie jest regionem rolniczym o tradycjach sięgających tysiące lat wstecz. W pałacu Wielopolskich w Chrobrzu prezentowane są liczące 7,5 tys. lat eksponaty znalezione podczas prac archeologicznych w Pełczyskach, miejscowości która przez trzy ostatnie stulecia p.n.e. była najbogatszą osadą celtycką w całej Małopolsce. W leżących opodal Buska-Zdroju Żernikach Górnych zachował się prehistoryczny kurhan i ślady pochówków sprzed 4500 lat p.n.e..
Położone w połowie drogi pomiędzy Krakowem i Sandomierzem Ponidzie swój złoty okres miało w średniowieczu. Tu wybudowano zamki królewskie, tu często rezydowali władcy i dwór, tu odbywały się wiece i zjazdy rycerskie, tu dochodziło do doniosłych wydarzeń rangi państwowej.
Tu np.:
Bracia polscy na Ponidziu.
W XVI w. Ponidzie było terenem działalności braci polskich z największą ilością zborów w Polsce. Cała kraina pokryta była siecią szkół, zborów i bibliotek braci polskich znajdujących się między innymi w miejscowościach: Brzezie, Chmielnik, Chwałowice, Czarkowy, Czarnocin, Cieszkowy, Gacki, Gnojno, Góry, Gruszczyn, Jędrzejów, Kazimierza Wielka, Kije, Kolosy, Krzcięcice, Lubcza, Ludynia, Łapczyna Wola, Mieronice, Moskorzew, Nagłowice, Oksa, Pełczyska, Pęczelice, Piasek Wielki, Pińczów, Raszków, Rogów, Sancygniów, Secemin, Sędziejowice, Skorczów, Sobków, Staszów, Strzelce, Szaniec, Szczekociny, Węchadłów, Wiślica, Wodzisław, Żerniki Górne i innych.
Z Ponidziem związani byli następujący reformatorzy: Andrzej Lubieniecki (zm. 1623), Krzysztof Lubieniecki, Jan Łaski, Hieronim Moskorzewski, Grzegorz Orsatius, Samuel Przypkowski, Marcin Ruar, Jan Sienieński, Faust Socyn, Jan Stoiński i Piotr Statorius Strojeński. Działacze głoszący zasady równości społecznej i pacyfizmu, rozwijający kulturę narodową i oświatę oraz walczący z wyzyskiem feudalnym i złem tkwiącym w kościele.
Pamiątkami po działalności Braci polskich na Ponidziu są, między innymi:
Znani Ponidzianie.
Przez wiele lat mieszkał tu Jan Chryzostom Pasek. Na Ponidziu mieszkał także Hugo Kołłątaj uczeń szkoły średniej w Pińczowie a następnie proboszcz parafii w Krzyżanowicach i Pińczowie. Z Ponidziem związane jest ponadto życie i twórczość Adolfa Dygasińskiego i Wojciecha Belona, którego piosenka "Nuta z Ponidzia", wykonywana przez zespół Wolna Grupa Bukowina uznawana jest za nieformalny hymn tej krainy.
W twórczości Adolfa Dygasińskiego zostały upamiętnione następujące miejscowości Ponidzia: Chroberz, Jurków, Kije, Kopernia, Krzyżanowice, Młodzawy, Pawłowice, Pińczów, Skowronno, Skrzypiów, Uników, Włochy, Włoszczowice, Zagość i Zakrzów.

</doc>
<doc id="519728" url="https://pl.wikipedia.org/wiki?curid=519728" title="Gwiazda 1914">
Gwiazda 1914

Gwiazda 1914, potocznie Gwiazda Mons (ang. "1914 Star" lub "Mons Star") – brytyjska gwiazda ustanowiona w kwietniu 1917, przyznawany za udział w I wojnie światowej, w walkach na terenie Francji lub Belgii.
Zasady nadawania.
Gwiazdą nagradzani byli ci, którzy brali udział w walkach we Francji albo Belgii, lub służyli w jednym z tych państw między 5 sierpnia 1914 a północą z 22/23 listopada 1914. Była wydawana imiennie, ze szczegółami nagrodzonego umieszczonymi na rewersie gwiazdy. Wszyscy odbiorcy tej gwiazdy otrzymywali również British War Medal i Victory Medal.
W październiku 1919 król Jerzy V usankcjonował klamrę z napisem 5 Aug to 22 Nov 1914. Nagradzani nią byli wszyscy, którzy w powyższym okresie byli "bezpośrednio pod ogniem nieprzyjaciela" w jednym z tych krajów.
Personel Królewskiej Marynarki również był nagradzany, z wyjątkiem małej liczby tych, którzy służyli w Antwerpii przed północą z 22/23 listopada 1914.
Opis.
Brązowa, lakierowana, czteroramienna gwiazda o wym. 50 × 44 mm (oraz wysoka na 12 mm korona u górnego końca, a więc wysokość gwiazdy wraz z koroną to 62 mm).
Awers: na górnym ramieniu gwiazdy królewska korona, w środku skrzyżowane szpady otoczone wieńcem z liści dębu i inskrypcja "Aug-Nov 1914".
Rewers: informacje o numerze, randze (stopniu) i nazwie jednostki nagrodzonego.
Ogólna suma nadanych gwiazd to 378 000 ale liczba gwiazd wydanych z klamrami jest nieznana.

</doc>
<doc id="519734" url="https://pl.wikipedia.org/wiki?curid=519734" title="Pistolet maszynowy Madsen Model 1950">
Pistolet maszynowy Madsen Model 1950

Madsen Model 1950 (M1950) – duński pistolet maszynowy. Modyfikacja pm Model 1946.
Opis.
Madsen Model 1950 był bronią bronią samoczynną. Zasada działania oparta o odrzut zamka swobodnego. Mechanizm spustowy umożliwia prowadzenie ognia pojedynczego i seriami. Pistolet maszynowy był wyposażony w dwa bezpieczniki, nastawny po lewej stronie komory zamkowej i samoczynny w postaci dźwigni za gniazdem magazynka (wyłączany poprzez objęcie magazynka dłonią)
Madsen M1950 był zasilany przy pomocy dwurzędowych magazynków pudełkowych o pojemności 32 naboi.
Lufa o długości 198 mm.
Pistolet maszynowy był wyposażony w kolbę składaną na bok broni. Przyrządy celownicze mechaniczne.

</doc>
<doc id="519736" url="https://pl.wikipedia.org/wiki?curid=519736" title="Madsen Model 1950">
Madsen Model 1950



</doc>
<doc id="519737" url="https://pl.wikipedia.org/wiki?curid=519737" title="M1950">
M1950



</doc>
<doc id="519744" url="https://pl.wikipedia.org/wiki?curid=519744" title="Doktorzy Honoris Causa Uniwersytetu Jagiellońskiego">
Doktorzy Honoris Causa Uniwersytetu Jagiellońskiego



</doc>
<doc id="519746" url="https://pl.wikipedia.org/wiki?curid=519746" title="Doktorzy Honoris Causa Uniwersytetu Mikołaja Kopernika w Toruniu">
Doktorzy Honoris Causa Uniwersytetu Mikołaja Kopernika w Toruniu



</doc>
<doc id="519747" url="https://pl.wikipedia.org/wiki?curid=519747" title="PŻW">
PŻW



</doc>
<doc id="519749" url="https://pl.wikipedia.org/wiki?curid=519749" title="Rise Above Records">
Rise Above Records

Rise Above Records – brytyjska wytwórnia płytowa kierowana przez Lee Dorriana z Cathedral i Napalm Death. Specjalizuje się w doom i stonermetalowych zespołach.
Rise Above Records wydało płyty:

</doc>
<doc id="519750" url="https://pl.wikipedia.org/wiki?curid=519750" title="Kolin">
Kolin



</doc>
<doc id="519754" url="https://pl.wikipedia.org/wiki?curid=519754" title="PTH">
PTH

 

</doc>
<doc id="519755" url="https://pl.wikipedia.org/wiki?curid=519755" title="Satelita sztuczny">
Satelita sztuczny



</doc>
<doc id="519768" url="https://pl.wikipedia.org/wiki?curid=519768" title="Pochp">
Pochp



</doc>
<doc id="519769" url="https://pl.wikipedia.org/wiki?curid=519769" title="PMR">
PMR



</doc>
<doc id="519773" url="https://pl.wikipedia.org/wiki?curid=519773" title="PKU">
PKU



</doc>
<doc id="519775" url="https://pl.wikipedia.org/wiki?curid=519775" title="Niemirów">
Niemirów



</doc>
<doc id="519777" url="https://pl.wikipedia.org/wiki?curid=519777" title="Niemirów Lwowski">
Niemirów Lwowski



</doc>
<doc id="519779" url="https://pl.wikipedia.org/wiki?curid=519779" title="Hôtel Matignon">
Hôtel Matignon

Hôtel Matignon – oficjalna siedziba premiera francuskiego rządu, położona przy "rue de Varenne 57", w siódmej dzielnicy Paryża, na wschód od Pałacu Inwalidów. Budynek został zbudowany w 1721 dla François Henri de Montmorency-Bouteville - marszałka Francji, który jednak sprzedał posiadłość Jakubowi Goyon de Matignon.
"Hôtel Matignon" lub samo "Matignon" to również zwyczajowa nazwa określająca francuski rząd.

</doc>
<doc id="519782" url="https://pl.wikipedia.org/wiki?curid=519782" title="Deklaracja lipska">
Deklaracja lipska

Deklaracja lipska (ang. "Leipzig Declaration on Global Climate Change") - dokument podpisany w 1995 roku, podważający dotychczasowy kompromis naukowy w kwestii zmian klimatu. 
Wszystkie wersje deklaracji lipskiej, stwierdzające brak konsensusu co do istoty zmian klimatu, stojące w opozycji do protokołu z Kioto, zostały opracowane przez Freda Singera z Science &amp; Environmental Policy Project (SEPP). Istnieje wiele wątpliwości co do autorytetu naukowego wielu sygnatariuszy deklaracji. Jak informował autor dokumentu, pod drugą, opublikowaną w 1997 roku wersją dokumentu, rzekomo widniały podpisy ponad 100 osób. Wśród nich pojawiło się jednak 25 prezenterów bądź synoptyków opracowujących prognozy pogody dla stacji telewizyjnych, 14 badaczy nieposiadających w rzeczywistości tytułu profesora oraz kilkudziesięciu naukowców niezaangażowanych w badania klimatologiczne. 
Postanowienia pierwszej z trzech deklaracji zostały wypracowane podczas konferencji, odbywającej się w dniach 9-10 listopada 1995 w Lipsku, zorganizowanej przez niemieckiego profesora, Helmuta Metznera. Dwa lata później, 10 i 11 listopada 1997 w Bonn odbyło się podobne spotkanie naukowe, podczas którego powstała druga z wersji dokumentu.
Według dużej części współczesnych klimatologów, deklaracja ta jest rodzajem kampanii dezinformacyjnej, prowadzonej przez ruchy negujące istnienie zmian klimatu, przy udziale tak zwanych "fałszywych ekspertów".

</doc>
<doc id="519783" url="https://pl.wikipedia.org/wiki?curid=519783" title="Polidypsja">
Polidypsja

Polidypsja – patologicznie wzmożone pragnienie. Jest objawem m.in. cukrzycy i moczówki prostej, a niekiedy ma podłoże psychiczne. Może być przyczyną hiponatremii (której szybkie wyrównanie może prowadzić do mielinolizy środkowej mostu) oraz rabdomiolizy.

</doc>
<doc id="519784" url="https://pl.wikipedia.org/wiki?curid=519784" title="Hotel Matignon">
Hotel Matignon



</doc>
<doc id="519787" url="https://pl.wikipedia.org/wiki?curid=519787" title="Kościół św. Teresy w Łodzi">
Kościół św. Teresy w Łodzi

Kościół Świętej Teresy od Dzieciątka Jezus i Świętego Jana Bosko – katolicka świątynia parafialna, znajdująca się przy ulicy Kopcińskiego 1/3 w Łodzi (przy rondzie Solidarności). Duszpasterstwo prowadzą księża salezjanie. 
Historia.
Budowa kościoła rozpoczęła się w kwietniu 1950 r. tuż obok drewnianego kościoła z 1493 roku. Po ukończeniu budowy w 1963 drewniany kościół rozmontowano i przeniesiono do wsi Łękawa. Projekt architektoniczny nowej świątyni opracowali Józef i Witold Korscy.
Architektura.
Świątynia zbudowana jest na planie w kształcie krzyża greckiego. Podstawa kościoła ma wymiary 50 m na 50 m, a wysokość świątyni (od ziemi do górnego końca krzyża na kopule) wynosi 64 m. Kopuła ma średnicę 23 m. Poza kopułą główną kościół posiada 4 kopuły boczne, umieszczone w rogach.
Organy.
Na chórze muzycznym znajdują się organy o mechanicznej trakturze gry i elektrycznej trakturze rejestrów. Posiadają 64 głosy rozłożone na 4 klawiatury ręczne i pedał. Instrument został zbudowany w 1992 roku przez firmę „Kamińscy” z Warszawy.
Dyspozycja organów.
Poszczególne głosy oznaczono kolorami: głosy językowe, mixtury. Długość największej piszczałki głosu w stopach: np. 8' ≈ 2,5 m
Tremolo dla manuału I, III i IV, szafa ekspresyjna (manuały III i IV), wskaźnik crescendo
Dodatkowe registry: połączenia manuałów, elektroniczna pamięć kombinacji typu Setzer

</doc>
<doc id="519788" url="https://pl.wikipedia.org/wiki?curid=519788" title="1914 Star">
1914 Star



</doc>
<doc id="519793" url="https://pl.wikipedia.org/wiki?curid=519793" title="Polana (biologia)">
Polana (biologia)



</doc>
<doc id="519795" url="https://pl.wikipedia.org/wiki?curid=519795" title="NICAP">
NICAP

National Investigations Committee on Aerial Phenomena (skr. NICAP) – oficjalnie cywilna organizacja badawcza, zajmująca się zjawiskiem UFO w USA.
Historia.
Została założona przez fizyka Thomasa Townsenda Browna 24 października 1956. Związani z NICAP byli m.in.: major i ufolog Donald Keyhoe, admirał floty Roscoe Hillenkoetter, kontradmirał Delmer S. Fahrney oraz pułkownik Joseph Bryan III.
Tak duża liczba żołnierzy sugeruje, że faktyczna idea organizacji była inna. W rzeczywistości była to organizacja założona przez CIA, do siania
dezinformacji na temat pozaziemskiego pochodzenia obiektów znanych jako UFO. Dezinformację stosowano by przeciwnik nie miał, lub miał zniekształcone, pojęcie o projektach obronnych.
NICAP działała od lat 50 XX. w do lat 80 XX w.

</doc>
<doc id="519800" url="https://pl.wikipedia.org/wiki?curid=519800" title="UFO (obiekt latający)">
UFO (obiekt latający)



</doc>
<doc id="519801" url="https://pl.wikipedia.org/wiki?curid=519801" title="Alma Market">
Alma Market

Alma Market Spółka Akcyjna (do 2004 jako KrakChemia) – polskie przedsiębiorstwo handlu detalicznego, w latach 1994–2018 notowane na Giełdzie Papierów Wartościowych w Warszawie. Właściciel ogólnopolskiej sieci delikatesów oraz pierwszego krakowskiego hipermarketu, otwartego w 1995 r. Do października 2016 prowadziła też sprzedaż poprzez sklep internetowy Alma24, który ze względów finansowych firmy zakończył działalność. Nazwa przedsiębiorstwa pochodzi od słowa „alma”, co po łacinie znaczy „karmicielka”.
W skład grupy kapitałowej Almy Market wchodzą następujące spółki zależne: KrakChemia S.A. (50% udziałów), zajmująca się handlem produktami chemicznymi, Alma Development sp. z o.o. (100% udziałów), działająca na rynku nieruchomości oraz Krakowski Kredens sp. z o.o. (100% udziałów), zajmująca się produkcją artykułów spożywczych. Podczas walnego zgromadzenia akcjonariuszy w listopadzie 2016 Jerzy Mazgaj, dotychczasowy prezes Alma Market objął stanowisko w Radzie Nadzorczej spółki, a na miejsce Mazgaja powołano Rafała Dyląga. 21 listopada 2017 sąd ogłosił upadłość spółki.
Historia.
Spółka do roku 2004 występowała pod nazwą KrakChemia S.A. Jej korzenie sięgają roku 1945, kiedy w Krakowie powstała Rejonowa Składnica Przemysłu Chemicznego, w 1955 przekształcona w Wojewódzką Hurtownię Przemysłu Chemicznego, z której później powstało Przedsiębiorstwo Handlu Chemikaliami „Chemia”, przekształcone w 1990 r. w jednoosobową spółkę Skarbu Państwa.
Prywatyzacja.
2 stycznia 1991 r. spółka została zarejestrowana jako Firma Handlowa „KrakChemia SA” i sprywatyzowana, a 28 lipca 1994 zadebiutowała w ofercie publicznej na Giełdzie Papierów Wartościowych w Warszawie.
KrakChemia została sprywatyzowana w listopadzie 1991 decyzją ówczesnego ministra przekształceń własnościowych, Janusza Lewandowskiego. W związku z tą prywatyzacją prokuratura w 1997 oskarżyła go o działanie na szkodę interesu publicznego, przekroczenie uprawnień i niedopełnienie obowiązków. Zarzuty dotyczyły m.in. wyboru mniej korzystnej oferty i poświadczenia nieprawdy w dokumencie, a rzekome szkody oszacowano na prawie 2,4 mln zł. W procesie oskarżeni zostali także dwaj krakowscy biznesmeni, w tym współwłaściciel Krakchemii, Henryk Kuśnierz, oraz urzędnik ministerstwa. Postępowanie wobec Lewandowskiego zostało umorzone w 2000 r. ze względu na chroniący go immunitet poselski. Proces został wszczęty ponownie w 2003 r. W 2005 sąd uniewinnił wszystkich oskarżonych. Prokuratura odwołała się od wyroku. W 2006 w sprawie Lewandowskiego sąd okręgowy utrzymał wyrok uniewinniający od zarzutu poświadczenia nieprawdy oraz – z powodu przedawnienia – w sprawie przekroczenia uprawnień. Zakwestionował jednak uniewinnienie od zarzutu nieprawidłowości przy prywatyzacji. Wyroki uniewinniające pozostałych oskarżonych zostały utrzymane w mocy.
Działalność.
W maju 2004 spółka zmieniła nazwę na Alma Market S.A. W tym samym roku zmieniono formę prawną założonej w roku 2000 spółki zależnej KrakChemia-Hurt ze spółki z ograniczoną odpowiedzialnością na spółkę akcyjną; w listopadzie 2004 przejęła ona poprzednią nazwę swojego podmiotu dominującego. Alma Market S.A. skoncentrowała się na handlu detalicznym artykułami spożywczymi, działalność w branży chemicznej pozostawiając KrakChemii S.A.
Inwestycje.
W grudniu 2006 sieć handlowa Alma liczyła 5 sklepów, które były zlokalizowane głównie na południu Polski. W okresie 3 lat – od grudnia 2006 do końca 2009 – zarządzający przedsiębiorstwem doprowadzili do otwarcia kolejnych 23 sklepów. W maju 2016 było ich 49.
Uruchomiono sklep internetowy Alma24.pl, wprowadzono markę własną Krakowski Kredens i program lojalnościowy Klub Konesera.
Bankructwo.
Pomiędzy lipcem a wrześniem 2016 roku w mediach pojawiło się wiele informacji o kłopotach Almy. Według dziennikarzy Piotra Mączyńskiego i Leszka Kostrzewskiego Alma przegrała walkę na rynku przez sieci dotychczas uchodzące za dyskonty, zwłaszcza Biedronkę i Lidla, które zaczęły kilka lat temu wprowadzać do swojej oferty towary luksusowe, a jej problemy pogłębił podatek handlowy. Autorzy wskazali także podobieństwo dużych przecen towarów w Almie w styczniu 2015 roku z przecenami ze stycznia 2011 w delikatesach Bomi, które upadły w latach 2012–2013, jako ważny symptom problemów sieci.
Alma Market w czwartek 15 września 2016 roku złożyła do krakowskiego sądu wniosek o otwarcie postępowania sanacyjnego. 19 września, po wydaniu oficjalnego oświadczenia o postępowaniu i skorygowaniu tegorocznych prognoz przychodów z 900 mln do zaledwie 660 mln złotych (spadek o ok. 26%), kurs akcji spółki spadł pomiędzy otwarciem giełdy a godz. 14 o 12,5%.
W październiku 2016 poinformowano, że program lojalnościowy Almy "Klub Konesera" zostanie zakończony z dniem 2 grudnia 2016 roku. 27 października 2016 sklep internetowy Alma24.pl został zamknięty. Od września 2016 sklepy fizyczne także są stopniowo zamykane. Na początku grudnia 2016 sieć liczyła już tylko 10 placówek.
15 listopada z fotelu prezesa został odwołany Jerzy Mazgaj, który pozostał w spółce jako szef rady nadzorczej.
13 lutego 2017 roku Alma zgłosiła wniosek o upadłość likwidacyjną.
28 marca spółka opublikowała raport za rok 2016 ze stratą wynosząca 234 mln zł, która to strata jest większa niż suma zysków z całej historii funkcjonowania spółki. Przychód w tamtym roku wyniósł ponad miliard złotych. 7 kwietnia PKO BP i Benus złożyli uproszczone wnioski o ogłoszenie upadłości Alma Market.
21 listopada 2017 roku Sąd Rejonowy dla Krakowa-Śródmieścia w Krakowie, VIII Wydział Gospodarczy do spraw upadłościowych i restrukturyzacyjnych wydał postanowienie o ogłoszeniu upadłości Alma Market Spółki Akcyjnej oraz zatwierdzeniu warunków sprzedaży zorganizowanej części przedsiębiorstwa określając cenę sprzedaży na kwotę 94.000.000,00 zł netto dla IMMOMOK Sp. z o.o. w Warszawie (podmiot, który prowadzi market E. Leclerc na warszawskim Ursynowie)
W 2018 Alma posiadała trzy sklepy: w Krakowie, podkrakowskiej Modlniczce i Sopocie.
Marka własna.
Oprócz wiodących producentów artykułów spożywczych, Alma Market oferuje również marki własne:
Akcjonariat.
Najwięksi akcjonariusze Almy Market to: prezes zarządu Jerzy Mazgaj, wraz z podmiotami zależnymi posiadający 34,85% udziałów i 55,58% głosów na WZA, OFE PZU „Złota Jesień” (16,73% akcji i 10,76% głosów) oraz BZ WBK AIB Asset Management S.A. (7,93% akcji i 5,09% głosów).

</doc>
<doc id="519803" url="https://pl.wikipedia.org/wiki?curid=519803" title="Nellie Tayloe Ross">
Nellie Tayloe Ross

Nellie Tayloe Ross (ur. 29 listopada 1876 w St. Joseph, zm. 19 grudnia 1977 w Waszyngtonie) – pierwsza w historii Stanów Zjednoczonych kobieta pełniąca funkcję gubernatora stanu. Córka Jamesa Wynn Tayloe i Elizabeth Blair Green.
W dzieciństwie mieszkała w Missouri, gdzie uczęszczała do prywatnych i publicznych szkół w Kansas i Missouri. Po śmierci jej matki w 1884, razem z trzema braćmi była wychowywana przez ojca. Przez dwa lata uczęszczała do szkoły wyższej, kształcącej nauczycieli, po czym kilka lat pracowała w przedszkolu w Omaha (Nebraska). Podczas wizyty w Dover w stanie Tennessee poznała młodego prawnika, Williama Bradforda Rossa. Para pobrała się 11 września 1902, po czym przeprowadziła się do Cheyenne. Mąż Nellie Ross odnosił tam spore sukcesy zawodowe i szybko stał się jednym z liderów Partii Demokratycznej w stanie. Kilkakrotnie startował w wyborach na gubernatora, lecz zawsze przegrywał z republikanami, posiadającymi silną pozycję. W końcu w 1922 roku został wybrany przez radykalnych wyborców stanu Wyoming na gubernatora. Po półtora roku pełnienia tego urzędu zmarł w wyniku powikłań po operacji usunięcia wyrostka. Po śmierci męża, Partia Demokratyczna nominowała wdowę Ross do ubiegania się o stanowisko gubernatora w kolejnych wyborach.
4 listopada została wybrana na stanowisko gubernatora stanu Wyoming, a swój urząd objęła oficjalnie 5 stycznia 1925. Stała się tym samym pierwszą kobietą – gubernator w historii USA, wyprzedzając o 16 dni Miriam Ferguson, która została gubernatorem Teksasu. Nellie Ross kontynuowała politykę swojego męża – poprzednika, polegającą m.in. na zmniejszaniu podatków, wsparciu najbiedniejszych rolników przez rząd, reformie banków oraz poprawieniu prawnej ochrony dzieci, kobiet i górników. Zachęcała mieszkańców Wyoming do przyjęcia, będącej w trakcie przygotowywania, poprawki, zakazującej pracy dzieci. Podobnie jak jej mąż, popierała zaostrzenie prohibicji alkoholowej.
W 1926 ubiegała się o reelekcję, lecz poniosła ogromną klęskę. Ross obwiniała o nią swoją partię, która odmówiła poprowadzenia kampanii z powodu jej poparcia dla prohibicji. Pomimo to, pozostała aktywna w Partii Demokratycznej i zaangażowała się w kampanię prezydencką Ala Smitha w 1928. Pełniła także urząd wiceprzewodniczącego Partii Demokratycznej.
3 maja 1933 została wyznaczona przez prezydenta Franklina D. Roosevelta na stanowisko dyrektora amerykańskiej mennicy państwowej. Funkcję tę pełniła przez pięć kadencji do roku 1953, będąc pierwszą w historii Stanów Zjednoczonych kobietą zajmującą tę posadę. Po wycofaniu się ze świata polityki pisała artykuły do różnych magazynów kobiecych i podróżowała po USA. Swoją ostatnią podróż do Wyoming odbyła w roku 1972 w wieku 96 lat. Zmarła w Waszyngtonie, mając 101 lat. Pochowana została w rodzinnej kwaterze grobowej na cmentarzu Lakeview w Cheyenne.

</doc>
<doc id="519804" url="https://pl.wikipedia.org/wiki?curid=519804" title="Departamenty Haiti">
Departamenty Haiti



</doc>
<doc id="519805" url="https://pl.wikipedia.org/wiki?curid=519805" title="Miasta Haiti">
Miasta Haiti

Według danych oficjalnych, pochodzących z 2009 roku, Haiti posiadało ponad 40 miast o ludności przekraczającej 10 tys. mieszkańców. W miastach Haiti ludność miejska stanowi 30% ogółu populacji. Stolica kraju, Port-au-Prince, jako jedyne miasto liczyło ponad pół milionów mieszkańców; 7 miast z ludnością 100÷500 tys.; 8 miast z ludnością 50÷100 tys.; 13 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Haiti.
Największe miasta w Haiti według liczebności mieszkańców (stan na 01.07.2009):
Alfabetyczna lista miast w Haiti.
Spis miast Haiti powyżej 10 tys. mieszkańców według szacunkowych danych z 2009 roku:

</doc>
<doc id="519806" url="https://pl.wikipedia.org/wiki?curid=519806" title="Saint-Marc">
Saint-Marc

Zobacz też: Saint Mark

</doc>
<doc id="519810" url="https://pl.wikipedia.org/wiki?curid=519810" title="Jan Tadeusz Masiel">
Jan Tadeusz Masiel



</doc>
<doc id="519811" url="https://pl.wikipedia.org/wiki?curid=519811" title="OGTT">
OGTT



</doc>
<doc id="519813" url="https://pl.wikipedia.org/wiki?curid=519813" title="Den Haag">
Den Haag



</doc>
<doc id="519814" url="https://pl.wikipedia.org/wiki?curid=519814" title="Spine of God">
Spine of God

Spine of God – jest to drugie wydawnictwo, a zarazem pierwsza płyta długogrająca stonermetalowego zespołu Monster Magnet. Album nagrano w Subterranean Sound i Spahn Ranch Studio. W marcu 2006 album ukazał się z nową oprawą graficzną i wersją demo utworu "Ozium" jako utworem dodatkowym.

</doc>
<doc id="519815" url="https://pl.wikipedia.org/wiki?curid=519815" title="'s-Gravenhage">
's-Gravenhage



</doc>
<doc id="519820" url="https://pl.wikipedia.org/wiki?curid=519820" title="Mj-xii">
Mj-xii



</doc>
<doc id="519822" url="https://pl.wikipedia.org/wiki?curid=519822" title="Rozkład Breita-Wignera">
Rozkład Breita-Wignera



</doc>
<doc id="519823" url="https://pl.wikipedia.org/wiki?curid=519823" title="NSAID">
NSAID



</doc>
<doc id="519824" url="https://pl.wikipedia.org/wiki?curid=519824" title="NSAIDs">
NSAIDs



</doc>
<doc id="519825" url="https://pl.wikipedia.org/wiki?curid=519825" title="Project Sign">
Project Sign

Project Sign (pol.: Projekt Znak) to oficjalny program rządu USA zajmujący się zjawiskiem UFO przedsięwzięty przez Siły Powietrzne Stanów Zjednoczonych. Rozpoczął się pod koniec 1947 roku i został zastąpiony pod koniec 1948 roku przez projekt Uraza.

</doc>
<doc id="519829" url="https://pl.wikipedia.org/wiki?curid=519829" title="Leopold Józef Rutowicz">
Leopold Józef Rutowicz



</doc>
<doc id="519833" url="https://pl.wikipedia.org/wiki?curid=519833" title="Peso kubańskie">
Peso kubańskie

Peso kubańskie - dawniej jedna z dwóch walut używanych na Kubie, obecnie, po likwidacji pesa kubańskiego wymienalnego jedyna oficjalna waluta w kraju. 1 peso = 100 centavos. Drugą walutą na Kubie było dawniej peso kubańskie wymienialne.
W obiegu znajdują się:

</doc>
<doc id="519834" url="https://pl.wikipedia.org/wiki?curid=519834" title="NPL">
NPL



</doc>
<doc id="519837" url="https://pl.wikipedia.org/wiki?curid=519837" title="Superjudge">
Superjudge

Superjudge – druga płyta stonermetalowego zespołu Monster Magnet, nagrana w The Magic Shop w Nowym Jorku. Jest to pierwszy album nagrany dla A&amp;M Records.

</doc>
<doc id="519849" url="https://pl.wikipedia.org/wiki?curid=519849" title="Mocnica">
Mocnica

Mocnica – pogrubiony pas poszycia elementów kadłuba jednostki pływającej stosowany ze względu na miejscowe zwiększenie obciążenia konstrukcji, ze względu na umiejscowienie dookreślany jako: 1. mocnica obłowa – przejście dna w burtę; 2. mocnica burtowa – w rejonie burty przylegającej do pokładu górnego; 3. mocnica pokładowa – w rejonie pokładu górnego przylegającego do mocnicy burtowej. Dwie ostatnie były łączone pierwotnie za pomocą nitów, współcześnie spawane (złącze pachwinowe), a na nowych statkach handlowych (typu masowiec, roporudomasowiec, zbiornikowiec) zastępowane przez zaokrągloną mocnicę burtową.

</doc>
<doc id="519851" url="https://pl.wikipedia.org/wiki?curid=519851" title="Bazylika większa">
Bazylika większa

Bazylika większa (, l.mn. "basilicae maiores") oraz bazylika papieska, bazylika patriarchalna (od ‘Pałac Apostolski’, co sugeruje, że są one jego częścią) – tytuł honorowy nadawany niektórym kościołom w Kościele katolickim. O statusie bazylik decyduje papież.
Bazyliki większe.
Bazyliki większe posiadają tron papieski i ołtarz zarezerwowany wyłącznie dla papieża albo upoważnionych przez niego prałatów. Bazyliki większe posiadają także pewne przywileje: używa się w nich konopeum i tintinnabulum. W tych świątyniach używano specjalnego baldachimu zwanego padiglione, który był noszony przed duchowieństwem. Duchowe przywileje bazylik to związanie z nimi pewnych odpustów. Widocznym znakiem szczególnych odpustów w roku jubileuszowym jest otwieranie drzwi świętych (porta sancta). Przy takich kościołach istnieją siedziby kolegiów penitencjarzy, zaś ich kanonicy mają prawo używać "cappa magna" oraz rokiety.
Rzymskimi bazylikami większymi są:
Bazyliki patriarchalne.
Opierając się na tradycji Pentarchii bazyliki patriarchalne, zarezerwowane były dla patriarchów. Uznawane były odpowiednio:
Inną genezę mają bazyliki patriarchalne, których tytuł wynika z faktu bycia siedzibami katolickich patriarchów "mniejszych":
Bazyliki papieskie.
W 2006 roku papież Benedykt XVI po rezygnacji z tytułu patriarchy zachodu zdecydował, że rzymskie bazyliki zwane dotychczas "patriarchalnymi" będą uznawane za "papieskie".
Obecnie za bazyliki papieskie, poza pięcioma, dawnymi patriarchalnymi bazylikami rzymskimi, uznaje się poniższe kościoły:

</doc>
<doc id="519852" url="https://pl.wikipedia.org/wiki?curid=519852" title="Dopes to Infinity">
Dopes to Infinity

Dopes to Infinity – trzecia płyta stonermetalowego zespołu Monster Magnet, nagrana w The Magic Shop i Electric Lady Studios w Nowym Jorku.
Lista utworów.
Dodatkowa płyta koncertowa (Australian Ltd. Edition)
Dodatkowe utwory na japońskim wydaniu płyty (1999)

</doc>
<doc id="519853" url="https://pl.wikipedia.org/wiki?curid=519853" title="IDDM">
IDDM



</doc>
<doc id="519858" url="https://pl.wikipedia.org/wiki?curid=519858" title="Szara maść">
Szara maść

Szara maść, maść rtęciowa szara (łac. "Unguentum Hydrargyri cinereum" FP IV, syn. "Unguentum Hydrargyri", "Unguentum neapolitanum". "Unguentum mercuriale") – preparat galenowy do użytku zewnętrznego, którego aktywnym składnikiem jest rtęć metaliczna.
Skład.
Szara maść zawiera 30% rtęci metalicznej (łac. "Hydrargyrum vivum"). Skład maści na przestrzeni lat ulegał zmianom.
Zastosowanie.
Stosowano ją w leczeniu:
Szara maść była powszechnie stosowana, pojawiła się także w okupacyjnym szlagierze:
W latach 70. XX w. bardzo ograniczono zastosowanie szarej maści, a w latach 80. była stosowana już bardzo rzadko (tylko w wyjątkowo opornych procesach chorobowych – głównie w dermatologicznym lecznictwie zamkniętym). Obecnie jest już niemal niestosowana (poza bardzo rzadkimi wskazaniami w lecznictwie zamkniętym).

</doc>
<doc id="519859" url="https://pl.wikipedia.org/wiki?curid=519859" title="ICU">
ICU



</doc>
<doc id="519860" url="https://pl.wikipedia.org/wiki?curid=519860" title="Jerzy I Glücksburg">
Jerzy I Glücksburg



</doc>
<doc id="519862" url="https://pl.wikipedia.org/wiki?curid=519862" title="Konstantyn I Glücksburg">
Konstantyn I Glücksburg



</doc>
<doc id="519864" url="https://pl.wikipedia.org/wiki?curid=519864" title="Śruba nastawna">
Śruba nastawna

Śruba nastawna − rodzaj śruby okrętowej, która posiada zdolność zmiany skoku poprzez obrót łopat wokół osi prostopadłej do osi obrotu pędnika. Zmiana skoku śruby powoduje zmianę siły naporu generowanej przez pędnik. Właściwość ta, w warunkach zmiennego obciążenia, pozwala na optymalne wykorzystanie mocy silnika napędowego poprzez dobór siły naporu pędnika stosownie do oporów stawianych przez środowisko. Możliwa jest również zmiana kierunku poruszania się statku bez zmieniania kierunku czy prędkości obrotowej wału śrubowego czy silnika - tylko poprzez zmianę kąta wychylenia łopat śruby. Dzięki temu statki wyposażone w śrubę nastawną nie muszą mieć kosztownej przekładni redukcyjno-nawrotowej dla biegu wstecz lub (w przypadku braku przekładni) silnika nawrotnego przystosowanego do uruchomienia go w przeciwnym niż podczas jazdy naprzód kierunku.
Dzięki zastosowaniu tego typu śruby, na niektórych statkach (okrętach), stałe obroty wału śruby umożliwiły wykorzystanie silnika głównego do produkcji energii elektrycznej. Rozwiązanie to nazywane jest prądnicą wałową i jest stosowane m.in. na trawlerach rybackich.
Zmiana skoku skrzydła śruby w większości przypadków realizowana jest za pomocą napędu hydraulicznego.
Śruba nastawna jest obecnie szeroko stosowana na małych i średnich jednostkach pływających.

</doc>
<doc id="519865" url="https://pl.wikipedia.org/wiki?curid=519865" title="Aleksander Glücksburg">
Aleksander Glücksburg



</doc>
<doc id="519866" url="https://pl.wikipedia.org/wiki?curid=519866" title="Kraków Tigers">
Kraków Tigers

Kraków Tigers − polski zespół futbolu amerykańskiego z siedzibą w Krakowie, członek Polskiego Związku Futbolu Amerykańskiego, występujący obecnie w Toplidze PLFA (Polska Liga Futbolu Amerykańskiego).
Klub założony został w lutym 2006 – jako pierwszy w Krakowie i Małopolsce – przez Michała Truszkowskiego.
Informacje ogólne.
Pełna nazwa: Klub Futbolu Amerykańskiego Kraków Tigers
Rok założenia: 2006
Barwy: czarny – pomarańczowy
Trener: Albert Hesskew
Sponsor generalny:
Oficjalna strona internetowa: www.krakowtigers.com
Profil na Facebooku: https://www.facebook.com/KrakowTigers
Zarząd:
PLFA.
2016 – 1 miejsce PLFA II
2011 – 5 miejsce PLFA I
2010 – 6 miejsce PLFA I
2009 – 2 miejsce PLFA II
2008 – 8 miejsce PLFA I
2007 – 9 miejsce PLFA I
Mecze.
2011 PLFA I.
Sezon zasadniczy
02.04.2011, Kraków, Dom-Bud Kraków Tigers vs. The Crew Wrocław 8 : 54; (HOME)
09.04.2011, Kraków, Dom-Bud Kraków Tigers vs. Warsaw Eagles 28 :55; (HOME)
17.04.2011, Będzin, Zagłębie Steelers vs. Dom-Bud Kraków Tigers 14 :30; (AWAY)
01.05.2011, Kraków, Kraków Tigers vs. Kozły Poznań 20 : 18; (HOME)
08.05.2011, Katowice, Silesia Miners vs. Dom-Bud Kraków Tigers 32 : 36; (AWAY)
21.05.2011, Kraków, Dom-Bud Kraków Tigers vs. Lowlanders Białystok 32 : 16; (HOME)
28.05.2011, Gdynia, Seahawks Gdynia vs. Dom-Bud Kraków Tigers 39 : 20; (AWAY)
12.06.2011, Kraków, Dom-Bud Kraków Tigers vs. Bielaw Owls 36 : 0 ;(HOME)
18.06.2011, Wrocław, Devils Wrocław vs. Dom-Bud Kraków Tigers 44 :0 ;(AWAY)
2010 PLFA I.
Sezon zasadniczy
27.03.2010, Kraków, Sioux Kraków Tigers vs. Silesia Miners 24 : 20; (HOME)
02.05.2010, Będzin, Zagłębie Steelers vs. Sioux Kraków Tigers 26 : 16; (AWAY)
08.05.2010, Warszawa, Warsaw Eagles vs. Sioux Kraków Tigers 0 : 15; (AWAY)
22.05.2010, Wrocław, The Crew Wrocław vs. Sioux Kraków Tigers 52 : 0; (AWAY)
13.06.2010, Kraków, Sioux Kraków Tigers vs. Pomorze Seahawks 14 : 35; (HOME)
19.06.2010, Poznań, Kozły Poznań vs. Sioux Kraków Tigers 28 : 8; (AWAY)
03.07.2010, Kraków, Sioux Kraków Tigers vs. Devils Wrocław 14 : 64; (HOME)
2009 PLFA II.
Mecze przedsezonowe
28.03.2009, Kraków, Sioux Kraków Tigers vs. Radom Rocks 24 : 3; (HOME)
Sezon zasadniczy
18.04.2009, Kraków, Sioux Kraków Tigers vs. Scyzory Kielce 71 : 0; (HOME)
23.05.2009, Bielawa, Bielawa Owls – Sioux Kraków Tigers 12 : 44; (AWAY)
06.06.2009, Zabrze, Warriors Ruda Śląska – Sioux Kraków Tigers 0 : 74; (AWAY)
28.06.2009, Kraków, Sioux Kraków Tigers vs. Kraków Knights 44 : 8; (HOME) – DERBY KRAKOWA
29.08.2009, Kraków, Sioux Kraków Tigers vs. Zagłębie Steelers Interpromex 30 : 6; (HOME)
13.09.2009, Gliwice, Gliwice Lions vs. Sioux Kraków Tigers 20 : 54; (AWAY)
Play Offy
11.10.2009, Kraków, Sioux Kraków Tigers vs. Bielawa Owls 24 : 0; (HOME) – PÓŁFINAŁ PLFA II
25.10.2009, Kraków, Sioux Kraków Tigers vs. Zagłębie Steelers Interpromex 20 : 27; (HOME) FINAŁ PLFA II
Baraże
07.11.2009, Kraków, Sioux Kraków Tigers vs. Lowlanders Białystok 30 : 14; (HOME) AWANS DO PLFA I
2008 PLFA I.
Mecze przedsezonowe
15.03.2008, Będzin, Zagłębie Steelers vs. Kraków Tigers 18 : 61; (AWAY)
Sezon zasadniczy
29.03.2008, Ruda Śląska, Silesia Miners vs. Kraków Tigers 47 : 0; (AWAY)
03.05.2008, Warszawa, Warsaw Eagles vs. Kraków Tigers 35 : 6; (AWAY)
01.06.2008, Kraków, Kraków Tigers vs. Kozły Poznań 14 : 20; (HOME)
07.06.2008, Wrocław, The Crew Wrocław vs. Kraków Tigers 61 : 0; (AWAY)
22.06.2008, Kraków, Kraków Tigers vs. Devils Wrocław 6 : 42; (HOME)
31.08.2008, Kraków, Kraków Tigers vs. Husaria Szczecin 3 : 20; (HOME)
14.09.2008, Trójmiasto, Pomorze Seahawks vs. Kraków Tigers 36 : 0; (AWAY)
2007 PLFA I.
Mecze przedsezonowe
25.03.2007, Ruda Śląska, Silesia Miners vs. Kraków Tigers 58 : 0; (AWAY)
Sezon zasadniczy
21.04.2007, Kraków, Kraków Tigers vs. Silesia Miners 6 : 50; (HOME)
06.05.2007, Katowice, Silesia Miners vs. Kraków Tigers 49 : 12; (AWAY)
27.05.2007, Warszawa, Warsaw Eagles vs. Kraków Tigers 62 : 0; (AWAY)
16.06.2007, Aleksandrów Łódzki, 1. KFA Fireballs Wielkopolska – Kraków Tigers 27 : 6; (AWAY)
23.06.2007, Kraków, Kraków Tigers vs. Husaria Szczecin 6 : 41; (HOME)
15.09.2007, Kraków, Kraków Tigers vs. Warsaw Eagles 0 :49; (HOME)
Osiągnięcia.
2011 – MVP PLFA I najlepszy running back – Dawid Rechul
2010 – MVP PLFA I najlepszy punter (odkopujący) – Dawid Rechul
2009 – Awans do PLFA I
2009 – Reprezentacja Polski U-19 – Marek Gil (OL), Sławomir Wędzicha (WR)
2008 – Reprezentacja Polski U-19 – Karim Bibars, Marek Gil, Zygmunt Łodziński, Jakub Lidwin, Tomasz Wełna, Sebastian Szarek
2007 – Reprezentacja Polski U-21 – Mieszko Łabuz (RB), Damian Zych (RB)

</doc>
<doc id="519867" url="https://pl.wikipedia.org/wiki?curid=519867" title="BC-MOS">
BC-MOS

BC-MOS "(Buried Channel Metal Oxide Semiconductor)" – typ tranzystora MOS. Jest to tranzystor polowy z kanałem zagrzebanym, gdzie pod warstwą izolatora (bramką) znajduje się zaimplantowany kanał. Kanał tranzystora BC-MOS może znajdować się w jednym ze stanów:

</doc>
<doc id="519870" url="https://pl.wikipedia.org/wiki?curid=519870" title="Tajna Organizacja Wojskowa „Gryf Kaszubski”">
Tajna Organizacja Wojskowa „Gryf Kaszubski”

Tajna Organizacja Wojskowa „Gryf Kaszubski” (TOW „Gryf Kaszubski”, pot. nazywana „Gryfem”) – polska wojskowo-polityczna organizacja konspiracyjna działająca na Kaszubach.
Dokładna data powołania TOW „Gryf Kaszubski” nie jest znana. Przypuszcza się, że TOW „Gryf Kaszubski” powstał wiosną 1940 roku, najpóźniej w sierpniu 1941 roku. Organizacja powstała na terenach kaszubsko-kociewskich. Według powojennej relacji Ludwika Muzyczki, TOW „Gryf Kaszubski” powołano na bazie zespołu konspiracyjnego, utworzonego przez gen. Michała Tokarzewskiego-Karaszewicza. W skład zespołu wchodził Józef Dambek.
TOW „Gryf Kaszubski” powstał na terenie powiatu kościerskiego. Organizację założyła grupa osób powiązana z dywersją pozafrontową, skupiona wokół Józefa Dambka. Z czasem do organizacji dołączyły grupy ukrywających się Polaków (tzw. „bunkrarze”), zajmujący się następnie działalnością partyzancką. Początkowo komórki „Gryfa” powstawały na wsiach (powiaty kościerski, chojnicki i morski) oraz w Gdyni. Organizacja nie prowadziła szerszej działalności do wiosny 1942 roku.
Prawdopodobnie latem 1942 TOW „Gryf Kaszubski” przekształcono w Tajną Organizację Wojskową „Gryf Pomorski”. Obok TOW „Gryf Kaszubski” Tajną Organizację Wojskową „Gryf Pomorski” współtworzyły inne organizacje konspiracyjne (m.in. Wojskową Organizację Niepodległościową działające na Pomorzu.

</doc>
<doc id="519873" url="https://pl.wikipedia.org/wiki?curid=519873" title="Jerzy II Glücksburg">
Jerzy II Glücksburg



</doc>
<doc id="519876" url="https://pl.wikipedia.org/wiki?curid=519876" title="Paweł I Glücksburg">
Paweł I Glücksburg



</doc>
<doc id="519878" url="https://pl.wikipedia.org/wiki?curid=519878" title="Konstantyn II Glücksburg">
Konstantyn II Glücksburg



</doc>
<doc id="519880" url="https://pl.wikipedia.org/wiki?curid=519880" title="Termometr rezystancyjny">
Termometr rezystancyjny

Termometr rezystancyjny – przyrząd pomiarowy służący do pomiaru temperatury wykorzystujący zmianę oporu towarzyszącą zmianom temperatury.
Pomiar jest dokonywany drogą pośrednią. Mierzy się opór elektryczny odpowiednio dobranego elementu pomiarowego (rezystora) przy pomocy omomierza, który jest wyskalowany w jednostkach temperatury.
Opór elektryczny metali w pewnym zakresie rośnie liniowo wraz ze wzrostem temperatury. Pozwala to na wykorzystanie tego zjawiska w termometrach. Stosowane są oporniki platynowe i niklowe ze względu na wysoką temperaturę topnienia i odporność na korozję.
Często są stosowane oporniki o oznaczeniach:

</doc>
<doc id="519881" url="https://pl.wikipedia.org/wiki?curid=519881" title="Wzdłużnica">
Wzdłużnica

Wzdłużnica – teoretyczna linia kadłuba statku wodnego powstała z przecięcia zewnętrznej powierzchni kadłuba płaszczyzną równoległą do płaszczyzny symetrii (prostopadła do płaszczyzna wodnicy konstrukcyjnej i płaszczyzny owręża) a następnie rzutowania na tę płaszczyznę. Jest elementem rysunku teoretycznego statku wykreślanego przez konstruktora (szkutnika) na etapie projektowania jednostki. Seria wzdłużnic stanowi rzut boczny kadłuba, inaczej nazywany bokiem. Ze względu na to, że wzdłużnice dla lewej i prawej części kadłuba są takie same, rysuje się je tylko dla jednej strony. 

</doc>
<doc id="519885" url="https://pl.wikipedia.org/wiki?curid=519885" title="Anna Maria Glücksburg">
Anna Maria Glücksburg



</doc>
<doc id="519886" url="https://pl.wikipedia.org/wiki?curid=519886" title="Carlos Tevez">
Carlos Tevez



</doc>
<doc id="519888" url="https://pl.wikipedia.org/wiki?curid=519888" title="Bombonierka">
Bombonierka

Bombonierka ( „cukierek”) – pudełko na słodycze. Rozpowszechnione w Europie od XVIII wieku. Dawniej wykonywane z porcelany lub fajansu, często bogato zdobione.
Współcześnie pudełko tekturowe lub blaszane, zawierające zestaw cukierków lub czekoladek (zwłaszcza pralin).

</doc>
<doc id="519890" url="https://pl.wikipedia.org/wiki?curid=519890" title="Karol XVI Gustaw Bernadotte">
Karol XVI Gustaw Bernadotte



</doc>
<doc id="519892" url="https://pl.wikipedia.org/wiki?curid=519892" title="Gustaw VI Adolf Bernadotte">
Gustaw VI Adolf Bernadotte



</doc>
<doc id="519894" url="https://pl.wikipedia.org/wiki?curid=519894" title="Ripplemarki">
Ripplemarki

Ripplemarki, riplemarki, zmarszczki, "pręgi faliste" – grzbieciki zbudowane z piasku powstałe w wyniku transportu ziaren przez wiatry, prądy wodne lub falowanie. 
Zmarszczki wiatrowe charakterystyczne są dla powierzchni piaszczystych (wybrzeża morskie, pustynie itp.). Stanowią drobne regularne bruzdy na powierzchni piasku przypominające wyglądem fale lub miniaturowe wydmy poprzeczne. Powstają pod wpływem wiatru, podobnie jak wydmy mają łagodną stronę dowietrzną i stromą zawietrzną. Na ich podstawie można określić kierunek wiatru.
W geologii ślady riplemarków służą do określenia środowiska oraz kierunku transportu materiału ziarnistego.
Rozróżnia się wiele rodzajów riplemarków, m.in.: 
Bibliografia.
Występowanie w Polsce:

</doc>
<doc id="519895" url="https://pl.wikipedia.org/wiki?curid=519895" title="Wrężnica">
Wrężnica

Wrężnica – krzywa teoretycznego przekroju poprzecznego kadłuba statku wodnego powstała na płaszczyźnie prostopadłej do powierzchni wody i płaszczyzny symetrii jednostki. Powstaje poprzez przecięcie zewnętrznej powierzchni kadłuba przez płaszczyznę owręża i płaszczyzny do niej równoległe. Ze względu na to, że kadłub jest symetryczny dla lewej i prawej burty na rysunku technicznym zaznacza się wrężnice dziobowe po prawej stronie oraz wrężnice rufowe po lewej. Kształt wrężnicy w odpowiednich miejscach kadłuba pokrywa się z kształtem wręgów umożliwiając tym samym sporządzenie odpowiedniej dokumentacji wykonawczej przeznaczonej do trasowania.

</doc>
<doc id="519896" url="https://pl.wikipedia.org/wiki?curid=519896" title="Barczatkowate">
Barczatkowate

Barczatkowate (Lasiocampidae) - rodzina owadów z rzędu motyli. Obejmuje ponad 1000 gatunków nocnych motyli, występujących w lasach i sadach wszystkich kontynentów. W Polsce występuje około 19 gatunków.
Charakterystyka.
Samce są nieco mniejsze od samic. Ciało jest masywne, pokryte gęstymi włosowatymi łuseczkami. Głowa mała z niedużymi, owłosionymi całkowicie lub częściowo oczami. Brak przyoczek. Duże głaszczki wargowe, bardzo krótki lub zredukowany ssawkowy aparat gębowy. Czułki są zróżnicowane zależnie od płci: u samic nitkowate lub grzebykowate, u samców - podwójnie pierzaste lub podwójnie grzebieniaste, często z bardzo długimi wyrostkami. 
Skrzydła szerokie, o rozpiętości od 2,5 do 12 cm. Zarys skrzydeł przednich jest najczęściej trójkątny, tylnych - owalny. Brzegi boczne obu par skrzydeł mogą być delikatnie karbowane lub ząbkowane, nieraz przypominając uschnięty liść.
Ubarwienie niektórych gatunków cechują kontrastowe kolory, ale większość ma skrzydła ubarwione maskująco: szare, żółte i brązowe, pokryte brązowymi lub szarymi deseniami przepaskowymi. 
Osobniki dorosłe żyją bardzo krótko (nie odżywiają się).
Jaja są składane przez samicę, pojedynczo lub grupowo. Najczęściej duże, owalne lub okrągłe, gładkie, różnie ubarwione (często z mozaiką kolorów). Mogą tworzyć różnorodnego kształtu złoża. Samice niektórych gatunków pokrywają złoża jaj kępkami włosków ze swojego odwłoka. 
Gąsienice są duże, intensywnie ubarwione, pokryte włoskami, mają u niektórych gatunków własności parzące. Snują z przędzy mocne oprzędy poprzetykane włoskami. Żarłoczne, żerują na drzewach iglastych i liściastych, rzadziej na krzewach i roślinach zielnych. Przepoczwarczenie następuje w kokonie w glebie, ściółce lub nad powierzchnią ziemi.
Systematyka.
W Polsce występują dwie podrodziny, w których wyróżnia się dwanaście rodzajów i następujące gatunki:
Ochrona.
Jedyny gatunek objęty w Polsce ochroną gatunkową ścisłą to barczatka kataks ("Eriogaster catax").
Przynależność do kategorii zagrożeń według Czerwonej Listy Zwierząt Ginących i Zagrożonych w Polsce:

</doc>
<doc id="519897" url="https://pl.wikipedia.org/wiki?curid=519897" title="OPPA">
OPPA

OPPA ("Ogólnopolski Przegląd Piosenki Autorskiej") — impreza zorganizowana po raz pierwszy w 1978 roku w Warszawie, w studenckim klubie „Hybrydy”. Pomysłodawcą i dyrektorem czterech pierwszych edycji był Piotr Bakal. Pierwsza edycja przeglądu odbyła się pod nazwą Warszawski Przegląd Piosenki Autorskiej.
Na OPPA m.in. występowali: Andrzej Poniedzielski, Kuba Sienkiewicz, Piotr Bukartyk, Mirosław Czyżykiewicz, Jacek Zwoźniak, Adam Andryszczyk, Konrad Materna, Tomasz Szwed.
Od samego początku OPPA stał się jedną z najważniejszych imprez piosenkarskich w kraju, a laury tu zdobyte były dla wielu artystów prawdziwą nobilitacją.
Stan wojenny na dwa i pół roku przerwał ciągłość organizowania OPPA. Przegląd wznowiony został w 1983 r. Na początku lat 90. impreza zaczęła podupadać, aż w roku 1992 odbyła się w „Hybrydach” po raz ostatni. Reaktywowany w 1997.

</doc>
<doc id="519899" url="https://pl.wikipedia.org/wiki?curid=519899" title="Kmin rzymski">
Kmin rzymski

Kmin rzymski (kmin, kumin, kmin egipski, kmin pluskwi) "Cuminum cyminum" L. – gatunek rośliny jednorocznej, należący do rodziny selerowatych. Prawdopodobnie pochodzi ze wschodnich rejonów nad Morzem Śródziemnym. Nie występuje już w stanie dzikim, można go spotkać wyłącznie w uprawach.

</doc>
<doc id="519900" url="https://pl.wikipedia.org/wiki?curid=519900" title="Gustaw V Bernadotte">
Gustaw V Bernadotte



</doc>
<doc id="519902" url="https://pl.wikipedia.org/wiki?curid=519902" title="Powertrip">
Powertrip

Powertrip – to czwarta pełnowymiarowa płyta stonermetalowego zespołu Monster Magnet. Do zespołu dołączył nowy gitarzysta - Phil Caivano. Materiał na album został nagrany w North Vine Studios i NRG Recording Services.
Lista utworów.
Utwory dodatkowe, które ukazały się na japońskiej edycji albumu
Dodatkowa płyta koncertowa (Ltd. Tour Edition)
Viva Las Vegas (live in Las Vegas)

</doc>
<doc id="519903" url="https://pl.wikipedia.org/wiki?curid=519903" title="Seroantropologia">
Seroantropologia

Seroantropologia – nauka zajmująca się badaniem różnic serologicznych między ludźmi, na przykład częstością występowania grup krwi u przedstawicieli różnych grup etnicznych. Jej twórcą był Ludwik Hirszfeld.
Analizuje się zmienność w układach AB0, MNS oraz Rh oraz anormalnych hemoglobin.
Przyczyny geograficznego zróżnicowania są nieznane, nieudowodniona jest też jego rola jako cechy adaptatywnej. Niektóre maksima uznaje się za efekt przypadkowy (dryf genetyczny), tam gdzie występuje zmienność klinowa dopuszcza się rolę doboru naturalnego.
Układ AB0.
A w ogóle praktycznie nie występuje u Indian Ameryki Południowej i Środkowej, światowe maksimum osiąga w dwóch oddalonych rejonach - w plemieniu Czarne Stopy (Siksika) w Kanadzie i Mandjiljara w Australii. W Europie i na znacznych obszarach Azji częstotliwość 20-40%.
B prawie w ogóle nie występuje u tubylców Ameryki (jedynie u Eskimosów 5%), maksima osiąga w Mongolii, północnych Indiach, w Europie wykazuje zmienność klinową malejącą ze wschodu na zachód.
0 jest najpopularniejsza wśród tubylczych ludów Ameryki (Nawahowie 72%, Majowie 97%, Bororo 100%).
Układ Rh.
Swoje maksimum allel Rh-minus (cde) osiąga u Basków (ok. 50%), stopniowo częstość jego maleje od tego maksimum we wszystkich kierunkach. Nie występuje praktycznie zupełnie u tubylców Ameryk, Australii i Oceanii.

</doc>
<doc id="519905" url="https://pl.wikipedia.org/wiki?curid=519905" title="Karol III Walezjusz">
Karol III Walezjusz



</doc>
<doc id="519907" url="https://pl.wikipedia.org/wiki?curid=519907" title="Szwedzkie jednostki miar">
Szwedzkie jednostki miar

Pierwszy jednolity system miar i wag w Szwecji został wprowadzony w 1665 roku. Wcześniej funkcjonowało wiele lokalnych wariantów jednostek mierniczych. W 1735 odrobinę zmieniono system, a w 1855 wprowadzono "reformę dziesiętną", która wprowadziła między innymi miarę "stopy szwedzkiej" równej 10 calom. Ten standard miar nie funkcjonował długo, gdyż już w 1889 został wprowadzony obowiązujący do dziś system metryczny. Do połowy XIX wieku fałszowanie jednostek miar i wag było karane śmiercią.

</doc>
<doc id="519910" url="https://pl.wikipedia.org/wiki?curid=519910" title="Rekluza">
Rekluza



</doc>
<doc id="519913" url="https://pl.wikipedia.org/wiki?curid=519913" title="Polsat Sport Extra">
Polsat Sport Extra

Polsat Sport Extra – polska stacja telewizyjna o profilu sportowym, należąca do grupy Polsat (drugi – po Polsacie Sport – kanał sportowy tej stacji), która nadawanie sygnału rozpoczęła 15 października 2005.
Historia.
Jej powstanie ściśle wiąże się z faktem zakupu przez Polsat praw transmisyjnych do kilku piłkarskich lig europejskich – do prezentowania których nie wystarczał tylko jeden kanał – oraz piłkarskich mistrzostw świata 2006 w Niemczech. 17 września 2009 wystartował Polsat Futbol i był dostępny w pakiecie sportowym za dodatkową opłatą a Polsat Sport Extra jest w pakiecie familijnym bez dodatkowych opłat. Polsat Futbol zakończył nadawanie 1 czerwca 2012 roku o północy. Tego samego dnia rozpoczęto nadawanie Polsatu Sport Extra w jakości HD. 10 czerwca 2016 Polsat Sport Extra i jego wersja kanału w wysokiej rozdzielczości zmieniły logo w standardzie do obecnego loga głównego nadawcy. 30 sierpnia pojawił się dubel wersji SD kanału, co sugeruje wyłączenie tego kanału z satelity (SDTV), co potwierdzają nieoficjalne informacje SATKuriera.

</doc>
<doc id="519914" url="https://pl.wikipedia.org/wiki?curid=519914" title="Challenger 2">
Challenger 2

Challenger 2 – czołg podstawowy produkcji brytyjskiej pochodzący z pierwszej połowy lat 90. XX wieku. Powstał on na bazie doświadczeń zebranych na swoim poprzedniku, czyli Challengerze 1, którego zastąpił. Należy do trzeciej generacji czołgów. Armia brytyjska odebrała pierwsze egzemplarze czołgu 25 lipca 1994 roku.
Historia rozwoju.
Challenger 2 to trzeci pojazd produkcji brytyjskiej o tej nazwie. Pierwszym był Mk VIII Challenger, z czasów II wojny światowej wykorzystujący podwozie czołgu Cromwell. Drugim był Challenger 1 z czasów wojny w Zatoce Perskiej, który był głównym czołgiem bojowym armii brytyjskiej od wczesnych lat 80. do połowy lat 90. Vickers Defence Systems zaczął rozwijać następcę Challengera 1 jako swoje prywatne przedsięwzięcie w 1986 roku. Po wydaniu wymagań kadrowych dla czołgu nowej generacji, Vickers przedłożył Ministerstwu Obrony plany czołgu Challengera 2. Sekretarz Stanu ds. Obrony George Younger ogłosił w Izbie Gmin, że Vickers otrzyma kontrakt o wartości 90 milionów funtów na pojazd demonstracyjny, który został sfinalizowany w styczniu 1989 roku. W czerwcu 1991 roku, po rywalizacji z projektami innych producentów czołgów (w tym M1A2 Abrams i Leopard 2, Ministerstwo Obrony złożyło zamówienie za 520 milionów funtów na 127 czołgów podstawowych i 13 pojazdów szkoleniowych dla kierowców. Zamówienie na kolejne 259 czołgów i 9 trenerów kierowców (o wartości 800 milionów funtów) zostało złożone w 1994 roku. Oman zamówił 18 Challengerów 2 w 1993 roku i kolejne 20 czołgów w listopadzie 1997 roku. Produkcja rozpoczęła się w 1993 roku w dwóch głównych zakładach: Elswick, Tyne and Wear i Barnbow, Leeds, chociaż zaangażowanych było ponad 250 podwykonawców. Pierwsze czołgi zostały dostarczone armii w lipcu 1994 roku.
Dane taktyczno-techniczne.
Uzbrojenie.
Challenger 2 jest wyposażony w 120-milimetrową armatę czołgową L30A1 o długości 55 kalibrów, następcę działa L11 używanego w pojazdach Chieftain i Challenger 1. Czołg jest również uzbrojony w karabin maszynowy L94A1 EX-34 7,62 mm oraz karabin maszynowy L37A2 kal. 7,62 mm. Challenger 2 posiada również możliwość zamontowania zdalnie sterowanego systemu uzbrojenia Leonardo „Enforcer” z karabinem maszynowym L37A2 (GPMG) 7,62 mm, ciężkim karabinem maszynowym 12,7 mm lub automatycznym granatnikiem 40 mm.
Opancerzenie.
Challenger 2 to ciężko opancerzony i dobrze chroniony czołg podstawowy. Wieżę i kadłub chroni pancerz Chobham drugiej generacji (znany również jako Dorchester). Bezpieczeństwo załogi było nadrzędne w projekcie, dlatego w pojeździe wykorzystano półprzewodnikowy napęd elektryczny do ruchu wieży i działa, eliminując w ten sposób tradycyjne ryzyko uszkodzenia układu hydraulicznego w przedziale załogi co wiąże się z jej poparzeniem. W razie potrzeby montowane są również zestawy pancerza reaktywnego, wraz z dodatkowym pancerzem prętowym. System ochrony jądrowej, biologicznej i chemicznej (NBC) znajduje się w tylnej części wieży. Kształt czołgu został również zaprojektowany tak, aby zminimalizować jego sygnaturę radarową. Po każdej stronie wieży znajduje się pięć wyrzutni granatów dymnych L8. Challenger 2 może również wytwarzać dym poprzez wtryskiwanie oleju napędowego do kolektorów wydechowych.
Zastosowanie bojowe.
Challengery brały udział w operacji w Kosowie oraz w wojnie w Iraku, gdzie wystrzeliły 540 pocisków odłamkowo-burzących oraz 1,9 tony amunicji przeciwpancernej z rdzeniami ze zubożonego uranu.

</doc>
<doc id="519918" url="https://pl.wikipedia.org/wiki?curid=519918" title="God Says No">
God Says No

God Says No – to piąta pełnowymiarowa płyta stonermetalowego zespołu Monster Magnet. Materiał na album został nagrany w The Warehouse, Vancouver i BC Kanada. Jest to ostatni album nagrany dla wytwórni A&amp;M Records.
Charakterystyka albumu.
Zespół kontynuuje na tym albumie styl wypracowany na poprzednich płytach. Jest to połączenie 
stoner rocka, doom metalu i rock and rolla. W tym stylu utrzymane są "Doomsday", "All shook out", "My little friend" oraz "Melt" - z psychodelicznym wstępem. "Down in the jungle" to stoner w stylu przypominającym album Powertrip z udziwnionymi zwrotkami i wysuniętą na pierwszy plan perkusją.
Na albumie nie brakuje niespodzianek i zmian. Zwiększył się udział instrumentów klawiszowych, perkusja została wysunięta na pierwszy plan, w niektórych utworach zastosowano automat perkusyjny. Zaskoczeniem mogą także okazać się piosenki reprezentujące niemalże minimalistyczne podejście do rocka. "Gravity well" to slide blues na basowym przytłumionym przesterze, perkusista ogranicza się do wybijania rytmu na bębnie basowym. "Queen of you" zawierająca dużo klawiszy, oparta prostej melodii na gitarze, perkusja jest generowana elektronicznie. "Take It" to spokojny melorecytowany utwór. całość instrumentalna zagrana na syntezatorze. Utwór kończy się improwizacją gwizdaną przez wokalistę.
Na płycie pojawia się też szybki energiczny rock'n'rollowy stoner jak "Heads explode". W tym samym stylu utrzymany jest "Kiss of the scorpion" - z głównym riffem na organach Hammonda
"Cry" zaczyna stonerrockowy, spokojny, psychodeliczny wstęp, stylizowany na muzykę hinduską. W zwrotkach okazjonalnie, dla podkreślenia harmonii pojawia się gitara. Jej brzmienie przypomina brzmienie tradycyjnych dalekowschodnich instrumentów szarpanych. Refreny to stoner rock grany w tempie i aranżacji ballady.
Utwór tytułowy to także ballada z prostym gitarowym riffem. Gitarzysta używa tu pogłosu. Perkusja ma lekko "elektroniczne" brzmienie.
Lista utworów.
Wydanie amerykańskie (2001)&lt;br&gt;
Posiada odmienną okładkę i listę utworów
Japońska wersja płyty (2001)&lt;br&gt;
Lista utworów jak w wersji amerykańskiej i dodatkowy utwór: Leapin' Lizards

</doc>
<doc id="519930" url="https://pl.wikipedia.org/wiki?curid=519930" title="World Team Cup">
World Team Cup



</doc>
<doc id="519934" url="https://pl.wikipedia.org/wiki?curid=519934" title="Wyżyna Dekańska">
Wyżyna Dekańska



</doc>
<doc id="519941" url="https://pl.wikipedia.org/wiki?curid=519941" title="Gupik Endlera">
Gupik Endlera

„Gupik Endlera”, żyworódka Endlera ("Poecilia wingei", wcześniej "Poecilia" sp. Endleri) – gatunek ryby z rodziny piękniczkowatych (Poeciliidae). W marcu 2006 roku nadano jednolitą naukową nazwę łacińską: "Poecilia wingei" Poeser, Kempkes &amp; Isbruker, 2005.
Charakterystyka.
Samce małe do około 2,5 cm; tułów srebrny do złotawego w jednolite wielobarwne plamy, najczęściej spotykane: czarne, pomarańczowe, czerwone, niebieskie, białe, zielone, fioletowe, niekiedy żółte. Płetwa ogonowa barwna tylko w górnej i dolnej części (paseczki). Samice większe do około 4 cm mają ciało wydłużone, bezbarwne, srebrzyste do lekko złotawej, łuski srebrzyste o ciemniejszych brzegach. Ważnym elementem dymorfizmu płciowego jest występowanie u samców "gonopodium". Jajożyworodne, ok. 5–8 do 15 młodych w miocie, wszystkożerne. Mało wymagające, ale ze względu na swoją wielkość i jaskrawe ubarwienie, bardzo delikatne w kontaktach z większymi rybami.
Dr Roman Słaboch opisuje miejsce ich występowania następującymi słowami:
„Woda w lagunie miała nie tylko ekstremalny wygląd (piana z detergentów między plastykowymi butelkami, powoli deformującymi się w plamach ropy), ale i ekstremalne parametry. W upale 46 °C cieniu i przy 98% wilgotności powietrza zmierzyliśmy w lagunie pH 7,9 i 34 °C; w nocy temperatura spadła do 29 °C.
Laguna była mocno mętna i ryby trzymały się głębiej – temperatura wody przy powierzchni była bliska temperaturze powietrza! Endlerek złapaliśmy tylko kilka (do domu dowiozłem grupkę 5,3), zaś „normalnych” pawich oczek Poecilia reticulata na tym stanowisku nie znaleźliśmy”.
W dobrych warunkach żyją około 2 lat, przeciętnie w amatorskich warunkach średnio ok. 7 miesięcy.
Nazwa gupik Endlera może być myląca, w rzeczywistości "P. wingei" to gatunek oddzielny od "P. reticulata". Podstawowa różnica między samicami tych gatunków leży w ilości potomstwa przychodzącego na świat oraz w czarnym zabarwieniu krawędzi łusek u endlerów. Sam rodzaj "Peocilia" obejmuje również np. molinezje ostroustą ("P. sphenops)".
Rozmnażanie.
Gupiki Endlera, tak jak inne gatunki z rodzaju poecilia są tak naprawdę jajożyworodne. Nie występuje u nich postać larwalna. Zwierzęta te z racji występowania u samców gonopodium kopulują, a plemniki przekazywane są do ciała samicy w spermatoforach. Istnieje możliwość krzyżowania się różnych gatunków rodzaju poecilia, jednak w naturze zdarza się to dosyć rzadko ze względu na charakterystyczny dla każdego gatunku kształt gonopodium. U tego gatunku występuje swojego rodzaju taniec godowy. Dojrzały samiec zwabiony zapachem wydzielanym przez samice zaczyna wokół niej pływać poruszając gonopodium przy jednoczesnym wydzieleniu substancji zapachowej. Samica ustawia się w pozycji do kopulacji głową do góry a samiec umieszcza w jej otworze płciowym gonopodium zapładniając ją. U ryb tych występuje zjawisko gynogenezy
Występowanie.
Odkryte w 1975 roku przez Johna Endlera w Lagunie de Patos w Wenezueli jako gatunek endemiczny. Obecnie hodowany i rozmnażany w akwariach na całym świecie. Gatunek ten występuje w ciepłych wodach – temperatura około 26 stopni Celsjusza.
Wymagania.
Ryba ta nie wymaga dużego akwarium, uchodzi za łatwą w hodowli, jednak w przypadku delikatnych odmian hodowlanych zalecana jedynie doświadczonym akwarystom. Minimalna zalecana pojemność zbiornika to 30 litrów – dla jednego samca i trzech samic. Woda powinna być krystalicznie czysta. Gatunek bardziej wrażliwy na związki azotu niż gupik pawie oczko. Z tego względu zalecana jest obsada szybko rosnącymi roślinami, skuteczny filtr biologiczny oraz częste podmiany wody. W dojrzałym akwarium warto przed podmianą od czasu do czasu zmierzyć zawartość siarczanów.
Chętnie spożywa każdy suchy pokarm. W celu utrzymania dobrej kondycji rybek należy im podawać także pokarm żywy. Gupiki w niewielkim stopniu odżywiają się także glonami, w szczególności spiruliną. Należy uważać z obsadą akwarium, w którym są hodowane gupiki. Długie i kolorowe płetwy samców mogą stać się łupem ryb lubiących podgryzać płetwy innym osobnikom. Z racji rozmiarów powinny być trzymane w zbiornikach jednogatunkowych. Gupik Endlera nie powinien być trzymany z gupikiem pawie oczko, gdyż ulega hybrydyzacji, jako że gatunki te mogą się krzyżować, produkując płodne potomstwo.

</doc>
<doc id="519944" url="https://pl.wikipedia.org/wiki?curid=519944" title="Kolwezi">
Kolwezi

Kolwezi – miasto w południowo-wschodniej części Demokratycznej Republiki Konga, stolica prowincji Lualaba, przy transafrykańskiej linii kolejowej z Lobito do Beiry. Około 454,3 tys. mieszkańców. Ośrodek eksploatacji rud miedzi, cynku i kobaltu oraz przemysłu (przemysł chemiczny, hutniczy, metalowy i spożywczy). Czwarte pod względem wielkości miasto kraju.
Miasto obsługuje Port lotniczy Kolwezi.
Do miasta dociera jedna z najdłuższych linii wysokiego napięcia prądu stałego Inga-Shaba. Dostarcza energie elektryczną z Zapory Inga na potrzeby kopalni rozlokowanych w okolicy miasta. Linia ma 1700 km długości i została zaprojektowana do transportu 560 MW energii elektrycznej pod napięciem 500 kV.
W mieście rozwinął się przemysł chemiczny, metalowy, spożywczy oraz hutniczy

</doc>
<doc id="519945" url="https://pl.wikipedia.org/wiki?curid=519945" title="Ig Nobel">
Ig Nobel



</doc>
<doc id="519951" url="https://pl.wikipedia.org/wiki?curid=519951" title="Port lotniczy Stambuł-Atatürk">
Port lotniczy Stambuł-Atatürk

Port lotniczy Stambuł-Atatürk (tur. Atatürk Havalimanı, kod IATA: ISL, kod ICAO: LTBA) – lotnisko w Turcji, położone jest w europejskiej części państwa, 15 km na południowy zachód od centrum Stambułu. W 2018 roku obsłużył ponad 68 milionów pasażerów. Wszystkie regularne połączenia pasażerskie zostały przeniesione na nowe lotnisko w Stambule w dniu 6 kwietnia 2019 roku, również kod portu „IST” przeniesiono na nowe lotnisko.
Obecnie port obsługuje tylko połączenia towarowe, lotnictwo ogólne oraz loty biznesowe, rządowe i dyplomatyczne.
Od 29 lipca 1985 patronem lotniska jest Mustafa Kemal Atatürk. Wcześniej lotnisko nosiło nazwę Yeşilköy.
Wydarzenia.
11 października 2007 roku samolot typu McDonnell Douglas MD-83 egipskich linii AMC Airlines z 156 pasażerami i 7 członkami załogi, lecący z portu lotniczego Hurghada na Lotnisko Chopina, zapalił się podczas awaryjnego lądowania bez podwozia, przekraczając limit drogi startowej. Lądowanie odbyło się w ciemnościach, ale przy dobrej pogodzie. Obyło się bez ofiar śmiertelnych. Z powodu bliżej nieznanej technicznej usterki pilot samolotu nie był w stanie wysunąć podwozia i lądował na tzw. „podbrzuszu”, co spowodowało tarcie i pożar.
W dniu 28 czerwca 2016 roku w porcie lotniczym doszło do zamachu, w którym zginęło co najmniej 45 osób, a co najmniej 239 osób zostało rannych.

</doc>
<doc id="519957" url="https://pl.wikipedia.org/wiki?curid=519957" title="Ruchy religijne Indian">
Ruchy religijne Indian

Ruchy religijne Indian – ruchy społeczne dotyczące zmian w zakresie systemu wierzeń, wartości, symboli i praktyk religijnych, charakterystyczne dla Indian Ameryki Północnej w okresie europejskiej kolonizacji kontynentu. Były one rezultatem głębokich i gwałtownych przekształceń zachodzących w dotychczasowym życiu społecznym, religijnym i gospodarczym tubylczych plemion – zwłaszcza w XVIII i XIX wieku – na skutek kontaktów z cywilizacją pochodzenia europejskiego, utraty tradycyjnych terytoriów plemiennych i źródeł utrzymania, częstych konfliktów zbrojnych i wysiedleń, epidemii chorób oraz działalności misyjnej i edukacyjnej prowadzonej przez Europejczyków i ich potomków na terenie dzisiejszych Stanów Zjednoczonych i Kanady.
Doktryna nowych tubylczych ruchów religijnych łączyła zazwyczaj elementy pierwotnych religii indiańskich plemion danego obszaru, objawienia (wizje) tubylczych proroków – inicjatorów i duchowych przywódców większości tych ruchów – oraz nauki chrześcijańskich misjonarzy różnych wyznań. Ruchy te obiecywały zazwyczaj odzyskanie utraconych ziem, powrót zmarłych przodków, wybitych bizonów i innych zwierząt oraz zniknięcie białych ludzi. Od swych wyznawców oczekiwały – ustami proroków – określonych postaw społecznych i zachowań, w tym m.in. życia w czystości i zgodzie z dawnymi tradycjami, powstrzymania się od picia alkoholu i kradzieży oraz porzucenia obyczajów (a często i przedmiotów) przejmowanych przez Indian od białych.
Niepisane zwykle zasady, lokalny i krótkotrwały zazwyczaj charakter indiańskich ruchów religijnych oraz niezrozumienie (a często wrogość) otoczenia do ich wyznawców sprawiły, iż w większości (poza związanym z masakrą nad Wounded Knee Tańcem Duchów) są one stosunkowo słabo znane i opisane, a ich nieliczne charakterystyki zawierają szereg informacji i ocen nieprawdziwych, nieprecyzyjnych lub z różnych względów zafałszowanych.
Podobne ruchy religijne – o cechach zarówno wspólnych, jak i unikatowych – występowały w okresie konkwisty i kolonizacji w różnych częściach Ameryki Północnej, Środkowej i Południowej.

</doc>
<doc id="519959" url="https://pl.wikipedia.org/wiki?curid=519959" title="Indiańskie ruchy religijne">
Indiańskie ruchy religijne



</doc>
<doc id="519962" url="https://pl.wikipedia.org/wiki?curid=519962" title="Świeszyno (województwo zachodniopomorskie)">
Świeszyno (województwo zachodniopomorskie)

Świeszyno (niem. "Schwessin, Kreis Köslin") – wieś gminna w Polsce położona w województwie zachodniopomorskim, w powiecie koszalińskim, przy trasie drogi wojewódzkiej nr 167. Wieś jest siedzibą gminy Świeszyno. 
Według Narodowego Spisu Powszechnego Ludności i Mieszkań z 2011 roku liczba ludności we wsi Świeszyno to 1 551 z czego 49,2% mieszkańców stanowią kobiety, a 50,8% ludności to mężczyźni. Miejscowość zamieszkuje 23,8% mieszkańców gminy
W skład sołectwa „Świeszyno” wchodzą również miejscowości: Bagno, Biała Kępa, Brzeźniki, Chałupy, Chłopska Kępa, Kępa Świeszyńska, Krokowo, Olszak i Włoki. 
W latach 1975–1998 miejscowość administracyjnie należała do województwa koszalińskiego.
We wsi neogotycki kościół z II poł. XIX wieku z prezbiterium i smukłą wieżą oraz zaniedbany, bezstylowy pałac o dwóch ryzalitach z końca XIX w.

</doc>
<doc id="519965" url="https://pl.wikipedia.org/wiki?curid=519965" title="Koturny">
Koturny

Koturny – buty na bardzo wysokich obcasach. Używane były m.in. w starożytnym teatrze greckim. Ich podeszwy robiono z kilku warstw twardej wyprawionej skóry. Aktorzy w teatrze greckim wkładali je, aby można było ich lepiej widzieć z daleka.

</doc>
<doc id="519968" url="https://pl.wikipedia.org/wiki?curid=519968" title="Umberto Masetti">
Umberto Masetti

Umberto Masetti (ur. 4 maja 1926 w Parmie, zm. 28 maja 2006 w Maranello) – włoski motocyklista, mistrz świata w motocyklowej klasie 500 cm³ z 1950 i 1952.
W latach 1949-1958 Masetti 17-krotnie plasował się na podium wyścigów Grand Prix o MŚ. Sześć z nich zakończyło się jego zwycięstwami. Tytuły zdobywał startując w barwach zespołu Gilera.
Wyniki w MMŚ.
System punkowy od 1949:
System punktowy od1950 do 1968:

</doc>
<doc id="519974" url="https://pl.wikipedia.org/wiki?curid=519974" title="Kogel-mogel">
Kogel-mogel

Kogel-mogel – prosty deser z surowych żółtek jaj utartych z cukrem. Niekiedy do masy z żółtek i cukru dodawane są także białka ubite na pianę. Bywa wzbogacany dodatkiem miodu, rumu, bitej śmietany, kakao, rodzynek lub soku z cytryny.
Jako deser pojawił się w Polsce w XVII wieku. Jego receptura jest prawdopodobnie pochodzenia żydowskiego. Dawniej (XIX–XX w.) znany jako ulubiony przysmak dzieci o znacznej wartości odżywczej. 
W Niemczech nosi zwykle nazwę "Zuckerei" (regionalnie także "Goggelmoggel"), w Rosji – "gogol-mogol" (), a w jidysz – (kogel-mogel).
W przenośni określenie to oznacza zamieszanie, rozgardiasz, zamęt, a także kłopotliwą sytuację.

</doc>
<doc id="519983" url="https://pl.wikipedia.org/wiki?curid=519983" title="Wspólnota Rozwoju Afryki Południowej">
Wspólnota Rozwoju Afryki Południowej

Wspólnota Rozwoju Afryki Południowej (ang. "Southern African Development Community", SADC) - organizacja założona przez rządy dziewięciu południowoafrykańskich krajów: Angoli, Botswany, Eswatini, Lesotho, Malawi, Mozambiku, Tanzanii, Zambii i Zimbabwe. W późniejszych latach dołączyły się: Demokratyczna Republika Konga, Madagaskar (zawieszony wskutek zamachu stanu z 2009), Mauritius, Namibia, Seszele i Południowa Afryka. Jest następcą powstałej w 1980 roku Południowoafrykańskiej Konferencji ds. Koordynacji Rozwoju (SADCC)
Celem organizacji jest ujednolicenie polityki gospodarczej, rozejmowe rozwiązywanie konfliktów, zwalczanie wszelkich form szykanowania i prześladowań wewnątrzpaństwowych oraz międzynarodowych, zacieśnianie więzi gospodarczych, społecznych i politycznych. Efektem było m.in. rozwinięcie infrastruktury w zakresie transportu drogowego i kolejnictwa między krajami członkowskimi.

</doc>
<doc id="519984" url="https://pl.wikipedia.org/wiki?curid=519984" title="Lista rakiet nośnych">
Lista rakiet nośnych

Lista rakiet nośnych uszeregowana jest alfabetycznie oraz według krajów (agencji kosmicznych), w których dana rakieta została skonstruowana.

</doc>
<doc id="519985" url="https://pl.wikipedia.org/wiki?curid=519985" title="Antyfanes">
Antyfanes

Antyfanes ( "Antiphanes"; 405 p.n.e. - 333 p.n.e.) – komediopisarz grecki, osiadły w Atenach od 387 p.n.e., pochodzący z kolonii w Azji Mniejszej. Był przedstawicielem średniej komedii attyckiej (scenki z życia rodzinnego lub komiczne trawestacje mitów). Napisał ok. 280 komedii, z których zachowały się tylko fragmenty oraz niektóre tytuły. 

</doc>
<doc id="519987" url="https://pl.wikipedia.org/wiki?curid=519987" title="Dana Strum">
Dana Strum

Dana Strum (ur. 13 grudnia 1958 w Waszyngtonie), amerykański basista.
Gra w zespole Slaughter. Razem z wokalistą tego zespołu Markiem Slaughterem grał w Vinnie Vincent Invasion. Aktualnie mieszka w Los Angeles.

</doc>
<doc id="519988" url="https://pl.wikipedia.org/wiki?curid=519988" title="HA">
HA



</doc>
<doc id="519995" url="https://pl.wikipedia.org/wiki?curid=519995" title="Mark Slaughter">
Mark Slaughter

Mark Slaughter (ur. 4 lipca 1964 w Las Vegas) – muzyk amerykański, lider, gitarzysta i wokalista zespołu Slaughter.
Śpiewu uczył się już w szkole. Potrafi grać na keyboardzie i gitarze. Przed zespołem Slaughter grał w Xcursion, Roz Parade i w Vinnie Vincent Invasion.
Mieszka w Nashville (Tennessee) razem z żoną i dwoma synami, Brandonem i Elijahem.

</doc>
<doc id="519999" url="https://pl.wikipedia.org/wiki?curid=519999" title="Gwiazda 1914–15">
Gwiazda 1914–15

Gwiazda 1914–15 (ang. "1914–15 Star") – brytyjska gwiazda ustanowiona w 1918, przyznawana za służbę pomiędzy 5 sierpnia 1914 i 31 grudnia 1915.
Zasady nadawania.
Personel, który mógł otrzymać 1914 Star, nie mógł otrzymać tej gwiazdy.
Odznaczenie było nadawane imiennie, ze szczegółami dotyczącymi odznaczonego, umieszczonymi na rewersie. Wszyscy odznaczeni otrzymywali również British War Medal i Victory Medal.
Opis.
Brązowa polerowana czteroramienna gwiazda, 50 mm wysokości i 45 mm szerokości.
awers: na górnym ramieniu gwiazdy królewska korona, w środku skrzyżowane miecze otoczone wieńcem z liści laurowych i inskrypcją "1914–1915" na zwoju.
rewers: wygrawerowany stopień, nazwisko i oddział nagrodzonego.
Nadano około 2 366 000 tych medali, z tego 283 500 dla Królewskiej Marynarki i 71 500 dla personelu kanadyjskiego.

</doc>
<doc id="520007" url="https://pl.wikipedia.org/wiki?curid=520007" title="Jajo alecytalne">
Jajo alecytalne

Jajo alecytalne (bezżółtkowe) – komórka jajowa pozbawiona substancji odżywczych, prawie niezawierająca żółtka. Jaja tego rodzaju ulegają bruzdkowaniu całkowitemu regularnemu, powstające komórki są podobnego kształtu i wielkości. Z powodu braku substancji odżywczych rozwój embrionalny musi przebiegać w organizmie macierzystym. Przykładem są jaja strzykw, większości ssaków i niektórych organizmów pasożytniczych.

</doc>
<doc id="520014" url="https://pl.wikipedia.org/wiki?curid=520014" title="Jajo polilecytalne">
Jajo polilecytalne

Jajo polilecytalne, bogatożółtkowe – komórka jajowa posiadająca dużą ilość materiału zapasowego – żółtka. Podziałom w procesie bruzdkowania ulega tylko część nie zajęta przez żółtko. Przykładem są jaja stawonogów, ryb, ptaków, gadów i stekowców.

</doc>
<doc id="520018" url="https://pl.wikipedia.org/wiki?curid=520018" title="Natalia Gąsiorowska-Grabowska">
Natalia Gąsiorowska-Grabowska



</doc>
<doc id="520025" url="https://pl.wikipedia.org/wiki?curid=520025" title="792 p.n.e.">
792 p.n.e.



</doc>
<doc id="520027" url="https://pl.wikipedia.org/wiki?curid=520027" title="Debiut Ponzianiego">
Debiut Ponzianiego

 
Debiut Ponzianiego – debiut szachowy z grupy debiutów otwartych, znany od roku mniej więcej 1490, lecz dokładnie przeanalizowany po raz pierwszy przez Ponzianiego około roku 1769, oznaczony kodem ECO C44 i zaczynający się posunięciami:
Posunięcie c3 ma na celu przygotowanie ruchu d4 i zbudowanie silnego centrum pionowego. Najczęstsze odpowiedzi czarnych to: 3. ... Sf6 (posunięcie Stauntona) i 3. ... d5. Rzadszymi kontynuacjami są 3. ... Sge7 (wariant Rétiego), 3. ... Ge7 (wariant Romanyszyna) oraz kontrgambit 3. ... f5.
Debiut Ponzianiego jest otwarciem stosunkowo rzadkim, zwłaszcza w partiach współczesnych arcymistrzów.

</doc>
<doc id="520029" url="https://pl.wikipedia.org/wiki?curid=520029" title="793 p.n.e.">
793 p.n.e.



</doc>
<doc id="520030" url="https://pl.wikipedia.org/wiki?curid=520030" title="794 p.n.e.">
794 p.n.e.



</doc>
<doc id="520031" url="https://pl.wikipedia.org/wiki?curid=520031" title="Cordoba oro">
Cordoba oro

Cordoba oro – waluta Nikaragui od 1912 roku. 1 cordoba oro = 100 centavos.
W obiegu znajdują się:

</doc>
<doc id="520059" url="https://pl.wikipedia.org/wiki?curid=520059" title="Atocha">
Atocha



</doc>
<doc id="520061" url="https://pl.wikipedia.org/wiki?curid=520061" title="Sylwia Juszczak-Pągowska">
Sylwia Juszczak-Pągowska



</doc>
<doc id="520066" url="https://pl.wikipedia.org/wiki?curid=520066" title="Centraal Station">
Centraal Station



</doc>
<doc id="520067" url="https://pl.wikipedia.org/wiki?curid=520067" title="Marcin Bornus-Szczyciński">
Marcin Bornus-Szczyciński

Marcin Bornus-Szczyciński (ur. 1951) – jeden z pionierów wykonawstwa wokalnej muzyki barokowej w Polsce, założyciel zespołu "Bornus Consort".
Ukończył studia na Wydziale Nauk Ekonomicznych Uniwersytetu Warszawskiego. Przez cztery lata pracował jako asystent na Wydziale Zarządzania UW, następnie wybrał wolny zawód artysty muzyka. W 1986 w ramach stypendium rządu francuskiego odbył kurs mistrzowski w Konserwatorium w Paryżu.
Założyciel zespołu "Bornus Consort" (1981), który powstał w odpowiedzi na zamówienie redakcji muzyki dawnej Polskiego Radia i jako pierwszy w Polsce podjął próbę rekonstrukcji brzmienia małego męskiego zespołu wokalnego, w którym wymagana jest specyficzna technika wokalna. 
Zespół specjalizuje się w polifonii polskiej z przełomu XVI i XVII w. Dokonał wielu nagrań dla Polskiego Radia, a także płyt z utworami Bartłomieja Pękiela, Piotra z Grudziądza, Mikołaja Zieleńskiego, Marcina Mielczewskiego, dzieła wszystkie Wacława z Szamotuł, polskie pieśni wielkopostne, śpiewy o św. Wojciechu, Chansons et Motets, Media vita i in. Koncertował w większości krajów europejskich.
Na zamówienie Teatru Wielkiego w Warszawie przygotował średniowieczny dramat liturgiczny „Ludus Danielis” oraz operę wczesnobarokową autorstwa Marco da Gagliano – „Dafne” (1608). 
Współpracował m.in. z następującymi zespołami i orkiestrami:
Ostatnio poświęcił się niemal wyłącznie monodii, szczególnie liturgicznej. Sam siebie chętniej niż muzykiem nazywa „tradycjonarzem”, zajmującym się rozpoznawaniem, utrwalaniem i upowszechnianiem rozmaitych tradycji lokalnych. 
Od 1991 wykłada liturgiczny śpiew tradycyjny w Kolegium Filozoficzno-Teologicznym oo. Dominikanów w Krakowie i Warszawie. Zainteresowanie dominikańską tradycją liturgiczną od XIII wieku do lat dwudziestych minionego stulecia zaowocowało badaniami we współpracy z francuskim muzykologiem i śpiewakiem, Marcelem Peresem oraz z Dominikiem Vellardem.
Był także inicjatorem i twórcą Festiwalu Muzyki Dawnej w Starym Sączu oraz projektu „Siedem Tradycji” w ramach Festiwalu Kraków 2000. Prowadzi międzynarodowy festiwal „Pieśń Naszych Korzeni” w Jarosławiu. Do XIV edycji był też dyrektorem artystycznym Festiwalu Muzyki Dawnej "Pieśń Naszych Korzeni" w Jarosławiu.
Obecnie pełni rolę doradcy festiwalu.
W 2019 roku został laureatem medalu Per Artem ad Deum ("Przez sztukę do Boga"), który odebrał 10 czerwca 2019 podczas wystawy Sacroexpo w Kielcach.

</doc>
<doc id="520069" url="https://pl.wikipedia.org/wiki?curid=520069" title="Wilson Kipketer">
Wilson Kipketer

Wilson Kosgei Kipketer (ur. 12 grudnia 1972 w Kapsabet) – kenijski lekkoatleta reprezentujący od 1995 roku Danię, który specjalizował się w biegu na 800 metrów. 
Dwukrotny uczestnik i medalista igrzysk olimpijskich. Trzy razy stawał na podium mistrzostw świata oraz halowych mistrzostw świata. Zdobywca złotego medalu mistrzostw Starego Kontynentu. W biegach na 800 i 1000 metrów poprawiał w sumie siedem razy rekordy świata (w hali i na stadionie). Od 7 lipca 1997 był współrekordzistą, a od 13 sierpnia 1997 aż do 22 sierpnia 2010 roku był samodzielnym rekordzistą globu w biegu na 800 metrów, kiedy to najlepszy rezultat w historii zabrał mu David Rudisha. Przez jedenaście lat jego trenerem był Polak Sławomir Nowak. W 2000 roku ożenił się z Dunką, Pernille. 16 sierpnia 2005 oficjalnie zakończył karierę.
Kariera.
Gdy był nastolatkiem jego talent dostrzegł Kipchoge Keino – kenijski długodystansowiec, czterokrotny medalista olimpijski. Keino zasugerował Kipketerowi pójście do katolickiej szkoły św. Patryka w Iten, która znana była z wychowywania młodych biegaczy. Pierwszymi dużymi występami międzynarodowymi były dla biegacza starty w mistrzostwach świata juniorów w 1988 w Kanadzie – w biegu na 800 metrów został zdyskwalifikowany już w eliminacjach, a kenijska sztafeta 4 x 400 metrów z Kipketerem na pierwszej zmianie zajęła wówczas 7. miejsce w biegu eliminacyjnym i nie awansowała do finału. Dwa lata później na kolejnym juniorskim czempionacie był 4. w biegu na 800 metrów, a sztafeta zajęła 8. miejsce. 
W 1990 roku biegacz wyjechał do Danii na wymianę studencką i podjął naukę na Uniwersytecie Kopenhaskim. W tym samym czasie złożył wniosek o przyznanie mu duńskiego obywatelstwa, które otrzymał w 1994 i od 1995 zaczął reprezentować nowy kraj. Trzykrotnie zdobył złote medale młodzieżowych mistrzostw Danii startując w barwach Københavns IF (w 1991 na 800 metrów, w 1992 na 400 i 800 metrów). W 1993 i 1994, jeszcze jako Kenijczyk wywalczył jedyne w swojej karierze tytuły mistrza Danii, startując w barwach IF Sparta Kopenhaga – klub ten reprezentował aż do zakończenia kariery sportowej. Już w swoim pierwszym dużym międzynarodowym starcie – na mistrzostwach świata w Göteborgu (1995) – zdobył dla Danii złoty medal i tytuł mistrza globu w biegu na 800 metrów. W 1996 roku był niepokonany przez cały sezon jednak Międzynarodowy Komitet Olimpijski zabronił mu bronić duńskich barw na igrzyskach olimpijskich w Atlancie. Po tym wydarzeniu Kipketer rozważał zakończenie kariery, jednak na koniec sezonu 1996 ustanowił rekord życiowy na zawodach w Rieti czasem 1:41,83.
U szczytu swojej kariery Kipketer był w 1997 roku. W marcu podczas halowych mistrzostw świata zdobył złoty medal i dwa razy poprawiał halowy rekord świata: 1:43,96 (7 marca) i 1:42,67 (9 marca). Podczas zawodów DN Galan w Sztokholmie, 7 lipca, wyrównał rekord świata w biegu na 800 metrów uzyskując na stadionie olimpijskim rezultat 1:41,73 (poprzednio rezultat ten osiągnął w 1981 roku Sebastian Coe). Miesiąc później obronił tytuł mistrza świata wygrywając bieg na 800 m w Atenach. Po czempionacie na zawodach Weltklasse Zürich poprawił rekord świata czasem 1:41,24 – rekord Kipketera był jednym z trzech takich wyników osiągnięty podczas tego mityngu w ciągu 70 minut – oprócz średniodystansowca najlepsze wyniki w historii osiągnęli wówczas także Haile Gebrselassie w biegu na 5000 metrów oraz Wilson Boit Kipketer w biegu na 3000 m z przeszkodami. Dwa tygodnie później w Kolonii wynikiem 1:41,11 ustanowił rekord świata w biegu na 800 metrów, który przetrwał aż do sierpnia 2010 roku. Na koniec sezonu został wybrany najlepszym lekkoatletą 1997 roku w prestiżowym plebiscycie Track &amp; Field Athlete of the Year.
W 1998 roku pojechał na wakacje do rodzinnej wioski w Kenii. Po powrocie źle się czuł, a lekarze rozpoznali jego chorobę jako grypę. Ostatecznie okazało się, że zachorował na malarię. Mimo walki z chorobą ostatecznie wystartował w mistrzostwach Europy, podczas których zajął 8. miejsce. Do odnoszenia dużych sukcesów wrócił w kolejnym sezonie kiedy to zdobył srebrny medal halowych mistrzostw globu oraz ponownie obronił mistrzowski tytuł na stadionie.
Na początku olimpijskiego roku 2000 dwa razy poprawiał halowy rekord świata w biegu na 1000 metrów – 6 lutego w Stuttgarcie uzyskał czas 2:15,25, a 20 lutego w Birmingham 2:14,96. We wrześniu, w Sydney, zdobył swój pierwszy medal igrzysk olimpijskich – był drugi, przegrywając złoty medal o 0,06 sekundy. 
23 czerwca 2002 podczas zawodów I ligi pucharu Europy w hiszpańskiej Sewilli duńska sztafeta 4 x 400 metrów, z Kipketerem na ostatniej zmianie, ustanowiła rekord kraju w tej konkurencji – 3:07,67. Był to ostatni z 18 rekordów Danii, jakie w ciągu kariery ustanowił Kipketer. Półtora miesiąca później zdobył złoty medal mistrzostw Europy pokonując mistrza świata z 2001 roku z Edmonton Szwajcara André Buchera. W kolejnym sezonie został, drugi raz w karierze, halowym wicemistrzem świata, a w Paryżu zajął 4. miejsce na mistrzostwach globu. Ostatni sukces odniósł w 2004 roku, zdobywając brązowy medal igrzysk olimpijskich. Chciał pożegnać się z kibicami w roku 2006 na mistrzostwach Europy, jednak ostatecznie zakończył karierę w sierpniu 2005 roku.

</doc>
<doc id="520070" url="https://pl.wikipedia.org/wiki?curid=520070" title="Termini">
Termini



</doc>
<doc id="520071" url="https://pl.wikipedia.org/wiki?curid=520071" title="Jan Karczewski (pisarz)">
Jan Karczewski (pisarz)

Jan Karol Leon Karczewski herbu Samson (ur. 25 sierpnia 1900 w Warszawie, zm. 30 marca 1947 w Edynburgu) – polski pisarz, satyryk i publicysta, jedna z bardziej zagadkowych postaci polskiej literatury dwudziestolecia międzywojennego. Przez wiele lat podejrzewano, że "Jan Karczewski" to jedynie pseudonim innego pisarza.
Życie i twórczość.
Jan Karol Leon Karczewski urodził się 25 sierpnia 1900 roku w Warszawie. Studiował prawo na Uniwersytecie Warszawskim.
Został mianowany porucznikiem ze starszeństwem z 1 stycznia 1921 roku w korpusie oficerów piechoty. W 1928 roku pełnił służbę w Biurze Personalnym Ministerstwa Spraw Wojskowych w Warszawie. Z dniem 21 października 1929 roku został zwolniony z zajmowanego stanowiska w 20 pułku piechoty w Krakowie i przydzielony do dyspozycji Prezesa Rady Ministrów na okres sześciu miesięcy. Następnie przedłożono mu przydział do 11 lutego 1931 roku. Z dniem 12 lutego 1931 roku został przeniesiony w stan nieczynny na okres sześciu miesięcy. 1 marca 1931 roku został zatrudniony w Departamencie Polityczno-Ekonomicznym Ministerstwa Spraw Zagranicznych w charakterze prowizorycznego referenta w VII stopniu służbowym. Z dniem 31 grudnia 1931 roku został przeniesiony do rezerwy z równoczesnym przeniesieniem w rezerwie do 20 pułku piechoty.
1 lipca 1932 roku został mianowany prowizorycznym wicekonsulem II klasy w Tuluzie. W czasie rocznego pobytu w tym mieście nawiązał kontakt z tamtejszą masonerią.
Po powrocie do Polski pracował w firmie zajmującej się eksportem drewna. W 1934 roku założył Agencję Prasową „Tempo”.
W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr V. Był wówczas w grupie oficerów „pozostających stale zagranicą”.
Jesienią 1939 roku znów znalazł się we Francji. Jego dalsze losy w czasie II wojny światowej nie są jednak znane. Po zakończeniu wojny trafił do Londynu, a następnie do Szkocji, gdzie wiosną 1947 zmarł nagle na udar. Pochowany w Edynburgu na cmentarzu Corstorphine Hill.
Był autorem książek społeczno-obyczajowych ("Nie mogę pisać", "Oskarżam" – wspólnie z Włodzimierzem Popławskim), fantastycznych ("Bakcyl", "Rok przestępny"), a także licznych artykułów publicystycznych.

</doc>
<doc id="520090" url="https://pl.wikipedia.org/wiki?curid=520090" title="Studencka Agencja Radiowa">
Studencka Agencja Radiowa

Studencka Agencja Radiowa – studencka stacja radiowa, działająca od 1957 roku jako radiowęzeł "Luna" w akademikach Politechniki Gdańskiej, a od 1962 r. pod nazwą "Studencka Agencja Radiowa". Formalnie SAR było agendą ZSP. Siedziba mieściła się w akademiku nr 6 przy ul. Wyspiańskiego w Gdańsku-Wrzeszczu. Obecnie SAR działa nie tylko w akademikach, ale od 2003 r. również w Internecie.

</doc>
<doc id="520094" url="https://pl.wikipedia.org/wiki?curid=520094" title="Wiktor Szokalski">
Wiktor Szokalski



</doc>
<doc id="520096" url="https://pl.wikipedia.org/wiki?curid=520096" title="Józef Węgrzyn">
Józef Węgrzyn



</doc>
<doc id="520097" url="https://pl.wikipedia.org/wiki?curid=520097" title="Mydło marsylskie">
Mydło marsylskie



</doc>
<doc id="520101" url="https://pl.wikipedia.org/wiki?curid=520101" title="Zsa Zsa Gabor">
Zsa Zsa Gabor

Zsa Zsa Gabor, właśc. Sári Gábor (ur. 6 lutego 1917 w Budapeszcie, zm. 18 grudnia 2016 w Los Angeles) – amerykańska aktorka węgierskiego pochodzenia.
Życiorys.
Wczesne lata.
Urodziła się w rodzinie węgierskich Żydów w Budapeszcie, jako jedna z trzech córek zawodowego żołnierza Vilmosa Farkasa Gábora (ur. 19 września 1881, zm. 7 lipca 1962) i jubilerki Janki „Jolie” Tilleman (ur. 30 września 1896, zm. 1 kwietnia 1997). Miała dwie siostry: Evę (ur. 11 lutego 1919, zm. 4 lipca 1995) i Magdę (ur. 11 czerwca 1914, zm. 6 czerwca 1997). Rodzice aktorki rozwiedli się w 1939 roku, a dwa lata później Janka Gabor z córkami wyemigrowała do Stanów Zjednoczonych.
Kariera.
Karierę sceniczną Zsa Zsa Gabor rozpoczęła w Wiedniu. W 1936 roku Zsa Zsa została Miss Węgier. W 1941 roku wyemigrowała do Stanów Zjednoczonych i stała się poszukiwaną aktorką z „europejskim stylem, urokiem osobistym i wdziękiem”.
Po występie w programie "The Milton Berle Show" (1950), zadebiutowała na kinowym ekranie w komedii muzycznej "Lovely to Look at" (1952). oraz komedii romantycznej "Uprzejmie informujemy, że nie są państwo małżeństwem" ("We're Not Married!", 1952) z Ginger Rogers i Marilyn Monroe. Najbardziej znanymi obrazami z jej udziałem są: dramat biograficzny "Moulin Rouge" (1952) w reżyserii Johna Hustona, melodramat muzyczny "Lili" (1953) i thriller Orsona Wellesa "Dotyk zła" ("Touch of Evil", 1958), gdzie zagrała trzecioplanową rolę u boku Charltona Hestona i Marlene Dietrich. W 1958 roku w Los Angeles odebrała nagrodę specjalną Złotego Globu. W sumie wystąpiła w 64. filmach, w tym także w komedii "" ("The Naked Gun 2 1/2", 1991).
Życie prywatne.
Była 9 razy zamężna.
Zsa Zsa Gabor romansowała także m.in. z dominikańskim dyplomatą Porfirio Rubirosą (ur. 1909, zm. 1965), generałem Rafaelem „Ramfisem” Trujillo, synem dominikańskiego dyktatora, i przedsiębiorcą budowlanym Halem Haysem.
W listopadzie 2002 roku przeżyła wypadek samochodowy, przez który pozostała częściowo sparaliżowana i od tego czasu poruszała się na wózku inwalidzkim. W 2005 i 2007 roku przeszła dwa udary mózgu. W 2010 roku złamała biodro i przeszła pomyślnie operację wymiany stawu biodrowego.
W 2011 roku przeszła amputację prawej nogi, w obawie przed zakażeniem.
Zmarła 18 grudnia 2016 w Los Angeles na atak serca w wieku 99 lat.

</doc>
<doc id="520102" url="https://pl.wikipedia.org/wiki?curid=520102" title="Wehikuł czasu (maszyna)">
Wehikuł czasu (maszyna)

Wehikuł czasu – hipotetyczne urządzenie, które pozwala przenosić się w czasie.
Możliwości budowy.
Jak dotąd ludziom nie udało się skonstruować maszyny pozwalającej przenosić się w czasie wstecz. Argumentem za tym, że ona nie istnieje i nigdy nie powstanie . Ponadto przybysze z przyszłości mogliby pojawiać się w czasie istotnych wydarzeń historycznych. Jednak wiele rodzajów wehikułów czasu nie pozwala na podróż do czasu przed ich zbudowaniem, więc brak turystów z przyszłości nie ma tak istotnego znaczenia. W literaturze fantastycznej (np. "Pan Samochodzik i człowiek z UFO") pojawia się też motyw przybyszów z przyszłości, którzy ukrywają swoją obecność w przeszłości.
Czysto teoretycznym sposobem na podróż w czasie wstecz jest przekroczenie prędkości światła w próżni. O ile szczególna teoria względności wyklucza taką możliwość, to przy prędkościach bliskich prędkości światła w próżni następuje dylatacja czasu, a zarówno szczególne rozwiązania równań ogólnej teorii względności (między innymi hipoteza o istnieniu tuneli czasoprzestrzennych) i idea sumy po historiach pozwalają na podróże w czasie w przeszłość.
Odbywanie podróży w przyszłość z innym tempem niż robi to większość mieszkańców Ziemi jest powszechne, bo występuje ono przy każdym ruchu. Efekt ten to dylatacja czasu, która jest opisywana przez szczególną teorię względności.
Ingerencja w przeszłość.
Nierozwiązaną kwestią jest zmiana przyszłości podczas podróży w czasie (będąca konsekwencją zmiany przeszłości w czasie jej trwania), a zwłaszcza taka ingerencja, która uniemożliwiałaby odbycie tej podróży. Skutkiem jednej z nich może być powstanie paradoksu dziadka, który jednak – jak też podobne mu sytuacje – ma kilka rozwiązań, np. zasada samospójności Nowikowa.

</doc>
<doc id="520116" url="https://pl.wikipedia.org/wiki?curid=520116" title="Adrenoleukodystrofia">
Adrenoleukodystrofia

Adrenoleukodystrofia (choroba Siemerlinga-Creutzfeldta, ang. adrenoleukodystrophy, ALD, Siemerling-Creutzfeldt disease) – choroba uwarunkowana genetycznie dotykająca mężczyzn, o typie dziedziczenia sprzężonego z chromosomem X. Za objawy choroby odpowiada mutacja w genie "ABCD1" w "locus" Xq28.
Jest związana z zaburzoną peroksysomalną beta-oksydacją kwasów tłuszczowych o bardzo długich łańcuchach (ang. "very long fatty acids", VLFA), co prowadzi do nagromadzenia ich w różnych narządach. Z klinicznego punktu widzenia najistotniejsze jest ich gromadzenie w ośrodkowym układzie nerwowym oraz korze nadnerczy. 
W obrazie klinicznym dominują objawy takie jak: padaczka, ataksja, objawy niedoczynności kory nadnerczy, postępujące otępienie, nadreaktywność, głuchota, zaburzenia wzroku, które w najcięższych postaciach choroby pojawiają się między 5–10 rokiem życia.
Stopniowe i postępujące uszkodzenie tych narządów najczęściej doprowadza do śmierci w okresie pokwitania.
Rozpoznanie.
Opiera się na stwierdzeniu charakterystycznych zmian w obrazie ośrodkowego układu nerwowego w badaniu MRI i stwierdzenie podwyższonego stężenia VLFA w surowicy krwi.
Leczenie.
Nie ma skutecznego leczenia. W niektórych przypadkach spowolnienie lub czasowe zatrzymanie choroby można uzyskać wykonując przeszczepienie szpiku kostnego. Archives of Neurology opublikowało również w 2006 roku wyniki badań przeprowadzonych przez lekarzy z Kennedy Krieger Institute w Baltimore, które udowodniły ostatecznie skuteczność oleju Lorenza, który u 3/4 osób spowodował całkowite zatrzymanie rozwoju choroby. Olej ten to czysty kwas oleinowy (kwas cis-oktadec-9-enowy) czyli jednonienasycony kwas tłuszczowy typu omega-9 o wzorze sumarycznym C17H33COOH. Podawany w chorobie jedynie w postaci trójglicerydu tego kwasu, gdyż jest łatwiej przyswajalny. Kuracja musi być wsparta podaniem kwasu erukowego. Kwas erukowy – nienasycony kwas tłuszczowy, występuje w rzepaku. Sprawia on, że enzym katalaza hamuje wzrost poziomu nasyconych kwasów tłuszczowych o długim łańcuchu (C 24 i C 26). Katalaza oddziałuje na kwasy nasycone i nienasycone, w wyniku czego organizm poddany leczeniu olejem erukowym wymusza działanie zmniejszenia produkcji kwasów nasyconych w organizmie.
Adrenomieloneuropatia.
Odmianą ALD jest adrenomieloneuropatia (AMD) czyli późna odmiana, pojawiająca się u młodych mężczyzn (przed 30 rokiem życia). 
Na obraz kliniczny choroby składają się: objawy postępującego spastycznego niedowładu kończyn dolnych, ataksja móżdżkowa, upośledzenie czucia i zaburzenia zwieraczy, niedoczynność kory nadnerczy. Objawy te w początkowym stadium choroby mogą sugerować rozwój stwardnienia rozsianego, jednakże obecność podwyższonego poziomu VLFA pozwala ustalić rozpoznanie.

</doc>
<doc id="520119" url="https://pl.wikipedia.org/wiki?curid=520119" title="Amblyopia">
Amblyopia

Amblyopia, tzw. "leniwe oko" — osłabienie zdolności widzenia w jednym oku. Powstaje w następstwie zeza lub znacznych różnic mocy optycznej oczu. W tym ostatnim wypadku oko przekazujące lepszy obraz do mózgu staje się okiem dominującym.
Leczenie polega na zasłanianiu zdrowego oka, co wymusza patrzenie "leniwym okiem". Jak wykazano w jednym z badań wykonywanie dodatkowych ćwiczeń jak np. granie w gry komputerowe pozwala na znaczne skrócenie czasu leczenia amblyopii.

</doc>
<doc id="520130" url="https://pl.wikipedia.org/wiki?curid=520130" title="Sołtysowice">
Sołtysowice

Sołtysowice (niem. "Schottwitz") – osiedle administracyjne Wrocławia utworzone na terenie byłej dzielnicy Psie Pole.
Osiedle położone jest w północnej części miasta. Od północy przez Widawę graniczy z gminą Wisznia Mała, od wschodu również wzdłuż Widawy z Kłokoczycami, od południowego zachodu z Karłowicami i od zachodu z Polanowicami.
Historia osady.
Najstarsza wzmianka w dokumencie pochodzi z 1312, gdy zapisano ją pod nazwą Schultheschowycz, kolejno użyte nazwy w dokumentach to:
Badania na tutejszym grodzisku wykazały istnienie grodu od XII w.; wiadomo, że w 1346 roku Hertelin z Głogowa sprzedał wieś klasztorowi św. Wincentego z Ołbina, a w 1390 klasztor odkupił dalsze 3,75 łana od Jana aptekarza z Wrocławia. W 1795 we wsi było 157 mieszkańców, w tym 2 rzemieślników, 24 domy, folwark i karczma. Na początku XIX w. Sołtysowice były znane z hodowli owiec i bydła. W roku 1845 spisano tu 227 mieszkańców, z tego większość stanowili katolicy. Nadal był tu folwark, 33 domy, gospoda, krawiec, szewc i kupiec, dalej przeważała hodowla owiec. W 1868 uruchomiono linię kolejową Wrocław – Oleśnica ze stacją w Sołtysowicach, co dało asumpt do rozwoju gospodarczego w następnym okresie. W 1890 koło stacji powstała cukrownia.
Po 1933 utworzono tu oddział więzienia karnego i młodzieżowego we Wrocławiu. W 1937 zmieniono nazwę na "Burgweide". W czasie II wojny światowej był to obóz przejściowy (niem.) Durchgangslager Breslau-Burgweide, przez który przeszło ok. 10 000 więźniów. Po powstaniu warszawskim do obozu przywieziono ok. 1000 osób, które tu przebywały kilka dni. Obecnie na miejscu obozu znajduje się kamień pamiątkowy.
Tuż po wojnie osiedle nosiło nazwę "Sułkowice", która zachowała się do dziś w nazwie znajdującego się tu młyna. Obecna nazwa została administracyjnie zatwierdzona 12 listopada 1946. Do Wrocławia osadę włączono w 1951 roku.
Po wojnie w budynku dawnej cegielni założono klub pracowniczy Cukrowni Wrocław zmieniony później w Kino Cukrownik. Kino działało w latach 50. oraz 60. Najprawdopodobniej w latach 70. doszło do pożaru kina. Po pożarze w budynku powstały mieszkania rotacyjne dla pracowników cukrowni. Budynek został zburzony wraz z zabudową cukrowni.
Do końca lat 90. na terenie osiedla działało kilka większych i mniejszych firm:
Dojazd do osiedla zapewniała tylko jedna linia autobusowa 105. Początkowo jeździła ona na trasie z ul. Zawalnej przez al. Kasprowicza i pl. Kromera oraz ul. Czajkowskiego. Następnie autobusy kursowały z pl. Kromera przez pl. Daniłowskiego. Nocna linia tu nie dojeżdzała.
Obecnie.
Sołtysowice dziś są osiedlem typowo podmiejskim o zachowanym w dużej mierze klimacie wiejskim. W ostatnim czasie osiedle mocno się rozbudowało, zwłaszcza w rejonie ulic: Lekcyjnej, Czytankowej i Przejazdowej. Powstały tu domy jednorodzinne w zabudowie szeregowej lub wolnostojącej oraz wielorodzinne w niskiej zabudowie. Od pewnego czasu powstają nowe budynki mieszkalne przy ul. Sołtysowickiej obok ZSP nr 4. Głównymi ulicami osiedla są: Sołtysowicka biegnąca od ul. Czajkowskiego do Mostu Sołtysowickiego na Widawie, Redycka od Sołtysowickiej do Polanowic oraz Poprzeczna łącząca Sołtysowicka w rejonie ZSP nr 4 z ul. Krzywoustego i Brucknera w okolicy CH. Korona i Młyn. Przy Sołtysowickiej znajduje się stadion sportowy na którym gra drużyna MKS Sołtysowice. Tutaj też jest Park Sołtysowicki z reliktami grodziska oraz las. Przy Redyckiej umiejscowiony jest kościół św. Alberta Wielkiego. W południowej części osiedla na linii kolejowej do Oleśnicy znajduje się stacja Wrocław Sołtysowice. Na stacji zatrzymują się pociągi Regio do i z Wrocławia Głównego, Oleśnicy, Kluczborka, Ostrowa Wielkopolskiego, Poznania oraz pociągi Kolei Dolnośląskich do Trzebnicy. Do osiedla można też dojechać autobusami MPK linii 116 z pl. Grunwaldzkiego oraz 119 z ul. Blacharskiej i autobusem nocnym 246 z Dworca Głównego PKP.
Latem 2009 roku rozpoczęto wyburzanie unikatowego już w skali Dolnego Śląska zespołu Cukrowni Wrocław, co spowodowało dużą dyskusję na temat ochrony zabytków poprzemysłowych. W czasie powodzi w 1997 roku osiedle zostało obronione, a woda zatrzymała się na tzw. „wale zimowym” zniszczeniu uległy wtedy ogrody działkowe oraz stadion. W roku 2010 woda zatrzymała się w tym samym miejscu.
Tuż obok ZSP nr 4 wybudowano nową ulicę Rafała Wojaczka, a przy niej zespół nowych bloków wielorodzinnych.
Na terenie osiedla swoje siedziby ma kilka firm z różnych branży np.: Toya znajdująca się przy ul. Sołtysowickiej czy Fonbud przy ul. Redyckiej. Kilka firm ma swoje siedziby też przy ul. Przejazdowej na terenie dawnego ZUT.

</doc>
<doc id="520132" url="https://pl.wikipedia.org/wiki?curid=520132" title="Śleporyb Jordana">
Śleporyb Jordana



</doc>
<doc id="520146" url="https://pl.wikipedia.org/wiki?curid=520146" title="Édouard Michelin (1963–2006)">
Édouard Michelin (1963–2006)

Édouard Michelin (ur. 13 sierpnia 1963 w Clermont-Ferrand, zm. 26 maja 2006) – francuski biznesmen, współprezes grupy Michelin, prawnuk Édouarda Michelina (1859–1940), założyciela firmy.
Édouard Michelin studiował w prestiżowej francuskiej uczelni École centrale Paris. W 1985 roku został zatrudniony w firmie Michelin, początkowo bezpośrednio przy linii produkcyjnej. Ówczesnym szefem Michelin był jego ojciec François Michelin. Później został kierownikiem produkcji w oddziale firmy w Puy-en-Velay oraz kierownikiem zespołu w Montceau-les-Mines. W latach 1987-88 pełnił służbę wojskową na okręcie podwodnym. W 1989 powrócił do firmy tym razem już jako szef północnoamerykańskiej części koncernu Michelin North America. 
W 1993 powrócił do Clermont-Ferrand, gdzie został współprezesem Michelin razem z ojcem François i współpracownikiem René Zingraffem. W 1999 na walnym zgromadzeniu akcjonariuszy został mianowany prezesem grupy Michelin. Za czasów jego prezesury zapowiedziano redukcję 7,5 tys. miejsc pracy, pomimo rosnących zysków firmy. W 2004 Édouard Michelin zaproponował zaprzestanie używania historycznej maskotki-symbolu firmy Bibendum, co spotkało się ze sprzeciwem akcjonariuszy spółki. W 2005 Michelin został wybrany do zarządu firmy Nokia.
Édouard Michelin zmarł niespodziewanie 26 maja 2006 w nieznanych okolicznościach podczas rejsu łodzią rybacką w okolicach wyspy Sein (wybrzeże Finistère). Przyczyną zgonu było utonięcie.

</doc>
<doc id="520148" url="https://pl.wikipedia.org/wiki?curid=520148" title="Stephen Davis">
Stephen Davis

Stephen Davis – amerykański dziennikarz i historyk muzyczny, autor wielu książek o muzyce.

</doc>
<doc id="520151" url="https://pl.wikipedia.org/wiki?curid=520151" title="Kontrgambit">
Kontrgambit

Kontrgambit – określenie debiutu, w którym stroną ofiarującą materiał jest zawodnik grający czarnymi bierkami. Do XIX w. nazwę kontrgambit używano w odniesieniu do otwarcia, w którym jedna ze stron na kontynuację gambitową odpowiadała w taki sam sposób. Poniżej podano przykłady kontrgambitów.
Kontrgambit Falkbeera.
Kontrgambit Falkbeera powstaje po posunięciach 1.e4 e5 2.f4 d5.
Nazwa kontrgambitu pochodzi od Ernsta Falkbeera, który zastosował go w Wiedniu w 1850 r. podczas meczu z Karlem Hamppem, choć posunięcia prowadzące do kontrgambitu znane były już Greco w 1620 roku.
Kontrgambit Lopeza.
Kontrgambit Lopeza – rzadki wariant obrony Philidora oznaczony kodem ECO C41, powstający po posunięciach 1.e4 e5 2.Sf3 d6 3.Gc4 f5
Jeszcze rzadziej grany niż kontrgambit Philidora. Wyjściowa pozycja kontrgambitu Lopeza może również powstać z gambitu łotewskiego: 1.e4 e5 2.Sf3 f5 3.Gc4 d6.
Kontrgambit Philidora.
Kontrgambit Philidora – oznaczony kodem ECO C41 i powstający po posunięciach 1.e4 e5 2.Sf3 d6 3.d4 f5 wariant obrony Philidora, który proponowany był przez samego Philidora jako najkorzystniejszy dla czarnych sposób prowadzenia gry. 
Ocena ta nie była jednak prawidłowa, gdyż białe dysponują kilkoma dobrymi kontynuacjami, które zapewniają im przewagę (np. 4.d:e5 f:e4 5.Sg5 d5 6.e6! lub 4.Gc4 f:e4 5.S:e5!).

</doc>
<doc id="520152" url="https://pl.wikipedia.org/wiki?curid=520152" title="Mirosław Justek">
Mirosław Justek

Mirosław Justek (ur. 23 września 1948 w Słupsku, zm. 24 stycznia 1998 w Poznaniu), piłkarz polski.
Życiorys.
Wychowanek klubu Cieśliki Słupsk ,gdzie w wieku 12 lat rozpoczął swoją piłkarską przygodę. W 1967 r. przeszedł do Pogoni Szczecin, występował tam przez 10 sezonów w pierwszej jedenastce zespołu.
Następnie zawodnik Lecha Poznań. W Lechu zadebiutował w spotkaniu Pucharu Polski z Arkonią Szczecin i na zdobycie premierowej bramki potrzebował zaledwie trzech minut. Mirosław Justek otrzymał nagrodę najlepszego piłkarza wielkopolski w 1978 roku zaprezentował się on tak dobrze, że jako jedyny piłkarz Lecha otrzymał powołanie na mundial w Argentynie, na których Polska była jednym z faworytów do zdobycia złotego medalu. Choć w Poznaniu spędził tylko trzy lata to na stałe wpisał się w historię Kolejorza. W niebiesko-białych barwach rozegrał 93 spotkania i zdobył dziesięć bramek. Po powrocie do polski przez jakiś czas został trenerem drużyn młodzieżowych Lecha, ale z czasem urwał kontakty ze sportem.
W 1979 r. przeniósł się do Belgii, gdzie grał w Royal Antwerp FC, RSC Charleroi i SC Libramon.
Zaczynał od gry na pozycji napastnika, później został przekwalifikowany na pomocnika lub lewego obrońcę. Operował silną lewą nogą niesamowitą szybkością oraz "żelaznymi płucami" bo tak wszyscy o nim mówili przez jego niesamowitą kondycję. 
Zmarł z powodu nieuleczalnej choroby jakim bylo stwardnienie boczne zanikowe 24 stycznia 1998 w Poznaniu. Został pochowany na Cmentarzu Junikowo w Poznaniu.
Reprezentacja Polski.
Jako piłkarz Lecha wystąpił 3 razy w reprezentacji Polski, został również powołany do kadry na mundial w Argentynie w 1978, ale na turnieju mistrzowskim nie zagrał ani minuty.
Źródła:

</doc>
<doc id="520158" url="https://pl.wikipedia.org/wiki?curid=520158" title="Alfred Potrawa">
Alfred Potrawa

Alfred Potrawa (ur. 5 kwietnia 1947, zm. 21 maja 2006) – polski piłkarz, zawodnik i trener GKS-u Tychy.
Życiorys.
Grał na pozycji obrońcy. Do tyskiego klubu przeszedł w 1974 z Jastrzębia (wcześniej grał w Szombierkach Bytom) i 18 sierpnia 1974 zdobył pierwszą bramkę dla GKS Tychy w historii występów klubu w ekstraklasie, pokonując bramkarza poznańskiego Lecha Karweckiego (mecz zakończył się remisem 1:1). W sezonie 1975/1976 zdobył wraz z GKS tytuł wicemistrza Polski. Z tyskim klubem był związany do końca kariery, z krótką przerwą na pobyt w USA.
Po zakończeniu kariery zawodniczej został trenerem. Prowadził zespoły ligowe (m.in. Polonię Łaziska Górne) oraz juniorskie (m.in. w Miejskim Ośrodku Sportu Młodzieżowego w Tychach). Zmarł na zawał serca, zostawiając żonę i dwóch synów.

</doc>
<doc id="520161" url="https://pl.wikipedia.org/wiki?curid=520161" title="795 p.n.e.">
795 p.n.e.



</doc>
<doc id="520165" url="https://pl.wikipedia.org/wiki?curid=520165" title="Audrys Juozas Backis">
Audrys Juozas Backis



</doc>
<doc id="520166" url="https://pl.wikipedia.org/wiki?curid=520166" title="Lodowisko Bogdanka">
Lodowisko Bogdanka

Lodowisko Bogdanka – sztuczne lodowisko w Poznaniu.
Historia.
Lodowisko jest pierwszym sztucznym lodowiskiem w historii Poznania. Położone przy ulicy Ks. Józefa i zlokalizowane pod adresem ul. Północnej 9 na Świętym Wojciechu. Nazwa pochodzi od rzeki Bogdanki, przepływającej niedaleko.
Pełnowymiarowy, niezadaszony obiekt został uruchomiony w 1967 na zapleczu rzeźni, skąd dostarczany był środek chłodzący. Inauguracyjnym meczem na obiekcie było spotkanie towarzyskie Polska-NRD 17 grudnia 1967, zakończone wygraną gości 3:0.
Obiekt wykorzystywany był dla celów dydaktycznych (lekcje WF) i rekreacyjnych. Nie istniały przy nim profesjonalne kluby sportowe, choć funkcjonowały szkółka łyżwiarstwa figurowego i amatorski klub hokejowy. Powierzchnia wynosi 1200 m².
W 1982 na lodowisku rozegrany został ostatni ligowy mecz w hokeju na lodzie w Wielkopolsce. Swoje istnienie kończyła wówczas drużyna Tarpan Poznań.
W 1994 lodowisko zostało zamknięte ze względów bezpieczeństwa – obawiano się wycieku amoniaku używanego jako czynnik chłodzący ze skorodowanej instalacji. Z powodu upadku rzeźni i wynikających z tego potencjalnych trudności z chłodzeniem tafli, lodowisko przez wiele lat nie funkcjonowało. Początkowo nieużywany teren, z czasem został zamieniony w plac manewrowy dla kandydatów na kierowców.
Lodowisko otwarto ponownie w roku 2005 (w międzyczasie uruchomiono taflę przy jeziorze Malta), wykorzystując początkowo połowę wcześniej dostępnej tafli, a następnie trzy czwarte. Latem, na lodowisku znajduje się boisko do siatkówki plażowej.
4 listopada 2020 poinformowano o zamknięciu lodowiska. W jego miejscu zaplanowano powstanie Muzeum Powstania Wielkopolskiego. W styczniu 2023 rozpoczęto likwidację lodowiska.

</doc>
<doc id="520167" url="https://pl.wikipedia.org/wiki?curid=520167" title="Prambanan">
Prambanan

Prambanan – hinduistyczny zespół świątynny położony w Indonezji na wyspie Jawa, 18 km od miasta Yogyakarta. Zbudowany w IX wieku dla upamiętnienia zwycięstwa Rakai Pikatana władcy Sanjai nad Balaputrą ostatnim władcą Śailendry. Zespół świątyń był poświęcony Trimurti, hinduistycznej trójcy bogów: stwórcy Brahmie, opiekunowi Wisznu i niszczycielowi Śiwie. Opuszczony około 930 roku n.e. pozostawał zapomniany aż do 1811 roku, kiedy trafił na niego brytyjski geodeta w trakcie krótkiego okresu, gdy Brytyjczycy przejęli władzę nad Indonezją. 
W 1991 roku zespół świątynny Prambanan został wpisany na listę światowego dziedzictwa UNESCO.
W maju 2006 roku świątynie ucierpiały podczas trzęsienia ziemi. 
W lutym 2014 roku w wyniku erupcji wulkanu Kelud zespół został zamknięty dla turystów na około miesiąc.

</doc>
<doc id="520170" url="https://pl.wikipedia.org/wiki?curid=520170" title="Chemiczne zapotrzebowanie tlenu">
Chemiczne zapotrzebowanie tlenu

Chemiczne zapotrzebowanie tlenu, ChZT – wskaźnik ilości zanieczyszczeń wód i ścieków. Określane jest przez określenie ilości tlenu ("mg/dm³, g/m³") pobranego z utleniaczy (np. dichromianów, , jodanów, , nadmanganianów, ) na utlenienie związków organicznych i niektórych związków nieorganicznych (np. siarczynów, siarczków, żelaza(II)) do najwyższego w danych warunkach stopnia utlenienia. 

</doc>
<doc id="520171" url="https://pl.wikipedia.org/wiki?curid=520171" title="Krystyna z Rokitna">
Krystyna z Rokitna



</doc>
<doc id="520172" url="https://pl.wikipedia.org/wiki?curid=520172" title="ChZT">
ChZT



</doc>
<doc id="520175" url="https://pl.wikipedia.org/wiki?curid=520175" title="796 p.n.e.">
796 p.n.e.



</doc>
<doc id="520179" url="https://pl.wikipedia.org/wiki?curid=520179" title="Salman">
Salman

Salman (również jako Salmaan lub Selman, arab. سلمان) popularne wśród muzułmanów imię męskie pochodzenia arabskiego oznaczające "błogosławiony", także "pokój".
Wybrane osoby noszące to imię:

</doc>
<doc id="520180" url="https://pl.wikipedia.org/wiki?curid=520180" title="Lesica (Wrocław)">
Lesica (Wrocław)

Lesica w czasach PRL PGR Rędzin lub Rędzin Leśny (niem. "Waldvorwerk Ransern") – osiedle Wrocławia w dawnej dzielnicy Psie Pole. 
Samo osiedle jest niewielkie (składa się – stan na rok 2006 – tylko z kilku budynków, niektóre są opuszczone i niszczeją), natomiast pola i lasy przy nim położone sięgają na wschód granicy dzielnicy na Odrze, na północy granicy Wrocławia z gminą Oborniki Śląskie na Widawie, od wschodu przez pola irygacyjne (Pola irygacyjne Wrocławia) graniczy ze Świniarami, od południa z Rędzinem. Przez Lesicę przechodzi tylko jedna, wiodąca z Rędzina utwardzona droga, bardzo wąska, brukowana grubą bazaltową kostką, kończąca się przy bramie znajdującej się tu przepompowni ścieków. Jest to końcowy odcinek ulicy Wędkarzy. Prócz tego wzdłuż Odry biegnie Grobla Karłowicko-Rędzińska, element systemu przeciwpowodziowego. Naprzeciw Lesicy, po przeciwnej stronie Odry znajdują się osiedle Pracze Odrzańskie oraz – dzielące je dwa mniejsze osiedla, Janówek i Nowa Karczma – ujście rzeki Bystrzycy.
Historia osiedla.
Pierwszy raz wzmiankowana jako folwark należący do Wrocławia w 1794 r. pod nazwą "Ransener Wald – Vorwerk", następnie w 1845 r. pod nazwą "Waldvorwerk Ransern" był traktowany jako część Rędzina. W takim chrakterze osada występowała do 1945, później stanowiła gospodarstwo należące do PGR Osobowice. Przed i po II wojnie światowej zabudowania folwarku Lesica były skomunikowane z Rędzinem kolejką wąskotorową, zlikwidowaną wkrótce po wojnie. Lesica formalnie włączona została w granice miasta wraz z sąsiednim Rędzinem w roku 1973.
W roku 2006 jedynym bezpośrednim przejawem aktywności gospodarczej w Lesicy – oprócz przepompowni – była prowadzona w jednym z budynków gospodarczych dawnego PGR hodowla dżdżownic.

</doc>
<doc id="520181" url="https://pl.wikipedia.org/wiki?curid=520181" title="DCN">
DCN



</doc>
<doc id="520182" url="https://pl.wikipedia.org/wiki?curid=520182" title="Grzegorz Wilk">
Grzegorz Wilk

Grzegorz Wilk (ur. 27 października 1973 w Grodkowie) – polski piosenkarz, aktor, kompozytor i autor tekstów.
Życiorys.
Z wykształcenia jest nauczycielem techniki i informatyki oraz socjologiem. Ponadto ukończył specjalizację francuską na Wydziale Filologii Polskiej Uniwersytetu Opolskiego. Posiada również kwalifikacje i uprawnienia dziennikarza radiowego oraz technika dentystycznego.
W 1997 został laureatem programu "Szansa na sukces", w którym wykonał piosenkę „On nie jest cham” z repertuaru zespołu Piersi. W 2002 zdobył Grand Prix Międzynarodowego Festiwalu Piosenki Greckiej w Zgorzelcu. W latach 2004–2008 był solistą i aktorem wrocławskiego Teatru Muzycznego Capitol, w którym odgrywał główne role m.in. w spektaklach: "Scat", "Galeria i Gorączka", "My Fair Lady" i "Bo ma duszę nasz dom". W latach 2006–2008 był wokalistą w programie TVN "Szymon Majewski Show".
Od 2005 do 2019 był solistą w programie TVP1 "Jaka to melodia?". Współpracował z artystami, takimi jak: Włodzimierz Korcz, Alicja Majewska, Zbigniew Wodecki, Krzysztof Krawczyk, Ryszard Rynkowski, Leszek Możdżer, Marek Bałata, Robert Janowski, Paweł Kukiz, Paulina Przybysz, Doniu. Od 2007 występuje jako solista w oratoriach Piotra Rubika, z którym koncertował w Polsce, Słowacji, USA i Kanadzie. Był współtwórcą, wokalistą i autorem tekstów zespołu Electrolit.
Od 2013 występuje w edycjach Koncertu Niepodległości organizowanych w Muzeum Powstania Warszawskiego.
W lutym 2014 wydał debiutancki, solowy album studyjny pt. "Wolf – floW". W 2015 zajął trzecie miejsce w trzeciej edycji programu rozrywkowego Polsatu "Twoja twarz brzmi znajomo".
Od 2015 nagrywa. Do 2020 śpiewał w zespole Romuald Lipko Band wraz z Felicjanem Andrzejczakiem i Izabelą Trojanowską.
W latach 2017–2018 nagrał "Kolędy i Pastorałki przez cały rock", antologię polskiej kolędy i pastorałki w aranżacji Jakuba Mitoraja. W 2019 wystąpił również w Oratorium o Gdańsku do muzyki Marcina Nierubca „Wschód Zachodu”. Z zespołem rockowym NaVi nagrał płytę, która ukazała się w grudniu 2020.

</doc>
<doc id="520188" url="https://pl.wikipedia.org/wiki?curid=520188" title="MCGA">
MCGA



</doc>
<doc id="520191" url="https://pl.wikipedia.org/wiki?curid=520191" title="Wdzydzki Park Krajobrazowy">
Wdzydzki Park Krajobrazowy

Wdzydzki Park Krajobrazowy (kaszb. "Wdzydzczi Park Krajòbrazny") – obejmuje jezioro Wdzydze i kilka mniejszych jezior otoczonych borami. Leśno-pojezierny obszar parku wyróżnia się nieprzeciętnym pięknem krajobrazu. Szata roślinna parku jest różnorodna i dobrze zachowana. W pełni wykształcona jest roślinność wodna i torfowiskowa.
Powierzchnia parku wynosi 178,32 km², natomiast jego otulina zajmuje 152,08 km².
Dominującymi zespołami w szacie leśnej są bory świeże i chrobotkowe. Częsty jest bór bagienny, zajmujący jednak małe powierzchnie. Rośnie również, kwaśna dąbrowa, spotyka się łęgi olchowo-jesionowe, olsy oraz grądy.

</doc>
<doc id="520195" url="https://pl.wikipedia.org/wiki?curid=520195" title="Fstab">
Fstab

fstab (skrót od ang. "file systems table") – plik konfiguracyjny zwykle występujący w systemie operacyjnym UNIX i innych systemach jemu pokrewnych. 
Znajduje się on zwykle w katalogu "/etc" i zawiera informacje na temat znajdujących się w systemie dysków twardych i ich partycji oraz sposobu, w jaki mają być montowane.
Przykład pliku fstab w systemie Red Hat Linux:
Pierwsza kolumna oznacza plik blokowy urządzenia, np. dla pierwszej partycji podstawowej na dysku (E)IDE podpiętym do głównej taśmy "(primary)" w trybie "master" będzie to "/dev/hda1".
Druga kolumna oznacza miejsce zamontowania urządzenia, zwykle jest to katalog w katalogu "/mnt" (w niektórych nowszych systemach GNU/Linux zamiast "/mnt" używa się "/media").
Trzecia kolumna oznacza system plików na partycji, np.
Czwarta kolumna oznacza opcje montowania, zwykle wpisuje się "defaults"
Piąta kolumna to parametry dla programu dump, który archiwizuje partycje.
Szósta kolumna (ostatnia) to kolejność sprawdzania systemu plików na partycjach przez program fsck, który jest uruchamiany, jeżeli podczas uruchamiania systemu zostały wykryte błędy.
Plik fstab może mieć inne oznaczenia w niektórych systemach operacyjnych np. /etc/vfstab w systemie Solaris.

</doc>
<doc id="520196" url="https://pl.wikipedia.org/wiki?curid=520196" title="797 p.n.e.">
797 p.n.e.



</doc>
<doc id="520198" url="https://pl.wikipedia.org/wiki?curid=520198" title="798 p.n.e.">
798 p.n.e.



</doc>
<doc id="520199" url="https://pl.wikipedia.org/wiki?curid=520199" title="799 p.n.e.">
799 p.n.e.



</doc>
<doc id="520200" url="https://pl.wikipedia.org/wiki?curid=520200" title="800 p.n.e.">
800 p.n.e.



</doc>
<doc id="520201" url="https://pl.wikipedia.org/wiki?curid=520201" title="Wilhelm de Moerbeke">
Wilhelm de Moerbeke



</doc>
<doc id="520203" url="https://pl.wikipedia.org/wiki?curid=520203" title="Młot Bogów">
Młot Bogów



</doc>
<doc id="520204" url="https://pl.wikipedia.org/wiki?curid=520204" title="801 p.n.e.">
801 p.n.e.



</doc>
<doc id="520205" url="https://pl.wikipedia.org/wiki?curid=520205" title="Hammer of the Gods">
Hammer of the Gods



</doc>
<doc id="520209" url="https://pl.wikipedia.org/wiki?curid=520209" title="Pilot serialu">
Pilot serialu

Pilot serialu, odcinek pilotowy, odcinek pilotujący lub odcinek pilotażowy – najczęściej pojedynczy, próbny odcinek serialu telewizyjnego, w który stacja telewizyjna zamierza zainwestować (najczęściej zostać jego producentem, a następnie go emitować).
Zainteresowanie pilotem wyrażone w jego oglądalności przesądza o dalszej inwestycji w serial. Nie każdy serial rozpoczyna się odcinkiem pilotażowym. Bywa także, że pilot serialu kręcony jest wraz z pierwszą serią i stanowi wprowadzenie do opowiadanej historii (nie służy zmierzeniu zainteresowania).

</doc>
<doc id="520211" url="https://pl.wikipedia.org/wiki?curid=520211" title="802 p.n.e.">
802 p.n.e.



</doc>
<doc id="520213" url="https://pl.wikipedia.org/wiki?curid=520213" title="803 p.n.e.">
803 p.n.e.



</doc>
<doc id="520214" url="https://pl.wikipedia.org/wiki?curid=520214" title="Flaga Wietkongu">
Flaga Wietkongu

Flaga Wietkongu – interpretowana na dwa sposoby:

</doc>
<doc id="520216" url="https://pl.wikipedia.org/wiki?curid=520216" title="Odcinek pilotowy">
Odcinek pilotowy



</doc>
<doc id="520217" url="https://pl.wikipedia.org/wiki?curid=520217" title="Judit Polgár">
Judit Polgár

Judit Polgár (ur. 23 lipca 1976 w Budapeszcie) – węgierska szachistka posiadająca tytuł arcymistrza.
Życiorys.
Pochodzi z szachowej rodziny, jej starsze siostry Zsuzsa i Zsófia są również szachistkami (Zsuzsa jest ósmą mistrzynią świata w szachach). Nauczyła się gry w szachy w wieku 5 lat. W rodzinnym domu wszystko podporządkowane było szachowej edukacji, gdyż ojciec László Polgár reprezentował pogląd, iż do wielkich sukcesów można dojść tylko poprzez tytaniczną pracę. Siostry nie uczęszczały do szkół (edukacją zajmowali się w domu rodzice), poświęcając cały czas treningowi szachowemu.
W wieku 6 lat Judit zajęła 2. miejsce w mistrzostwach Węgier juniorów do lat 11. Mając 9 lat wystąpiła w międzynarodowym festiwalu "Politiken Cup" w Kopenhadze, uzyskując 50% możliwych do zdobycia punktów. Kolejny sukces to 3. miejsce na mistrzostwach świata juniorek do 16 lat (Río Gallegos 1986). W roku 1987 zadebiutowała na 25. miejscu na liście rankingowej FIDE z wynikiem 2355 punktów. W tym samym roku, podczas turnieju w San Bernardino, po raz pierwszy w karierze odniosła zwycięstwo nad arcymistrzem, którym był Vlatko Kovačević. W 1988 sukcesem 12-letniej szachistki zakończył się występ na kobiecej szachowej olimpiadzie w Salonikach, podczas której uzyskała rezultat 12½ pkt. na 13 możliwych, zdobywając z drużyną Węgier złoty medal olimpijski i przełamując hegemonię szachistek radzieckich, które wcześniej zwyciężyły we wszystkich olimpiadach. W tym roku otrzymała również tytuły arcymistrzyni i męskiego mistrza międzynarodowego oraz zdobyła w Timișoarze tytuł mistrza świata juniorów do 12 lat. Te wyniki zaowocowały pierwszym miejscem na świecie na liście rankingowej kobiet w styczniu 1989 (jej ranking wynosił wówczas 2555). Wielka przewaga nad pozostałymi szachistkami spowodowała podjęcie decyzji o graniu w turniejach wyłącznie z mężczyznami. Rok 1990 przyniósł jej kolejny tytuł mistrza świata juniorów, tym razem w kategorii do 14 lat. W tym samym roku wystąpiła po raz drugi i ostatni w kobiecej drużynie Węgier na olimpiadzie w Nowym Sadzie. Uzyskany wynik (10 pkt. na 13 możliwych) znacznie przyczynił się do ponownego zdobycia przez drużynę złotego medalu. W roku 1991 zwyciężyła w mistrzostwach Węgier mężczyzn i mając 15 lat (dokładnie 15 lat, 4 miesiące i 28 dni) została najmłodszym ówczesnym arcymistrzem na świecie (dla porównania Bobby Fischer, uzyskując tytuł arcymistrza w roku 1958, miał 15 lat, 6 miesięcy i 1 dzień), choć oficjalnie tytuł otrzymała pod koniec 1992 roku. W lipcu 1993 przekroczyła granicę 2600 punktów rankingowych, kolejna barierę (2700 pkt.) pokonała 10 lat później (1 stycznia 2003 r.), stając się absolutnie najlepszą szachistką świata.
W kolejnych latach Judit wielokrotnie występowała z powodzeniem w najsilniejszych szachowych turniejach na świecie (m.in. startowała w mistrzostwach świata mężczyzn w roku 1997 w Groningen, 1999 w Las Vegas i 2001 w Moskwie). Jako pierwsza kobieta na świecie osiągnęła próg 2700 punktów rankingowych (w styczniu 2003), awansując do elitarnego grona "super-arcymistrzów". Ciągły rozwój doprowadził do osiągnięcia wyniku 2735 punktów rankingowych (w lipcu 2005 roku), co dało jej wówczas 8. miejsce na świecie. W październiku tego roku stanęła przed kolejną szansą spełnienia swojego największego szachowego marzenia (zdobycia tytułu mistrza świata mężczyzn) i wystartowała w turnieju o mistrzostwo świata w San Luis. Występ okazał się nieudany i Judit zajęła w turnieju ostatnie, 8. miejsce. W roku 2006 odniosła sukces, zajmując 1. miejsce (wraz z Szachrijarem Mamediarowem, a przed Weselinem Topałowem oraz Iwanem Sokołowem) w silnie obsadzonym turnieju w Hoogeveen. W 2007 wystąpiła w rozegranych w Eliście meczach pretendentów, ale w I rundzie przegrała z Jewgienijem Bariejewem i nie wywalczyła awansu do turnieju o mistrzostwo świata w Meksyku. W 2011 r. zdobyła w Aix-les-Bains brązowy medal indywidualnych mistrzostw Europy.
Wielokrotnie reprezentowała Węgry w turniejach drużynowych, startując w zespołach męskich, m.in.:
Po olimpiadzie w Tromsø (2014) zakończyła zawodową karierę szachową.
Judit Polgár jest autorką niezwykłego rekordu: w latach 1989–2015 (dokładne daty list rankingowych: 01.01.1989–01.03.2015) nieprzerwanie przez 26 lat zajmowała 1. miejsce wśród kobiet na światowej liście rankingowej Międzynarodowej Federacji Szachowej.
Życie osobiste.
W sierpniu 2000 roku wyszła za mąż za węgierskiego lekarza weterynarii Gusztáva Fonta. Para ma dwójkę dzieci, chłopca o imieniu Olivér i dziewczynkę o imieniu Hanna. Podczas, gdy Polgár została na Węgrzech jej rodzina wyemigrowała z kraju. Zsófia i jej rodzice najpierw do Izraela, a następnie do Kanady, a Zsuzsa do Stanów Zjednoczonych.
Kilku członków rodziny Polgár zginęło w Holokauście; jej babcia przeżyła obóz Auschwitz-Birkenau.

</doc>
<doc id="520219" url="https://pl.wikipedia.org/wiki?curid=520219" title="Jezioro Jagodne">
Jezioro Jagodne

 
Jezioro Jagodne – jezioro rynnowe w Krainie Wielkich Jezior Mazurskich w woj. warmińsko-mazurskim, w pow. giżyckim, w gminie Miłki, leżące w dorzeczu Pisy.
Jezioro Jagodne znajduje się na szlaku wodnym Wielkich Jezior Mazurskich pomiędzy Kanałem Szymońskim a Kanałem Kula. Oś jeziora skierowana jest z południowego zachodu na północny wschód. Długość jeziora wynosi 8,7 km, a szerokość do 1,8 km.
Powierzchnia zwierciadła wody razem z jego zatokami: Jeziorem Szymoneckim i Jeziorem Górkło (od południa) i Jeziorem Zimny Kąt, Jeziorem Malik oraz zatoką Kula (od północy) według różnych źródeł wynosi od 872,5 ha do 942,7 ha do 945 ha.
Zwierciadło wody położone jest na wysokości 115,7 m n.p.m. lub 116,2 m n.p.m. Średnia głębokość jeziora wynosi 8,7 m, natomiast głębokość maksymalna 37,4 m. Największa głębia na jeziorze znajduje się w pobliżu zachodniego brzegu jeziora, obok miejscowości Prażmowo.
Na jeziorze są cztery bezimienne wyspy o łącznej powierzchni 2,6 ha.
Droga wzdłuż zachodniego brzegu jeziora biegnie w kierunku północno-wschodnim przez Kozin do Bogaczewa, leżącego już nad Jeziorem Bocznym.
Naprzeciw Prażmowa na wschodnim brzegu jeziora położona jest wieś Jagodne Małe. Droga z tej wsi w kierunku północno-wschodnim prowadzi do wsi Jagodne Wielkie. Jest zbiornikiem z licznymi dopływami, są to głównie rowy melioracyjne, łąki, odwadniające przyległe pola, tereny bagienno-leśne oraz Kanał Kula, łączący jezioro Boczne z jeziorem Jagodne. Rowy odwadniające pola i łąki wnosiły w okresie wiosennym znaczne ilości związków azotowych z przewagą azotanów. Jest to jezioro dość zasobne w związki azotu i fosforu, występuje wzrost poziomu zanieczyszczeń organicznych, jest to jezioro silnie zeutrofizowane, podatne na degradację, w celu poprawy jakości wód potrzebne są zmiany w sposobie użytkowania zlewni. W oparciu o badania przeprowadzone w 2001 roku wody jeziora zaliczono do wód pozaklasowych.

</doc>
<doc id="520221" url="https://pl.wikipedia.org/wiki?curid=520221" title="MultiColor Graphics Array">
MultiColor Graphics Array

Multi-Color Graphics Array w skrócie MCGA często błędnie nazywana MultiColor Graphics "Adapter". Wprowadzona przez IBM w roku 1987 karta graficzna montowana na płycie głównej komputerów IBM PS/2. Miała możliwości takie jak VGA a niektóre źródła podają, że potrafiła wyświetlać również obraz w rozdzielczości 640x480x256. Ponieważ była częścią zamkniętej architektury jaką był IBM PS/2, który nie zdobył większej popularności nie przyjęła się jako standard.
MCGA była także w pierwszych komputerach klasy PS/1 (szczególnie 2123)

</doc>
<doc id="520223" url="https://pl.wikipedia.org/wiki?curid=520223" title="Stok narciarski Malinka">
Stok narciarski Malinka

Stok narciarski Malinka – nowoczesny narciarski stok zjazdowy położony w odległości ok. 1 km od Zgierza. Wjazd po prawej stronie w lesie tuż za Zgierzem jadąc trasą w kierunku Kutna. Posiada 2 tory (dłuższy ok. 300 m i krótszy ok. 200 m), 2 wyciągi, a także tor saneczkowy. Stok ma oświetlenie dzięki czemu wieczorem jazda też jest możliwa. Na terenie znajdują się bar i wypożyczalnia sprzętu.

</doc>
<doc id="520224" url="https://pl.wikipedia.org/wiki?curid=520224" title="804 p.n.e.">
804 p.n.e.



</doc>
<doc id="520225" url="https://pl.wikipedia.org/wiki?curid=520225" title="Stadion Golęcin w Poznaniu (piłkarsko-żużlowy)">
Stadion Golęcin w Poznaniu (piłkarsko-żużlowy)

Stadion Golęcin (dawniej Stadion Olimpii Poznań) – stadion piłkarsko-żużlowy drużyn sportowych– TS Olimpia Poznań i PSŻ Poznań, znajdujący się w Poznaniu (Golęcinie) w Lasku Golęcińskim przy jeziorze Rusałka przy ul. Warmińskiej 1.
Historia.
Stadion został zbudowany w 1954 roku i może pomieścić 20 000 widzów. Od tego czasu grała na nim drużyna piłkarska GKS Olimpia Poznań, później przekształcona w TS Olimpia Poznań. Lata świetności święcił w latach 80. i na początku 90., kiedy to na mecze pierwszoligowej Olimpii przychodziły rzesze publiczności. Jednak w wyniku słabej gry drużyny i spadkach z poszczególnych lig, spadła frekwencja i wydatki na utrzymanie obiektu, który zaczął niszczeć. Zniszczona została tablica świetlna oraz także lampy jupiterów. W 2005 roku w wyniku braku zainteresowania i pieniędzy zarząd Olimpii podjął decyzję o likwidacji klubu piłkarskiego. Obecnie na stadionie swoje mecze rozgrywa klub Poznaniak Poznań. 
W latach 1990–2005 i 2008 roku, najczęściej w lipcu, na stadionie odbywały się coroczne zgromadzenia Świadków Jehowy, którzy za każdym razem doprowadzali cały teren stadionu do porządku usuwając śmieci, chwasty oraz odnawiając ławki na trybunach.
W dniach od 8 do 17 lipca 1984 roku wspólnie ze znajdującym się obok stadionem lekkoatletycznym był areną XI Ogólnopolskiej Spartakiady Młodzieży. W ceremonii otwarcia na stadionie piłkarsko-żużlowym uczestniczył m.in. ówczesny prezes Międzynarodowego Komitetu Olimpijskiego – Juan Antonio Samaranch.
Stadion posiada także nawierzchnie do uprawiania sportów żużlowych.
Pierwszą drużyną rozgrywająca na tym stadionie mecze była KM Unia Poznań, później Gwardia Poznań (w 1957 roku została zlikwidowana). Dopiero po blisko 40 latach reaktywowano żużel w stolicy Wielkopolski.
W sezonie 1990/1991 na stadionie rozgrywała swoje mecze drużyna żużlowa Polonez Poznań. Jednak to był jej pierwszy i ostatni sezon – w 1991 roku i ta drużyna ogłosiła upadłość. W 1991 roku odbyły się mistrzostwa świata par, wygrane przez duńską parę – Hans Nielsen i Jan Osvald Pedersen (rez. Tommy Knudsen). W 2005 roku powstała drużyna PSŻ Poznań kontynuująca tradycje żużlowe w Poznaniu, która osiągnęła w 2006 roku awans do I ligi żużlowej. W 2008 roku odbył się turniej żużlowy z okazji 15-lecia startów Adama Skórnickiego – zawodnika „Skorpionów”. W latach 2008–2009 na stadionie rozgrywany był turniej „Szlaka Piastowska”. W połowie lipca 2011 roku PSŻ Spółka z o.o., zarządzająca drużyną startującą w I lidze, z powodu zadłużenia względem TS Olimpia musiała opuścić pomieszczenia zajmowane na obiekcie. Od tego czasu na stadionie nie odbyły się żadne zawody żużlowe.
W 2014 roku tereny stadionu zostały przejęte przez Poznański Ośrodek Sportu i Rekreacji.
W 2013 i 2014 roku inicjatywa „Sportowy Golaj” zwyciężyła w głosowaniu w ramach Poznańskiego Budżetu Obywatelskiego. Wspólny projekt klubów PSŻ Poznań, Patrioci Poznań i ProLans 4X Poznań zakłada remont trybun, wieżyczki sędziowskiej, szatni i parku maszyn, wymianę band dookoła toru, przebudowę toru, budowę boiska do futbolu amerykańskiego ze sztuczną nawierzchnią oraz toru do kolarstwa grawitacyjnego. Prace remontowe rozpoczęły się w listopadzie 2014 r. W dniach od 20 do 21 czerwca 2015 roku na stadionie zostaną rozegrane mecze 4. Turnieju Finałowego Juniorów PLFA J-8 o tytuł Mistrza Polski. W 2015 roku „Sportowy Golaj” ponownie ubiegał się o dofinansowanie w ramach Poznańskiego Budżetu Obywatelskiego, tym razem bez powodzenia. Powrót PSŻ Poznań do rozgrywek ligowych planowany był na 2016 rok, jednak plany te zostały przesunięte na sezon 2017. Powodem tej decyzji było użyczenie obiektu w sezonie 2016 Betard Sparcie Wrocław, której domowy stadion - Stadion Olimpijski we Wrocławiu – jest remontowany w związku z organizacją przez Wrocław Igrzysk Sportów Nieolimpijskich - World Games 2017. W celu przystosowania obiektu do wymogów licencyjnych dla klubów Ekstraligi Rada Miasta Poznania przeznaczyła 1,8 miliona złotych w budżecie miasta na rok 2016 na remont stadionu.

</doc>
<doc id="520227" url="https://pl.wikipedia.org/wiki?curid=520227" title="805 p.n.e.">
805 p.n.e.



</doc>
<doc id="520229" url="https://pl.wikipedia.org/wiki?curid=520229" title="806 p.n.e.">
806 p.n.e.



</doc>
<doc id="520230" url="https://pl.wikipedia.org/wiki?curid=520230" title="807 p.n.e.">
807 p.n.e.



</doc>
<doc id="520231" url="https://pl.wikipedia.org/wiki?curid=520231" title="Judit Polgar">
Judit Polgar



</doc>
<doc id="520232" url="https://pl.wikipedia.org/wiki?curid=520232" title="CND">
CND



</doc>
<doc id="520233" url="https://pl.wikipedia.org/wiki?curid=520233" title="Dariusz Malejonek">
Dariusz Malejonek

Dariusz Robert „Maleo” Malejonek (ur. 14 maja 1962) – polski kompozytor, wokalista i gitarzysta, członek zespołów: Kultura, Izrael, Moskwa, Armia, Houk, 2Tm2,3 oraz Arka Noego. Założyciel i lider Maleo Reggae Rockers. Członek Akademii Fonograficznej ZPAV.
Życiorys.
Uczył się w XXXIII LO im. M. Kopernika w Warszawie.
Karierę rozpoczynał w 1983 w zespole Kultura, później trafił do zespołu Izrael, z którym nagrał sześć płyt ("Duchowa rewolucja 1" i "Duchowa Rewolucja 2", "Nabij faję", "1991", "Życie jak muzyka – Live ’93", dubowe remiksy Roberta Brylewskiego – "Izrael in dub") oraz "Dża ludzie". Malejonek grał na basie w zespołach Moskwa oraz Armia. Jest także współtwórcą projektu 2Tm2,3. W 2002 ukazała się książka "Radykalni", w której znajduje się wywiad z Malejonkiem przeprowadzony przez Marcina Jakimowicza. Publikacja dotyczy nawróceń przedstawicieli sceny undergroundowej na katolicyzm.
Wziął udział w akcji na rzecz ruchu pro-life. Został wolontariuszem Salezjańskiego Wolontariatu Misyjnego „Młodzi Światu”. Od września do października 2014 prowadził audycję talk-show pt. „Ale jazda!” w Telewizji Republika, która jednak została zdjęta z ramówki po 2 odcinkach. Został ambasadorem zorganizowanych w Krakowie Światowych Dni Młodzieży 2016.
W 2016 roku ukazała się książka pt. "Urodzony, by się nie bać", poświęcona Dariuszowi Malejonkowi.
Od 2020 prowadzi audycję pt. „Elo tu Maleo” w Radiu dla Ciebie.

</doc>
<doc id="520234" url="https://pl.wikipedia.org/wiki?curid=520234" title="808 p.n.e.">
808 p.n.e.



</doc>
<doc id="520236" url="https://pl.wikipedia.org/wiki?curid=520236" title="Amaro Amancio">
Amaro Amancio



</doc>
<doc id="520237" url="https://pl.wikipedia.org/wiki?curid=520237" title="809 p.n.e.">
809 p.n.e.



</doc>
<doc id="520239" url="https://pl.wikipedia.org/wiki?curid=520239" title="Amancio Amaro">
Amancio Amaro

Amancio Amaro Varela (ur. 16 października 1939 w A Coruni, zm. 21 lutego 2023 w Madrycie) – hiszpański piłkarz.
Kariera.
W sezonie 1958/1959 podpisał kontrakt z Deportivo La Coruña. W następnym roku przeniósł się do Realu Madryt, gdzie grał na pozycji skrzydłowego. W Realu zadebiutował w meczu Pucharu Europy z Anderlechtem, który zakończył się remisem 3-3. W lidze hiszpańskiej zadebiutował w meczu z Betisem w Sewilli. W 1964 wraz z Realem dotarł do finału Pucharu Europy, aby przegrać z SL Benfica. W swoich pierwszych sześciu sezonach w Madrycie wywalczył sześć mistrzostw Hiszpanii.
Dla reprezentacji Hiszpanii rozegrał 42 mecze, debiutując w spotkaniu z Rumunią. Zwyciężył ME w 1964. Zdobył decydującego gola w meczu półfinałowym z Węgrami pięć minut przed końcem spotkania.
Zakończył karierę w 1976, po tym, jak otrzymał czerwoną kartkę w meczu Pucharu Europy przeciwko Bayernowi Monachium.

</doc>
<doc id="520240" url="https://pl.wikipedia.org/wiki?curid=520240" title="810 p.n.e.">
810 p.n.e.



</doc>
<doc id="520241" url="https://pl.wikipedia.org/wiki?curid=520241" title="811 p.n.e.">
811 p.n.e.



</doc>
<doc id="520243" url="https://pl.wikipedia.org/wiki?curid=520243" title="812 p.n.e.">
812 p.n.e.



</doc>
<doc id="520244" url="https://pl.wikipedia.org/wiki?curid=520244" title="Roman Jakóbczak">
Roman Jakóbczak

Roman Józef Jakóbczak (ur. 26 lutego 1946 we Wrześni) – polski piłkarz grający na pozycji pomocnika, reprezentant kraju, trener.
Kariera trenerska.
Były zawodnik i trener m.in. Lecha Poznań. Idol poznańskich kibiców, szczególnie ceniony za egzekwowanie stałych fragmentów gry, w których wykazywał się niespotykaną siłą uderzenia, jednym ze szczególnych osiągnięć było strzelenie wszystkich czterech bramek w meczu z Wisłą Kraków.
Kariera reprezentacyjna.
W reprezentacji Polski w latach 1974–1976 rozegrał 5 meczów, w których strzelił 2 gole. Członek polskiej kadry na Mistrzostwa Świata 1974. Na niemieckim Mundialu nie zagrał ani jednego meczu.

</doc>
<doc id="520245" url="https://pl.wikipedia.org/wiki?curid=520245" title="813 p.n.e.">
813 p.n.e.



</doc>
<doc id="520246" url="https://pl.wikipedia.org/wiki?curid=520246" title="814 p.n.e.">
814 p.n.e.



</doc>
<doc id="520247" url="https://pl.wikipedia.org/wiki?curid=520247" title="815 p.n.e.">
815 p.n.e.



</doc>
<doc id="520254" url="https://pl.wikipedia.org/wiki?curid=520254" title="Teilerioza owiec">
Teilerioza owiec

Teilerioza owiec ("theileriosis ovium") jest to pasożytnicza choroba owiec. Chorobę powoduje pierwotniak "Theileria ovis" lub "Th. hirci" z rodzaju "Theileria". Chorobę przenoszą kleszcze z rodzaju "Rhipicephalus".

</doc>
<doc id="520258" url="https://pl.wikipedia.org/wiki?curid=520258" title="Nomadyzm">
Nomadyzm



</doc>
<doc id="520264" url="https://pl.wikipedia.org/wiki?curid=520264" title="Ottomar Oertel">
Ottomar Oertel

Ottomar Oertel (ur. 22 sierpnia 1840 r. w Osterfeld zm. 19 października 1914 w Legnicy) – niemiecki prawnik i urzędnik. Pierwszy nadburmistrz Legnicy XX wieku zasłużony dla rozwoju miasta, Honorowy Obywatel Legnicy (1911 r.), honorowy przewodniczący Śląskiego Parlamentu Miast, założyciel Fundacji Oertela. 
Pochodził z Saksonii, studiował prawo w Jenie i Halle, a w wieku 21 lat zdecydował się na karierę urzędniczą. Po krótkiej pracy jako sędzia w sądzie wojennym w Torgau, w 1868 roku został wybrany burmistrzem podberlińskiego miasta Köpenick (obecnie dzielnica Berlina), a w trzy lata później przeprowadził się do Legnicy, gdzie po roku został burmistrzem. 23 lipca 2013 r. na wniosek portalu Liegnitz.pl Rada Miasta Legnicy uchwaliła nazwę jednego z placów na Plac Ottomara Oertela.
Rozrost legnickiej infrastruktury.
Za jego kadencji Legnica zmieniła się nie do poznania. W 1872 roku miasto zamykało się w zasadzie w obrębie średniowiecznych murów miejskich. Mury rozebrano wprawdzie kilka lat wcześniej, ale zagospodarowanie nowych terenów odbywało się już w czasach Oertela. Do swojej wizji rozwoju miasta potrafił przekonać nie tylko współpracujących z nim radnych, ale całą lokalną społeczność.
Jego pierwszymi działaniami, zmierzającymi do polepszenia życia w mieści było wybudowanie w 1874 roku jednej dużej rzeźni, w celu poprawy stanu sanitarnego i walki z epidemiami. Projekt ten został uznany przez rząd pruski za wzorowy i zalecany do stosowania przez inne miasta. Następnie w 1878 roku przystąpiono do założenia kanalizacji w centrum, a także w 1893 roku budowy oczyszczalni ścieków, zaopatrzenie rozwijającego się miasta w wodę rozwiązano poprzez ujęcia źródeł podziemnych (1890), natomiast o porządek w mieście dbał utworzony w 1882 roku zakład oczyszczania ulic. Kolejną inwestycją była wymiana położonej w 1857 roku sieci gazowej, a wraz z nastaniem ery elektryczności, już w 1898 roku wybudowano elektrownie komunalną, dzięki czemu po Legnicy mogły ruszyć pierwsze tramwaje. Kursowały na czterech liniach i łączyły z Rynkiem oraz dworcem najważniejsze dzielnice miasta.
Rozbudowa parku.
W czasach Oertela zrobiono nieprawdopodobnie wiele. Równocześnie z prowadzonymi inwestycjami w infrastrukturę miejską prowadzone były prace dotyczące Parku Miejskiego. Prawdziwy początek dynamicznej rozbudowy parku nastał po 1860 roku i wiąże się z działalnością Petzolda - ówczesnego dyrektora ogrodów miejskich. W 1863 roku Petzold opracował projekt powiększenia parku o tereny przylegające do alei Baumgarta od strony wschodniej, czyli o część przylegającą dziś do ulicy Zielonej. Odtąd park rozrastał się bardzo szybko i stale przybywało w nim różnego rodzaju urządzeń rekreacyjnych. Przyczyniała się do tego w dużej mierze działalność utworzonego w 1876 roku miejskiego Zarządu Promenad.
W latach 1877-79 za pieniądze tego Zarządu przystosowano Kozi Staw do przejażdżek gondolą i uprawiania łyżwiarstwa. W 1879 roku wybudowano istniejącą do dziś fontannę obok domu strzeleckiego, a w 1881 roku jeszcze raz zajęto się Kozim Stawem – został uregulowany, a na jego środku usypano wyspę. W 1880 roku staraniem Petzolda, na pustych dotąd terenach leżących po wschodniej stronie ulicy Adama Mickiewicza (dawniej Louisenstraβe), urządzono park wystawowy. W tym samym roku urządzono w nim pierwszą w dziejach miasta wystawę ogrodniczą, a w kolejnych latach organizowano następne wystawy, coraz to większe. Dla rozwoju parku miały one bardzo duże znaczenie, bowiem kolejne tereny wystawowe były, co jakiś czas włączane do właściwego parku. W 1883 roku zorganizowano I Śląską Wystawę Budowli i Wyposażenia Ogrodowego, a w 1890 roku po raz pierwszy, mającą taki sam zasięg Wystawę Zimowych Budowli Ogrodowych. W 1910 roku zorganizowano wielką wystawę róż. Za każdym razem część eksponatów zostawała w Legnicy i upiększała park. Dzięki temu, od schyłku XIX wieku, Legnica zaczęła mieć opinię śląskiego miasta parków i ogrodów.
Zyski z organizacji wystaw przeznaczane były na rozbudowę parku. Dzięki tym pieniądzom, w 1887 roku park wzbogacił się o nową cieplarnię i rosarium nazywane Gajem Muz, z pergolą i stawem. W 1898 roku wybudowano nową palmiarnię z podgrzewanym stawem. Rozwijały się także obrzeża parku. W 1894 roku przy ulicy Adama Mickiewicza wybudowano sanatorium „Wilhemsbad” z okazałym budynkiem służącym zabiegom leczniczym i wszystkimi charakterystycznymi dla uzdrowiska urządzeniami: pijalnia wód, sala koncertowa, sanatorium to mieściło również łaźnie parową, minibasen, wanny, kawiarnię z ogrodem letnim, w którym odbywały się koncerty kameralne. Swój początek wziął od pierwszego domu kąpielowego założonego 1812 roku po odkryciu źródeł mineralnych.
Miejski park w Legnicy spełniał więc pod koniec XIX i w XX wieku rolę prawdziwie nowoczesnej wielkomiejskiej enklawy wypoczynku i rozrywki. Był połączeniem parku rozrywek z restauracją, kawiarnią, letnim teatrem, ogrodu dziecięcego, parku wystawowego, ogrodu botanicznego, parku zdrojowego z sanatorium i wreszcie parku leśnego, który powstał w znacznym oddaleniu od centrum, z rozległymi terenami do gier sportowych i ogrodem botanicznym (obecnie Lasek Złotoryjski).
Rozwój architektoniczny miasta.
Działalność burmistrza Ottomara Oertela jak i również ówczesnej rady miejskiej nie kończyła się jedynie na rozwoju terenów zieleni, ale także rozwoju budownictwa.
Przystąpiono do realizacji kolejnej inwestycji, która miała całkowicie odmienić miasto. Po rozebraniu fortyfikacji niemal natychmiast, pod kierunkiem miejskiego radcy budowlanego Otto Kirchnera, przystąpiono do tworzenia planu rozwoju miasta, a wkrótce także do jego realizacji.
Początkowo nowa miejska zabudowa koncentrowała się głównie przy ulicach wyjazdowych, szczególnie przy Jaworzyńskiej i Złotoryjskiej, ale wkrótce zaczęły powstawać całe nowe ulice, a nawet dzielnice. Pierwsza, o charakterze głównie przemysłowym, zaczęła szybko rosnąć na północnym zachodzie od centrum. Druga, zwana teraz Tarninowem, na południu. Jej budowa zaczęła się w 1862 roku od uporządkowania terenu obecnego placu Słowiańskiego (dawniej Friedrichsplatz). W następnym roku wytyczono ulicę Witelona (dawniej Gartenstrasse), a po kolejnych pięciu latach ulicę A. Mickiewicza (dawniej Luisenstrasse). W tym samym 1868 roku władze miasta zatwierdziły pierwszy plan nowej dzielnicy, który przewidywał budowę trzech głównych ulic i dwóch poprzecznych. Jedną z nich była wytyczona (na odcinku do ulicy W. Łukasińskiego) w 1874 roku ul. F. Roosevelta (dawniej Sophienstrasse). W 1879 roku (po części wynikało to z realizacji tamtego planu) wytyczono cztery nowe nowoczesne ulice - Powstańców Śląskich (dawniej Jochmannstrasse), W. Łukasińskiego (dawniej Schuetzenstrasse), W. Korfantego (dawniej Bismarckstrasse) oraz W. Reymonta (dawniej Victoriastrasse). Niebawem wytyczono i zabudowano także ulicę Szkolną (dawniej Schulstrasse). W ten sposób zapoczątkowano tworzenie nowej, nowoczesnej dzielnicy mieszkalnej, w którą szybko zaczęli inwestować tutejsi przedsiębiorcy budowlani i mieszkać najzamożniejsi mieszkańcy miasta.
Procedura inwestycyjna wyglądała następująco. Przeznaczone pod zabudowę działki, zazwyczaj całe kwartały ulic, kupowali przedsiębiorcy budowlani, którzy często bywali jednocześnie architektami. Następnie, za pieniądze własne, a przede wszystkim pożyczone w bankach (tutejsi bankierzy z firmy "Selle &amp; Mattheus" szczycili się, że za pożyczone przez nich pieniądze wybudowano 10 procent kamienic na Tarninowie. A przecież był to jeden z wielu banków działających wówczas w Legnicy). Należy też pamiętać, że pieniędzy szukano m.in. także w kasach oszczędnościowych w ościennych powiatach, a także o tym, że niekiedy budowano także za zaliczki wpłacane przez przyszłych właścicieli. Zazwyczaj jednak kamienice (dotyczy to także niektórych willi) były sprzedawane dopiero po zakończeniu ich budowy. Oczekiwanie na kupca trwało niekiedy długo. Na ten okres przedsiębiorcy budowlani zamieniali się w kamieniczników wydzierżawiając poszczególne mieszkania.
Zabudowa tej części Tarninowa praktycznie zakończyła się na początku XX wieku: w 1901 roku wytyczono kwartał zamknięty ulicami Św. Elżbiety (dawniej Elisabethstrasse), R. Traugutta (dawniej Doktorgang) i Oświęcimską (dawniej Daeslerstrasse). Nieco wcześniej, bo w 1881 roku, wytyczono kolejny odcinek ul. A. Mickiewicza oraz ul. D. Chłapowskiego (dawniej Augustrastrasse). W 1895 roku ul. W. Łukasińskiego została przedłużona do ulicy Jaworzyńskiej.Plany przewidywały rozbudowę tej części dzielnicy na południe. Na przykład między ulicą Oświęcimską a przedłużonymi ulicami św. Elżbiety i Tatarską, miał powstać reprezentacyjny plac (Bluecherplatz), na wzór położonego w zachodniej części dzielnicy obecnego Skweru Orląt Lwowskich. Z tych ambitnych zamierzeń nic nie wyszło. Przygotowania do I wojny światowej, a później sama wojna skierowały budownictwo na inne tory, zaś po zakończeniu wojny nie było pieniędzy na monumentalne budownictwo.
Lepiej sprawy się miały z zabudową zachodniej części dzielnicy, czyli jej fragmentu zamkniętego ulicami Jaworzyńską i Złotoryjską. Plan zabudowy tego terenu został uchwalony przez zgromadzenie radnych miejskich w marcu 1891 roku, a realizację planu rozpoczęto od wytyczenia Skweru Orląt Lwowskich (dawniej Bilseplatz, a później Hindenburgplatz) oraz ulic Tadeusza Kościuszki (dawniej Dovestrasse) i Wojska Polskiego (dawniej Schubertstrasse).
Znaczna część terenu, na którym wytyczono plac i sąsiadujące z nim ulice, należał wówczas do mieszkającego w pobliżu, przy obecnej ulicy Dziennikarskiej (w tamtych czasach Wallstrasse), handlarza drewnem Gustava Knoblocha. Właściciel, dzięki sprzedaży działek budowlanych, stał się jednym z zamożniejszych mieszkańców miasta. Jednak wcześniej musiał teren odpowiednio przygotować. Rozebrał wszystkie zabudowania gospodarcze, a w 1895 roku na placu rozplantowano, w celu podwyższenia, 30 tysięcy wozów piasku.
Zachodnia, większa część Tarninowa, powstała przede wszystkim na terenie dawnych Folwarków Legnickich (jeszcze w latach międzywojennych jeden o obwodów geodezyjnych Legnicy nosił taką nazwę), między ulicą Złotoryjską (dawniej Neue Goldberger Strasse), która już w średniowieczu była ważnym szlakiem komunikacyjnym, a ulicą Jaworzyńską (dawniej Jauer Strasse). Druga z tych ulic miała rangę "małej" drogi jaworskiej. "Małej", bo ważniejsze znaczenie komunikacyjne miał dawniej trakt zaczynający się przy obecnym placu Wilsona i biegnący prawym brzegiem Kaczawy.
Spośród ulic Tarninowa w zasadzie tylko pięć (nie licząc dwóch wspomnianych wylotowych) miało odpowiedniki przed wytyczeniem dzielnicy. Pierwszą z nich była przedwojenna Museumstrasse (jeszcze wcześniej Wallstrasse, a obecnie ul. Muzealna), biegnąca w pobliżu średniowiecznych murów miejskich i łącząca ul. Jaworzyńską z ul. Złotoryjską. Drugą była Albrechtstrasse (obecnie ul. Poselska; nim jeszcze po raz pierwszy otrzymała nazwę, ale jej zabudowania przypisane były do "nowej" ulicy Złotoryjskiej), trzecią Doktorgang (obecnie ul. R. Traugutta), której nazwa wywodziła się od dawnego właściciela (chirurga i okulisty), który w drugiej połowie XVII wieku był właścicielem sąsiadujących z nią terenów. Czwartą starą ulicą była obecna ul. Elizy Orzeszkowej (dawniej Scheibestrasse), która już na planie miasta z 1826 roku zaznaczona była jako "hinter der Scheibe". Piąta stara droga, to obecna ulica Tadeusza Kościuszki. Wytyczono ją na miejscu dawnej dróżki prowadzącej do słynącego w średniowieczu z cudownych właściwości źródła świętej Jadwigi. Wszystkie pozostałe ulice, szczególnie wytyczone poprzecznie do dwóch głównych, wytyczone i zbudowane były od podstaw. Jeszcze kilka innych ulic miało w przeszłości swoje odpowiedniki, ale w postaci polnych dróg. 
O niezwykłym tempie, w jakim powstawała zachodnia część Tarninowa, może świadczyć następujący fakt: plan nowych ulic i ich zabudowy powstał w marcu 1891 roku. Skwer Orląt Lwowskich, przygotowany dla inwestorów wiosną 1896 roku, był całkowicie zabudowany jesienią 1912 roku, przy czym ostatnim budynkiem przy tym placu było liceum dla dziewcząt. Większość secesyjnych kamienic mieszczańskich wybudowano znacznie wcześniej. 
Zabudowa kolejnych ulic także postępowała bardzo szybko: już w 1898 roku powstała ul. Macieja Rataja (dawniej Martin Luter Strasse, a jeszcze wcześniej Martinstrasse), którą zabudowano (głównie stylowymi willami otoczonymi ogrodami) praktycznie przed 1901 rokiem. Budownictwo willowe miało dominować także na terenach położonych na południe od tej ulicy.
Kolejny plan rozbudowy Tarninowa zatwierdzony przez zgromadzenie radnych miejskich w 1901 roku przewidywał, że ta część dzielnicy składać się będzie z 26 ulic. Najważniejsze miały być ul. Tadeusza Kościuszki łącząca centrum miasta z najdalszym w tej dzielnicy traktem, czyli aleją Zwycięstwa (dawniej Siegesallee) oraz prostopadła do niej ul. W. Grabskiego (dawniej Bitschenstrasse). Przewidywano, że obie ulice będą miały po dwa pasma ruchu oddzielone pasem zieleni. Realizację tych planów przerwała I wojna światowa. Do jej wybuchu ulicę Tadeusza Kościuszki udało się doprowadzić tylko do ulicy W. Grabskiego.
I wojna światowa i klęska Niemiec w tej wojnie, na długie lata przerwały rozwój miasta i Tarninowa. W Legnicy gnębionej recesją i bezrobociem nikt nie miał głowy do tworzenia śmiałych planów rozwoju przestrzennego, a tym bardziej pieniędzy na kontynuację tego, co rozpoczęto przed wojną. Na początku lat dwudziestych niemal ustało budownictwo na Tarninowie, ale jak na ironię, to właśnie wtedy powstały dwie najpiękniejsze domy w tej dzielnicy - willa Teicherta (nazywana dziś "Domem Prijoma") przy ulicy S. Okrzei (dawniej Holteistrasse) i willa Gubischa (znana też jako "burmistrzówka" lub jako willa Elsnera - od nazwiska ostatniego nadburmistrza, który w niej mieszkał) przy ul. Poselskiej. Można z tego faktu wyciągnąć wniosek, że przemysł maszynowy, którego obaj fabrykanci byli przedstawicielami, dotknięty był recesją w mniejszym stopniu, niż inne dziedziny gospodarki niemieckiej.
"dopracować"
Oprócz budowy budynków mieszkalnych przystąpiono do opracowania i realizacji projektów dotyczących budowy budynków użyteczności publicznej. Między innymi w 1891 roku powstała koncepcja zburzenia teatru i rozbudowy na tym miejscu Ratusza, lecz szczęśliwie zrezygnowano z tej koncepcji. W 1901 roku zatwierdzono plan budowy Ratusza na placu Słowiańskim autorstwa Paula Oehlmanna przybyłego do Legnicy w 1901 roku - projekty Schönfeldera (ówczesnego miejskiego radcy budowlanego) nie zostały przyjęte. Oehlmann został jego następcą a Schönfelder opuścił Legnicę i przeniósł się do Elberfeld (obecnie dzielnica Wuppertalu) gdzie otrzymał stanowisko miejskiego radcy budowlanego. W kwietniu 1902 roku Oehlmann przedstawił pierwszą wersję projektu ale ten projekt wydał się radnym zbyt surowy. Nowy projekt rada miasta zatwierdziła 18 lipca 1902 a 30 sierpnia rozpoczęto prace zaczynając od rozbiórki trzech domów parafialnych oraz wież i murów obronnych. Na początku w 1905 roku oddano główny budynek, na parterze były pomieszczenia dla policji i centrali telefonicznej, na I piętrze kasy a na II – siedziba burmistrza (niezmieniona właściwie do czasów współczesnych). Budynek ten nie został jednak nigdy zrealizowany w całości. Przystąpiono również do budowy nowego reprezentacyjnego gmachu poczty i telegrafu, który został uroczyście otwarty 29 marca 1893 roku a także ogromne znaczenie miała decyzja o budowie drugiego mosty na Kaczawie, którego zadaniem było odciążenie starego traktu przy ulicy Wrocławskiej. Most został wzniesiony z betonu w 1904 roku.
Szkolnictwo.
Za rządów Oertela nastąpił znaczny rozwój szkolnictwa. Od 1870 roku dzięki wprowadzeniu obowiązku szkolnego dobrze rozwijała się Dokształcająca Szkoła Rzemieślnicza, w Akademii Rycerskiej od 1874 roku istniał pełny kurs gimnazjalny, w 1873 roku otwarto Rolniczą Szkołę średnią, Prowincjonalna Szkoła Przemysłowa dostała w 1874 roku prawo przeprowadzania matury, w 1882 roku otwarto Seminarium Nauczycielskie, w 1908 roku utworzono Kupiecką Szkołę Dokształcającą, w 1873 roku Wyższa Szkoła dla Dziewcząt rozbudowana w 1912 roku otrzymała nazwę "Liceum", natomiast w przypadku szkolnictwa elementarnego w 1873 roku na miejscu dawnych szkół parafialnych powstały: Ludowa Szkoła dla Chłopców oraz Ludowa Szkoła dla Dziewcząt. W 1907 roku utworzono Szkołę Specjalną dla mniej uzdolnionych, a uzupełniał ją jeszcze istniejący od 1879 roku Zakład dla Upośledzonych, w którym dzieci niebędące w stanie same egzystować, otrzymywały mieszkanie, naukę i pracę.
Dorobek Oertela.
W 1910 roku, pod koniec rządów Oertela, w mieście zarejestrowanych było 490 podmiotów gospodarczych, wśród nich fabryki produkujące odzież (3), Wyroby wełniane (6), obuwie (5), pianina i fortepiany (12), ponadto 17 drukarni, 6 tartaków, kilkanaście przetwórni ogórków i kapusty a także wiele, wiele innych zakładów i małych rodzinnych przedsiębiorstw. W czasie czterdziestoletniej kadencji Oertela liczba mieszkańców Legnicy wzrosła z 23 tysięcy w 1870 roku do 69 tysięcy w roku 1910. Wybudowano wiele nowych, istniejących do dziś obiektów użyteczności publicznej i opracowano skutecznie realizowany plan rozbudowy miasta. Za czasów Oertela zaprojektowano i wybudowano niemal cały Tarninów. Dr Oertel był wybitnym praktykiem prawa administracyjnego. Z urzędu ustąpił dobrowolnie w wieku 72 lat. Chęć dymisji zgłosił pod koniec 1911 roku, a 1 lipca 1912 roku przeszedł na emeryturę. Zmarł 19 października 1914 roku, pośmiertnie mieszkańcy Legnicy nazwali jego imieniem obecną ulicę Okrężną.
Upamiętnienia.
Rada Miejska Legnicy nadała imię Ottomara Oertela jednemu z placów w Legnicy leżącemu na Tarninowie (2013). 

</doc>
<doc id="520266" url="https://pl.wikipedia.org/wiki?curid=520266" title="Kanał Szymoński">
Kanał Szymoński

Kanał Szymoński – kanał mazurski łączący jezioro Szymon z jeziorem Szymoneckim (zatoka jeziora Jagodnego). Przechodzi przez niego droga z Rucianego-Nidy, Pisza i Mikołajek do Węgorzewa (przez Giżycko). Jest to drugi pod względem długości z kanałów mazurskich, ustępuje swoją długością tylko kanałowi Jeglińskiemu.
Historia kanału.
Kanał został wykopany z inicjatywy władz pruskich w latach 1765–1772, jednak w 1789 roku wraz z okolicznymi kanałami przestał on funkcjonować. Podczas wojen napoleońskich został całkowicie zniszczony. Kanał odbudowano w czasie robót publicznych realizowanych w latach 1854–1857.
Kanał ma 2360 metrów długości, 25 metrów szerokości i średnio 1,8 metra głębokości. Jego brzegi zostały wybetonowane podczas jedynego od II wojny światowej remontu w latach 50. XX wieku. Na obu brzegach biegnie (częściowo zniszczona) ścieżka do burłaczenia.
Status kanału.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest odcinkiem Pisy o identyfikatorze cieku 136584, nazwie Kanał Szymoński od jez. Szymoneckiego do jez. Szymon i identyfikatorze MPHP10 264173. W planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW200025264199 (Pisa od wypływu z jez. Kisajno do wypływu z jez. Tałty (EW. + z jez. Niegocin, Ryńskie)). Znajduje się na obszarze chronionego krajobrazu Krainy Wielkich Jezior Mazurskich.
Przebudowa kanału.
W listopadzie 2018 roku Urząd Marszałkowski Województwa Warmińsko-Mazurskiego oraz Państwowe Gospodarstwo Wodne Wody Polskie rozpoczęły proces modernizacji dróg wodnych na Mazurach, w ramach którego kanał ma zostać przebudowany i pogłębiony, a jego infrastruktura umocniona. Remont rozpoczął się w lutym 2021 roku, a ma zakończyć się w kwietniu 2023 roku. Koszt remontu kanału wynosi ok. 32 milionów złotych.
Okolice.
Przez kanał przechodzi droga ze Starej Rudówki do Szymonki. Most drogowy znajduje się na 650. metrze od strony jeziora Szymoneckiego. Przy północnym brzegu (po stronie Starej Rudówki) znajdują się stanowiska artylerii niemieckiej z I wojny światowej.
Kanał bywa często odwiedzany przez wędkarzy, którzy w jego wodach łapią leszcze, okonie, sandacze, szczupaki i węgorze. W przeszłości na kanale Mioduńskim oraz kanale Szymońskim odbywały się Grand Prix Polski i klubowe mistrzostwa Polski w wędkarstwie.

</doc>
<doc id="520271" url="https://pl.wikipedia.org/wiki?curid=520271" title="Adam Grobler">
Adam Grobler

Adam Grobler (ur. 20 czerwca 1949 w Krakowie) – polski filozof specjalizujący się w teorii poznania, filozofii języka i metodologii. 
Życiorys.
Ma wykształcenie matematyczne i filozoficzne, obecnie pracuje na Uniwersytecie Opolskim.
Profesor zwyczajny (2002 r.), wieloletni wykładowca Wydziału Filozoficznego Uniwersytetu Jagiellońskiego oraz Instytutu Filozofii Uniwersytetu Zielonogórskiego.
Stypendysta British Academy (1990), laureat nagrody Stowarzyszenia Tłumaczy Polskich oraz w roku 2007 Nagrody im. Tadeusza Kotarbińskiego Wydziału I PAN za najlepszą książkę filozoficzną w latach 2004-2006 za książkę "Metodologia nauk".

</doc>
<doc id="520275" url="https://pl.wikipedia.org/wiki?curid=520275" title="Powstanie Poznańskie">
Powstanie Poznańskie



</doc>
<doc id="520277" url="https://pl.wikipedia.org/wiki?curid=520277" title="Anrygradient">
Anrygradient



</doc>
<doc id="520279" url="https://pl.wikipedia.org/wiki?curid=520279" title="Antygradient">
Antygradient



</doc>
<doc id="520283" url="https://pl.wikipedia.org/wiki?curid=520283" title="Lewis Parsons">
Lewis Parsons

Lewis Eliphalet Parsons (ur. 28 kwietnia 1817, zm. 8 czerwca 1895) – amerykański polityk ze stanu Alabama, działacz Partii Demokratycznej i wojskowy gubernator tego stanu po upadku Skonfederowanych Stanów Ameryki.
Życiorys.
Urodził się w Boone County w Nowym Jorku. W roku 1840 przeprowadził się do Talladegi, gdzie wraz ze swoim partnerem, Alexandrem White’em, przyszłym kongresmenem, praktykował prawo. Rok później ożenił się z Jane Ann Boyd z Nicholasville w Kentucky, z którą miał siedmioro dzieci. Parsons popierał w roku 1856 kandydaturę Millarda Fillmore’a na prezydenta i Stephena A. Douglasa w 1860. W tych latach był nawet elektorem.
W roku 1859 został członkiem stanowej legislatury w Alabamie, przy czym wybrano go ponownie w roku 1863. Był wtedy przeciwnikiem ustanowienia stanowej milicji.
Wojskowy gubernator.
21 czerwca 1865 roku prezydent Andrew Johnson mianował Parsonsa tymczasowym wojskowym gubernatorem Alabamy po zlikwidowaniu władzy konfederackich. Wybór Johnsona został wysoko oceniony przez miejscowych unionistów.
Pierwszą decyzją Parsonsa było przywrócenie praw sprzed roku 1861, z wyjątkiem tych dotyczących niewolnictwa.
Gubernator Parsons odegrał bardzo znaczącą rolę w przywróceniu normalnego funkcjonowania Alabamy w nowych warunkach. Dnia 12 września 1865 roku nakazał wybranie delegatów na nową konwencję konstytucyjną, która zajęła się ponadto tak ważnymi sprawami, jak zniesienie niewolnictwa, kwestią długów wojennych i wybraniem delegatów do Kongresu.
Dalsze życie.
Kadencja Parsonsa zakończyła się dnia 13 grudnia 1865, kiedy przekazał władzę swemu następcy, wigowi Robertowi M. Pattonowi. Parsons został wybrany do Senatu federalnego, ale odrzucił mandat, nie chcąc zasiadać w nim jako republikanin. Został jednak mianowany prokuratorem w północnej części stanu. Pochowano go na Oak Hill Cemetery w Talladedze.

</doc>
<doc id="520295" url="https://pl.wikipedia.org/wiki?curid=520295" title="David Desrosiers">
David Desrosiers

David Phillipe Desrosiers (ur. 29 sierpnia 1980 w Sept-Iles, Quebec), kanadyjski basista, były członek formacji Simple Plan. 
Dorastał ze swoją starszą siostrą, Julie. Gdy miał 12 lat jego rodzice się rozwiedli. Przed rozpoczęciem kariery muzycznej dorabiał w barze McDonald’s. David zaczął grać w formacji Reset, którą stworzyli Pierre Bouvier i Chuck Comeau - aktualnie członkowie zespołu Simple Plan, do której należy również Dave. Gdy Pierre opuścił Reset, David zajął jego miejsce - pełnił funkcję głównego wokalisty i basisty, jednak nigdy nie nagrał z zespołem żadnej płyty studyjnej. Po rozpadzie grupy Pierre i Chuck, którzy w międzyczasie stworzyli nową formację, zaproponowali mu członkostwo w Simple Plan. David jest basistą i drugim wokalistą. 

</doc>
<doc id="520300" url="https://pl.wikipedia.org/wiki?curid=520300" title="Wykształcenie wyższe">
Wykształcenie wyższe

Wykształcenie wyższe – wykształcenie uzyskane w uniwersytecie, uniwersytecie technicznym (politechnika) lub w innych ośrodkach szkolnictwa wyższego. Pojęcie wykształcenia wyższego obejmuje skończenie studiów wyższych (po szkole średniej) oraz dalsze studia lub badania prowadzące do uzyskania stopnia naukowego. Systemy szkolnictwa wyższego różnią się pomiędzy krajami, ale system nostryfikacji dyplomów opisuje równoważność stopni i tytułów naukowych.
System wykształcenia wyższego i stopni naukowych w Europie jest harmonizowany na podstawie tzw. procesu bolońskiego, którego celem jest utworzenie europejskiego systemu stopni naukowych opartych na identycznych standardach i jakości. Deklaracja została podpisana w 1999 roku. System ten będzie oparty na trzech stopniach: bakałarz (licencjat – 3 lata nauki lub inżynier – 3,5 – 4 lata nauki), magister (2 lata nauki) i doktor (4 lata nauki). Podobny system jest obecnie używany w Stanach Zjednoczonych, Kanadzie, Australii i Nowej Zelandii. W USA bachelor (4 lata), master (2), doctor (stopień naukowy: np. Ph.D lub D.Sc.) (4 lata +), doctor [tytuł zawodowy; np. MD, JD, DBA, Ed.D, Psych.D)] (min. 3 lata). Polska podpisała deklarację bolońską i jest członkiem "European Higher Education Area" (EHEA).
Prestiż społeczny.
W Polsce do niedawna zawody wymagające wyższego wykształcenia znajdowały się na czele rankingu profesji darzonych największym szacunkiem – w Polsce przyjęło się je określać „inteligenckie” (profesor uniwersytetu, inżynier, lekarz, nauczyciel, sędzia). Jednakże w ostatnim okresie zawody „inteligenckie” tracą znacząco prestiż społeczny na rzecz zawodów przedsiębiorczych i wymagających praktycznych kwalifikacji zawodowych. Trend ten utrzymuje się od 15 lat. W 2013 roku w pierwszej piątce zawodów darzonych największym szacunkiem tylko jeden wymagał wyższego wykształcenia (profesor uniwersytetu), w porównaniu z czterema w 1999 roku i dwoma w 2008 roku.
Socjoekonomia.
Polska.
Uzyskanie wyższego wykształcenia poprawia perspektywy na rynku pracy. Im wyższy poziom wykształcenia, tym mniejsze ryzyko bezrobocia. Osoby z wyższym wykształceniem rzadziej tracą zatrudnienie, a jeżeli już tak się stanie – krócej szukają nowego zajęcia. W 2009 roku zaledwie 7,4% spośród pracujących w wieku 25–64 lata zakończyło edukację na poziomie szkoły podstawowej, zaś udział osób z wykształceniem wyższym wśród pracujących wyniósł w tym czasie 26,8%. Oznacza to, że osoby lepiej wykształcone są wyraźnie nadreprezentowane w populacji pracujących, a osoby z wykształceniem podstawowym i niepełnym wyraźnie niedoreprezentowane.
Wyższe wykształcenie to na ogół lepsze zarobki. W 2008 roku przeciętne miesięczne wynagrodzenie brutto ogółem wyniosło około 3179 zł. Osoby z wyższym wykształceniem zarabiały niemal 4480 zł, czyli o ponad 57% więcej niż osoby, które zakończyły edukację na poziomie technikum lub szkoły policealnej, i ponad dwukrotnie więcej w stosunku do będących w najgorszej sytuacji osób z wykształceniem podstawowym.
Różnice w wysokości osiąganych wynagrodzeń w Polsce pomiędzy osobami o najniższym i najwyższym poziomie wykształcenia powiększały się systematycznie w okresie transformacji. W 1988 roku wynagrodzenia osób z wyższym wykształceniem były przeciętnie o 37% wyższe niż płace pracowników z wykształceniem podstawowym (Rutkowski, 1996), a w 2004 roku różnice te sięgały już niemal 120%. Ostatnie kilka lat przyniosło jednak wyhamowanie dynamiki tych procesów – w 2008 roku odnotowano różnicę rzędu 106%. Jeżeli za punkt odniesienia zostanie przyjęty poziom wyższy średni z klasyfikacji ISCED, a populacja pracujących zostanie ograniczona do osób w wieku 25–64 lata, to relatywne wynagrodzenia osób, które ukończyły studia wyższe w Polsce, w 2006 roku były jednymi z najwyższych w krajach OECD (różnica 73% w stosunku do osób w wykształceniem średnim). Wyższe dysproporcje występowały jedynie na Węgrzech (120%) oraz w Czechach, Portugalii i Stanach Zjednoczonych (około 76–83%). Z drugiej strony, płace osób o najniższych kwalifikacjach były w Polsce tylko o 16% niższe niż płace osób o wykształceniu średnim.
Stany Zjednoczone.
Wartość wyższego wykształcenia mierzy się w możliwościach zarobkowych. Według danych z marca 2005 z amerykańskiego biura spisu powszechnego ("U.S. Census Bureau") osoby pomiędzy 25 a 34 rokiem życia, które ukończyły szkołę średnią zarabiają średnio rocznie 32 592 dolarów. Osoby z dyplomem ukończenia studiów wyższych zarabiały rocznie średnio dolarów, a z doktoratem dolarów. Natomiast lekarze i prawnicy (wykształcenie wyższe zawodowe) dolarów. Należy jednak uwzględnić fakt, że osoby bez wyższego wykształcenia są szybciej na rynku pracy, mimo to osoba z dyplomem szkoły średniej zarobi w czasie całej swojej kariery 1,2 miliona dolarów, osoba z wykształceniem wyższym 2,1 miliona dolarów.
Wykształcenie wyższe w Stanach Zjednoczonych.
Wykształcenie wyższe w USA jest rozwiązaniem zbliżonym do systemu proponowanego w deklaracji bolońskiej. W USA początkowy system wykształcenia wyższego opiera się na czteroletnich studiach „undergraduate” zakończonych tytułem "bachelor" (porównywanym do polskiego tytułu licencjata, tj. 1. stopnia zawodowego) albo na program dwuletni na "associate" (technik). Następnie można studiować w szkole zaawansowanej „graduate” gdzie uzyskuje się tytuł "Masters" (magister) lub tytuł doktora ("Phd" lub "Doctor of Science") – aby uzyskać tytuł doktora nie trzeba posiadać dyplomu "masters". Inaczej niż w większości krajów na świecie, zaawansowane („graduate”) szkolnictwo wyższe w USA opiera się na bardzo strukturalnym programie wykładów i ukończenie tych studiów jest jednym z wymagań uzyskania "masters degree" lub doktoratu. W USA nie ma tytułu naukowego doktora habilitowanego i profesora, które są charakterystyczne dla systemu niemieckiego, rosyjskiego i polskiego.
Wykształcenie wyższe w Polsce.
W polskim systemie edukacji wykształcenie wyższe w przypadku studiów I stopnia (zawodowych) kończy się nadaniem tytułu licencjata lub inżyniera, w przypadku studiów II stopnia (magisterskich) albo jednolitych studiów magisterskich – nadaniem tytułu magistra (lub magistra inżyniera, magistra inżyniera architekta, magistra inżyniera architekta krajobrazu, magistra inżyniera pożarnictwa, magistra farmacji, magistra pielęgniarstwa, magistra położnictwa, magistra sztuki) lub równorzędnego (lekarza, lekarza dentysty, lekarza weterynarii).
Szkoły wyższe przyznają też stopnie naukowe doktora i doktora habilitowanego. W Polsce działa Rada Doskonałości Naukowej a podstawą jej działalności jest Prawo o szkolnictwie wyższym i nauce.
Stopień doktora nadaje się osobie, która:
Natomiast do przewodu habilitacyjnego może być dopuszczona osoba, która posiada stopień doktora i uzyskała znaczny dorobek naukowy lub artystyczny, a ponadto przedstawiła rozprawę habilitacyjną, która powinna stanowić znaczący wkład autora w rozwój określonej dyscypliny naukowej lub artystycznej. Stopień doktora habilitowanego jest charakterystyczny dla kilku krajów, m.in. Niemiec, Rosji, Polski i byłych krajów socjalistycznych, które przyjęły były system radziecki.

</doc>
<doc id="520304" url="https://pl.wikipedia.org/wiki?curid=520304" title="MPS">
MPS



</doc>
<doc id="520307" url="https://pl.wikipedia.org/wiki?curid=520307" title="Errol Flynn">
Errol Flynn

Errol Leslie Thomson Flynn (ur. 20 czerwca 1909 w Hobart, zm. 14 października 1959 w Vancouver) – amerykański aktor pochodzenia australijskiego. Uważany za następcę Douglasa Fairbanksa, osiągnął światową sławę podczas Złotego Wieku Hollywood.
Wystąpił m.in. jako tytułowy bohater w "Przygodach Robin Hooda" (1938), który został później nazwany przez American Film Institute – 18. największym bohaterem w historii amerykańskiego kina, jako tytułowy bohater w "Kapitanie Blood" (1935), major Geoffrey Vickers w "Szarży lekkiej brygady" (1936) oraz bohater w westernach: "Szlak do Santa Fe" (1940) czy "San Antonio" (1945).
Był znany z romantycznych, zawadiackich ról, częstych związków partnerskich z Olivią de Havilland i reputacji kobieciarza i hedonistycznego życia osobistego. 

</doc>
<doc id="520310" url="https://pl.wikipedia.org/wiki?curid=520310" title="Pomnik lotników RAF">
Pomnik lotników RAF



</doc>
<doc id="520312" url="https://pl.wikipedia.org/wiki?curid=520312" title="Chory z urojenia">
Chory z urojenia

Chory z urojenia (fr. "Le Malade imaginaire") – komedia będąca ostatnim dziełem francuskiego komediopisarza Molière'a. Po raz pierwszy wystawiono ją w roku 1673. W trakcie czwartego przedstawienia komedii Molière przeżył zapaść, gdy odgrywał scenę śmierci Chorego, a wkrótce po tym zmarł.
Przegląd treści.
Komedia składa się z trzech aktów. Opowiada historię hipochondrycznego Argana, który nieustannie wmawia sobie kolejne choroby, gdy tymczasem cieszy się dobrym zdrowiem. Z ogromną skrupulatnością stosuje się jednak do zaleceń lekarza. Jednocześnie dąży do tego, by jego córka Angelika poślubiła lekarza, pomimo faktu, że ta już od dawna kocha Cleante'a.
Brat Argana, z pomocą pokojówki Toinette postanawia „uleczyć” go z jego obsesji. Przekonują go, by sfingował własną śmierć, dzięki czemu miałby się przekonać, kto rzeczywiście go kocha i jest mu wierny. Okazuje się, że drugą żonę Argana obchodzą wyłącznie pieniądze, podczas gdy jego córka naprawdę go kocha. Po „powrocie do żywych” Argan pozwala Angelice poślubić kogo zechce.

</doc>
<doc id="520323" url="https://pl.wikipedia.org/wiki?curid=520323" title="Gambit północny">
Gambit północny

Gambit północny – debiut otwarty o kodzie ECO C21.
Jego wyjściowa pozycja powstaje po posunięciach
Gambit ten został opracowany przez szachistów duńskich, stąd nazwa – jego głównym autorem był zaś Martin From, twórca znanego kontrgambitu: 1.f4 e5.
W szachowej literaturze nie ma jednoznaczności nazwy debiutu. Oprócz nazwy północny spotyka się również gambit duński, nordycki lub centralny (nazwa ta używana jest również w stosunku do gambitu środkowego).

</doc>
<doc id="520325" url="https://pl.wikipedia.org/wiki?curid=520325" title="Albert Luque">
Albert Luque

Albert Luque Martos (ur. 11 marca 1978 w Terrassie) – hiszpański piłkarz występujący na pozycji skrzydłowego lub napastnika.
Kariera klubowa.
Albert Luque karierę rozpoczynał w szkółce juniorów FC Barcelona. W 1998 roku trafił do RCD Mallorca. Z zespołem tym zadebiutował w rozgrywkach Primera División, jednak w pierwszym sezonie występów pełnił rolę rezerwowego, a regularnie grywał tylko w zespole rezerw. Mallorca niespodziewanie zajęła 3. miejsce w ligowej tabeli, a w kolejnych rozgrywkach Luque został wypożyczony do drużyny Málaga CF. W jej barwach wystąpił w 22 ligowych spotkaniach i uplasował się na 12. pozycji w tabeli. Latem 2000 roku hiszpański piłkarz powrócił do Mallorki, gdzie udało mu się wywalczyć miejsce w podstawowej jedenastce. Luque był jedną z najważniejszych postaci swojego zespołu. Imponował także skutecznością, zdobywając kolejno 10 i 14 goli w sezonie. „Barralets” w sezonie 2000/2001 ponownie zajęli w lidze 3. miejsce, jednak w rozgrywkach 2001/2002 z trudem utrzymali się w Primera División zajmując 16. lokatę. Luque po raz pierwszy w karierze wystąpił wówczas w europejskich pucharach – najpierw w Lidze Mistrzów, a później w Pucharze UEFA.
W 2002 roku Hiszpan postanowił zmienić klub i podpisał kontrakt z Deportivo La Coruña. Tam od razu przebił się do pierwszego składu – w debiutanckim sezonie w barwach „Depor” wystąpił w 32 ligowych pojedynkach i strzelił 7 bramek. Więcej trafień na koncie w drużynie mieli tylko król strzelców – Roy Makaay (29) oraz Diego Tristán (9). Deportivo 2 razy z rzędu wywalczyło 3. miejsce w ligowych rozgrywkach, regularnie brało też udział w Champions League. W sezonie 2004/2005 zespół z La Coruñi uplasował się jednak w środku tabeli. Hiszpański zawodnik 11 razy wpisał się na listę strzelców i był najlepszym strzelcem swojej drużyny. Przez trzy sezony spędzone w Deportivo Luque wystąpił łącznie w 101 meczach i strzelił 26 bramek.
26 sierpnia 2005 roku Luque podpisał 5-letni kontrakt z Newcastle United. „Sroki” zapłaciły za niego 14 milionów euro. Zadebiutował w pojedynku z Manchesterem United na St James’ Park, a w kolejnym meczu przeciwko Fulham doznał kontuzji. Po wyleczeniu urazu powrócił do składu i łącznie wystąpił w 14 spotkaniach Premier League. Swojego pierwszego gola dla Newcastle zdobył 17 kwietnia 2006 roku w meczu z Sunderlandem. 11 maja w pożegnalnym meczu Alana Shearera przeciwko Celticowi Luque wpisał się na listę strzelców trafiając do bramki uderzeniem z woleja. Przez kontuzje, jakie prześladowały wychowanka Barcelony podczas pobytu w Newcastle, nie potrafił odbudować swojej formy. W styczniu 2007 roku miał zostać wypożyczony do PSV Eindhoven, jednak do transferu ostatecznie nie doszło. Luque na ligowych boiskach pojawił się zaledwie 7 razy.
25 sierpnia Luque za 2 miliony euro przeszedł do Ajaksu Amsterdam, z którym podpisał 3-letni kontrakt. 25 września zdobył swoje pierwsze 2 gole dla nowego klubu. W pojedynku z VVV Venlo wpisał się na listę strzelców w 16. i 18. minucie, lecz w 22. musiał opuścić boisko z powodu kontuzji.
1 września 2008 roku Luque na zasadzie wypożyczenia przeszedł do Málagi. Latem 2009 roku powrócił do Ajaksu, jednak niedługo potem podpisał definitywny kontrakt z Málagą.
Kariera reprezentacyjna.
W 2000 roku Luque razem z reprezentacją Hiszpanii wywalczył srebrny medal Igrzysk Olimpijskich. W 2002 roku został powołany przez José Antonio Camacho na mistrzostwa świata. W drużynie narodowej zadebiutował dopiero w trakcie turnieju – 12 czerwca 2002 roku w wygranym 3:2 meczu z Republiką Południowej Afryki, kiedy to w 77. minucie zmienił Fernando Morientesa. Hiszpanie w 1/4 finału przegrali po rzutach karnych ze współorganizatorami mundialu – Koreą Południową i odpadli z turnieju. Na mistrzostwach oprócz spotkania z RPA Luque zagrał także w meczu z Irlandią. Wówczas w 80. minucie zastąpił Raúla Gonzáleza. W 2004 roku Hiszpan znalazł się w kadrze swojego kraju na mistrzostwa Europy. Podopieczni José Antonio Camacho na Euro odpadli jednak już w fazie grupowej, a Luque rozegrał tylko 19 minut w przegranym 0:1 pojedynku z Portugalią. Łącznie dla drużyny narodowej wychowanek Barcelony w 18 meczach zdobył 2 gole.

</doc>
<doc id="520334" url="https://pl.wikipedia.org/wiki?curid=520334" title="Kew Jaliens">
Kew Jaliens

Kew Jaliens (wym. , ur. 15 września 1978 w Rotterdamie) – holenderski piłkarz grający na pozycji obrońcy.
Kariera klubowa.
Jaliens rozpoczynał karierę w klubach: Saqu Boys oraz Capelle i DVC. Jego pierwszym profesjonalnym zespołem była Sparta Rotterdam. 25 maja 1997 roku Jaliens zadebiutował w jej barwach w Eredivisie, w meczu z FC Groningen. W kolejnych sezonach Jaliens stał się podstawowym obrońcą Sparty. W 1999 roku przeszedł do drużyny Willem II Tilburg, w którym także był podstawowym obrońcą. W 2004 roku trafił do klubu AZ Alkmaar. W sezonie 2004/2005 Jaliens przyczynił się do awansu tego klubu do półfinału Pucharu UEFA, a w następnym (2005/2006) zdobył z AZ Alkmaar wicemistrzostwo Holandii. W sezonie 2008/2009 wygrał z AZ rozgrywki Eredivisie.
26 stycznia 2011 roku został zawodnikiem Wisły Kraków, z którą podpisał 2,5-letni kontrakt. Jaliens od razu stał się podstawowym środkowym obrońcą krakowskiego zespołu i przyczynił się do wygrania przez Wisłę rozgrywek Ekstraklasy w sezonie 2010/2011. Pierwszego gola dla Wisły w najwyższej klasie rozgrywkowej strzelił w trakcie następnego sezonu, 3 marca 2012 roku, w wygranym 2:0 meczu z Lechią Gdańsk.
W latach 2013–2015 był zawodnikiem australijskiego Newcastle. Następnie występował w Melbourne City, gdzie w 2015 roku zakończył karierę.
Kariera reprezentacyjna.
1 marca 2006 roku Jaliens zadebiutował w reprezentacji w wygranym 1:0 spotkaniu z Ekwadorem. Marco van Basten powołał Jaliensa do kadry na Mistrzostwa Świata w Niemczech. Zagrał tam jedynie w grupowym meczu z Argentyną (0:0), a z Holandią odpadł w 1/8 finału.
W 2008 roku Jaliens reprezentował Holandię na Letnich Igrzyskach Olimpijskich w Pekinie. Wystąpił w pełnym wymiarze czasowym we wszystkich trzech spotkaniach grupowych. Holandia w ćwierćfinale przegrała z Argentyną, ale piłkarz nie mógł wystąpić w tym meczu z powodu nadmiaru żółtych kartek.

</doc>
<doc id="520335" url="https://pl.wikipedia.org/wiki?curid=520335" title="ADL">
ADL



</doc>
<doc id="520336" url="https://pl.wikipedia.org/wiki?curid=520336" title="Adrenomieloneuropatia">
Adrenomieloneuropatia



</doc>
<doc id="520338" url="https://pl.wikipedia.org/wiki?curid=520338" title="Rezerwat przyrody Bonarka">
Rezerwat przyrody Bonarka

Rezerwat przyrody Bonarka – rezerwat przyrody nieożywionej w województwie małopolskim, w Krakowie (dzielnica Podgórze). Został utworzony w 1961 roku i zajmuje powierzchnię 2,29 ha. 
Powstał w wyrobisku jednego z siedmiu nieczynnych kamieniołomów na Krzemionkach Podgórskich. Na Bonarce w latach 1885–1929 wydobywano margle senońskie (kredowe) używane do wyrobu cementu. Po kamieniołomie pozostało dobrze zachowane, płytkie wyrobisko w formie niecki terenowej. Ochronie podlega odkrywka geologiczna – erozyjne dno morza górnokredowego, doskonale zachowana powierzchnia abrazyjna, progi uskokowe i odsłonięcie stropowej części skał jurajskich. Wytyczono ścieżkę dydaktyczną o długości 300 m do zwiedzania rezerwatu. Odbywają się tutaj zajęcia terenowe dla studentów.
W pobliżu istniał dawniej jeszcze jeden kamieniołom i cementownia „Bonarka” – między obecnymi ulicami Kamieńskiego i Puszkarską. Od 2009 roku działa na nim wielkie centrum handlowe Bonarka City Center. Na Krzemionkach w najbliższym sąsiedztwie rezerwatu znajdują się: Kopiec Krakusa, Cmentarz Podgórski, kamieniołom Liban, dawny obóz pracy Liban i teren dawnego obozu koncentracyjnego Plaszow.
Obszar rezerwatu jest objęty ochroną czynną.

</doc>
<doc id="520339" url="https://pl.wikipedia.org/wiki?curid=520339" title="Traudl Junge">
Traudl Junge

Gertruda „Traudl” Junge, z domu Humps (ur. 16 marca 1920 w Monachium, zm. 10 lutego 2002 tamże) – sekretarka w Osobistej Adiutanturze Führera od 1942 do 1945.
Życiorys.
Gertrude Humps urodziła się w Monachium w Bawarii jako córka mistrza browarniczego i porucznika rezerwy Maxa Humpsa i córki generała Hildegardy Humps.
W 1942 przeprowadziła się do Berlina, gdzie dzięki pomocy siostry otrzymała posadę w Kancelarii Rzeszy. Zajmowała się sortowaniem korespondencji Hitlera. W wyniku zorganizowanego konkursu otrzymała szansę, by dołączyć do grupy osobistych sekretarek Hitlera. Humps, której marzeniem nie była stała posada sekretarki, ale kariera tancerki, w dyktowanych tekstach zrobiła mało błędów i niespodziewanie dla siebie otrzymała w grudniu 1942 posadę sekretarki Hitlera. Humps pracowała w Kancelarii Rzeszy w Berlinie, prywatnej rezydencji Hitlera Berghof obok Berchtesgaden, a także w Führerhauptquartier Wolfsschanze (pol. "Główna Kwatera Wodza Wilczy Szaniec") obok Rastenburga (pol. Kętrzyn) w Prusach Wschodnich.
Rozkład dnia w tym okresie był całkowicie podporządkowany rozkładowi dnia Hitlera, który wraz z narastającą awersją do generalicji Wehrmachtu spędzał ze swoimi sekretarkami coraz więcej czasu, jadał z nimi posiłki, dzięki czemu zyskały one szansę poznania jego życia osobistego, jego myśli i przeszłości. 23 czerwca 1943 Traudl wyszła za mąż za służącego (do lata 1943) i ordynansa Hitlera z LSSAH (od 1936), SS-obersturmführera SS Hansa Hermanna Jungego, który 13 sierpnia 1944 zginął podczas ataku lotniczego w Dreux we Francji.
Z początkiem 1945 Traudl Junge przeprowadziła się wraz z innymi współpracownikami Hitlera do schronu znajdującego się pod Kancelarią Rzeszy, gdzie spędziła ostatnie tygodnia życia Hitlera. Wprawdzie Hitler chciał ewakuować w nocy z 20 na 21 kwietnia pozostające jeszcze w schronie kobiety, te jednak wyraziły chęć pozostania. Wieczorem 28 kwietnia była obecna przy zawarciu małżeństwa Hitlera i Evy Braun oraz zanotowała jego testament. Gdy 30 kwietnia około godziny 15:30 padły strzały, siedziała w pokoju obok i jadła kolację z dziećmi Goebbelsa.
Traudl Junge opuściła schron z zamiarem przedarcia się na zachód 1 maja wieczorem, razem z pierwszą zorganizowaną grupą uciekinierów dowodzoną przez Wilhelma Mohnke. Próba zakończyła się fiaskiem, niemal wszyscy żywi zostali pojmani przez Sowietów.
Przez pewien czas używała fałszywych personaliów: „Gerda Alt”. W wyniku procesu denazyfikacyjnego została zakwalifikowana, również ze względu na młody wiek, do IV grupy – jako bierny członek ruchu nazistowskiego i nie zostały jej formalnie postawione żadne zarzuty.
Po wojnie.
Za namową znajomego spisała w 1947 swoje przeżycia. Zapiski te nie zostały opublikowane, jak sama uzasadniała – „z braku czytelników zainteresowanych taką historią”.
W latach powojennych Traudl Junge nie była w żaden sposób przedmiotem zainteresowania szerokiej opinii publicznej. Poza wywiadem udzielonym w 1974 żyła w zapomnieniu do czasu opublikowania w 2002 napisanej z Melissą Müller książki "Z Hitlerem do końca" i dokumentu w reżyserii Andrégo Hellera.
W wieku 81 lat Traudl Junge zmarła na raka w monachijskim szpitalu.

</doc>
<doc id="520349" url="https://pl.wikipedia.org/wiki?curid=520349" title="Czubaki">
Czubaki



</doc>
<doc id="520355" url="https://pl.wikipedia.org/wiki?curid=520355" title="Salomon Luria">
Salomon Luria

Salomon ben Jechiel Luria (hebr. שלמה לוריא), zwany Maharszalem (skrót od Morenu ha-Raw Rabi Szlomo Luria, tj. „Naszym Nauczycielem Salomonem Lurią”, także: Rabim Salomonem z Litwy (ur. 1510 w Brześciu Litewskim, zm. 7 listopada 1573 w Lublinie) – rabin aszkenazyjski, znawca i komentator halachy i Talmudu, kabalista.
Życiorys.
Pochodził z rodziny wywodzącej się z Alzacji. Był synem Jankiela Lurii, rabina, talmudysty ze Słucka, potomkiem Salomona Jicchakiego i kuzynem Mojżesza Isserlesa. Pierwsze nauki Luria pobierał w Poznaniu, u swojego dziadka, rabina Izaaka Klauberga. Następnie uczył się w Lublinie u Szaloma Szachny, a później w jesziwie w Ostrogu u rabina Kalmana Haberkastena, którego córkę, Lipkę, później poślubił.
Początkowo był rabinem Brześcia Litewskiego, po czym został powołany na przełożonego jesziwy w Ostrogu. Był naczelnym rabinem Wołynia. W 1555 został naczelnym rabinem Lublina, a w 1567 król Zygmunt II August nadał mu tytuł rektora tamtejszej jesziwy.
Luria był kabalistą i przeciwnikiem szkoły scholastycznej uprawianej przez Mojżesza Issrelesa. Krytykował argumenty z Arystotelesa. Sprzeciwiał się także metodzie dialektycznej (pilpul), którą zapoczątkował w Lublinie Jakub Polak. W okresie kierowania lubelską jesziwą skupił wokół siebie grono wybitnych nauczycieli i uczniów. Nauki pobierali u niego m.in. Eliasz Baal Szem z Chełma oraz Joszua Falk Kohen.
Pochowany został na starym kirkucie lubelskim. Na jego pierwszej macewie, zastąpionej w 1876 nowszą, wyryto:
&lt;poem&gt;
Tu leży najsilniejszy z silnych,
Król wszystkich mędrców i nauczycieli,
Silny jak Synaj, a przecież podnoszący góry,
Wielka pochodnia, która latami dawała nam światło.
W jego dziele „Morze Salomona" i wielu innych.
Jego imię znane jest na całym świecie,
bowiem wychował i rozsławił wielu uczniów.
To on, wielki, cud świata, nasz Pan
Salomon, syna Pana Jechiela Lurii.
12 Kislew roku 5334 (1573) powołany został
do akademii zaświatów,
by tam rozstrzygać o wiedzy i wierze.
Tak spadła korona z naszej głowy.
&lt;/poem&gt;
Na cześć Maharszala została nazwana największa i główna synagoga lubelskiej gminy żydowskiej, wchodząca w skład kompleksu synagogalnego na Podzamczu.

</doc>
<doc id="520363" url="https://pl.wikipedia.org/wiki?curid=520363" title="Rynek w Kielcach">
Rynek w Kielcach

Rynek — zwany też „kielecką starówką” znajduje się w ścisłym centrum Kielc, a jego istnienie datuje się od drugiej połowy XII wieku. W połowie XIV wieku, kiedy nastąpiła lokacja Kielc na prawie magdeburskim, ówczesny plac otrzymał nazwę Rynek. W ciągu wieków od powstania rynek służył za miejskie centrum handlowe i miejsce lokalnych targów, które odbywały się tutaj aż do roku 1935.
W czasach PRL Rynek nosił miano Placu Partyzantów.
Przez Rynek przechodzi czerwony szlak miejski prowadzący przez zabytkowe i ciekawe turystycznie miejsca Kielc.
Zabudowa Rynku.
Znajdująca się tutaj malownicza zabudowa pochodzi głównie z XIX i XX stulecia. Całą zachodnią pierzeję Rynku stanowi ratusz – Urząd Miasta Kielce. Jest to budynek o trzech kondygnacjach i czterospadowym dachu, posiadający arkadowe podcienie skrywające wejście do środka.
Tuż obok ratusza, na rogu z ulicą Małą w południowej pierzei stoi kamienica z 1767 roku, której budowniczym był Maciej Gilba – kucharz biskupa krakowskiego Kajetana Sołtyka. Jest to jednopiętrowy budynek z podpiwniczeniem oraz podcieniami mieszczący obecnie kawiarnię. Na fasadzie budynku umieszczony jest orzeł będący herbem Sołtyków. Na lewo od Sołtyków znajduje się jedna z najbardziej okazałych kieleckich kamienic powstała w XIX wieku charakteryzująca się neobarokowym wystrojem frontowej elewacji i stiukowymi dekoracjami we wnętrzach. Obecnie mieści się w niej siedziba „Gazety Wyborczej”.
Po stronie wschodniej na rogu ul. św. Leonarda stała kamienica zwana Wójtostwem, o której wzmianki pojawiły się już w XVI wieku. W czerwcu 1794 roku przebywał tu przez dwa dni Tadeusz Kościuszko, co upamiętnia znajdująca się obecnie tablica wmurowana w ścianę. 24 maja 1800 roku budynek uległ spaleniu podczas wielkiego pożaru miasta, który pochłonął 276 domów. Budynek odbudowano, a w 1858 roku został on sprzedany Janowi Höningmanowi, który urządził na parterze sklep kolonialny, natomiast z pozostałej części zrobił „Hotel Saski”. Obecnie piętro budynku jest zamieszkane, natomiast na parterze znajdują się lokale usługowe.
W północno-wschodniej części Rynku, na skwerku pomiędzy obecną ul. Warszawską i Bodzentyńską, stoi figura Świętej Tekli z 1765 roku. W północnej pierzei na rogu Rynku i ulicy Warszawskiej mieści się pochodząca z XVIII wieku kamienica Kosterskich. Jest to czworokątny budynek z elewacjami od ulicy Orlej, Warszawskiej i Rynku. Północna fasada posiada klasycyzujący wystrój z boniowaniem. W XIX wieku w budynku znajdował się sklep oraz prawosławna cerkiew. Obecnie parter jest zajmowany od 1954 roku przez najstarsze w Kielcach Delikatesy. Na lewo znajduje się kamienica Tomkiewiczów mieszcząca Muzeum Narodowe w Kielcach oraz dyrekcję Wojewódzkiej Biblioteki Publicznej. Jest to piętrowy, podpiwniczony budynek z II połowy XVIII wieku ze sklepionymi podcieniami od frontu.
Środek Rynku do roku 2008 zajmowała, wybudowana jako zbiornik przeciwpożarowy, fontanna (w której po uzyskaniu kluczy do miasta w trakcie Juwenaliów kąpali się kieleccy żacy). Wokół Rynku, przed przebudową, znajdowało się jedyne w Kielcach rondo z pierwszeństwem dla osób wjeżdżających.
24 czerwca 2011 roku nastąpiło uroczyste otwarcie kieleckiego Rynku po około dwuletniej przebudowie, mającej na celu przywrócenie dawnego charakteru tego miejsca – likwidację fontanny i ruchu kołowego oraz pokrycie płyty kostką.
Na zrewitalizowanej płycie stanął pręgierz oraz zamontowano pompę, a także stojaki na rowery, przygotowano miejsca dla odpoczynku.
Stary ratusz.
Podczas prac archeologicznych, pod rozebraną fontanną, odkryto ruiny starego kamiennego ratusza. Jego budowa prawdopodobnie rozpoczęła się przed 1523 rokiem z inicjatywy biskupa Jana Konarskiego. Sam budynek posiadał dwie kondygnacje oraz wieżę z hełmowym dachem. Parter mieścił sień, strażnicę, oraz pomieszczenie, które w późniejszym okresie wynajmowane było przez jednego z kieleckich mieszczan i mieściło skład sukna. Wieża mieściła więzienie. Piętro posiadało trzy pomieszczenia, w których mieściły się: izba radziecka – miejsce pracy rajców, izba wójtowska przeznaczona dla wójta oraz archiwum. Przy drzwiach oraz w sieni znajdowały się wzorce wag oraz miary: żelazny łokieć. Wzorce te strzeżone były przez urzędnika zwanego ważnikiem, który zajmował się sprawdzaniem i cechowaniem miar, pobierając za swe usługi opłatę. Koło ratusza znajdował się pręgierz, przy którym wykonywano karę chłosty.
Z biegiem czasu ratusz był w coraz gorszym stanie i nic w tej kwestii nie zmieniły nakazy jego remontu umieszczone w ordynacjach z 1749 i 1759 roku. Do budynku ratusza dostawiano drewniane kramy, które często były wykorzystywane w celu załatwiania potrzeb fizjologicznych. Los ratusza został przesądzony 24 maja 1800 kiedy to miasto ogarnął wielki pożar. Ruiny starego ratusza stały jeszcze przez długi czas, a 34 lata później wybudowano obok nowy ratusz, który do dziś pełni swoją funkcję.
Ruiny ratusza zostały ponownie odsłonięte w 1943 roku, kiedy Niemcy rozpoczęli budowę zbiornika przeciwpożarowego, jednakże znalazły się one pod jego murami. Po wojnie zbiornik został przekształcony w fontannę i w takiej formie przetrwał do 2008 roku. Po przebudowie Rynku zaznaczono na jego powierzchni obręb murów starego ratusza.
Rejestr zabytków.
Do rejestru zabytków nieruchomych zostały wpisane obiekty:

</doc>
<doc id="520364" url="https://pl.wikipedia.org/wiki?curid=520364" title="Pasta BHP">
Pasta BHP

Pasta BHP – środek czyszczący w formie pasty, przeznaczony do usuwania silnych zabrudzeń takimi substancjami jak smary, smoła, farby itp. Pasta znalazła głównie zastosowanie w przemyśle, rzemiośle i rolnictwie. Jej związek z miejscem pracy sprawił, że oznacza się ją skrótem BHP. 
Występuje w trzech podstawowych formach:
Występują też pasty o właściwościach pośrednich.

</doc>
<doc id="520368" url="https://pl.wikipedia.org/wiki?curid=520368" title="Erpetoichthys">
Erpetoichthys



</doc>
<doc id="520369" url="https://pl.wikipedia.org/wiki?curid=520369" title="Erpetoichthys calabaricus">
Erpetoichthys calabaricus



</doc>
<doc id="520378" url="https://pl.wikipedia.org/wiki?curid=520378" title="Chwalebna Rewolucja">
Chwalebna Rewolucja



</doc>
<doc id="520379" url="https://pl.wikipedia.org/wiki?curid=520379" title="Kontrgambit Froma">
Kontrgambit Froma



</doc>
<doc id="520380" url="https://pl.wikipedia.org/wiki?curid=520380" title="Kopystka">
Kopystka

Kopystka – narzędzie służące do czyszczenia kopyt końskich. Za pomocą kopystki usuwa się różnego rodzaju materię, która utkwiła we wklęsłej podeszwie kopyta: słomę, wióry, brud, odchody, a także drobne kamyczki, piasek i inne obce ciała. 
Kopystką powinno się operować od strony tzw. "piętki" do "palca" (przodu) kopyta, aby uniknąć zranienia się lub uszkodzenia podeszwy, "strzałki" lub "piętki" kopyta. Należy uważać, by nie uszkodzić wrażliwych okolic "strzałki" kopytowej.

</doc>
<doc id="520381" url="https://pl.wikipedia.org/wiki?curid=520381" title="Édouard Michelin">
Édouard Michelin



</doc>
<doc id="520383" url="https://pl.wikipedia.org/wiki?curid=520383" title="Akt (ujednoznacznienie)">
Akt (ujednoznacznienie)



</doc>
<doc id="520385" url="https://pl.wikipedia.org/wiki?curid=520385" title="Édouard Michelin (1859–1940)">
Édouard Michelin (1859–1940)

Édouard Michelin (ur. 23 czerwca 1859 w Clermont-Ferrand, zm. 25 sierpnia 1940 w Orcines) – francuski przemysłowiec i wynalazca, który wraz ze swoim bratem André Michelinem wynaleźli w 1891 roku rozbieralną oponę pneumatyczną z dętką. Początkowo ich wynalazek znalazł zastosowanie w kołach rowerowych, a w 1894/95 dostosowali go do kół samochodowych.
Zakłady Michelin w Clermont-Ferrand stały się w ciągu stulecia istnienia jednym z największych na świecie producentów opon samochodowych.

</doc>
<doc id="520386" url="https://pl.wikipedia.org/wiki?curid=520386" title="Willoughby Hamilton">
Willoughby Hamilton

Willoughby James Hamilton (ur. 9 grudnia 1864 w Monasterevin, zm. 27 września 1943 w Dublinie) – irlandzki tenisista, zwycięzca Wimbledonu.
Poza tenisem z powodzeniem grał w piłkę nożną, w której reprezentował Irlandię.
Kariera tenisowa.
Hamilton wygrywał mistrzostwa Irlandii w grze pojedynczej (1889), podwójnej (1886, 1887, 1888) i mieszanej (1889, z Leną Rice).
W 1890 roku zdobył mistrzowski tytuł na Wimbledonie, pokonując w meczu o tytuł (challenge round) Williama Renshawa. Do challenge round Hamilton przystępował po zwycięstwie w finale turnieju pretendentów (All Comers) nad Haroldem Barlowem. Rok później sam miał prawo obrony mistrzostwa z rywalem wyłonionym w turnieju pretendentów (którym okazał się Wilfred Baddeley), ale nie przystąpił do turnieju z powodu choroby (zakażenia krwi), które wkrótce zakończyło jego karierę tenisową.
Markowym uderzeniem Hamiltona był forhend grany w biegu.

</doc>
<doc id="520391" url="https://pl.wikipedia.org/wiki?curid=520391" title="Kolumb">
Kolumb

Kolumb – imię pochodzenia łacińskiego. Wywodzi się od słowa "columba" oznaczającego "gołębia". Nosiło je kilku świętych.
Żeńskim odpowiednikiem, i imieniem iroszkockich mnichów, jest Kolumba.
Kolumb imieniny obchodzi 9 czerwca.

</doc>
<doc id="520392" url="https://pl.wikipedia.org/wiki?curid=520392" title="André Michelin">
André Michelin

André Jules Aristide Michelin (ur. 16 stycznia 1853, zm. 4 kwietnia 1931) – francuski przemysłowiec i wynalazca. 
Życiorys.
Wraz ze swoim bratem Édouardem wynalazł w 1891 rozbieralną oponę pneumatyczną z dętką. Ich wynalazek znalazł zastosowanie najpierw w kołach rowerowych, a później w kołach samochodowych. Dzięki temu zakłady Michelin w Clermont-Ferrand stały się jednym z największych na świecie producentów opon samochodowych.
André Michelin był również twórcą znanego francuskiego przewodnika turystycznego dla zmotoryzowanych "Guide Michelin". W 1910 wydał znaną składaną mapę samochodową Francji. Przewodniki i mapy Michelin są we Francji równie znane jak opony tej firmy.

</doc>
<doc id="520395" url="https://pl.wikipedia.org/wiki?curid=520395" title="Polski Związek Narciarski">
Polski Związek Narciarski

Polski Związek Narciarski – stowarzyszenie kultury fizycznej pełniące rolę polskiej federacji narodowej w biegach narciarskich, kombinacji norweskiej, narciarstwie alpejskim, snowboardingu oraz skokach narciarskich i narciarstwie dowolnym.
Związek utworzono 26 grudnia 1919. Jest on członkiem Międzynarodowej Federacji Narciarskiej (FIS). Do jego celów statutowych należy promowanie, organizowanie i rozwój narciarstwa w Polsce m.in. poprzez szkolenia zawodników i instruktorów i organizację zawodów.
Zasady funkcjonowania Związku.
Struktura organizacyjna.
Władzami Związku są:
Kadencja władz Związku trwa cztery lata, a ich wybór odbywa się w głosowaniu tajnym.
Prezes, Zarząd i Komisja Rewizyjna Związku wybierane są na Walnym Zjeździe Delegatów spośród kandydatów zgłoszonych przez członków Związku na piśmie – wraz z pisemną zgodą kandydata oraz opinią zgłaszającego – na 10 dni przed terminem Walnego Zjazdu.
Walny Zjazd Delegatów
Uchwały w sprawie zmian w statucie podejmuje Walny Zjazd Delegatów większością 2/3 głosów delegatów obecnych na Zjeździe przy obecności co najmniej 50% delegatów.
Zarząd
Prezydium Zarządu:
Komisja Rewizyjna
Komisja Rewizyjna wybierana na Walnym Zjeździe składa się z 3 do 5 członków, w tym przewodniczącego i sekretarza.
Do jej kompetencji należy przeprowadzanie co najmniej raz w roku kontroli całokształtu działalności Związku,
ze szczególnym uwzględnieniem działalności finansowo-gospodarczej pod względem celowości, rzetelności i gospodarności.
Komisja Rewizyjna odbywa swoje posiedzenia co najmniej raz na kwartał, są one zwoływane i prowadzone przez jej przewodniczącego lub wyznaczonego przez niego członka Komisji.
Historia.
1918–1939.
Po odzyskaniu przez państwo polskie niepodległości w 1918 roku, reaktywowane towarzystwa i kluby narciarskie utworzyły na zjeździe Towarzystw Turystycznych w Krakowie komitet organizacyjny, z którego inicjatywy na zebraniu założycielskim w Zakopanem 26 grudnia 1919 roku uchwalono powołanie Polskiego Związku Narciarskiego. Założycielami PZN były następujące organizacje:
Na zebraniu założycielskim po uchwaleniu ogólnych zasad statutu, wyznaczono termin pierwszego Zjazdu Delegatów, na którym wybrano władze Związku (przewodniczący – dr Mieczysław Świerz) oraz ustalono, że siedzibą Zarządu PZN będzie Zakopane.
W grudniu 1920 roku obradował II Zwyczajny Walny Zjazd Delegatów, na którym ustalono, że siedzibą PZN będzie Warszawa, a na przewodniczącego wybrano inż. Aleksandra Bobkowskiego, który tę zaszczytną funkcję pełnił do 1939 roku.
Początek okresu międzywojennego cechuje przede wszystkim rozwój organizacyjny narciarstwa. Przy istniejących, już silnych, tradycjach turystycznych, główny nacisk położono na kierunek sportowy, czego wyrazem było utworzenie w sezonie 1922/23 Komisji Sportowej PZN. W 1925 roku powołano pierwsze trzy okręgi w Krakowie, Bielsku i Zakopanem, a liczba zrzeszonych organizacji w PZN wzrosła z pięciu założycielskich w 1919 roku organizacji do 293 klubów i stowarzyszeń w 1939 roku. Działalność PZN uwidacznia się również na terenie międzynarodowym, gdzie przedstawiciele Związku biorą udział w Kongresie w Chamonix (1924), na którym została utworzona Międzynarodowa Federacja Narciarska (FIS). W 1924 roku w Chamonix zorganizowane zostały międzynarodowe zawody narciarskie pod nazwą „Tydzień sportów zimowych”, w których brali udział również polscy zawodnicy.
Dynamiczny rozwój narciarstwa i aktywna działalność przedstawicieli PZN na forum międzynarodowym, którzy pełnią w latach 1926–1929 funkcje wiceprezesów Komitetu Dyrekcji FIS, spowodowały, że na Kongresie FIS w Sankt Moritz (1928), powierzono Polsce organizację I Międzynarodowych Zawodów Narciarskich – FIS. Fakt ten był niewątpliwie dużym sukcesem PZN i świadczył o pozycji jaką polskie narciarstwo wyrobiło sobie w świecie narciarskim. Zawody zostały przeprowadzone w dniach od 5 do 10 lutego 1929 r. w Zakopanem, a program oficjalny zawodów obejmował wyłącznie konkurencie klasyczne mężczyzn (biegi, skoki i kombinację klasyczną).
Program dodatkowy uwzględniał: bieg kobiet, bieg wojskowy oraz bieg zjazdowy. Ten ostatni został włączony do programu zawodów celem zebrania przez FIS doświadczenia o konkurencjach tego typu.
Bieg zjazdowy – składał się z dwóch, części, które w sumie miały około 800 metrów różnicy poziomów. Po ukończeniu pierwszej części, tzw. przedbiegu ze startu wspólnego, którego trasa prowadziła z Kasprowego Wierchu (Sucha Przełęcz) do Kotła Gąsienicowego i zboczami Uhrocia Kasprowego i Suchą Wodą na Halę Gąsienicową, ustalono kolejność według uzyskanych czasów. Według tej kolejności z zachowaniem różnic osiągniętych w przedbiegu czasów, zawodnicy startowali do drugiej części biegu (tzw. Biegu głównego), którego start był na Kopie Magury a meta na Hali Królowa Niżna. Zwycięzcą tego pierwszego międzynarodowego biegu zjazdowego rozegranego na terenie Tatr został Bronisław Czech, wyprzedzając o 3 sekundy Anglika Brackena. Bieg ukończyło 23 zawodników (w tym 15 z zagranicy), a zebrane doświadczenia przyczyniły się do ożywionej dyskusji nad wprowadzeniem biegu zjazdowego do oficjalnego programu zawodów FIS.
Pierwsze oficjalne Międzynarodowe Zawody Narciarskie FIS w Zakopanem, zakończyły się pod względem sportowym i organizacyjno-technicznym wielkim sukcesem Polskiego Związku Narciarskiego.
W drugim dziesięcioleciu swego istnienia (1929–1939) Polski Związek Narciarski kontynuował politykę licznych kontaktów międzynarodowych. Czołówka zawodników polskich startuje w zimowych igrzyskach olimpijskich i mistrzostwach świata w konkurencjach klasycznych i zjazdowych. Niektórzy z nich startowali zarówno w konkurencjach klasycznych, jak i zjazdowych. Przykładem takiej wszechstronności narciarskiej był przede wszystkim Bronisław Czech, który np. na Olimpiadzie w Garmisch-Partenkirchen w 1936 roku, bierze udział w biegu zjazdowym, w slalomie do kombinacji alpejskiej, biegu na 18 km, w kombinacji klasycznej, skokach otwartych i biegu rozstawnym 4x 10 km. Dzięki Bronisławowi Czechowi i Stanisławowi Marusarzowi, a także innym zawodnikom i zawodniczkom, Polskę zalicza się w tym okresie do czołowych krajów narciarskich Europy.
W lutym 1938 roku na Kongresie FIS w Helsinkach jednogłośną uchwala powierzono Polskiemu Związkowi Narciarskiemu organizację Mistrzostw Świata. Zawody, w których startowało 500 zawodników i zawodniczek z 13 krajów, zostały przeprowadzone w lutym 1939 roku w Zakopanem. W programie uwzględniono zarówno konkurencje klasyczne, jak i zjazdowe.
1939–1945.
W okresie rozgrywania Mistrzostw Świata (1939), wyjątkowo niesprzyjające warunki atmosferyczne i śniegowe stanowiły ogromną przeszkodę w przeprowadzeniu zawodów. Pomimo licznych przeciwności, cała impreza zakończyła się powodzeniem, a prasa zagraniczna podkreśliła m.in. ogromny sukces organizacyjny Polskiego Związku Narciarskiego. Był to piękny akcent w organizacyjnej działalności PZN, po którym przez 6 lat Polska, a w niej i narciarstwo, podlegała eksterminacji hitlerowskich okupantów.
Hitlerowcy już w pierwszych dniach okupacji wydali całkowity zakaz zrzeszania się i uprawiania sportu. Polski Związek Narciarski i wszystkie organizacje narciarskie zostały przez Niemców rozwiązane, a majątek ich skonfiskowano.
Zakopane – zimowa stolica Polski, staje się ośrodkiem leczniczo-wypoczynkowym dla Wehrmachtu, w szczególności dla lotników Luftwaffe. W mieście i okolicach z uwagi na bliskość granicy, wzmożoną aktywność przejawiało Gestapo, którego ofiarami było liczne grono wybitnych narciarzy i działaczy PZN.
Wojna spowodowała ofiary w ludziach, zniszczenie majątku klubów, schronisk i obiektów narciarskich; wszystko to sprawiło, że później narciarstwo trzeba było odbudować od podstaw.
W marcu 1945 roku, po wyzwoleniu Krakowa, ale jeszcze przed zakończeniem działań wojennych, zorganizowano zebranie sportowców, na którym powołano komitet reaktywujący Polski Związek Narciarski pod kierunkiem byłego działacza narciarskiego, dra Aleksandra Bonieckiego.
1946–1988.
W wyniku aktywnej działalności i udziału polskiej delegacji w 1946 roku w Międzynarodowym Kongresie FIS we Francji, już w 1949 roku Kazimierz Załuski został wybrany wiceprezesem Międzynarodowej Federacji Narciarskiej. Jednak prężna inicjatywa organizacyjna działaczy PZN została w zdecydowany sposób ograniczona w wyniku przeprowadzonej w Polsce reorganizacji sportu i turystyki.
W związku z reorganizacją sportu w Polsce, w maju 1951 roku, został rozwiązany Polski Związek Narciarski, a na jego miejsce powstała Sekcja narciarstwa przy Głównym Komitecie Kultury Fizycznej, której przewodniczącym został płk. Kazimierz Malczewski.
Reorganizacja narciarstwa spowodowała duży wstrząs, a oddzielenie turystyki narciarskiej, którą przejęła Komisja Turystyki Narciarskiej Polskiego Towarzystwa Turystyczno–Krajoznawczego, było równoznaczne ze stworzeniem sztucznego podziału narciarstwa na sportowe i turystyczne. Okres 1951–1956 obok szeregu osiągnięć, charakteryzował się administracyjnym kierowaniem (GKKF) i dużą odmiennością stanowisk pomiędzy aktywem społecznym a administracją sportu, reprezentowaną przez „aparat urzędniczy”. Występujące konflikty doprowadziły do zwołania w czerwcu 1956 roku Krajowej Konferencji Aktywu Narciarskiego, na której wystąpiono z postulatami doprowadzenia w narciarstwie do samodzielności organizacyjnej, dobrowolności zrzeszania się i pełnej samorządności społecznej. Konferencja miała duże znaczenie dla kolejnych zmian w strukturze polskiego sportu, które nastąpiły po „październiku” 1956 roku.
Już w rok po tym wydarzeniu 27 czerwca 1957 roku odbył się w Katowicach Zjazd Założycielski Polskiego Związku Narciarskiego, na którym delegaci 48 klubów, jednomyślną uchwałą postanowili reaktywować PZN, uchwalając jednocześnie statut Związku. Dokonano wyboru władz, powierzając kierownictwo PZN, płk. Kazimierzowi Malczewskiemu, dając tym samym dowód swego uznania temu cieszącemu się powszechnym, autorytetem działaczowi narciarskiemu.
W okresie pięcioletniej kadencji (1957–1962) Zarząd PZN wykazał się niewątpliwym rozmachem, inicjatywą i energią. Znalazło to wyraz w szeregu osiągnięć organizacyjnych, m.in.:
Jeszcze nie przebrzmiały sukcesy organizacyjne po zakończonych Mistrzostwach Świata w Zakopanem, kiedy w Polskim Związku Narciarskim, podstawowa działalność organizacyjna została ujęta w ramach dwóch wydziałów. Od października 1962 r. powołano Wydział Narciarstwa Masowego z siedzibą w Krakowie oraz Wydział Sportowo-Szkoleniowy z siedzibą w Zakopanem. Zmiany personalne i organizacyjne nie wpłynęły jednak na usprawnienie toku pracy. Jedynie duże zaangażowanie wykazali działacze Komisji Wyszkolenia Wydziału Narciarstwa Masowego PZN, prowadząc pod przewodnictwem W. Klimaszewskiego: szkolenie kadr instruktorskich, kursy unifikacyjne i kursokonferencje instruktorów wykładowców. Podnosząc systematycznie poziom szkolenia kadr, Komisja organizowała wyjazdy instruktorów-wykładowców do narodowej szkoły narciarskiej we Francji oraz i kursy nauczycieli narciarstwa do Austrii (St. Christoph).
Ponadto jedni z form doszkolenia i doskonalenia zawodowego kadry instruktorsko-trenerskiej, były organizowane od 1962 roku w Zakopanem Ogólnopolskie Zawody Instruktorów i Trenerów Narciarstwa Zjazdowego. Najpoważniejszą pracą Komisji Wyszkolenia WNM było jednak opracowanie w oparciu o obserwacje szkoły austriackiej i francuskiej oraz własne doświadczenia szkoleniowe, nowych „Wytycznych, do nauczania jazd na nartach”.
Na Walnym Zjeździe Delegatów PZN, przeprowadzonym w Krakowie 18–19 czerwca 1966 roku, wybrano nowe władze, których czteroletnia kadencja zbiegła się z 50-leciem istnienia PZN. Prezesem Związku ponownie został wybrany płk. Kazimierz Malczewski, którego w pracy wspierali kpt. Lech Bafia – wiceprezes ds. sportowych i Wincenty Klimaszewski – wiceprezes ds. narciarstwa masowego.
W jubileuszowym 1969 roku Polski Związek Narciarski, prowadząc działalność w ośmiu okręgach, zrzeszał w 164 klubach około 7 tysięcy członków. W Wydziale Narciarstwa Masowego zrzeszonych było około tysiąca instruktorów narciarstwa zjazdowego i biegowego.
Na uwagę zasługuje szkolenie kadr instruktorsko-trenerskich: przy współpracy PKOl i WSWF Wrocław oraz organizacja konferencji z udziałem czołowych fachowców zagranicznych jak np. twórca potęgi francuskiego narciarstwa zjazdowego Henry Bonnet, który bawił w Polsce w 1967 roku. W omawianym okresie Związek koncentrował swoje wysiłki przede wszystkim wokół przygotowań reprezentacji do X Zimowych Igrzysk Olimpijskich w Grenoble w 1968 roku.
W latach siedemdziesiątych i osiemdziesiątych XX wieku nastąpił żywiołowy rozwój narciarstwa na całym świecie, do czego w istotnym stopniu przyczyniła się telewizja i znaczny wzrost imprez narciarskich o zasięgu międzynarodowym. Lata 70. ubiegłego stulecia to także dynamiczny rozwój polskiego narciarstwa. Prężna działalność PZN oraz jego owocna współpraca z PKOl przyczyniła się do wzrostu poziomu wyszkolenia czołówki narciarzy trenujących pod kierunkiem wybitnych trenerów w Centralnych Ośrodkach Sportu, działających na terenie Zakopanego i Szczyrku. Efektem wzrostu poziomu wyszkolenia polskich narciarzy były osiągnięcia sportowe takich zawodników jak: Andrzej Bachleda-Curuś, Stanisław Gąsienica-Daniel, Maciej Ciaptak-Gąsienica, Wojciech Fortuna, Jan Staszel, Józef Łuszczek, Stefan Hula, Piotr Fijas.
W omawianym okresie lat 70. na uwagę zasługuje praca bardzo prężnie działającej Komisji Szkoleniowej Wydziału Sportu Młodzieżowego i Szkolenia Kadr PZN, którą kierował Józef Mielecki, współpracując z grupą instruktorów-wykładowców. Dobrze rozwinięty ruch społeczny instruktorów nie traktujących narciarstwa jako podstawowego źródła utrzymania oraz liczne akcje szkoleniowe przyczyniły się do tego, że w PZN było zrzeszonych 3500 instruktorów narciarstwa zjazdowego i 290 narciarstwa biegowego.
Efektem działalności Okręgowych Związków Narciarskich, były stale pojawiające się nowe imprezy sportowe o zasięgu ogólnopolskim, m.in. masowe biegi narciarskie: Gwarków, Piastów, Gąsieniców, Warsa i Sawy czy Wędrówki Północy.
Dla amatorów narciarstwa zjazdowego organizowane były „Mistrzostwa Mieszkańców Miast” oraz „Puchar Śląska”, na który składały się zawody w slalomie gigancie i biegach płaskich.
W ośrodkach akademickich młodzież studencka zrzeszała się w Akademickich Klubach Narciarskich, które prowadziły liczne akcje propagandowe i szkoleniowe, organizując szkółki i wczasy narciarskie oraz kursy na stopień pomocnika i instruktora narciarstwa. W sezonie zimowym kończącym 60. rocznicę działalności PZN z inicjatywy grupy entuzjastów narciarstwa w stylu wolnym (Freestyle), przeprowadzono pierwsze w Polsce pokazy narciarstwa baletowego (Kalatówki, 20 kwietnia 1979 r.).
Po 1989.
Okres lat osiemdziesiątych w Polsce i Europie to epokowe zmiany ustrojowe i geopolityczne, które nie sprzyjały efektywnej działalności PZN. Sport w tym okresie nie miał racji bytu a wielu działaczy musiało opuścić Polskę lub ograniczyć do minimum swoją działalność społeczną. Pierwszy sezon zimowy 1989/90 w Polsce charakteryzuje się powstaniem Stowarzyszenia Instruktorów i Trenerów Narciarstwa, które jest członkiem zwyczajnym odradzającego się PZN.
Zmiany organizacyjno strukturalne jakie zachodziły w polskim sporcie ostatniej dekady XX wieku nie wpłynęły na wzrost efektywności działań władz PZN, które opierały swoją działalność na kilku klubach (10), zrzeszających kilkudziesięciu zawodników (ok. 150 osób).
Lata 90. XX wieku to trudny okres w historii polskiego narciarstwa. Polscy narciarze spisywali się w większości w zawodach rangi międzynarodowej słabo. Pogorszyła się również infrastruktura obiektów narciarskich, przez co wiele obiektów w tym czasie niszczało.
Natomiast początek XXI wieku to ponowne sukcesy polskich narciarzy na arenie międzynarodowej. Sukcesy odnosili tacy zawodnicy jak Adam Małysz, Justyna Kowalczyk i Kamil Stoch. Jednocześnie dzięki ponownym sukcesom narciarzy, zaczęto modernizować obiekty narciarskie oraz powstały cykle zawodów dla młodych narciarzy (m.in. Lotos Cup), mające promować przyszłe talenty.
23 września 2019 roku w krakowskiej Tauron Arenie odbyła się uroczysta gala, inaugurująca obchody 100-lecia powstania PZN. Podczas gali prezydent Andrzej Duda wręczył odznaczenia państwowe m.in. Kamilowi Stochowi, Maciejowi Kotowi, Dawidowi Kubackiemu, Wojciechowi Fortunie, Janowi Szturcowi, a pośmiertnie także Helenie Marusarzównie i Bronisławowi Czechowi.

</doc>
<doc id="520396" url="https://pl.wikipedia.org/wiki?curid=520396" title="PZN">
PZN



</doc>
<doc id="520398" url="https://pl.wikipedia.org/wiki?curid=520398" title="Cyprofloksacyna">
Cyprofloksacyna

Cyprofloksacyna, ciprofloksacyna – organiczny związek chemiczny, chemioterapeutyk z grupy chinolonów II generacji (fluorochinolonów), o działaniu bakteriobójczym, wykazujący swoje działanie poprzez hamowanie bakteryjnej topoizomerazy DNA i gyrazy DNA. Jest najsilniej działającym lekiem wśród fluorochinolonów. Wydalana głównie w postaci niezmienionej z moczem i częściowo z kałem, osiągając w nich duże stężenia.
Zakres działania bakteriobójczego.
Cyprofloksacyna działa szczególnie silnie wobec bakterii Gram-ujemnych (wobec innych wykazuje zmienną aktywność).
Wskazania.
Leczenie zakażeń drobnoustrojami wrażliwymi na cyprofloksacynę. Stosowana jest głównie w leczeniu zakażeń układu moczowego.
Z uwagi na to, że dobrze przenika do płuc, gruczołu krokowego, kości, płynu mózgowo-rdzeniowego, migdałków podniebiennych, jest stosowana w zakażeniach tych narządów. Jest skuteczna również w leczeniu duru brzusznego i zakażeń wąglikiem.
Dawkowanie.
Zwykle stosuje się doustnie dwa razy na dobę w dawce 250–750 mg lub dożylnie 200–400 mg co 12 godzin.
W trakcie leczenia nie powinno się prowadzić pojazdów ani obsługiwać maszyn. Należy również spożywać duże ilości płynów, aby uniknąć ryzyka krystalurii (wytrącania się substancji w drogach moczowych).
Nazwy handlowe.
W handlu cyprofloksacyna dostępna jest w preparatach: "Cifran", "Ciphin", "Ciplox", "Ciprinol", "Ciprobay", "Cipronex", "Cipropol", Ciprolet, "Ciprum" i "Proxacin". Ponadto produkowany jest "Cetraxal" do stosowania miejscowego przy zapaleniu ucha oraz "Ciloxan" i "Proxacin" stosowane do oka.

</doc>
<doc id="520400" url="https://pl.wikipedia.org/wiki?curid=520400" title="Ciprofloxacyna">
Ciprofloxacyna



</doc>
<doc id="520401" url="https://pl.wikipedia.org/wiki?curid=520401" title="E.coli">
E.coli



</doc>
<doc id="520404" url="https://pl.wikipedia.org/wiki?curid=520404" title="Johann Gottlieb Korn">
Johann Gottlieb Korn

Johann Gottlieb Korn (4 października 1765 we Wrocławiu, zm. 23 sierpnia 1837) – księgarz i wydawca niemiecki, właściciel drukarni we Wrocławiu.
Syn Wilhelma Gottlieba, również księgarza i wydawcy oraz Karoline Elisabeth z domu Pfitzner, córki wrocławskiego urzędnika. W roku 1790 podjął pracę w firmie ojca zajmując się w niej początkowo porządkowaniem jej nieco zaniedbanej przez ojca administracji. Pomimo konkurencji drukarni i wydawnictwa Grassa w 1804 Kornowie posiadali w swojej drukarni 9 pras i zatrudniali 22 pracowników.
Przejąwszy firmę kontynuował profil wydawnictwa Korn. Wydawał i drukował książki i prasę po niemiecku, między innymi zapoczątkowaną jeszcze przez jego dziada Johanna Jacoba w 1742 "„Schlesische Zeitung”"; zachowując dobre stosunki z władzami pruskimi, wychodził także naprzeciw zapotrzebowaniu na wydawnictwa w języku polskim i wydawał – poza dziełami niemieckimi – również polskie słowniki i polską literaturę piękną (Kochanowskiego, Trembeckiego, Karpińskiego i innych). Wydał po polsku Biblię w przekładzie księdza Wujka, liczne podręczniki, książki dla młodzieży i książeczki do nabożeństwa.
Z Christine Dorotheą Weigel, którą poślubił w grudniu 1797 miał jednego syna – Juliusa, który zmarł w 1837 krótko przed nim.

</doc>
<doc id="520405" url="https://pl.wikipedia.org/wiki?curid=520405" title="Kornowie">
Kornowie

Kornowie – rodzina wrocławskich wydawców, księgarzy i drukarzy w XVIII – XX w. Założona przez Johanna Jacoba Korna firma wydawała publikacje przeznaczone głównie dla krajów Europy Wschodniej, zwłaszcza Polski. Syn Johanna, Wilhelm Gottllieb, wydawał polskie podręczniki, uruchomił w I Rzeczypospolitej składy księgarskie w Warszawie, Lwowie i Poznaniu. Był dostawcą książek dla Stanisława Augusta Poniatowskiego i Uniwersytetu Wileńskiego.
Heinrich von Korn stał się patronem jednej z wrocławskich ulic (dziś - aleja Kromera), wiodącej w kierunku Psiego Pola. W okolicach Psiego Pola, w dzisiejszym osiedlu Pawłowice Kornowie nabyli w 1891 majątek (dziś mieści się w nim Ponadregionalne Rolnicze Centrum Kongresowe w Pawłowicach Uniwersytetu Przyrodniczego we Wrocławiu, w 1996 roku został on wpisany do rejestru zabytków). Jeszcze w roku 1867 Heinrich Korn nabył inny pałac na Dolnym Śląsku, w Siedlimowicach. Dewizą rodową Kornów była łacińska sentencja CANDIDE ET CAUTE ("zacnie i przezornie"); inskrypcja tej treści widnieje nad portalem pałacu w Pawłowicach oraz nad portalem ruiny pałacu w Siedlimowicach.

</doc>
<doc id="520416" url="https://pl.wikipedia.org/wiki?curid=520416" title="Kościół Matki Bożej Bolesnej w Mysłowicach">
Kościół Matki Bożej Bolesnej w Mysłowicach



</doc>
<doc id="520421" url="https://pl.wikipedia.org/wiki?curid=520421" title="Kuszczak">
Kuszczak

Osoby o tym nazwisku:

</doc>
<doc id="520422" url="https://pl.wikipedia.org/wiki?curid=520422" title="Europejski Urząd ds. Bezpieczeństwa Żywności">
Europejski Urząd ds. Bezpieczeństwa Żywności

Europejski Urząd ds. Bezpieczeństwa Żywności, EFSA ("European Food Safety Authority") – agencja Unii Europejskiej zajmująca się niezależnym doradztwem naukowym na temat istniejących i pojawiających się zagrożeń związanych z łańcuchem żywnościowym. Siedziba tej instytucji mieści się w Parmie. 
Struktura.
W skład zarządu wchodzi 15 niezależnych członków, których zadaniem jest ustalanie budżetu i rocznego planu prac. Dyrektor wykonawczy agencji odpowiada za kwestie operacyjne i pracownicze, a także opracowanie rocznego planu prac w porozumieniu z Komisją Europejską, Parlamentem Europejskim i państwami członkowskimi. 

</doc>
<doc id="520425" url="https://pl.wikipedia.org/wiki?curid=520425" title="Kościół św. Jacka w Mysłowicach">
Kościół św. Jacka w Mysłowicach

Kościół świętego Jacka – rzymskokatolicki kościół parafialny należący do dekanatu Mysłowice archidiecezji katowickiej. Znajduje się w mysłowickiej dzielnicy Morgi.
W 1945 roku został przedstawiony przez parafian z Brzezinki projekt świątyni. Proboszcz parafii ksiądz Alojzy Nowak wyraził zgodę na wybudowanie świątyni filialnej. Pracami budowlanymi kierował mieszkaniec Morgów, autor projektu bryły świątyni, Franciszek Rygioł. Po roku budowa została ukończona. W listopadzie 1946 roku biskup Juliusz Bieniek poświęcił nową świątynię. W 1952 roku przy kościele został mianowany lokalista, ksiądz Stanisław Daniela. W marcu 1953 roku za specjalnym zezwoleniem prymasa kardynała Stefana Wyszyńskiego przy świątyni została utworzona samodzielna parafia.
W lipcu 1956 roku na wieży świątyni zostały zawieszone trzy dzwony ufundowane przez parafian: największy o masie 450 kg o nazwie Stanisław, nieco mniejszy o masie 250 kg o nazwie Antoni i o masie 200 kg o nazwie Maryja. W 1957 roku zostały poświęcone organy przez biskupa Herberta Bednorza.

</doc>
<doc id="520433" url="https://pl.wikipedia.org/wiki?curid=520433" title="Kościół Najświętszego Serca Pana Jezusa w Mysłowicach">
Kościół Najświętszego Serca Pana Jezusa w Mysłowicach

Kościół Najświętszego Serca Pana Jezusa w Mysłowicach – rzymskokatolicki kościół parafialny, w Mysłowicach, w województwie śląskim. Należy do dekanatu Mysłowice archidiecezji katowickiej.
Historia.
W kwietniu 1888 roku rozpoczęto prace budowlane. Po zaledwie 3 miesiącach mury były już wybudowane kilka metrów nad ziemią i kardynał Georg Kopp został zaproszony do poświęcenia i wmurowania kamienia węgielnego. W październiku 1889 roku kościół był wykończony w stanie surowym (oprócz wieży). W 1891 roku, po trzech latach budowy, ogromna neogotycka świątynia została ukończona i wspomniany wyżej kardynał Kopp, został zaproszony do konsekrowania nowej budowli. Niestety, biskup nie mógł przybyć i w jego zastępstwie aktu poświęcenia dokonał dziekan mysłowicki, ks. Jan Michalski z Lipin. Poświęcenie odbyło się w dniu 17 września 1891 roku, w uroczystości uczestniczyli parafianie i wierni z okolicznych miejscowości. Świątynia została konsekrowana w 1895 roku przez kardynała Koppa i odtąd zaczęła pełnić rolę kościoła parafialnego zastępując kościół Narodzenia Najświętszej Maryi Panny. Całkowity koszt budowy wyniósł 220 000 marek, ale nie była to ogromna suma, jak na taką dużą budowlę. Świątynia powstała w stylu neogotyckim, z trzema nawami, nawą poprzeczną (transeptem) i 70-metrową wieżą.

</doc>
<doc id="520435" url="https://pl.wikipedia.org/wiki?curid=520435" title="Urszula Sipińska">
Urszula Sipińska

Urszula Aleksandra Sipińska-Konrad (ur. 19 września 1947 w Poznaniu) – polska piosenkarka, kompozytorka, pianistka, architektka wnętrz, autorka tekstów, pisarka, publicystka.
Karierę muzyczną rozpoczęła w latach 60. Występowała na estradach całego świata, zdobywała liczne nagrody w kraju i za granicą. Do jej największych przebojów należą utwory: „Mam cudownych rodziców”, „To był świat w zupełnie starym stylu”, „Szalala, zabawa trwa”, „Chcę wyjechać na wieś”, „Komu weselne dzieci”, „Zapomniałam” i „Są takie dni w tygodniu”. 
Życiorys.
Jest córką Franciszka Sipińskiego. Wychowywała się na poznańskiej Wildzie razem ze starszą siostrą Elżbietą i młodszym bratem Stanisławem. Ukończyła klasę fortepianu w Wielkopolskim Studium Muzycznym, ukończyła renomowane liceum im. Klaudyny Potockiej w Poznaniu. W 1972 została absolwentką Wydziału Architektury Wnętrz Państwowej Wyższej Szkoły Sztuk Plastycznych w Poznaniu – uzyskała dyplom magistra sztuk pięknych z wynikiem bardzo dobrym. W czasie studiów współpracowała ze Studenckim Teatrem „Nurt” w Poznaniu.
Zadebiutowała w 1965 na Festiwalu Piosenki Studenckiej w Krakowie. W latach 1965-1967 współpracowała ze studenckim teatrem "Nurt" w Poznaniu. W 1967 na 5. Krajowym Festiwalu Piosenki Polskiej w Opolu wykonała utwór „Zapomniałam”, którego była współkompozytorką. Piosenka stała się wielkim przebojem. W 1968 za wykonanie piosenki „Po ten kwiat czerwony” zdobyła pierwszą nagrodę podczas festiwalu sopockiego, a dwa lata później została uhonorowana na festiwalach zagranicznych w Szwajcarii i na Teneryfie. Jej pierwsza płyta długogrająca, zatytułowana "Urszula Sipińska", została wydana w 1971 nakładem wydawnictwa Pronit. Rok później dzięki piosence „Bright Days Will Come” zdobyła główną nagrodę na festiwalu w Meksyku, a w kraju popularnością cieszył się utwór „Jaka jesteś Mario”, nagrodzony na 10. KFPP w Opolu, na którym wylansowała także przebój „To był świat w zupełnie starym stylu”. Wszystkie trzy piosenki umieściła na swoim drugim albumie pt. "Bright Days Will Come", wydanym w 1973. W tym samym roku wystąpiła w programie telewizyjnym "Nareszcie razem" z Marylą Rodowicz, która określana była w mediach jako jej główna rywalka muzyczna.
W kolejnych latach występowała m.in. w Tokio i NRD. W 1975 wydała album pt. "Zabaw się w mój świat", który promowała przebojem „Komu weselne dzieci” ze słowami Agnieszki Osieckiej. W tym czasie zdobyła drugą nagrodę w Palma de Mallorca za utwór „Wołaniem wołam cię”, a także nagrodę publiczności na kolejnym festiwalu w Opolu. Wystąpiła na Festiwalu Piosenki Radzieckiej w Zielonej Górze. W tym czasie wylansowała piosenki „Chłopak z drewna” i „Za wolno płynie czas”. W 1980 wydała album pt. "Są takie dni w tygodniu/Kolorowy film", na który złożyły się dwa różne programy na oddzielnych stronach krążka. Rok później wydała płytę "W podróży", utrzymaną w stylu country, z przebojami „Są takie dni w tygodniu” i "Pamiętam nas" znanymi już z poprzedniej płyty oraz nowymi, m.in. „Chcę wyjechać na wieś”.
W 1982, podczas pobytu w Niemczech, uległa wypadkowi samochodowemu, który niemal zakończył się jej kalectwem. Wskutek tego, postanowiła wziąć dłuższą przerwę w karierze. W 1986 wydała, tylko na kasecie magnetofonowej, album zatytułowany po prostu "Urszula Sipińska" z 10 premierowymi utworami, z których dwa trafiły również na jej kolejny album ("Mam tylko ciebie" i "Szalala zabawa trwa"). W 1988 powróciła nagraniem „Mam cudownych rodziców”, które stało się jej największym przebojem. Z tą piosenką wystąpiła na 25. KFPP w Opolu. Wydała album "Nie zapomniałam...", na którym umieściła m.in. przebój „Gdzie ten świat 60-tych lat”.
Z początkiem lat 90. pożegnała się z estradą, zgodnie z wcześniejszymi zapowiedziami o zakończeniu kariery po skończeniu 40. roku życia. Do rezygnacji z dalszej pracy piosenkarskiej przyczyniło się także pojawienie się nowych trendów w show-biznesie w okolicznościach transformacji ustrojowej w latach 90., które dotknęły także branżę artystyczną w Polsce. W 1992 wydała jedynie bożonarodzeniową płytę "Białe święta".
W swojej karierze brała udział w wielu festiwalach piosenki w kraju i za granicą, m.in. na Festiwalu Piosenki Atlantyckiej na Teneryfie (1970), Międzynarodowym Festiwalu Coupe d'Europe Musicale w Bernie (1970), Międzynarodowym Festiwalu Piosenki im. Augustina Lary w Meksyku (1972), Międzynarodowych Targach Płyt i Wydawnictw Muzycznych MIDEM w Cannes (1973), Międzynarodowym Festiwalu Piosenki w Tokio (1973), Festiwalu Piosenki na Majorce (1975), Międzynarodowym Festiwalu w Puerto Rico (1979). W latach 70. występowała również m.in. na festiwalach w Jugosławii, Belgii, Szwecji, gdzie otrzymywała nagrody i wyróżnienia. 
Zagrała ponad dwa tysiące recitali estradowych w kraju i za granicą, m.in. w Kanadzie, USA, Niemczech, Hiszpanii, w całym bloku wschodnim, Brytanii, Japonii, Meksyku i na Kubie. 
Po zakończeniu kariery estradowej powróciła do swojego wyuczonego zawodu architekta wnętrz i otworzyła w Poznaniu własne studia – najpierw studio projektowe „U.S. Style” w Poznaniu (1991), a następnie – Studio Wyposażenia Wnętrz w Poznaniu (2000). Zaprojektowała m.in. wnętrze Collegium Polonicum w Słubicach, Centrum Prasowego Międzynarodowych Targów Poznańskich, a także licznych banków, supermarketów i hoteli. W 1991 została członkiem założycielem "Światowej Fundacji Kobiet Sukcesu" ("The World Fundation of Successful Women") przy IBC w Cambridge w Anglii. W 2005 wydała książkę autobiograficzną pt. "Hodowcy lalek", w której opisała historię swojej kariery w czasach PRL-u. W ramach promocji książki powróciła do telewizji, goszcząc w programie "Wideoteka dorosłego człowieka".
W 2010 wydała drugą książkę autobiograficzną pt. "Gdybym była aniołem. Historie prawdziwe, dziwne, śmieszne". Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi oraz przed wyborami prezydenckimi w Polsce w 2015.
Życie prywatne.
Zamężna z muzykiem i kompozytorem Jerzym Konradem, współzałożycielem zespołu „Ergo Band”. Jest bezdzietna.
Ważniejsze nagrody i wyróżnienia.
1968 - Nagroda główna na Międzynarodowym Festiwalu Piosenki w Sopocie w Dniu Międzynarodowym
1969 - Srebrny "Gwóźdź sezonu" w plebiscycie czasopisma "Kurier Polski"
1970 - Pierwszy z tego cyklu w Polsce tytuł Miss Obiektywu na Krajowym Festiwalu Piosenki Polskiej w Opolu 
1970 - Nagroda publiczności na Festiwalu Piosenki Atlantyckiej na Teneryfie
1972 - II nagroda na Festiwalu Coupe d'Europe Musicale w Bernie
1972 - Grand Prix na Światowym Festiwalu Piosenki Augostina Lary w Meksyku
1972 - Złoty "Gwóźdź sezonu" w plebiscycie czasopisma "Kurier Polski"
1973 - I nagroda na Światowym Festiwalu Piosenki w Tokio
1973 - Srebrny "Gwóźdź sezonu" w plebiscycie czasopisma "Kurier Polski"
1973 - Przyznanie Złotej Płyty
1975 - III nagroda na Festiwalu Piosenki w Majorce
1979 - II nagroda na Światowym Festiwalu Piosenki w Puerto Rico
1989 - Honorowa Złota Płyta za całokształt twórczości
Ponadto wielokrotny tytuł "Wokalistki roku" w różnych plebiscytach.

</doc>
<doc id="520439" url="https://pl.wikipedia.org/wiki?curid=520439" title="Kouji Suzuki">
Kouji Suzuki



</doc>
<doc id="520440" url="https://pl.wikipedia.org/wiki?curid=520440" title="Kôji Suzuki">
Kôji Suzuki



</doc>
<doc id="520442" url="https://pl.wikipedia.org/wiki?curid=520442" title="Kościół apostołów Piotra i Pawła w Mysłowicach">
Kościół apostołów Piotra i Pawła w Mysłowicach



</doc>
<doc id="520449" url="https://pl.wikipedia.org/wiki?curid=520449" title="Kitarodia">
Kitarodia



</doc>
<doc id="520459" url="https://pl.wikipedia.org/wiki?curid=520459" title="Pielęgnica Salvini">
Pielęgnica Salvini

Pielęgnica Salvini, pielęgnica diamentowa ("Cichlasoma salvini") - słodkowodna ryba z rodziny pielęgnicowatych. 
Występowanie: Gwatemala i Honduras
Opis.
Wielkość do 15 cm (niektóre źródła mówią, że dorasta nawet do ok. 25 cm), samice mniejsze. Barwa rybki jest dość zmienna, ale podstawowym kolorem jest żółty bądź rzadziej oliwkowo-zielony, przez całe ciało przechodzi czarny, poziomy pas od pyszczka, aż do płetwy ogonowej. U dorosłych osobników od początku płetwy brzusznej zwiększa się nasilenie koloru czerwonego bądź pomarańczowego, na całym ciele w szczególności na pysku i płetwie grzbietowej niebiesko mieniące się plamki, na pysku 4 do 5 pionowych plamek. 
Dymorfizm płciowy: Samice - zwykle mniejsze od samców - mają czarną plamę na płetwie grzbietowej.
Stosunkowo spokojna ryba żyjąca w parach. Żyje w środkowych i dolnych partiach wody. Nadaje się do hodowli z innymi dużymi rybami, w czasie tarła agresywna, zaciekle broni swojego terytorium. Potomstwem opiekują się oboje rodzice.

</doc>
<doc id="520463" url="https://pl.wikipedia.org/wiki?curid=520463" title="Nomadzi">
Nomadzi



</doc>
<doc id="520465" url="https://pl.wikipedia.org/wiki?curid=520465" title="Wilhelm Gottlieb Korn">
Wilhelm Gottlieb Korn

Wilhelm Gottlieb Korn (ur. 26 grudnia 1739 we Wrocławiu, zm. 4 września 1806 tamże), księgarz i wydawca niemiecki.
Życiorys.
Syn Johanna Jacoba, również księgarza i wydawcy, oraz Susanne Margarethe z domu Ihlenfeld. Wilhelm praktykę w firmie ojca podjął bardzo wcześnie, a już w 1757 pojechał do Polski na naukę do Michała Grölla, warszawskiego księgarza. Przebywał tam cztery lata, nawiązując liczne kontakty i poznając potrzeby polskiego rynku wydawniczego. Po powrocie do Wrocławia przejął w 1762 przedsiębiorstwo ojca, kontynuując zapoczątkowane przezeń nastawienie na – prócz lokalnych, niemieckojęzycznych, przeznaczonych dla odbiorcy w Prusach – rynki wschodnie, w tym głównie polskie. W 1763 zmienił nazwę wydawnictwa, które od tej chwili nosiło jego imię: "die Firma Wilhelm Gottlieb Korn" Na potrzeby odbiorców posługujących się językiem polskim Korn używał – także w nazwie firmy – polskiego wariantu swego drugiego imienia – Bogumił. Wilhelm Korn oprócz zapoczątkowanej w 1742 przez ojca "Schlesische Zeitung" oraz dzieł w języku niemieckim (w tym m.in. "Dokładne i kompletne nauczanie języka polskiego..."), wydawał po polsku dzieła m.in. Klemensa Janickiego, Franciszka Siarczyńskiego i Jana Daniela Janockiego. Wydawał też – zazwyczaj tłumaczone na polski z języka francuskiego lub niemieckiego – podręczniki szkolne i książki dla młodzieży.
Korn miał swoje składy księgarskie – u M. Grölla w Warszawie, także we Lwowie i w Poznaniu. W 1790 powierzył administrowanie wydawnictwem synowi Johannowi Gottliebowi, zachowując jednak aż do śmierci pozycję kierowniczą w firmie. W 1793 udało się Kornom przełamać we Wrocławiu monopolistyczną pozycję firmy poligraficznej Grassa i 4 marca uzyskali zezwolenie na uruchomienie tu własnej drukarni; dwa lata później poznański skład przekształcili w filię księgarni wrocławskiej. Od przełomu XVIII i XIX Kornowie współpracowali ściśle z polskim bibliotekarzem i filologiem Jerzym Samuelem Bandtkiem, przebywającym we Wrocławiu od 1798. Doradzał on im w zakresie wydawania poloniców.
Wilhelm Gottlieb Korn ożenił się w 1762 z Karoline Elisabeth z domu Pfitzner, córką wrocławskiego urzędnika. Miał z nią trzech synów, oprócz spadkobiercy przedsiębiorstwa, Johanna Gottlieba, jeszcze dwóch: Friedricha Wilhelma i Juliana Ferdynanda.
Johann Gottlieb w 1806 odziedziczył po Wilhelmie doskonale prosperujące przedsiębiorstwo: dwa lata przed śmiercią Wilhelma zatrudniali oni we Wrocławiu 22 ludzi pracujących na 9 prasach i mieli doskonale rozpoznane rynki, głównie na ziemiach polskich.

</doc>
<doc id="520467" url="https://pl.wikipedia.org/wiki?curid=520467" title="Koczownicy">
Koczownicy



</doc>
<doc id="520468" url="https://pl.wikipedia.org/wiki?curid=520468" title="Koczownictwo">
Koczownictwo



</doc>
<doc id="520470" url="https://pl.wikipedia.org/wiki?curid=520470" title="Niszczyciele typu 101">
Niszczyciele typu 101

Niszczyciele typu 101 () – seria czterech zachodnioniemieckich niszczycieli z uzbrojeniem artyleryjskim, zbudowanych w latach 60. XX wieku w ramach pierwszego pokolenia powojennych okrętów niemieckich. Okręty od pierwszej jednostki serii określane są także jako typ Hamburg. Stanowiły jedyne niszczyciele zbudowane w Niemczech po II wojnie światowej i ostatnie niszczyciele budowane na świecie bez uzbrojenia rakietowego. W połowie lat 70. zostały przebudowane na niszczyciele rakietowe typu 101A; pozostawały w służbie do pierwszej połowy lat 90.
Niszczyciele te miały wyporność pełną 4330 ton i długość ponad 133 m; ich zasadnicze uzbrojenie stanowiły cztery uniwersalne armaty automatyczne kalibru 100 mm, ponadto armaty przeciwlotnicze, wyrzutnie torped i bomb głębinowych. Po modernizacji jedną armatę zastąpiono przez wyrzutnie rakiet przeciwokrętowych Exocet. Charakterystyczna była sylwetka okrętów, z wysoką grupą połączonych nadbudówek, przez co bywały one nazywane „wieżowcami”. Napędzały je turbiny parowe, pozwalające na osiąganie prędkości 35 węzłów.
Historia.
Po II wojnie światowej marynarka wojenna RFN ("Bundesmarine") podlegała ograniczeniom międzynarodowym dotyczącym liczby i wielkości okrętów, jednakże od połowy lat 50. zaczęła być wzmacniana jako przeciwwaga dla flot państw bloku wschodniego, co wiązało się z przyjęciem RFN do sojuszu NATO w maju 1955 roku. W tym okresie też zezwolono Niemcom na budowę własnych okrętów. Unia Zachodnioeuropejska jednak nałożyła ograniczenia wielkości budowanych okrętów do 2500, a następnie 3000 ton; dopiero później wyrażono zgodę na zwiększenie limitu do 6000 ton. W maju 1956 roku Bundestag uchwalił pierwszy plan rozwoju floty, przewidujący posiadanie między innymi 12 niszczycieli. Pierwszymi niszczycielami zachodnioniemieckimi stało się sześć amerykańskich okrętów wojennej budowy typu "Fletcher" wojennej budowy, służących od 1958 roku pod nazwami Z1 – Z6, oznaczonych w Niemczech jako typ 119. Podjęto również decyzję o zaprojektowaniu nowych niszczycieli własnej konstrukcji, oznaczonych początkowo "Zerstörer 55" (niszczyciel 55). Po dwunastoletniej przerwie niemieckie firmy utraciły jednak ciągłość doświadczeń w zakresie konstrukcji okrętów, a przy tym część przemysłu stoczniowego została utracona. Wybrano projekt stoczni H.C. Stülcken Sohn w Hamburgu, która złożyła ofertę we wrześniu 1956 roku. Wyporność standardowa projektowanych niszczycieli miała wynosić 3352 tony, a konstrukcyjna 3802 ton. Planowano początkowo budowę aż 12 jednostek, lecz ostatecznie serię ograniczono do czterech. Projekt został opracowany przez stocznię we współpracy z oddziałem techniki morskiej Federalnego Ministerstwa Obrony. Jako głównych dostawców uzbrojenia wybrano firmy francuskie i szwedzkie, a wyposażenia radarowego – holenderskie, przy czym uzbrojenie i wyposażenie było ujednolicone z równolegle budowanymi fregatami typu 120 i okrętem szkolnym „Deutschland”.
Zamówienie na trzy jednostki złożono w stoczni Stülcken w sierpniu 1957 roku, na czwartą – w lipcu 1958 roku. Na etapie zamówienia okręty były oznaczane symbolami: ZA, ZB, ZC, ZD. Stępkę pod budowę pierwszego okrętu „Hamburg” (D181) położono 29 stycznia 1959 roku, a wodowano go 26 marca 1960 roku. Z powodu eksplozji gazu w stoczni 2 lutego 1963 roku, jego wejście do służby odwlekło się do marca 1964 roku. Dalsze okręty, „Schleswig-Holstein”, „Bayern” i „Hessen” weszły do służby odpowiednio w październiku 1964, lipcu 1965 i październiku 1968 roku. Przyczyną znacznego opóźnienia ukończenia ostatniego okrętu były problemy ze sprzęgłami przekładni, usunięte dopiero w stoczni Blohm + Voss w Hamburgu. Nazwy okrętów pochodziły od niemieckich landów (Hamburg, Szlezwik-Holsztyn, Bawaria, Hesja) i były wcześniej noszone przez pancerniki: „Schleswig-Holstein”, „Bayern” i „Hessen” – wyjątkiem był Hamburg, który jest zarazem miastem, i jego nazwę nosił wcześniej krążownik. Od pierwszego okrętu typ był określany jako "Hamburg", a oficjalnie był oznaczony jako "Flottenzerstörer Klasse 101" (niszczyciel floty typu 101). 
Opis.
Konstrukcja.
Architektura okrętów stanowiła całkowite odejście od wzorów okresu II wojny światowej, przede wszystkim przez brak podwyższonego pokładu dziobowego. Okręty typu "Hamburg" miały gładkopokładowy kadłub o niskich burtach, szeroko rozchylonych na boki w części dziobowej, ze wzniosem pokładu na dziobie i lekkim wzniosem na rufie. Burty na dziobie były załamane, a rufa była pawężowa. Charakterystyczna była wysoka i długa grupa połączonych nadbudówek, sięgających pięciu kondygnacji, przy czym ściany dwóch dolnych pięter nadbudowy dziobowej stanowiły przedłużenie burt (przez ich sylwetkę, w Niemczech okręty te były nazywane „wieżowcami” – "Hochhäuser"). Nadbudówki były w części zbudowane z metali lekkich i były hermetyzowane przeciwko broniom masowego rażenia. Początkowo okręty miały odkryty mostek i zakrytą sterówkę z jedynie trzema okrągłymi iluminatorami w przedniej ścianie, po modernizacji od 1978 roku zastępowaną przez jeden zakryty, bogato przeszklony pomost dowodzenia, podobny do fregat typu 122. Cztery działa artylerii głównej w pojedynczych zamkniętych wieżach rozmieszczono po dwie na dziobie i rufie, w superpozycji. Okręty miały dwa kominy, w grupie nadbudówek, zaopatrzone w duże kołpaki (początkowo mniejsze i ścięte skośnie na dwóch pierwszych jednostkach, potem powiększane). Początkowo okręty miały trzy kratownicowe maszty, stanowiące podstawy dla anten radarów – przed dziobowym kominem i przed oraz za rufowym kominem. W toku modernizacji usunięto ostatni maszt. Po modernizacji także zabudowano przestrzeń za pierwszym kominem, łącząc dziobową i rufową grupę nadbudówek dla zwiększenia sztywności kadłuba.
Długość całkowita wynosiła 133,7 m, a na linii wodnej – 128 m, natomiast szerokość wynosiła 13,42 m. Zanurzenie wynosiło od 4 do 4,8 m, a z opływką sonaru od 5,2 do 6,46 m. Wyporność standardowa okrętów początkowo wynosiła 3340 ton, a pełna 4330 ton, natomiast po modernizacji wzrosła odpowiednio do 3540 i 4692 ton (w przypadku „Hamburga” nawet do 3600 i 4767 ton). Pojemność rejestrowa brutto była obliczona na 3950,89 BRT. Kadłub był wykonany ze stali i podzielony grodziami poprzecznymi na 14 głównych przedziałów wodoszczelnych. Dziobnica nie miała gruszki dziobowej. Na dziobie okręty miały dwie kotwice, w kluzach pokładowych, a dodatkowo jedną kotwicę w pawęży rufowej, później usuniętą.
Uzbrojenie.
Główne uzbrojenie okrętów stanowiły cztery francuskie armaty uniwersalne kalibru 100 mm Mle 1953 firmy Creusot-Loire, przyjęte w tym czasie jako standard na niemieckich okrętach. Były to działa automatyczne, umieszczone w jednodziałowych bezobsługowych zdalnie sterowanych wieżach, o długości lufy 55 kalibrów (L/55). Szybkostrzelność była regulowana i mogła wynosić 10, 40 lub 90 strzałów na minutę; lufa miała chłodzenie wodne. Masa pocisku wynosiła 13,5 kg, donośność skuteczna 12 000 m. Kąt podniesienia lufy wahał się od -15° do +80° i mogły one zwalczać cele powietrzne na wysokości do 6000 m. Zapas amunicji wynosił 66 pocisków na działo, z tego 6 w wieży, 42 w komorze amunicyjnej i 18 w komorze przejściowej. Po modernizacji okrętów, działo nr 3 na rufie (wieża C) zastąpiono przez cztery wyrzutnie również francuskich pocisków przeciwokrętowych MM38 Exocet, skierowane pod kątem w kierunku dziobu.
Lekkie uzbrojenie przeciwlotnicze stanowiło 8 dział automatycznych 40 mm Bofors L/70, na czterech zdwojonych podstawach umieszczonych po obu stronach nadbudówki dziobowej i rufowej. Początkowo były to podstawy Mod 68 II/62 Breda, po modernizacji zastąpione przez nieco nowocześniejsze Mod 64 MDL Breda.
Początkowo planowano uzbrojenie okrętów w pięciorurowy aparat torpedowy, wysoko między kominami, lecz zrezygnowano z niego z powodu obaw co do stateczności. Zamiast tego zastosowano bardzo nietypowe dla okrętów powojennych rozmieszczenie wyrzutni torpedowych, w postaci trzech nieruchomych kursowych nadwodnych wyrzutni torped kalibru 533 mm umieszczonych obok siebie w górnej części dziobnicy i dwóch w pawęży rufowej. Podczas pierwszych prób okręty nie miały jeszcze wyrzutni . Ponadto, na pokładzie na każdej z burt była obracalna pojedyncza wyrzutnia torped kalibru 533 mm przeciw okrętom podwodnym. Według publikacji, stałe wyrzutnie wystrzeliwały m.in. amerykańskie torpedy Mk 37 Mod 0 (kalibru 480 mm), a ruchome – Mk 44 Mod 1 (kalibru 324 mm). Po modernizacji zlikwidowano dziobowe i rufowe wyrzutnie i ich otwory zaślepiono, a na pokładzie ustawiono cztery pojedyncze wyrzutnie TORO UJ-2 torped kalibru 533 mm przeciw okrętom podwodnym (po dwie na każdej z burt na śródokręciu).
Uzbrojenie przeciwpodwodne stanowiły dwa poczwórne miotacze rakietowych bomb głębinowych kalibru 375 mm Bofors umieszczone na pokładzie nadbudówki za wieżą nr 2 (B). Mogły wystrzeliwać bomby trzech typów o masie od 230 do 250 kg, różniące się zasięgiem (M50 o zasięgu 300-830 m, Erika o zasięgu 600-1600 m i Nelli o zasięgu 1520-3600 m). Na pokładzie rufowym były ponadto dwie zrzutnie bomb głębinowych. Okręty mogły również zabierać i stawiać do 90 min morskich.
Wyposażenie.
Główne radary dostarczone były przez holenderską firmę Signaal. Po modernizacji stosowano radar dozoru ogólnego SGR 114/10 (Signaal LW 04) na przednim maszcie, radar dużego zasięgu dozoru powietrznego Signaal DA 08 na rufowym maszcie oraz radar SGR 116/04 (ZW 01). Podczas modernizacji zainstalowano również dwudziestoprowadnicowe wyrzutnie celów pozornych kalibru 105 mm firmy Breda.
Napęd.
Napęd okrętów stanowiły dwa zespoły turbin parowych z przekładniami produkcji WAHODAG o mocy łącznej 68 000 KM (50 048 kW), z możliwością krótkotrwałego przeciążenia do 72 069 KM (52 992 kW). Parę dostarczały cztery wodnorurkowe kotły parowe WAHODAG, o wysokich parametrach pary (ciśnienie 64 at, temperatura 456°C, wydajność 70 ton pary na godzinę). Kotły i turbiny mieściły się w dwóch oddzielonych siłowniach. Turbiny napędzały dwie śruby – najpierw trzypiórowe, ostatecznie pięciopiórowe, o średnicy 3,5 m (3,4 m na „Hamburgu”). Prędkość maksymalna wynosiła 35 węzłów, lecz przy przeciążeniu turbin sięgała 36,8 węzłów. Zbiorniki mieściły 809 m³ paliwa płynnego – początkowo oleju ciężkiego, a od początku lat 70. oleju lekkiego. Zasięg wynosił 6000 mil morskich przy prędkości 13 węzłów, 1250 mil morskich przy prędkości 25 węzłów, a tylko 700 Mm przy prędkości maksymalnej 36 węzłów.
Energię elektryczną dostarczało sześć generatorów wysokoprężnych o mocy po 700 kW (750 kVA) i trzy o mocy po 460 kW (450 kVA).
Ocena.
Częściowo na skutek ograniczeń nałożonych na RFN, niszczyciele typu "Hamburg" były ostatnimi budowanymi na świecie niszczycielami klasycznymi – bez kierowanego uzbrojenia rakietowego. W chwili wejścia do służby były nowoczesne, ale szybko przestały odpowiadać warunkom nowego pola walki. Artyleria była optymalizowana do walki z lotnictwem, lecz jej kaliber był stosunkowo niewielki. Na skutek przerwy w projektowaniu okrętów w Niemczech, miały podobne wady do niemieckich niszczycieli sprzed II wojny światowej – od których były całkowicie odmiennymi konstrukcjami – słabe własności morskie oraz wysokie sylwetki, z wysoko rozmieszczonymi masami. Masywne nadbudówki, pomimo wykonania z metali lekkich, powodowały niewielkie przegłębienie na dziób, ponadto w nadbudówkach i kadłubie pojawiały się pęknięcia. Miały też przez to niewielki potencjał modernizacyjny. W ograniczonym stopniu zwiększyła ich możliwości bojowe przebudowa z zastosowaniem pocisków rakietowych pod koniec lat 70. – tylko w zakresie zwalczania celów nawodnych. Po zakupie trzech amerykańskich niszczycieli rakietowych typu "Lütjens", marynarka niemiecka nie zamawiała już dalszych niszczycieli, lecz zaczęła rozwijać klasę fregat rakietowych.
Służba.
Okręty typu "Hamburg" wchodziły do służby w latach 1964-1965 oraz w 1968 roku, do nowo utworzonego 2. Dywizjonu Niszczycieli ("2. Zerstörergeschwader") w Wilhelmshaven, wchodzącego w skład Flotylli Niszczycieli ("Zerstörerflotille"). Służyły w zachodnioniemieckiej marynarce przez kolejne prawie 30 lat, będąc jednymi z jej większych jednostek. Podobnie jak inne zachodnioniemieckie okręty, nie miały epizodów bojowych. Brały natomiast udział w licznych ćwiczeniach z okrętami państw NATO i innych państw. W toku służby wchodziły też w skład Stałego Zespołu Morskiego NATO na Atlantyku (STANAVFORLANT).
W maju 1965 roku „Hamburg” i „Schleswig-Holstein” stanowiły eskortę jachtu królewskiego „Britannia” podczas wizyty królowej Elżbiety II w RFN. W czerwcu 1967 roku oba okręty reprezentowały RFN w porcie Halifax na uroczystościach stulecia Kanady. W lutym 1969 roku „Bayern” i „Hessen” popłynęły w rejs szkolny na Wyspy Kanaryjskie. 30 maja 1970 roku podczas remontu na „Bayern” doszło do wybuchu gazu, w którym zginęło dwóch robotników. Z kolei 2 grudnia 1971 roku dwóch marynarzy zginęło w wybuchu na „Hessen”. W lutym 1973 roku „Bayern” brał udział w ćwiczeniach na Morzu Śródziemnym z marynarką włoską i USA.
Między 1974 a 1977 rokiem okręty zostały zmodernizowane przez zainstalowanie wyrzutni pocisków przeciwokrętowych MM38 Exocet, zmieniono też uzbrojenie torpedowe. Oznaczenie typu zmieniono wówczas na Typ 101A. Wkrótce potem pod koniec lat 70. zastosowano na nich też zamknięty mostek.
W czerwcu 1977 roku „Hamburg” reprezentował RFN na rewii floty na redzie Spithead z okazji 25-lecia wstąpienia na tron Elżbiety II. W 1979 roku „Hamburg” odbył dłuższy rejs szkolny na Atlantyk i Morze Śródziemne, a w 1981 roku z fregatą „Lübeck” odbył rejs szkolny na Atlantyk, zawijając do portów Ameryki Północnej i Środkowej. W maju 1980 roku „Bayern” został skierowany w rejs na Ocean Indyjski z niszczycielem „Lütjens”, lecz 8 maja uszkodził poważnie dziób w kolizji z okrętem zaopatrzeniowym „Spessart” na Morzu Śródziemnym i powrócił do Niemiec na remont, natomiast w pierwotnie planowany rejs wyruszył „Hessen”. W 1984 roku „Schleswig-Holstein” odbył rejs do USA. Również „Hessen” brał udział w rejsach transatlatyckich.
Między 11 a 30 lipca 1992 roku „Bayern” jako pierwszy niemiecki niszczyciel brał udział w operacji bojowej – blokadzie morskiej wybrzeży byłej Jugosławii w związku z konfliktami wynikającymi z rozpadu Jugosławii. Ponownie został tam skierowany między 11 stycznia a 6 maja 1993 roku.
Na przełomie lat 80. i 90. planowano poddać okręty modernizacji do standardu 101B. Jeden z jej wariantów przewidywał usunięcie wież dział B i D i dodanie dwóch wyrzutni pocisków przeciwlotniczych krótkiego zasięgu RAM oraz zamianę wyrzutni torped przeciw okrętom podwodnym przez typowe NATO-wskie potrójne kalibru 324 mm. Zrezygnowano jednak z modernizowania okrętów z uwagi na stosunek kosztów do efektów i zdecydowano o zastąpieniu ich przez nowe fregaty rakietowe typu 123.
Począwszy od „Hessen” w 1990 roku, do 1994 roku wszystkie jednostki tej klasy zostały wycofane, będąc już przestarzałe, po czym sprzedane na złom za granicę.

</doc>
<doc id="520471" url="https://pl.wikipedia.org/wiki?curid=520471" title="Dżyngis chan">
Dżyngis chan



</doc>
<doc id="520472" url="https://pl.wikipedia.org/wiki?curid=520472" title="Beduinowie">
Beduinowie



</doc>
<doc id="520477" url="https://pl.wikipedia.org/wiki?curid=520477" title="Uroczysko Rzepki">
Uroczysko Rzepki



</doc>
<doc id="520481" url="https://pl.wikipedia.org/wiki?curid=520481" title="Zespół Reye’a">
Zespół Reye’a

Zespół Reye’a – niebezpieczna choroba dotykająca zwykle dzieci (około 50% śmiertelności), która powoduje patologiczne zmiany w wielu narządach, głównie w mózgu i wątrobie. Częstotliwość jego występowania w latach 80. i 90. XX w. wynosiła ok. 1 przypadek na milion (Wielka Brytania, Francja, USA).
Historia.
Informacje o chorobie zostały opublikowane w roku 1963 przez R. Douglasa Reye’a i wsp., którzy przedstawili opis 21 dzieci z encefalopatią i stłuszczeniem narządów wewnętrznych. Artykuł opublikowany w czasopiśmie "The Lancet" niemal zbiegł się w czasie z publikacją George’a Johnsona i wsp. opisującą 16 dzieci z grypą B, u których wystąpiły zaburzenia neurologiczne. Czworo z nich miało objawy charakterystyczne dla zespołu Reye’a.
Pod koniec roku 1979 na rolę kwasu acetylosalicylowego w patogenezie zespołu Reye’a zwróciły uwagę ośrodki naukowe w Ohio, Michigan i Arizona. Centers for Disease Control and Prevention ostrzegły przed stosowaniem aspiryny u dzieci w chorobach wirusowych górnych dróg oddechowych.
Patologia.
Zespół Reye’a spowodowany jest rozlanym uszkodzeniem mitochondriów, objawia się: hipoglikemią, gwałtownymi wymiotami, encefalopatią wątrobową, stłuszczeniowym zapaleniem wątroby. Pierwotne uszkodzenie mitochondriów może być związane z wieloma czynnikami, w tym z wysoką temperaturą, hipoglikemią, hipoksją, hiperamonemią, obecnością wolnych kwasów tłuszczowych, spadkiem ciśnienia tętniczego i wzrostem ciśnienia wewnątrzczaszkowego.
Etiologia.
Zazwyczaj występuje u dzieci w wieku 4–12 lat (choć może też wystąpić u niemowląt i u osób dorosłych).
Zespół Reye’a ma tendencję do występowania rodzinnego, jest potencjalnym wskazaniem do transplantacji wątroby.
Bezpośrednia przyczyna choroby jest nieznana, lecz może być ona związana z podawaniem niektórych leków, np. kwasu acetylosalicylowego (aspiryny). Badania wykazały korelację statystyczną zespołu Reye’a ze stosowaniem leków zawierających kwas acetylosalicylowy, jednak nie dowiodły związku przyczynowo-skutkowego. Niektóre leki, jak np. Cholinex, mogą przyczyniać się do wywoływania zespołu Reye’a, dlatego nie są zalecane dla dzieci w wieku do 12 lat.
Zespół Reye’a często występuje kilka dni po przebyciu infekcji wirusowej, takiej jak: grypy, ospy wietrznej i innych chorób wirusowych. Ma to być może związek z podawaniem w czasie infekcji wirusowych kwasu acetylosalicylowego, dlatego też podawanie aspiryny osobom, które mają mniej niż 16 lat, jest niewskazane (poza chorobą Kawasakiego i wskazaniami do leczenia przeciwpłytkowego).
Obraz kliniczny.
Do istotnych odchyleń w badaniach laboratoryjnych należą:

</doc>
<doc id="520482" url="https://pl.wikipedia.org/wiki?curid=520482" title="Jan Chrystian Kamsetzer">
Jan Chrystian Kamsetzer

Jan Chrystian Kamsetzer (niem. "Johann Christian Kam(m)setzer", ur. 1753 w Dreźnie, zm. 25 listopada 1795 w Warszawie) – polski architekt i dekorator wnętrz pochodzenia niemieckiego, czołowy przedstawiciel klasycyzmu w Polsce.
Życiorys.
Był synem piekarza, studiował w drezdeńskiej Akademii Sztuk Pięknych. Od 1773 w Warszawie, przebywał na dworze Stanisława Augusta Poniatowskiego i pracował m.in. wraz z Dominikiem Merlinim przy przebudowie Zamku Królewskiego w latach 1779–1785, pałacu Na Wyspie w latach 1793–1795 oraz pałacu w Rogalinie.
Podróżował do Grecji, Turcji, Włoch, Francji i Anglii.
W 1790 został nobilitowany. W powstaniu kościuszkowskim dowodził kompanią w randze kapitana.
Został pochowany na cmentarzu ewangelicko-augsburskim w Warszawie.
Wybrane prace.
Był również projektantem wielu dworów.

</doc>
<doc id="520483" url="https://pl.wikipedia.org/wiki?curid=520483" title="Adolf Korn">
Adolf Korn

Adolf Carl Korn (ur. 23 maja 1820 we Wrocławiu, zm. 7 lipca 1902 w San Vincente w prowincji Buenos Aires w Argentynie) – niemiecki lekarz, honorowy pułkownik wojsk argentyńskich i burmistrz miasta San Vincente.
Życiorys.
Pochodził z rodziny Kornów – wrocławskich księgarzy i wydawców, był wnukiem Wilhelma Gottlieba i synem Juliana Ferdynanda. Matka Adolfa pochodziła ze wschodnich ziem Rzeczypospolitej (dziś Białoruś).
Służył w armii pruskiej, gdzie awansował do stopnia majora. W czasie Wiosny Ludów w 1848 przyłączył się po stronie polskiej do powstania wielkopolskiego. Po jego upadku wyemigrował do Szwajcarii, gdzie ukończył studia medyczne. Tam też poznał swą przyszłą żonę, pochodzącą z kantonu Argowia Weronę Meyer. Po studiach popłynął w 1858 do Buenos Aires w Argentynie. Podczas rejsu przez Atlantyk ciężko zachorował i załoga, uznawszy go za martwego, zamierzała wrzucić jego ciało do morza. Przed śmiercią wybawił go jednak współtowarzysz podróży, argentyński polityk, późniejszy gubernator stołecznej prowincji i wiceprezydent republiki Adolf Alsine, który zaopiekował się Kornem. Ta znajomość spowodowała, że Adolf Korn osiadł na stałe w Argentynie, gdzie rząd przyznał mu kilka hektarów ziemi oraz prawo do praktyki lekarskiej. 20 lutego następnego roku poślubił Weronę Mayer, a swą praktykę lekarską rozwijał z dużym poświęceniem w Buenos Aires i okolicy, szczególną opieką obejmując kobiety i dzieci. W 1871 powołano go do specjalnej komisji utworzonej w związku z epidemią żółtej febry, która nawiedziła kraj. Za poświęcenie i zasługi został potem nagrodzony tytułem i uposażeniem honorowego pułkownika armii argentyńskiej. Kilkakrotnie wybierano go burmistrzem San Vincente, został też jego honorowym obywatelem.
Wśród licznej rodziny, którą pozostawił i której potomkowie do dziś mieszkają w Argentynie, był syn Aleksander, filozof, profesor i dziekan uniwersytetu w La Plata.
Adolf Carl Korn, zwany w Argentynie jako Don Adolfo, zmarł w wieku lat 82 niosąc pomoc chorej kobiecie. Jego pamięci poświęcony jest m.in. poemat napisany przez Armando Baez Langet w 1941, a jedna z ulic Buenos Aires nosi jego imię.

</doc>
<doc id="520489" url="https://pl.wikipedia.org/wiki?curid=520489" title="Johann Jacob Korn">
Johann Jacob Korn

Johann Jacob Korn (ur. 20 kwietnia 1702 w Neustadt an der Aisch, zm. 19 grudnia 1756 we Wrocławiu) – księgarz i wydawca niemiecki, patriarcha wrocławskiego rodu Kornów.
Życiorys.
Jego ojcem był rzemieślnik Johann Jodocus, a matką – córka pastora w Weilmünster, Barbara Magdalena z domu Lucius.
Ukończył w Neustadt szkołę łacińską, po czym zainteresował się księgarstwem. Od 27 kwietnia 1718 praktykował w Coburgu u księgarza Pfotenhausera. Jako samodzielny księgarz działał w Berlinie od 1729. Po trzech latach przeniósł się do Wrocławia, gdzie 13 lutego 1732 zarejestrował się jako obywatel tego miasta i założyciel firmy kupiecko-księgarskiej. Jej siedziba mieściła się w pobliżu wrocławskiego Rynku. Jeszcze w tym samym roku Korn wystawił na Targach Lipskich pierwszą wydaną we Wrocławiu książkę.
Od początku istnienia firmy Korn nastawił się na ścisłą współpracę z rynkiem polskim, a w wydawnictwach kierowanych na rynek Prus (np. w wydawanych gazetach) chętnie wykorzystywał polskie źródła informacji. W 1733, rok po otwarciu firmy wydał pierwszą polską książkę – „"Varro”" Szymona Starowolskiego. W ciągu kilku lat wyrobił sobie wśród wrocławskich wydawców dobrą markę; superintendent (niem. "Kircheninspektor") Johann Friedrich Burg (1689–1766) był mu pomocny w dotarciu z polską książką do gmin ewangelickich w Polsce, a wrocławianin Jerzy Schlag, autor „Samouczka” polszczyzny dla Niemców z 1734 i wielu książek dla polskich szkół i parafii, doradzał mu zakresie polskich książek szkolnych.
W 1734 Johann Jacob Korn zaczął wydawać "„Schlesische privilegierte Staats-, Kriegs- und Friedenzeitung”", później przekształconej w "Schlesische Zeitung". Od roku 1747 Jan Daniel Janocki zamieszczał wiadomości z Polski w „G"elehrte Nachrichten”" („uczone wieści”), dodatku do wydawanej przez Korna gazety. Od 1751 Korn rozpoczął wydawanie "„Schlesische Zuverlässige Nachrichten”" (pol. Wiarygodne Wiadomości Śląskie), w których znaczny udział miały polskie korespondencje Janockiego.
Johann Jacob Korn żenił się dwukrotnie. Jego pierwsza żona Johanne Susanne z domu Rüdiger, którą poślubił w 1732, urodziła syna Johanna Friedricha (ur. 1736), jednak zmarła w rok po jego urodzeniu. W 1738 Johann Jacob ożenił się ponownie z Susanne Margarethe z domu Ihlenfeld. W 1739 urodził im się syn Wilhelm Gottlieb, spadkobierca firmy. Susanne przeżyła męża o cztery lata i zmarła w 1760.

</doc>
<doc id="520490" url="https://pl.wikipedia.org/wiki?curid=520490" title="Gaelic">
Gaelic



</doc>
<doc id="520491" url="https://pl.wikipedia.org/wiki?curid=520491" title="Torwar">
Torwar



</doc>
<doc id="520492" url="https://pl.wikipedia.org/wiki?curid=520492" title="Hala Torwar">
Hala Torwar

Hala Torwar, hala widowiskowa Torwar, hala Torwar I, także hala COS Torwar – hala sportowo-widowiskowa, zlokalizowana przy ul. Łazienkowskiej 6a w Warszawie.
Obok, pod tym samym adresem, znajduje się hala COS Torwar Lodowisko (również Lodowisko Torwar II i Lodowisko Torwar), otwarte w 1997 roku. Zarządcą obu obiektów jest Centralny Ośrodek Sportu (COS).
Historia.
Decyzja o budowie pierwszego sztucznego lodowiska w Warszawie zapadła w styczniu 1953 roku, a na miejsce inwestycji wybrano dawną część parku Agrykola przy ulicy Łazienkowskiej. Lokalizacja ta uwzględniała naturalną skarpę jako osłonę przed ciepłymi wiatrami i oparcie dla trybun, a ponadto dogodne połączenie z centrum miasta oraz sąsiedztwo obiektów Legii. Obiekt został wzniesiony w latach 1953–1957 według projektu Juliana Brzuchowskiego i Danuty Bredy jako pierwsze w Warszawie kryte lodowisko.
Nazwa Torwar miała łączyć przeznaczenie budynku (tor łyżwiarski) z miastem (Warszawa). Pierwszy kwartał 1953 roku upłynął na zaadaptowaniu starego projektu lodowiska autorstwa inż. Brzuchowskiego i dostosowaniu go do istniejących potrzeb. W maju 1953 roku na placu budowy ruszyły roboty ziemne, następnie prace przy betonowej płycie i kanale, a także budowa budynku maszynowni. Obiekt posiadał trybuny na 7200 miejsc. Na elewacji umieszczono mozaikę „Łyżwiarze” Hanny Żuławskiej (usuniętą podczas modernizacji w latach 90.). Pierwsze mrożenie sztucznej tafli odbyło się 18 listopada 1953 roku, a nadzorował ją − sprowadzony specjalnie ze Stalinogrodu (Katowic) − lodomistrz Mutke. Zamrożona tafla uzyskała pozytywną oceną, charakteryzując się większą mocą zamrażania. 19 listopada 1953 roku pojawili się na niej pierwsi łyżwiarze: wielokrotny mistrz Polski w jeździe szybkiej Janusz Kalbarczyk, były mistrz Polski w jeździe figurowej Bolesław Staniszewski, łyżwiarki Anna Skrzetuska i E. Niemczykówna, a także znani hokeiści Franciszek Głowacki oraz Tadeusz Dolewski. Oficjalnym terminem uroczystego otwarcia lodowiska miał być 3 stycznia 1954 roku ale zdecydowano się na przyspieszenie i oficjalne uroczystości otwarcia odbyły się 12 grudnia 1953 roku. Podczas inauguracji rozegrano mecz hokejowy CWKS Warszawa z Gwardią Bydgoszcz (12:3). 3 stycznia 1954 roku rozegrano natomiast pierwsze spotkanie międzynarodowe, w którym CWKS pokonał Dynamo Weisswasser 6:5. 7 października 1954 roku odbył się z kolei premierowy mecz międzypaństwowy, a seniorska reprezentacja Polski uległa Związkowi Radzieckiemu 1:7.
Do lat 90. obiekt nie miał dachu, zadaszone (od 1967 r. według projektu zespołu: W. Humnicki, R. Piekarski W. Stocki) były jedynie trybuny. W konstrukcji zadaszenia po raz pierwszy w Polsce zastosowano kablobeton.
Mecze ligowe hokeja na lodzie rozgrywały na Torwarze drużyny Legii Warszawa i Znicza Pruszków. Od lat 70. na Torwarze odbywają się koncerty.
W latach 1998–1999 hala została przebudowana i oddana do ponownego użytku 26 listopada tego roku. Inwestycja w dużej części sfinansowana została ze środków Urzędu Kultury Fizycznej i Turystyki. Trybuny zmodernizowanego obiektu posiadają 4806 miejsc siedzących. Służy głównie jako obiekt dla imprez masowych i wydarzeń sportowych rangi mistrzowskiej w różnych dyscyplinach. Organizowane są w niej również imprezy wystawiennicze. W części biurowej budynku ma siedzibę Centralny Ośrodek Sportu. W 2009 r. Torwar był jedną z 7 aren mistrzostw Europy koszykarzy. Swoje oficjalne spotkanie międzypaństwowe rozgrywały w nim również męskie reprezentacje Polski w siatkówce (dwumecz fazy interkontynentalnej Ligi Światowej 2001 z Grecją) i piłce ręcznej.
Po zachodniej stronie hali Torwar, pod tym samym adresem, zbudowano drugi obiekt sportowy z krytym lodowiskiem – halę Torwar II (COS Torwar Lodowisko). Ma ona 619 miejsc na trybunach. Wybudowano ją w 1997 r., a jej projektantami byli Andrzej Ryba i Tomasz Kazimierski.
Inne informacje.
Od nazwy obiektu pochodzi nazwa znajdującego się obok osiedla Torwar, wzniesionego w drugiej połowie lat 60. XX wieku.

</doc>
<doc id="520493" url="https://pl.wikipedia.org/wiki?curid=520493" title="Lodowe Źródło">
Lodowe Źródło

Lodowe Źródło – duże wywierzysko w Dolinie Kościeliskiej w Tatrach Zachodnich. Znajduje się ono po wschodniej stronie doliny, przy drodze prowadzącej do Jaskini Mroźnej, ok. 50 m za mostkiem na Kościeliskim Potoku, w odległości 2,3 km od Kir (pieszo 35 min). W miejscu tym spod skały pod ciśnieniem obficie wypływa woda o stałej przez cały rok temperaturze ok. 4,3–4,7 °C i trzema odpływami w różnych kierunkach wpływa do Kościeliskiego Potoku. Powierzchnia wypływu wynosi kilkadziesiąt metrów kwadratowych i tworzy nieduże rozlewisko. Źródło ma wydajność 500–800 l/s i odwadnia Dolinę Miętusią oraz górną część Doliny Małej Łąki, a także większą część masywu Czerwonych Wierchów, co potwierdziły przeprowadzone w 1961 r. próbne barwienia fluoresceiną wody w Jaskini Śnieżnej i Miętusiej. Zabarwiona woda z tych jaskiń, odległych o 4 km, po kilku dniach wypłynęła właśnie w Lodowym Źródle. Wywierzyska są typowym zjawiskiem krasowym występującym w skałach wapiennych, a z takich właśnie skał zbudowany jest ten rejon Tatr. W wodzie występuje jaskiniowy, ślepy skorupiak – studniczek tatrzański, będący reliktem fauny morskiej sprzed 25 mln lat, z miocenu. W latach 1875–1892 nad Lodowym Źródłem istniała altana im. Seweryna Goszczyńskiego, stąd też w dawnej literaturze było nazywane również Zdrojem Goszczyńskiego. Woda wypływająca z wywierzyska jest bardzo czysta, a ponieważ płynie przez skały wapienne, zawiera dużo jonów wodorowęglanowych () i jonów wapnia ().
Przy Lodowym Źródle znajduje się drewniany pomost obserwacyjny. Widać z niego, jak wypływająca spod ziemi woda w różnych kierunkach spływa do Kościeliskiego Potoku. Wschodni brzeg wywierzyska porasta gęsto rzeżucha Opiza.

</doc>
<doc id="520498" url="https://pl.wikipedia.org/wiki?curid=520498" title="Krzyż Pola">
Krzyż Pola

Krzyż Pola – żelazny krzyż osadzony na kwarcytowym kamieniu w Dolinie Kościeliskiej w Tatrach Zachodnich. Znajduje się w odległości 4,8 km od Kir, u wylotu Doliny Smytniej, po zachodniej stronie drogi. Pierwszy drewniany krzyż w tym miejscu z napisem " I nic nad Boga" (słowa św. Pawła) ustawiono w 1852 r. z polecenia poety Wincentego Pola w czasie patriotycznej i turystycznej wycieczki studentów UJ z Krakowa. W 1883 r. Towarzystwo Tatrzańskie zamieniło go na krzyż z żelaza tatrzańskiego, odnowiony i poświęcony w 1942 r. Przez jakiś czas od 1892 r. stała tutaj altana dla turystów, przeniesiona znad Lodowego Źródła. Kamień z kwarcytu, na którym stoi krzyż, pochodzi najprawdopodobniej z młyna do mielenia rudy miedzi i srebra, który stał niegdyś na Młyniskach w Dolinie Pyszniańskiej.
W połowie XIX wieku była tu mogiła, obecnie już niewidoczna. Według opowiadań góralskich była to mogiła młynarza króla Zygmunta I Starego, obrabowanego i zabitego przez zbójników. Chodzi tu o młynarza obsługującego młyn do mielenia kamieni i zajmującego się oddzielaniem złota, którego śladowe ilości kiedyś tu w Kościeliskim Potoku istniały. Górale, przechodząc obok, czcili to miejsce, rzucając na nie gałęzie i podpalając je podczas jesiennego spędu owiec z hal. Wincenty Pol, gdy zapoznał się z legendą, powiedział do studentów: "„Panowie. Szanujmy podania i pamięć tych, co polskim królom wiernie służyli. Wtoczmy kamień na mogiłę młynarza króla Zygmunta I, z przesławnego rodu Jagiellonów”" (Austriacy pozbawili go za to stanowiska prof. geografii na UJ – wśród studentów znalazł się donosiciel).

</doc>
<doc id="520499" url="https://pl.wikipedia.org/wiki?curid=520499" title="Sotnia UPA U-4">
Sotnia UPA U-4

Sotnia U-4 (sotnia „Burłaki”) – jedna z formacji UPA będąca częścią kurenia „Rena”, operująca na terenie Bieszczadów i Pogórza Przemyskiego od lata 1944 do 1951 roku, działająca w oparciu o zamieszkałą tam ludność ukraińską (głównie bojkowską) pod dowództwem Wołodymyra Szczygielskiego ps. „Burłaka”. Nosiła kryptonim „Udarnyki 4” (94a).
Sotnia ta została utworzona latem 1944 roku w Bieszczadach. W sotni znaleźli się głównie członkowie Ukraińskiej Policji Pomocniczej z okolicznych posterunków. 6 sierpnia 1944 roku sotnia ta zamordowała w Baligrodzie 42 Polaków. 19 października 1944 roku brała udział w ataku na Perehińsko w Karpatach Wschodnich. Od wiosny 1945 roku sotnia „Burłaki” pacyfikowała wsie polskie na Pogórzu Przemyskim. W sierpniu 1945 sotnia została rozformowana, a żołnierze wcieleni do Samoobronnych Kuszczowych Widdiłów (SKW). Po rozpoczęciu przesiedleń na Ukrainę będących wynikiem polsko-ukraińskiego porozumienia o wymianie ludności we wrześniu 1945, sotnię odtworzono.
11 grudnia 1945 sotnia „Burłaki” podjęła próbę uwolnienia jeńców (głównie niemieckich) z obozu w Nehrybce koło Przemyśla. Akcja zakończyła się niepowodzeniem, głównie z powodu odmowy opuszczenia obozu przez jeńców.
10 września 1946 sotnia zaatakowała Witryłów i Temeszów.
Zbrodnie popełnione przez sotnię w Polsce to napad na Birczę 22 października 1945 roku, Korzeniec, Starą Birczę oraz bestialskie wymordowanie mieszkańców Pikulic.
21 czerwca 1947 roku sotnia przekroczyła granicę polsko-czechosłowacką, próbując przebijać się na Zachód. Sotnia stoczyła kilkanaście zwycięskich potyczek z armią czechosłowacką, docierając w rejon Małej Fatry. 16 sierpnia 1947 roku sotnia została podzielona na 7 grup, które miały działać samodzielnie. Część grup przebiła się do Austrii, natomiast sam „Burłaka” poddał się 3 września 1947 roku, a w 1948 roku został wydany władzom polskim i stracony.

</doc>
<doc id="520505" url="https://pl.wikipedia.org/wiki?curid=520505" title="Lot Orła">
Lot Orła



</doc>
<doc id="520512" url="https://pl.wikipedia.org/wiki?curid=520512" title="Cache (ujednoznacznienie)">
Cache (ujednoznacznienie)



</doc>
<doc id="520513" url="https://pl.wikipedia.org/wiki?curid=520513" title="Gmina Sobienie Jeziory">
Gmina Sobienie Jeziory



</doc>
<doc id="520515" url="https://pl.wikipedia.org/wiki?curid=520515" title="Cairo">
Cairo

Miejscowości w USA:
Gminy w USA:

</doc>
<doc id="520525" url="https://pl.wikipedia.org/wiki?curid=520525" title="Mistrzostwa Polski w piłce ręcznej mężczyzn">
Mistrzostwa Polski w piłce ręcznej mężczyzn

Mistrzostwa Polski w piłce ręcznej mężczyzn (MP) – oficjalne rozgrywki sportowe na szczeblu krajowym, organizowane cyklicznie przez Związek Piłki Ręcznej w Polsce, a od sezonu 2016/17 przez Superligę sp. z o.o. dla najlepszych, polskich, męskich klubowych drużyn piłki ręcznej, mające na celu wyłonienie najlepszej z nich.
Historia.
Pierwsze mistrzostwa Polski w piłce ręcznej mężczyzn zorganizował "Polski Związek Gier Sportowych" (PZGS) w 1930 r. Zmagania premierowej edycji przeprowadzono w tzw. odmianie niemieckiej (tj. wersji 11-osobowej na otwartych boiskach). Ich ostatnia edycja odbyła się w 1966 r. Inauguracyjne MP w tzw. odmianie duńskiej (czyli obowiązującej do dziś wersji 7-osobowej) zorganizowano w 1955 r. w formule nieligowej, zaś od sezonu 1956/57 do czasów obecnych rozgrywki tej odmiany prowadzone są systemem ligowym na obiektach zamkniętych (halach sportowych). Od 1967 r. w całej Polsce jedyną oficjalną i w pełni uznawaną odmianą piłki ręcznej jest wersja 7-osobowa.

</doc>
<doc id="520538" url="https://pl.wikipedia.org/wiki?curid=520538" title="Debiut Saragossa">
Debiut Saragossa



</doc>
<doc id="520540" url="https://pl.wikipedia.org/wiki?curid=520540" title="Franciszek Longchamps de Bérier (1912–1969)">
Franciszek Longchamps de Bérier (1912–1969)

Franciszek Longchamps de Bérier [znany jako Franciszek Longchamps lub Franciszek (IV) Longchamps de Bérier ] (ur. 9 września 1912 we Lwowie, zm. 19 maja 1969 we Wrocławiu) – polski prawnik, specjalista w dziedzinie prawa administracyjnego.
Życiorys.
Był synem Bogusława Karola – znanego adwokata lwowskiego, i Felicji Kamieńskiej. W roku szkolnym 1922/23 rozpoczął naukę w III Gimnazjum Państwowym im. Króla Stefana Batorego we Lwowie, gdzie w 1930 roku złożył egzamin dojrzałości. W latach 1930–1935 studiował na Wydziale Prawa Uniwersytetu Jana Kazimierza we Lwowie, uzyskując w 1935 roku tytuł magistra. W międzyczasie (czerwiec 1932–lipiec 1933) odbył jednoroczną służbę wojskową, w której trakcie ukończył z 2. lokatą Szkołę Podchorążych Rezerwy Kawalerii w Grudziądzu (15 sierpnia 1932–30 czerwca 1933) i odbył praktykę w jednym z pułków kawalerii. Został mianowany podporucznikiem ze starszeństwem 1 stycznia 1935 roku w korpusie oficerów rezerwy kawalerii.
3 lipca 1935 roku rozpoczął pracę jako aplikant w kancelarii adwokackiej swojego ojca Bogusława. W okresie od grudnia 1936 do września 1939 roku pracował jako asystent przy Katedrze Nauki Administracji i Polskiego Prawa Administracyjnego na Wydziale Prawa UJK, kierowanej przez prof. Zbigniewa Pazdrę. W 1938 roku obronił pracę doktorską ("Ograniczenia własności w polskim prawie administracyjnym"), napisaną na seminarium prof. Pazdry. W ocenie pracy prof. Pazdro napisał: „rozprawa p. L. wypełnia pewną lukę w naszym piśmiennictwie prawnoadministracyjnym, wnosi do niego coś nowego, jest przyczynkiem wartościowym i toruje drogę do dalszych badań. […] autor umie zająć stanowisko krytyczne i samodzielne wobec poglądów z literatury”. Drugim recenzentem był Kazimierz Przybyłowski, a członkami komisji profesorowie: Kamil Stefko, Ludwik Ehrlich i Mieczysław Honzatko. 1 kwietnia 1939 roku został mianowany na miejsce prof. Mariana Zimmermanna starszym asystentem przy Katedrze Prawa Procesowego Cywilnego z przydziałem do Zakładu Prawa Administracyjnego na okres od 1 kwietnia 1939 do 31 sierpnia 1940 roku. W okresie październik 1938–kwiecień 1939 roku przebywał na studiach w Instytucie Prawa Porównawczego Uniwersytetu w Lyonie u prof. Jaques’a Lamberta, a następnie w Instytucie Prawa Lotniczego w Rzymie u prof. Ambrosiniego.
W niedzielę 27 sierpnia 1939 roku wyjechał ze Lwowa wskutek powołania do służby wojskowej. W czasie kampanii wrześniowej był podporucznikiem 9 pułku Ułanów Małopolskich. Ranny w bitwie w okolicach Puszczy Kampinoskiej dostał się do niewoli niemieckiej. Wojnę spędził w oflagu w Hadamarze, a następnie w Murnau w Niemczech, gdzie nauczał prawa na kursach prawniczych. Za walkę w kampanii wrześniowej odznaczony został srebrnym Krzyżem Virtuti Militari i Krzyżem Walecznych. Do Polski wrócił w 1945 roku, a w 1946 roku rozpoczął pracę jako adiunkt na Wydziale Prawa Uniwersytetu Wrocławskiego. Wykładał założenia nauki administracji i prawo agrarne (rolne).
Habilitował się w 1948 roku na podstawie monumentalnej pracy "Założenia nauki administracji", która została uznana za niezgodną z „duchem ustroju państwa” i wycofana ze sprzedaży. W 1956 roku został mianowany profesorem nadzwyczajnym, a w 1963 roku profesorem zwyczajnym prawa administracyjnego.
Od 1964 roku kierował Katedrą Prawa Administracyjnego Uniwersytetu Wrocławskiego. Współpracował z Instytutem Nauk Prawnych Polskiej Akademii Nauk. Był członkiem Wrocławskiego Towarzystwa Naukowego. Naukowo pracował niemal do śmierci, mimo iż w ostatnim okresie życia ciężko chorował.
Był żonaty z Leonillą Siemieńską. Ich córką była dr Małgorzata Longchamps (1950–1989) – specjalista z zakresu prawa administracyjnego i prawa ochrony środowiska, odznaczona Krzyżem Oficerskim Polonia Restituta za udział w Solidarności (2006). Pozostałe dzieci: Bogusław Stéphane (informatyk) i Katarzyna Longchamps de Bérier-Walewska – psychoanalityk, adiunkt na Wydziale Psychologii Uniwersytetu Warszawskiego. 
Wnukiem prof. Franciszka Longchamps de Bériera jest ks. prof. Franciszek Longchamps de Bérier – profesor Uniwersytetu Jagiellońskiego i Warszawskiego.
Zmarł 19 maja 1969 roku we Wrocławiu, tam też został pochowany na Cmentarzu Świętej Rodziny (grób 8666, sektor 17, rząd 15, nr 5).

</doc>
<doc id="520541" url="https://pl.wikipedia.org/wiki?curid=520541" title="Polski Związek Wolności">
Polski Związek Wolności

Polski Związek Wolności (PZW) – polska wojskowo-polityczna organizacja konspiracyjna, działająca od końca 1939 do początku 1945 na obszarze większości ziem polskich.
Polski Związek Wolności został utworzony w listopadzie 1939 w Warszawie przez przedwojennych członków Partii Narodowych Socjalistów i Narodowego Stronnictwa Pracy, byłych pracowników Ministerstwa Pracy i Opieki Społecznej oraz żołnierzy 36. Pułku Piechoty Legii Akademickiej. Jego współzałożycielami byli Antoni Szadkowski ps. „Bolesław”, „Leszek”, który został przewodniczącym Związku (do 1944), Jerzy Rokicki ps. „Jurek” i Roman Porczyński ps. „Lutek”. Struktura organizacyjna w terenie obejmowała Okręgi: Warszawa, Częstochowa, Lublin, Łódź, Kraków, Rzeszów, Białystok, Śląsk, Poznań, Pomorze i Warmia. Na czele pionu wojskowego od lutego 1940 stał pułkownik dyplomowany Karol Ziemski ps. „Wachnowski”, były dowódca 36 Pułku Piechoty, który w 1942 podporządkował podległe mu struktury Armii Krajowej. Ogółem organizacja liczyła kilka tysięcy członków. Prowadzono głównie działalność w zakresie propagandy (m.in. wydawano kilka pism podziemnych, jak „Wolna Polska”, „Wojna Cywilna”, „Kilof Śląski”, „Głos Prawdy”, „Nowiny Polskie”, „Radło”, „Za Wolność”), samoobrony oraz sabotażu, np. w Częstochowie i okolicy grupy PZW dokonały około 200 akcji sabotażowych i dywersji (udział w Akcji N). 8 lipca 1940 Niemcy aresztowali część kierownictwa, w wyniku czego PZW uległ dużemu osłabieniu. 17 września 1944 PZW przystąpił do Centralizacji Stronnictw Demokratycznych, Socjalistycznych i Syndykalistycznych. W lutym 1945 ujawnił się wobec nowych władz Polski Ludowej.
Ideologicznie PZW przedstawiał sobą lewicowy nacjonalizm, zauważalne też były w jego publicystyce wpływy Jana Stachniuka z ruchu Zadruga. Na łamach swojej prasy publicyści PZW postulowali po wojnie utworzenie wspólnoty państw leżących między Rosją a Niemcami – używano pojęcia „Wspólnoty Słowiańskiej” (także Federacji Europy Środkowej) – ale bez Rosji.

</doc>
<doc id="520542" url="https://pl.wikipedia.org/wiki?curid=520542" title="Reduta Ordona">
Reduta Ordona

Reduta Ordona – wiersz Adama Mickiewicza powstały w 1832 w Choryni k. Kościana (druga redakcja - w Dreźnie). Jest opisem obrony Warszawy przed Rosjanami podczas powstania listopadowego, we wrześniu 1831 przez załogę Reduty 54, gdzie dowódcą artylerii był Julian Ordon. Utwór powstał na podstawie relacji uczestnika tych wydarzeń, przyjaciela poety, Stefana Garczyńskiego, który wydał ten wiersz w Paryżu w 1833.
W scenie finałowej Ordon, nie chcąc oddać wrogowi amunicji, wysadza się wraz z całym jej składem w powietrze. Jest to wersja Adama Mickiewicza, gdyż w rzeczywistości Ordon przeżył pogrom, a swoje życie zakończył popełniając samobójstwo na emigracji we Włoszech. Sam Ordon spotkał się z Mickiewiczem w październiku 1855 roku w Burgasie.
Opinia o wysadzeniu reduty nr 54 przez Ordona była długo kwestią bezsporną. Pierwszą rysą w tym rycerskim rapsodzie było zjawienie się żywego Ordona, który po długiej tułaczce na obczyźnie zjawił się w kraju i począł sam pogłoski o swym czynie i zgonie prostować i za każdym razem szczegóły odmiennie przedstawiać. Skrupulatne badania K. Bartoszewicza, oparte tak na sprzecznościach wynurzeń Ordona, jak na zeznaniach gen. Mierosławskiego (Bitwa warsz. Poznań 1887), a wreszcie na kategorycznym stwierdzeniu gen. Lewińskiego, zastępcy szefa sztabu, gen. Prądzyńskiego, zdegradowały ostatecznie Ordona z roli „patrona szańców”. Okazało się, że 
Wiersz ten był recytowany przez Bernarda Zygiera w powieści pt. "Syzyfowe prace" Stefana Żeromskiego. Do "Reduty Ordona" nawiązuje treściowo w prześmiewczy sposób sztuka Sławomira Mrożka "Śmierć porucznika", pierwotnie wydana w "Dialogu" nr 5/1963; tytuł tej sztuki nawiązuje z kolei do innego dzieła Mickiewicza, "Śmierci pułkownika", zaś jedną z osób dramatu Mrożka jest Poeta, przedstawiający się jako Vier und Vierzig (niem. "czterdzieści i cztery"), który stanowi parodię osoby samego Mickiewicza.
W 1999 Bogna Lewtak-Baczyńska skomponowała muzykę do „Reduty Ordona”. W 2009 ukazała się hip-hopowa wersja w interpretacji zespołu Trzeci Wymiar i duetu producenckiego WhiteHouse. Utwór znajduje się na płycie "Poeci", która składa się z rapowanych wersji poezji. W 2016 na serwisie internetowym YouTube pojawił się film, w którym Reduta Ordona jest recytowana zbiorowo, między innymi przez Piotra Fronczewskiego.

</doc>
<doc id="520543" url="https://pl.wikipedia.org/wiki?curid=520543" title="6. pp Leg">
6. pp Leg



</doc>
<doc id="520544" url="https://pl.wikipedia.org/wiki?curid=520544" title="Trzy kolory. Czerwony">
Trzy kolory. Czerwony

Trzy kolory. Czerwony (fr. "Trois couleurs: Rouge") – film psychologiczny z 1994 roku w reżyserii Krzysztofa Kieślowskiego, zrealizowany w koprodukcji francusko-polsko-szwajcarskiej na podstawie scenariusza napisanego przez reżysera wspólnie z Krzysztofem Piesiewiczem. "Czerwony" jest trzecią częścią trylogii "Trzy kolory", w skład której wchodzą także "Trzy kolory. Niebieski" (1993) oraz "Trzy kolory. Biały" (1993). Tytułowe trzy kolory nawiązują do barw francuskiej flagi i haseł rewolucji francuskiej: wolności, równości, braterstwa.
Bohaterką filmu jest szwajcarska studentka Valentine (Irène Jacob), która poznaje emerytowanego sędziego Josepha Kerna (Jean-Louis Trintignant), podsłuchującego elektronicznie swoich sąsiadów. Tematem filmu jest rola przypadku w życiu człowieka oraz idea braterstwa, które mimo przeszkód losu jest możliwe.
"Czerwony", w dużej mierze dzięki wyrafinowanemu scenariuszowi oraz pracy operatorskiej Piotra Sobocińskiego, został bardzo pozytywnie przyjęty przez anglojęzycznych krytyków i był uznawany za faworyta Festiwalu Filmowego w Cannes. Jednakże nagonka przypuszczona między innymi przez „Cahiers du cinéma” i Jean-Luca Godarda sprawiła, że jury festiwalowe nie przyznało "Czerwonemu" żadnej nagrody. Film był również trzykrotnie nominowany do Oscara, czterokrotnie – do nagrody BAFTA oraz sześciokrotnie – do Cezara; z tych wszystkich nominacji jedyna statuetka (Cezar za muzykę) przypadła Zbigniewowi Preisnerowi. Klęska festiwalowa "Czerwonego" przyczyniła się do rezygnacji Kieślowskiego z dalszej kariery filmowej.
Opis fabuły.
W sekwencji inicjalnej Valentine Dussaut, szwajcarska studentka na Uniwersytecie Genewskim, rozmawia ze swoim chłopakiem – rzekomo okradzionym podczas pobytu w Polsce – który obecnie przebywa w Wielkiej Brytanii. Jej niedalekim sąsiadem jest student prawa Auguste, który również regularnie wydzwania do swojej dziewczyny. Valentine dorabia jako modelka, biorąc udział w reklamie gumy do żucia. Fotograf uwiecznia jej zdjęcie na czerwonym tle, gdzie prezentuje ona swoje smutne oblicze.
Po wycieńczających ćwiczeniach baletowych oraz występie na rewii mody Valentine odjeżdża samochodem. Przypadkiem potrąca jednak suczkę imieniem Rita. Zabrawszy zwierzę z jezdni, Valentine odnajduje na jego obroży adres właściciela. Podjeżdża pod dom emerytowanego sędziego Josepha Kerna, który nie jest jednak zainteresowany psem. Valentine zabiera więc Ritę do weterynarza, gdzie dowiaduje się, że suczka – pomimo ciąży – nie jest w ciężkim stanie. Dziewczyna zatrzymuje przy sobie zwierzę. W studiu fotograficznym wybiera swoje ulubione, „smutne” zdjęcie, a zarazem odrzuca awanse fotografa.
Pewnego razu Valentine, próbując swych sił w salonie gier, odnosi sukces przy jednorękim bandycie. Wygrane monety zabiera ze sobą. Wróciwszy do domu, odbiera list z pieniędzmi od nieznajomego. Udawszy się na spacer z Ritą, wypuszcza suczkę, która jej ucieka. Trop prowadzi do willi Kerna, gdzie Valentine dowiaduje się, że to on przesłał jej pieniądze. Wchodząc do mieszkania, Valentine odkrywa, że Kern podsłuchuje rozmowy telefoniczne swoich sąsiadów. Sędzia wyjawia jej swoją profesję i zaznajamia ją ze skalą swych podsłuchów, demonstrując jej nagraną rozmowę telefoniczną pomiędzy Auguste’em a jego dziewczyną Karin, prowadzącą osobisty serwis pogodowy; obojga Valentine dotąd nigdy nie znała. Dziewczyna nie dowierza cynizmowi Kerna; twierdzi, że odczuwa żal wobec niego i informuje go, że Rita będzie mieć szczenięta.
Valentine odreagowuje napięcie, udając się na sesję fotograficzną w kręgielni; gdy wraca do mieszkania, dowiaduje się, że ktoś zapchał jej drzwi do mieszkania gumą do żucia. Tymczasem Kern, rozgoryczony rozmową z Valentine, informuje listownie swych sąsiadów, że ich szpiegował. Auguste z kolei zbiegiem losu zdaje egzamin prawniczy – zadano mu pytanie z otwartej przezeń strony książki, którą upuścił niegdyś na jezdni. Dowiedziawszy się o czynie Kerna, Valentine udaje się do sędziego i zauważa, że Rita się oszczeniła. Valentine zwierza się rozmówcy, że będzie musiała niedługo wyjechać do Wielkiej Brytanii, do brata Marca. Kern proponuje jej wycieczkę promem, po czym opowiada o swych wyrzutach sumienia związanych z dawną sprawą marynarza, którego kiedyś omyłkowo uznał za winnego. W czasie rozmowy szybę willi Kerna rozbija rzucony kamień.
Auguste, nie mogąc dodzwonić się do Karin, włamuje się do jej mieszkania, gdzie dostrzega ją podczas seksu z innym mężczyzną. Zrozpaczony Auguste wyładowuje swą złość na własnym psie, zostawiając go przywiązanego do latarni. Tymczasem Kern, jadąc samochodem, spostrzega olbrzymi billboard z reklamą gumy do żucia, firmowaną postacią Valentine. Sędzia, spotkawszy Valentine po rewii mody, mówi jej o nawracającym śnie, w którym widzi ją szczęśliwą około pięćdziesiątki. Opowiada jej też o swoim dotychczasowym życiu, które – jak się okazuje – pokrywa się z równoległym życiem Auguste’a. Następnie sędzia odjeżdża, a Valentine udaje się w podróż promem.
Nadciąga burza. Reklama z udziałem Valentine zostaje zdjęta. Kern dowiaduje się z prasy i telewizji o katastrofie promu na kanale La Manche. Uratowanych zostaje zaledwie siedmioro osób: Julie, Olivier i barman z "Niebieskiego", Karol i Dominique z "Białego", na końcu Auguste i sama Valentine. W ostatniej scenie Valentine zostaje uchwycona w stopklatce na czerwonym tle, podobnie jak w zdjęciu z reklamy.
Obsada.
Źródło: British Film Institute
Produkcja.
Prace przygotowawcze i scenariusz.
Nakręciwszy we Francji "Podwójne życie Weroniki", Krzysztof Kieślowski napisał wraz z Krzysztofem Piesiewiczem rozpisany na trzy części scenariusz trylogii "Trzy kolory". Pomysł na trylogię wyszedł od Piesiewicza, który oparł ją na trzech hasłach rewolucji francuskiej: wolności, równości, braterstwie. W przeciwieństwie do serialu telewizyjnego "Dekalog", którego poszczególne części się ze sobą zazębiały, "Trzy kolory" cechuje jednak – poza wspólnym tematem – znacznie mniejszy wzajemny związek. Kieślowski już na Festiwalu Filmowym w Cannes ogłaszał, że trzecia część trylogii jest najbardziej optymistyczną ze wszystkich: „Wolność jest tylko marzeniem, równość dążeniem, natomiast braterstwo – główny temat tego filmu – jest możliwe, ono się zdarza”.
Pomysł scenariuszowy na fabułę "Czerwonego" obmyślił Piesiewicz, pokazując Kieślowskiemu egzemplarz "Upadku" Alberta Camusa, którego bohater – zgorzkniały, mający poczucie klęski – miał być literackim odpowiednikiem filmowego sędziego Kerna. Za literacki model dla scenariusza Piesiewicza i Kieślowskiego posłużyło także opowiadanie Isaaca Bashevisa Singera "Judasz w bramie", gdzie pojawiał się podobny wątek zdrady. Piesiewicz wspominał, że postać Valentine jest przeniesiona z innego filmu duetu, "Podwójnego życia Weroniki" (1991), gdzie również główną rolę odgrywała Irène Jacob. W przypadku "Czerwonego" Valentine – jako postać cechująca się zupełnie innym kodeksem moralnym aniżeli Kern – wywołuje w nim wyrzuty sumienia. Trudności duetowi sprawiło osnucie fabuły wokół równoległych wątków Auguste’a i Kerna, jednak Piesiewicz przyznał, że "Czerwony" jest jednym z utworów „konstrukcyjnie najbardziej domkniętych spośród wszystkich scenariuszy” napisanych z Kieślowskim.
Zdjęcia.
O ile "Niebieski" był kręcony we Francji, a "Biały" – w Polsce, realizacja "Czerwonego" miała odbywać się na terenie Szwajcarii. Za produkcję trylogii odpowiedzialność przejął Marin Karmitz, który wypłacił ekipie filmowej wynagrodzenie wystarczające do swobodnej realizacji projektu. Zdjęcia do "Czerwonego" nakręcił Piotr Sobociński, któremu Kieślowski wręczył scenariusz na rok przed rozpoczęciem zdjęć; jeszcze przed rozpoczęciem produkcji obaj dogadali się w sprawie koncepcji estetycznej projektu, dzięki czemu nie musieli dyskutować nad "Czerwonym" na planie. Sobociński przyjął za wzór estetyczny dla "Czerwonego" malarstwo Jana Vermeera, co jest szczególnie zauważalne w scenach portretujących mieszkanie Kerna. Natomiast muzykę do filmu opracował Zbigniew Preisner, który współpracował z Kieślowskim i Piesiewiczem przy produkcji "Niebieskiego" i "Białego". Rolę sędziego za radą Piesiewicza Kieślowski powierzył aktorowi Jean-Louisowi Trintignantowi, choć początkowo planował obsadzić w niej Michela Piccoliego. Jak twierdził Trintignant, przeczytał scenariusz, będąc „pod wielkim wrażeniem”, dodając: „A potem poznałem Kieślowskiego osobiście i nabrałem entuzjazmu...”.
Podczas zdjęć do "Czerwonego" Kieślowski zdradzał już oznaki wyczerpania, stawał się coraz bardziej agresywny i apodyktyczny, miał stany depresyjne. Mimo to pragnął wykorzystać maksymalnie możliwości realizacji "Czerwonego" za granicą. Sobociński wymyślił ujęcie z kamerą wędrującą po ulicy aż do mieszkania na wyższym piętrze. Na potrzeby samej tej sceny, trwającej kilka sekund, wydano 60 tysięcy euro w celu zamontowania kamery na dwóch żurawiach. Popisowe wprowadzenie do filmu – ekstremalnie szybkie ujęcie kamery przemieszczającej się przez Kanał La Manche wzdłuż linii telefonicznej – zostało zrealizowane przy użyciu technologii Steadicam i Technocrane. Nakręcony przez reżysera materiał zmontowała ekipa na peryferiach Paryża, na czele z Francuzem Jakiem Wittą, przy asyście Polki Urszuli Lesiak.
Ścieżka dźwiękowa.
Muzykę do filmu skomponował Zbigniew Preisner, którego ścieżka dźwiękowa podkreślała podobieństwo strukturalne "Czerwonego" do sonaty muzycznej. Muzykolog Nicholas W. Reyland zauważył, że "Czerwony" opiera się na dwóch motywach muzycznych. Pierwszy z nich pojawia się w scenach z Valentine, drugi zaś – w scenach z sędzią Kernem oraz jego "alter ego", Auguste’em. Oba motywy rozgrywają stereotypowe różnice między kobiecością a męskością, co miało miejsce również w poprzednich wspólnych filmach Kieślowskiego i Preisnera. Motyw „żeński” jest powolny, statyczny, delikatny; motyw „męski” – szybki, dynamiczny, gwałtowny. Ostatecznie w "Czerwonym" dominuje motyw „kobiecy”, co sugeruje również zwycięstwo żeńskich wartości w całym filmie.
Nagrania ze ścieżki dźwiękowej do "Czerwonego" ukazały się w 1994 roku nakładem wytwórni muzycznej Virgin. W 1996 roku płyta uzyskała w Polsce certyfikat złotej.
Rozpowszechnianie.
Premiera festiwalowa "Czerwonego" odbyła się na 47. Festiwalu Filmowym w Cannes w maju 1994 roku; 27 maja 1994 roku rozpoczęła się dystrybucja filmu w polskich kinach. W 1999 roku nakładem wydawnictwa Best Film ukazała się wersja "Czerwonego" na DVD. 26 sierpnia 2022 roku zrekonstruowana wersja "Czerwonego" w rozdzielczości 4K została wyświetlona w siedzibie Stowarzyszenia Filmowców w Lincoln Center w Nowym Jorku.
Odbiór.
Frekwencja i przychody.
Według portalu JP’s Box Office "Czerwony" zebrał w kinach widownię liczącą ponad 2,5 miliona widzów, z czego ponad 820 tysięcy w samej Francji. Przychody z kinowej dystrybucji filmu sięgnęły pułapu 3,6 miliona dolarów.
Obieg festiwalowy.
"Czerwony" został wysłany na Festiwal Filmowy w Cannes, gdzie został zakwalifikowany do konkursu głównego i miał szanse na Złotą Palmę. Jednakże jury konkursu głównego pod przewodnictwem Clinta Eastwooda przyznało główną nagrodę festiwalu filmowi "Pulp Fiction" (1994) Quentina Tarantino, zupełnie ignorując film Kieślowskiego, z którego to powodu wybuchł skandal. Jak podawał Stanisław Zawiśliński, sam Tarantino miał przedtem powiedzieć producentowi "Pulp Fiction" Harveyowi Weinsteinowi, iż "Czerwony" jest najlepszym filmem roku. Oburzony wynikiem głosowania Marin Karmitz demonstracyjnie nie pojawił się na gali, która miała kończyć festiwal. Problemy pojawiły się również przy nominacji "Czerwonego" do Oscara dla najlepszego filmu nieanglojęzycznego (zgłaszającymi kandydaturę byli Szwajcarzy). Z powodów formalnych Amerykańska Akademia Filmowa odmówiła selekcji filmu, w wyniku czego 56 przedstawicieli amerykańskiej branży filmowej podpisało list protestacyjny. Ostatecznie "Czerwony" został nominowany w trzech kategoriach: za najlepszą reżyserię, najlepszy scenariusz oryginalny oraz najlepsze zdjęcia. Jednakże z gali wręczenia Nagród Akademii Filmowej ekipa filmowa pracująca nad "Czerwonym" wyszła bez statuetek.
Niedocenienie "Czerwonego" przez jury zagranicznych festiwali, jak również w Polsce, przyśpieszyło decyzję reżysera o zakończeniu kariery. Dwa lata po premierze "Czerwonego" Kieślowski zmarł na zawał serca. Porażkę filmu bardzo przeżył nie tylko Kieślowski, ale również producent Karmitz. Po porażce "Czerwonego" w Cannes Karmitz oskarżył Eastwooda: „Tylko Amerykanin, ikona kultury westernu, człowiek, którego faszystowskie ciągoty miały się wkrótce zamanifestować, mógł uhonorować taki film jak "Pulp Fiction"”.
Recenzje krytyków.
Francja.
We Francji "Czerwony" był ostentacyjnie krytykowany bądź spychany na margines. Frédéric Strauss dla „Cahiers du cinéma” skwitował "Czerwony" jako film o „wymęczonym, wypranym scenariuszu”, wpisując się zatem we wrogi całej trylogii ton pisma. Redaktor „Le Mensuel du Cinéma” François Chevassu ironizował na temat „skomplikowanej inscenizacji, często ostentacyjnej w efektach”. Nagonkę na film Kieślowskiego przypuścili również publicyści „Le Monde” i amerykańskiego „The New York Timesa”, a francuski reżyser Jean-Luc Godard w napastliwym liście skierowanym do Amerykańskiej Akademii Sztuki i Wiedzy Filmowej żądał, żeby nominacja do Oscara nie została przyznana Kieślowskiemu, lecz Abbasowi Kiarostamiemu. Dowiedziawszy się o treści listu, Karmitz zerwał z Godardem wszelkie kontakty. Spośród krytyków, którzy zdecydowanie wsparli pracę Kieślowskiego, we Francji znalazł się tylko „Positif”, którego redaktor Philippe Royeur uznawał "Czerwony" za dzieło dowodzące trwającego szczytu możliwości artystycznych Kieślowskiego.
Polska.
Również w Polsce odbiór "Czerwonego" był umiarkowany. Tadeusz Sobolewski z „Gazety Wyborczej” jeszcze podczas festiwalu w Cannes pisał, że "Czerwony" „spełnia wszystkie nasze oczekiwania”. Z kolei Ryszard Legutko na łamach „Czasu Krakowskiego” pisał złośliwie: „Proszę Państwa, chciałoby się rzec miłośnikom filmów Kieślowskiego – przecież tam nic nie ma”. Wtórowała mu Mariola Jankun-Dopartowa, zarzucając całej trylogii opowiadanie historii rodem z oper mydlanych i „magazynów dla myślących kobiet”, a także popadnięcie w kicz: „Kicz Kieślowskiego opiera się na nierzetelności – udawaniu głupszego, który jednoczy się z kretyniejącą Europą w swym doświadczaniu rzeczywistości”. Twórczości Kieślowskiego próbowała bronić Grażyna Stachówna, opisując "Czerwony" jako film, który „uderza wizualnym pięknem [...], zadziwia wyrafinowaniem narracji, głęboko wzrusza i bardzo przeraża”. Zdaniem Stachówny przerażenie owo wywołuje finał filmu, który według polskiej filmoznawczyni dowodzi, że „w życiu nic nie zależy od nas samych, że wszystko, nawet na pozór najbłahsze sprawy, [...] jest najpierw zapowiedziane znakami, których nie potrafimy zrozumieć, a potem układa się w misterną sieć zależności”.
Stany Zjednoczone.
W Stanach Zjednoczonych "Czerwony" był oceniany bardzo pozytywnie. Według anglojęzycznego agregatora Metacritic średnia ważona ocen dziewięciorga anglojęzycznych krytyków wyniosła maksymalne 100%, co jest tożsame z „powszechnym uznaniem”. Według agregatora Rotten Tomatoes średnia ocena z recenzji 58 krytyków wyniosła 87%, przy czym wszyscy agregowani krytycy ocenili film pozytywnie.
Roger Ebert z czasopisma „Chicago Sun-Times” był zachwycony sposobem opowiadania historii przez Kieślowskiego i Piesiewicza, który prowokuje widza do szeregu różnych pytań:
Czy młoda kobieta i sędzia jeszcze kiedyś się spotkają? Co z tego wyniknie? Czy to ma znaczenie? Czy będzie to dobre, czy złe? Takie pytania w "Czerwonym" stają się nieskończenie ciekawsze niż pytania w prostych, komercyjnych filmach o to, czy bohater zabije złych ludzi, czy będzie szybko jeździł samochodem i wysadzał rzeczy w powietrze, czy jego dziewczyna się rozbierze.
Desson Howe z „The Washington Post” również kładł nacisk na logiczne powiązanie ze sobą wydarzeń w dziele Kieślowskiego i Piesiewicza: „Wszystko jest poukładane jak w schemacie spadającego domina. Postacie i wydarzenia nachodzą na siebie stopniowo, aż w końcu Kieślowski ujawnia swój wielki plan”. Lisa Nesselson z „Variety” chwaliła grę Jacob i Trintignanta, również wskazując jako zaletę filmu logiczność scenariusza: „widz jest utwierdzany w przekonaniu przez niezliczone subtelne szczegóły, że opowieść nieuchronnie zmierza ku czemuś niezbyt złowieszczemu, ale za to katartycznemu”. Z kolei Janet Maslin z „The New York Timesa”, choć wrogo odnosiła się do całej trylogii jako „schematycznej” i „szalenie zuchwałej”, przyznawała, że "Czerwony" jest najlepszą częścią cyklu: „Szykowna pustka pierwszego filmu ["Niebieskiego"] i względna nijakość drugiego ["Białego"] nagle znacząco zyskują dzięki uwodzicielskiemu blaskowi "Czerwonego"”.
Analizy i interpretacje.
Marek Haltof w swej analizie "Czerwonego" dostrzegł wiele nawiązań do poprzednich dzieł reżysera. Przede wszystkim w "Czerwonym" pojawia się ponownie motyw narracji dwudzielnej, istniejący również w "Podwójnym życiu Weroniki". Irène Jacob w obu filmach wciela się w główną bohaterkę i uczy się na cudzych błędach. Motyw ślepego losu, który wpływa na położenie bohaterów, powiela zarówno "Podwójne życie Weroniki", jak i wcześniejszy "Przypadek" (1981). Dwie sceny, w których Valentine ćwiczy lekcje baletowe, są odwołaniem do dokumentalnych "Siedmiu kobiet w różnym wieku." Fikcyjny kompozytor Van den Budenmayer ("alter ego" Zbigniewa Preisnera), którego utwór wykonywany jest w "Czerwonym", zostaje wspomniany także w "Weronice". Również tak jak w "Weronice" oraz innych częściach "Trzech kolorów", w "Czerwonym" pojawia się enigmatyczna postać staruszki, dotychczas ignorowana przez wcześniejszych bohaterów filmów reżysera; w ostatnim filmie Kieślowskiego Valentine pomaga wyrzucić staruszce butelkę. Zdaniem krytyka Dave’a Kehra „ten jeden, prosty akt dobroci jest punktem kulminacyjnym całej trylogii, gestem, który ratuje świat”.
Slavoj Žižek w studium twórczości Kieślowskiego wskazywał, że "Czerwony" – tak jak "Weronika" i pozostałe części "Trzech kolorów" – jest filmem opowiadanym z żeńskiej perspektywy (w porównaniu z "Dekalogiem" tego samego reżysera) i gloryfikuje stereotypowo żeńskie wartości, takie jak irracjonalizm. Žižek krytycznie ocenił film "Czerwony", wskazując go jako wyraz rezygnacji reżysera z dążenia do ukazywania pełnego brzydoty Realnego. U Kieślowskiego, tak jak w całej trylogii, film kończy się płaczem sędziego Kerna, przy czym to ujęcie „nie jest inscenizacją ponownego wejścia bohatera z izolacji w kontakt z innymi, ale raczej bolesnym aktem nabrania odpowiedniego dystansu do rzeczywistości (społecznej) po szoku, który wystawił go na działanie rzeczywistości”. Žižek nazywał płacz bohatera końcowej części trylogii łacińskim terminem "lacrimae rerum", łzami wylewanymi sztucznie przez osobę, której wcale nie obchodzi opłakiwany zmarły. Rzecz w tym, że Valentine wciąż żyje; ostatnie ujęcie "Czerwonego" zdaniem Žižka ukazuje zamrożoną twarz Valentine, które to ujęcie zdaje się trwać w nieskończoność, niezależnie od spojrzenia zarówno filmowego sędziego, jak i widza. Według Haltofa z kolei zakończenie filmu jest przykładem wykpienia hollywoodzkich "happy endów"; choć wszyscy kluczowi bohaterowie przeżyli katastrofę promu, w istocie końcówka przypomina bardziej kino katastroficzne aniżeli artystyczne.
Krytyk filmowy Dave Kehr w tym samym zakończeniu upatrywał mimo wszystko optymistycznej wymowy:
Sędzia patrzy przez okno, w kierunku burzy, która właśnie przeszła; w jego oku jest łza, choć jego twarz jest poza tym bez wyrazu. Ale wtedy pojawia się inne ujęcie – banerowy obraz Valentine, teraz odtworzony w prawdziwym życiu, jak spełniona obietnica, dotrzymane przymierze. Sędzia jest pierwszym z bohaterów trylogii, który widzi kogoś poza sobą; dla Kieślowskiego w tym fakcie tkwi cała nadzieja dla świata.
Filmoznawczyni Annette Insdorf odnalazła powiązania pomiędzy "Czerwonym" a "Burzą" Williama Shakespeare’a. Tak jak "Burza" należała do ostatnich dzieł Shakespeare’a, tak "Czerwony" stanowił ostatnie dzieło Kieślowskiego. Ponadto oba dzieła mają naturę refleksyjną i ustawiają swoich protagonistów w rolach demiurgów sterujących czyimś życiem; postać sędziego Kerna wykazuje podobieństwo do literackiego Prospera.

</doc>
<doc id="520552" url="https://pl.wikipedia.org/wiki?curid=520552" title="Karabin Hall M1819">
Karabin Hall M1819

Karabin Hall M1819 — jednostrzałowy karabin odtylcowy zaprojektowany przez kapitana Johna Halla, opatentowany 21 maja 1811 roku i wprowadzony do uzbrojenia Armii Stanów Zjednoczonych w 1819 r. Był to karabin z ruchomą komorą nabojową, znajdującą się w stalowym bloku zawierającym również mechanizm spustowo-uderzeniowy z zamkiem skałkowym, a później także kapiszonowym.
Historia.
W 1819 roku John Hall, po otrzymaniu kontraktu od Departamentu Wojny na wyprodukowanie 1000 karabinów swojego pomysłu, wykupił stary tartak w miejscowości Harpers Ferry w Zachodniej Wirginii nad rzeką Shenandoah. Posiadłość ta stała się siedzibą firmy "Hall's Rifle Works".
Produkcja karabinów przypadła na lata 20 i 30 XIX wieku. Głównym problemem w wykonaniu karabinów, montowanych ręcznie przez odpowiednio przeszkolonych rzemieślników było uzyskanie wymaganej szczelności połączenia lufy z komorą nabojową, przy jednoczesnej konieczności zapewnienia małych oporów przy jej otwieraniu. Ostatecznie wykonano kilka tysięcy karabinów Halla, a dzięki niewątpliwym zaletom tej broni, stały się one wyposażeniem piechoty, używano go aż do wojny secesyjnej. Produkowany był również karabinek kawaleryjski, różniący się od karabinu niegwintowaną, lecz nawierconą stożkowo lufą, co nadawało mu i tak dobrą celność na niewielkich dystansach. Doświadczenia zdobyte przez Halla podczas produkcji jego karabinu okazały się bardzo przydatne przy opracowywaniu nowych konstrukcji broni odtylcowej, takiej jak karabin Spencer i późniejsze.
Opis konstrukcji.
Zamek Halla stworzony dla odtylcówki zawierał mechanizm uderzeniowy, centralnie montowany kurek i krzesiwo, wszystko to obracało się na zamontowanej z tyłu śrubie na zawiasie. Aby załadować broń, żołnierz naciskał na sprężynującą dźwignię pod łożem broni i przekręcał blok do góry. Odmierzona ilość prochu była wsypywana do komory (albo z prochownicy, albo z papierowego ładunku) i następnie wsuwano bezpiecznie kulę. Blok był zamykany, panewka podsypywana i broń była gotowa do strzału. Przy pewnej wprawie karabin Halla mógł być załadowany kilkukrotnie szybciej niż standardowy, odprzodowy, gładkolufowy muszkiet lub ładowana na flejtuch gwintówka. Początkowo stosowany mechanizm zamka skałkowego zastąpiono kapiszonowym. Tylną część lufy stanowiła komora nabojowa, która była zamocowana na osi umożliwiającej jej obrót i otworzenie w taki sposób, że możliwe było włożenie ładunku prochowego i kuli od przodu komory. Sposób ładowania broni pozostał właściwie taki sam jak broni odprzodowej, ale na krótszym odcinku. Bardzo podobnie ładowało się komory nabojowe w bębenkach ówczesnych rewolwerów kapiszonowych.
Aby zrozumieć zasadę działania karabinu Halla, należy sobie wyobrazić krótki jednostrzałowy pistolet odprzodowy, do którego dołączono drugą, długą lufę. Lufa miała szesnaście gwintów, jednakże pierwsze 1½ cala były gładkie, dla ułatwienia ładowania.
Użycie bojowe.
Karabin Halla wz. 1819 był używany między innymi podczas drugiej wojny seminolskiej (1836-1842r)

</doc>
<doc id="520555" url="https://pl.wikipedia.org/wiki?curid=520555" title="Geiz ist geil">
Geiz ist geil

Geiz ist geil – slogan reklamowy niemieckiej sieci handlowej Saturn. Do użycia wszedł w roku 2003, jako stały element kampanii reklamowej odbywającej się w prasie, radiu i telewizji. Twórcą hasła jest Constantin Kaloff z hamburskiej agencji reklamowej Jung von Matt.
Hasło i kampania sieci Saturn zostały uznane przez przedstawicieli wielu środowisk za najbardziej charakterystyczny wyraz nowego trendu w reklamowaniu towarów przez wielkie niemieckie sieci handlowe, w którym nacisk kładzie się na wyjątkowo niską cenę produktów, redukuje się zaś znaczenie ich jakości.
Z czasem Saturn zmodyfikował swoją kampanię, kiedy przekonano się, że konsumenci są już zmęczeni nieustanną wojną cenową, która powoduje u nich wzrost nieufności. Jak skonstatował w dzienniku „Die Welt” hamburski socjolog Christian Duncker, „konsument kupuje telewizor i stwierdza, że ten sam sprzęt mógł 4 tygodnie później dostać za cenę niższą o 100 euro. To tworzy nieufność, a nie przywiązanie do marki”.

</doc>
<doc id="520556" url="https://pl.wikipedia.org/wiki?curid=520556" title="Ferdinand Schörner">
Ferdinand Schörner

Ferdinand Schörner (ur. 12 czerwca 1892 w Monachium, zm. 2 lipca 1973 tamże) – feldmarszałek Wehrmachtu podczas II wojny światowej, ostatni naczelny dowódca wojsk lądowych III Rzeszy.
Młodość.
Schörner urodził się w Monachium w Bawarii. W lipcu 1911 roku wstąpił w stopniu szeregowca do Królewskiego Bawarskiego Pułku Piechoty Przybocznej. W 1912 awansował do stopnia Unteroffizier i jeszcze tego samego roku do stopnia Sergeant. Następnie uczył się na paru uniwersytetach. W sierpniu 1914 roku awansował na Vizefeldwebla. Brał udział w m.in. Bitwie pod Saarburgiem, po ktòrej awansował na Feldwebla. Zasłużył się w walkach na froncie zachodnim. W listopadzie 1914 awansował na podporucznika. Za udział w austro-węgiersko/niemieckiej ofensywie pod Caporetto, zakończonej przełamaniem linii obrony Włochów jesienią 1917 roku, uzyskał odznaczenie „Za zasługi” (Pour le Mérite). W czasie wojny doszedł do stopnia porucznika.
W okresie międzywojennym pracował jako oficer sztabowy oraz instruktor. Jako instruktor wojskowy odegrał pierwszorzędną rolę w przekształceniu Waffen-SS z jednostki paramilitarnej w oddziały szturmowe zdolne współdziałać z Wehrmachtem.
II wojna światowa.
Schörner przysporzył Niemcom licznych sukcesów podczas kampanii wrześniowej, gdy dowodził 98 Pułkiem Górskim. Na jego czele 12 września 1939 próbował zdobyć z zaskoczenia Lwów, co jednak zakończyło się niepowodzeniem. W czasie działań na Bałkanach podlegała mu 6 Dywizja Górska. Za swoją rolę w przełamaniu Linii Metaksasa został odznaczony Krzyżem Rycerskim. Dowodził też operacją zajęcia wąwozu Termopile. Przez kolejny rok Schörner pozostawał ze swoją dywizją.
W roku 1941 wziął udział w operacji Barbarossa. W styczniu 1942 awansował na Generała majora i objął dowództwo nad XIX Korpusem Górskim, jednym z oddziałów niemieckiej armii w Finlandii. Jego korpus brał udział w nieudanym ataku na Murmańsk, który doprowadził do sytuacji patowej na froncie. Wówczas wypowiedział swoje słynne zdanie: „"Arktis ist nichts"” („"Arktyka to nic"”), w którym wyraził swoją wiarę w odporność niemieckich żołnierzy na warunki klimatyczne.
Później, od listopada 1943 roku do stycznia 1944 roku dowodził XL Korpusem Pancernym na froncie wschodnim. W marcu 1944 roku został dowódcą Grupy Armii A, a w maju tego samego roku – dowódcą Grupy Armii Południowa Ukraina. Początkowo uważał, że krymski port w Sewastopolu powinien zostać utrzymany bez względu na utratę samego Krymu. Jednak później zmienił zdanie i próbował nakłonić Hitlera do wydania zgody na wycofanie się z portu nad Morzem Czarnym. Odwrót nastąpił za późno, wskutek czego niemiecko-rumuńska 17 armia, stacjonująca na Krymie, poniosła poważne straty. Wielu żołnierzy oczekujących na portowym molo na ewakuację zostało zabitych lub wziętych do niewoli. Późną wiosną 1944 roku Schörnerowi udało się po serii bitew ustabilizować załamujący się front na południowym brzegu Dniestru w Rumunii.
W lipcu został dowódcą Grupy Armii Północ, przemianowanej później na Grupę Armii Kurlandia. W styczniu 1945 przeniesiono go do Grupy Armii Środek, broniącej Czechosłowacji oraz górnego biegu Odry.
Schörner cieszył się uznaniem wysokich urzędników narodowosocjalistycznych – w tym samego Josepha Goebbelsa, który w swoim pamiętniku zawarł wiele pochwał odnośnie do postawy Schörnera. Wreszcie, 4 kwietnia 1945 roku, Schörnera awansowano do stopnia feldmarszałka. Hitler w swoim testamencie politycznym z 29 kwietnia mianował go naczelnym dowódcą wojsk lądowych ("Oberbefehlshaber des Heeres"). Stanowisko to piastował od 30 kwietnia (tj śmierci Hitlera) do dnia kapitulacji III Rzeszy 8 maja 1945 roku. W rzeczywistości w dalszym ciągu dowodził swoją grupą armii, chociaż nie podlegał mu żaden sztab i nie posiadał on dostrzegalnego wpływu na działania wojska w ostatnich dniach wojny.
7 maja generał Alfred Jodl, szef sztabu Naczelnego Dowództwa Niemieckich Sił Zbrojnych ("Oberkommando der Wehrmacht") negocjował warunki kapitulacji wszystkich sił niemieckich w Kwaterze Głównej Zjednoczonych Sił Ekspedycyjnych (SHAEF). Po raz ostatni Schörner kontaktował się z OKW 2 maja. Zdał wówczas relację, że zamierzał przedostać się z oddziałem na zachód i tam poddać się Amerykanom. 8 maja przeeskortowano pułkownika z OKW przez pozycje Amerykanów na spotkanie z Schörnerem. Pułkownik podał informację, że Schörner wydał rozkaz kapitulacji, jednak nie mógł zagwarantować, że wszystkie oddziały się do niego dostosują. Jeszcze tego samego dnia Schörner zdezerterował i zbiegł do Austrii. 18 maja schwytali go Amerykanie.
Pozostałości Grupy Armii Środek nie zaniechały oporu aż do pojawienia się przytłaczającej siły Armii Czerwonej. Żołnierze radzieccy, którzy po ataku na Pragę przejęli kontrolę nad Czechosłowacją, odebrali kapitulację Grupy Armii Środek 11 maja. Było to ostatnie duże zgrupowanie wojsk niemieckich, które w chwili poddania się miało liczebność wielu dywizji.
Powojenne procesy i więzienie.
Schörner został ponownie aresztowany w sierpniu 1951 roku przez Sowietów. Oskarżono go o „piastowanie urzędów w dowództwie byłej niemieckiej armii oraz aktywne uczestnictwo w przygotowaniu oraz prowadzeniu zbrodniczej wojny przeciwko Związkowi Radzieckiemu z pogwałceniem międzynarodowego prawa i traktatów”. W lutym 1952 Kolegium Wojskowe Sądu Najwyższego ZSRR skazała Schörnera na 25 lat pozbawienia wolności. Dekretem prezydium z kwietnia 1952 roku kara została zredukowana do 12,5 roku więzienia.
Dekret z grudnia 1954 roku umożliwiał ekstradycję Schörnera do Niemieckiej Republiki Demokratycznej. Władze NRD zezwoliły mu na wyjazd do RFN w roku 1958. Tam z kolei został aresztowany i oskarżony o bezprawne egzekucje żołnierzy niemieckich oskarżonych o dezercję. Skazano go na cztery i pół roku więzienia. Po odbyciu kary zwolniono go w roku 1963.
Żył w ukryciu aż do śmierci w roku 1973. .
Krytyka.
Niemieccy weterani wojenni krytykowali Schörnera za wydany przez niego w roku 1945 rozkaz, zgodnie z którym wszyscy żołnierze napotkani za linią frontu i nie posiadający pisemnych rozkazów mieli zostać rozstrzelani bez procesu. Fakt ten został uwzględniony w publikacjach Siegfrieda Knappego i Hansa von Lucka.
Schörner uważany był za żołnierza wyjątkowo wiernego Hitlerowi. Świadczy o tym chociażby fakt, że Hitler mianował go na swojego następcę na stanowisku naczelnego wodza wojsk lądowych. Ponadto Schörner nie wątpił w możliwość przechylenia szali zwycięstwa na stronę niemiecką w ostatnich tygodniach wojny. Wierzył, że głównym celem armii radzieckiej będzie Praga, a nie Berlin. Kierując się takim rozumowaniem krytycznie zluzował słabe linie obronne na przedpolach niemieckiej stolicy.
Krytykowany jest również za dezercję i opuszczenie 9 maja 1945 stanowiska dowodzenia Grupy Armii Środek. Według Hansa von Ahlfena powinien wykorzystać swą pozycję w rokowaniach z Amerykanami, aby uchronić własnych żołnierzy od radzieckiej niewoli, czego nie zrobił.

</doc>
<doc id="520565" url="https://pl.wikipedia.org/wiki?curid=520565" title="Torsten Johansson">
Torsten Johansson

Torsten Johansson (ur. 11 kwietnia 1920, zm. 14 maja 2004) – szwedzki tenisista, reprezentant w Pucharze Davisa.
Kariera sportowa.
Johansson występował w szwedzkiej reprezentacji w Pucharze Davisa nieprzerwanie w latach 1946–1956 (po raz ostatni zagrał po kilkuletniej przerwie w 1960 roku), zarówno jako singlista, jak i deblista, notując bilans 51 wygranych i 21 porażek. Wraz z Lennartem Bergelinem przyczynił się do awansu Szwecji do finałów międzystrefowych w 1946 i 1950 roku. W 1946 roku Szwedzi ulegli Stanom Zjednoczonym. Johansson nie zdobył w finale punktu, przegrywając w trzech setach z Jackiem Kramerem i Frankiem Parkerem, a w deblu (z Bergelinem) w pięciu setach z Gardnarem Mulloyem i Billem Talbertem. W 1950 roku w finale międzystrefowym Szwedzi nie sprostali Australijczykom, a Johansson po raz kolejny poniósł porażki, ulegając Johnowi Bromwichowi i Frankowi Sedgmanowi.
Johansson zdobył łącznie ponad 20 tytułów mistrza Szwecji, w grze pojedynczej i drużynowo. W pierwszej powojennej edycji Wimbledonu w 1946 roku ustanowił niecodzienny rekord jako pierwszy zawodnik odniósł dwa zwycięstwa z rzędu w stosunku 6:0, 6:0, 6:0. W latach 60. pełnił funkcję kapitana szwedzkiej reprezentacji w Pucharze Davisa. W 1957 roku opublikował książkę "Tennis utan tårar".
W 2005 roku jego nazwisko wpisano pośmiertnie do Hall of Fame tenisa szwedzkiego.

</doc>
<doc id="520568" url="https://pl.wikipedia.org/wiki?curid=520568" title="Don Matteo">
Don Matteo

Don Matteo – włoski serial telewizyjny, produkowany od 2000 roku przez Lux Vide i Rai Fiction, we Włoszech emitowany przez stację telewizyjną Rai Uno. W Polsce wybrane serie emitowane są okresowo na antenach TVP1, TV Puls, TVS i Religia.tv. Obecnie emisja trwa w TVS.
Od 2008 roku emitowana jest polska wersja serialu. Serial nazywa się "Ojciec Mateusz", a w tytułową rolę księdza-detektywa wcielił się Artur Żmijewski. Zdjęcia do serialu kręcone są w Sandomierzu – który według producentów bardzo przypomina włoskie miasto Gubbio, gdzie rozgrywa się akcja pierwotnej wersji.
Opis.
Akcja serialu rozgrywa się w mieście Gubbio w środkowych Włoszech. Przedstawia historię katolickiego księdza tytułowego Matteo Bondini, byłego misjonarza (misje w: Brazylii, USA (głównie na Alasce), Meksyku, Amazonii, w różnych krajach afrykańskich, na Filipinach) a obecnie proboszcza parafii św. Jana, który oprócz zwykłej pracy duszpasterskiej zajmuje się amatorsko rozwiązywaniem zagadek kryminalnych. Służy pomocą i radą miejscowej żandarmerii Carabinieri. Jest też pocieszycielem skruszonych przestępców. Od 9 sezonu akcja dzieje się w parafii św. Eufemii w Spoleto.

</doc>
<doc id="520571" url="https://pl.wikipedia.org/wiki?curid=520571" title="Franciszek Longchamps">
Franciszek Longchamps



</doc>
<doc id="520574" url="https://pl.wikipedia.org/wiki?curid=520574" title="Kościół św. Antoniego we Wrocławiu-Karłowicach">
Kościół św. Antoniego we Wrocławiu-Karłowicach

 
Kościół św. Antoniego we Wrocławiu na Karłowicach – świątynia rzymskokatolicka wybudowana w stylu neogotyckim według projektu architekta Ludwiga Schneidera w latach 1900-1901, obsługująca parafię pod tym samym wezwaniem. 
Historia i architektura.
Początki kościoła na Karłowicach wiążą się z ponownym przybyciem zakonu franciszkanów do Wrocławia. Zostali oni tu sprowadzeni z Saksonii przez biskupa Georga Koppa w roku 1888, po długiej nieobecności (od 1810, kiedy władze pruskie zadecydowały o kasacie klasztorów). W związku ze zwiększaniem się potrzeb zakonu i liczby braci, zdecydowano o budowie klasztoru na Karłowicach, przy obecnej al. Jana Kasprowicza. W latach 1895-1897 wzniesiono klasztor, zaprojektowany przez wrocławskiego architekta Josepha Ebersa (autora m.in. projektu wrocławskiego kościoła św. Henryka). W 1900 wmurowano kamień węgielny pod budowę kościoła klasztornego, a w następnym roku poświęcono nowo otwarty kościół i nadano mu wezwanie św. Antoniego. W 1903 roku świdnicka firma organmistrzowska Schlag und Sőhne wybudowała 34-głosowe organy o trakturze pneumatycznej, które po odrestaurowaniu w 2003 służą celom liturgicznym i koncertowym.
Jest ceglaną budowlą bazylikową, z dwiema wieżami od frontu i widoczną z dala wysoką sygnaturką na środku dachu. Fasada kościoła jest ozdobiona rozetą i rozbudowaną kruchtą z potrójnym wejściem. Do świątyni przylega klasztor, w którym znajduje się siedziba kurii Prowincji św. Jadwigi Zakonu Braci Mniejszych oraz Wyższe Seminarium Duchowne Franciszkanów. 
W jednym z budynków klasztornych, wzniesionym po II wojnie światowej znajdują się Warsztaty Terapii Zajęciowej "Muminki", działające od 1998 r. i będącą filią Fundacji im. Brata Alberta. 

</doc>
<doc id="520577" url="https://pl.wikipedia.org/wiki?curid=520577" title="Kopalnia Węgla Kamiennego „Murcki”">
Kopalnia Węgla Kamiennego „Murcki”

Kopalnia Węgla Kamiennego Murcki – kopalnia węgla kamiennego, znajduje się w Katowicach, w jednostce pomocniczej Kostuchna (pierwotnie w Murckach). Od 1769 do 1945 roku nosiła nazwę "Emanuelssegen" z przerwami w latach 1922–1936, gdy nazywała się "Emanuel" i 1937–1939 "Książę Maria". W latach 1947–1948 przyłączona do kopalni "Boże Dary". Dnia 1 stycznia 2010 roku kopalnia "Murcki" została połączona z KWK "Staszic" i otrzymała nazwę KWK "Murcki-Staszic".
Historia.
Początki kopalni sięgają lat 50. XVII w., kiedy to wydobywano węgiel w Murckach na terenie zwanym Rudne Kotliska, gdzie wychodził on na powierzchnię. Zorganizowaną eksploatację rozpoczęli właściciele terenu, książęta pszczyńscy, około 1740 roku. W 1755 roku rozpoczęto wydobywanie węgla spod ziemi przy pomocy kołowrotu ręcznego z wybudowanego w tym roku szybu.
Formalnie kopalnia została zorganizowana w 1769 roku, gdy zaczęło obowiązywać wydane 5 czerwca 1769 roku przez króla Prus Fryderyka II Wielkiego prawo górnicze dla Śląska i hrabstwa kłodzkiego, regulujące przynależność własnościową kopalin, prowadzenie robót poszukiwawczych i eksploatacyjnych oraz organizację przedsiębiorstw zajmujących się wydobyciem (kopalń). Aby spełnić wymagania nowego prawa, sprowadzono z Westfalii specjalistów: dwóch sztygarów i 2 górników. Kopalnię, należącą do 1945 roku do książąt pszczyńskich, nazwano "Emanuelssegen" ("Błogosławieństwo Emanuela"), od imienia jednego z członków rodziny książęcej.
Początkowo węgiel sprzedawano w najbliższej okolicy. Wraz ze wzrostem wydobycia próbowano znaleźć nowe rynki. Już w 1771 roku zawieziono węgiel z kopalni w celach reklamowych aż do Wrocławia, gdzie dominował węgiel ze starszych kopalni wałbrzyskich i noworudzkich. W 1772 roku miały miejsce pierwsze zorganizowane protesty górników. Przez 2 lata (1780–1782) pracował w kopalni "Emanuelssegen" Johann Christian Ruberg, który w 1792 roku wynalazł technologię wytapiania cynku z galmanu. Na przełomie wieków kopalnia miała już kilkanaście szybów, a w 1808 roku wydrążono pierwszą sztolnię do odwodniania kopalni oraz transportu węgla pod ziemią. W 1815 roku kopalnia miała już 30 szybów. W latach 1824 i 1845 wydrążono dwie kolejne sztolnie. Druga, najgłębsza, była 42 metry pod ziemią i miała długość 600 m.
Wzrastające wydobycie spowodowało, że w 1852 roku doprowadzono do kopalni normalnotorową bocznicę kolejową z Katowic przez Ligotę, a w 1863 roku otwarto prywatną szosę z Kobióra przez Tychy. Pierwszą maszynę parową zainstalowano w kopalni w 1868 roku, a rok później zaczęto stosować kołowrót ciągniony przez konia. W 1870 roku połączono kopalnię i wyrastającą przy niej osadę o takiej samej nazwie "Emanuelssegen", linią kolejową przez Tychy i Pszczynę z Dziedzicami. W ten sposób uzyskano możliwość wysyłki węgla na rynki Austro-Węgier (do Krakowa i Lwowa oraz do Czech). Kopalnia wydobywała wówczas ok. 80 000 ton węgla rocznie. W 1878 roku zaczęto używać prądu elektrycznego. W 1888 roku otwarto dom noclegowy dla górników na 100 osób.
Na początku XX w. nastąpiła przebudowa i modernizacja kopalni (od 1902 roku). W 1913 roku wydobyła ona 432 301 ton węgla. W 1922 roku zmieniono nazwę przedsiębiorstwa, w związku ze zmianą nazwy miejscowości na Murcki po przyłączeniu do II Rzeczypospolitej, na "Emanuel", a od 1937 roku na "Książę Maria". W 1934 roku został wprowadzony decyzją sądu zarząd przymusowy dóbr pszczyńskich. Dla odrębnego zarządzania kopalniami utworzono w 1938 roku spółkę akcyjną "Książęce Pszczyńskie Kopalnie", do której należała również kopalnia w Murckach, której przywrócono od 1939 roku, tak jak miejscowości, nazwę "Emanuelssegen". Kopalnia wydobyła w tym roku 489 993 tony węgla.
Po nacjonalizacji (formalnie na podstawie ustawy z dnia 3 stycznia 1946 roku o przejęciu na własność państwa podstawowych gałęzi gospodarki narodowej) kopalnię i miejscowość nazwano w 1945 roku "Murcki" i włączono ją do Mikołowskiego Zjednoczenia Przemysłu Węglowego. W latach 1947–1948 "Murcki" włączono do innej byłej kopalni książąt pszczyńskich, "Boże Dary" w Kostuchnie. Ponownie wydzielono ją pod nazwą "Murcki" od 1 sierpnia 1948 roku z przynależnością do Jaworznicko-Mikołowskiego ZPW. W 1963 roku uruchomiono oddział kopalni Murcki II. W 1970 roku kopalnia wydobyła 711 198 ton węgla. 1 stycznia 1976 roku ponownie połączono "Murcki" i "Boże Dary" (kopalnie miały porównywalne wydobycie), tym razem zachowano jednak nazwę "Murcki", ale kompleks wydobywczo-przetwórczy przeniesiono stopniowo na teren kopalni "Boże Dary" (ostatni szyb na terenie Murcek zlikwidowano w 2004 roku). Jednocześnie kopalnię przeniesiono do Katowickiego ZPW. Tak powiększona kopalnia wydobyła w 1979 roku 2 475 500 ton węgla.
Kopalnia.
Kopalnia jest częścią Kopalni Węgla Kamiennego "Murcki-Staszic", która należy do Polskiej Grupy Górniczej. Przed połączeniem zatrudniała ok. 3 000 osób (najwyższe zatrudnienie ponad 6 500 osób) i wydobywała średniorocznie ok. 10 500 ton węgla na dobę. Zasoby kopalni wynosiły łącznie około 800 000 tys. ton. Jest to węgiel nie najlepszej jakości (mała ilość chloru, duża ilość siarki), wymagający specjalnych odbiorców. Kopalnia eksploatowała 3 ściany wydobywcze (zmniejszono z 11) używając 4 przodków chodnikowych (zmniejszono z 8). Poziomy wydobywcze znajdują się na głębokości 416 i 600 m.
Obszar górniczy kopalni Murcki ma 50,956 km², z czego 49% to tereny leśne, 35% użytki rolne i nieużytki, a 16% zabudowa miejska i przemysłowa (południowe obrzeża Katowic, północno-wschodnia część Tych i wschodnia część Mikołowa. Obszar górniczy kopalni Murcki graniczy:
Obiekty zabytkowe.
Budynki zespołu Kopalni Węgla Kamiennego "Murcki" − rejon "Boże Dary" przy ul. Tadeusza Boya-Żeleńskiego zostały objęte ochroną konserwatorską. Są to:
Odkrywki.
Przy kopalni Murcki eksploatowano od 1956 do 1964 roku trzy odkrywki. Pierwszą, o nazwie "Murcki", w latach 1956–1958 (w ostatnim roku produkcja 7 098 ton, drugą o tej samej nazwie w latach 1962–1964 (w ostatnim roku produkcja 95 894 tony). Trzecia, o nazwie Murcki 318, działała od 1 listopada 1963 do 1 lipca 1964 roku (łączne wydobycie 13 000 ton).

</doc>
<doc id="520578" url="https://pl.wikipedia.org/wiki?curid=520578" title="Szedyt">
Szedyt

Szedyt – materiał wybuchowy, mieszanina chloranu lub nadchloranu potasu z tłuszczami roślinnymi i nitrozwiązkami. Nazwa pochodzi od francuskiej miejscowości Chedde (w departamencie Górna Sabaudia), która była pierwszym miejscem jego produkcji. Został wynaleziony w roku 1897 i szybko zyskał bardzo duże znaczenie. Współcześnie stosowany jest w spłonkach w amunicji strzeleckiej.
Ze względu na łatwość produkcji i dostępność składników, podstawowy materiał wybuchowy produkowany przez polskie podziemie w czasie II wojny światowej (wyprodukowano ok. 70 ton).
Niezbędny do produkcji szedytu chloran potasu pochodził m.in. z fabryki Kijewski, Scholtze i Spółka znajdującej się przy ul. Siarczanej 6 na Targówku w Warszawie, będącej jedynym producentem tej substancji na terenie Generalnego Gubernatorstwa. 27 maja 1943 w akcji specjalnej przeciwko tej kontrolowanej przez Niemców fabryce zdobyto 21 beczek chloranu potasu i 10 beczek tlenku żelaza.

</doc>
<doc id="520579" url="https://pl.wikipedia.org/wiki?curid=520579" title="Orzeł Bielik">
Orzeł Bielik



</doc>
<doc id="520581" url="https://pl.wikipedia.org/wiki?curid=520581" title="KWK Murcki">
KWK Murcki



</doc>
<doc id="520586" url="https://pl.wikipedia.org/wiki?curid=520586" title="Aleksander Doliński">
Aleksander Doliński

Aleksander Doliński (ur. 18 lutego 1866 w Laskowcach, zm. 23 grudnia 1930 we Lwowie) – polski prawnik, adwokat, profesor Wydziału Prawa UJK we Lwowie, znawca prawa handlowego i cywilnego.
Życiorys.
Urodził się 18 lutego 1866 w Laskowcach, powiecie trembowelskim, w rodzinie nauczyciela szkoły ludowej Aleksandra i Pauliny z Przewłockich. Wykształcenie niższe i średnie odebrał w Buczaczu i Tarnopolu. Ukończył studia na Wydziale Prawa Uniwersytetu Lwowskiego, a następnie dwuletnie studia zagraniczne w Berlinie i Getyndze. Był jednym z ostatnich uczniów niemieckiego prawnika Rudolfa von Iheringa. Habilitował się w Uniwersytecie Lwowskim w 1895 na podstawie pracy "O zastępstwie przy zawieraniu aktów prawnych". W 1904 został profesorem nadzwyczajnym prawa handlowego i wekslowego na Wydziale Prawa Uniwersytetu Lwowskiego, a w 1909 profesorem zwyczajnym (tamże). Dwukrotnie był dziekanem i prodziekanem Wydziału Prawa UJK.
W 1930 został rektorem Wyższej Szkoły Handlu Zagranicznego. W latach 1919–1930 kierował Sekcją Prawa Handlowego Komisji Kodyfikacyjnej RP. Przygotował projekty ustaw o prawie wekslowym i czekowym, spółce akcyjnej oraz spółce z ograniczoną odpowiedzialnością. Zasiadał jako radca mianowany w Izbie Przemysłowo-Handlowej we Lwowie. W 1930 został kierownikiem Studium Sądowego na Wydziale Prawa Uniwersytetu Jana Kazimierza we Lwowie.
Został pochowany w grobowcu rodziny Slawików na cmentarzu Łyczakowskim.
Publikacje.
Był autorem licznych opracowań z dziedziny prawa spółek, prawa handlowego oraz prawa cywilnego. Najważniejsze prace to: 

</doc>
<doc id="520591" url="https://pl.wikipedia.org/wiki?curid=520591" title="EUOW">
EUOW



</doc>
<doc id="520609" url="https://pl.wikipedia.org/wiki?curid=520609" title="Elastik">
Elastik

Elastik, rzadziej elastyk – dzianina z elastycznych włókien sztucznych lub wyrób z tejże dzianiny.

</doc>
<doc id="520612" url="https://pl.wikipedia.org/wiki?curid=520612" title="Kazimierz Przybyłowski">
Kazimierz Przybyłowski

Kazimierz Karol Przybyłowski (ur. 9 października 1900 we Lwowie, zm. 1 października 1987 w Krakowie) – polski prawnik, profesor Uniwersytetu Jana Kazimierza we Lwowie i Uniwersytetu Jagiellońskiego (od 1945), członek Komisji Kodyfikacyjnej RP, ostatni dziekan Wydziału Prawa UJK, adwokat.
Życiorys.
Urodzony 9 października 1900 we Lwowie, w rodzinie Piotra i Julii z Kozaków. Ukończył 4 klasy szkoły ludowej, a następnie VI gimnazjum, zdając w 1918 egzamin dojrzałości. W okresach: grudzień 1917 – lipiec 1918 służył w Polskim Korpusie Posiłkowym. Od 21 listopada 1918 do 21 sierpnia 1919 w Wojsku Polskim. Za walkę w obronie Lwowa w 1918 otrzymał odznakę „Orlęta”. Następnie jako ochotnik (bombardier) Wojska Polskiego walczył w wojnie z Rosją Sowiecką (lipiec – listopad 1920).
W latach 1919–1922 studiował na Wydziale Prawa UJK we Lwowie. W okresie od września 1922 do marca 1924 odbył aplikację w Prokuratorii Generalnej we Lwowie. W marcu 1924 został mianowany asesorem, a w czerwcu 1929 referendarzem Prokuratorii Generalnej RP, oddział we Lwowie. Zwolniony został ze służby w Prokuratorii w styczniu 1930 z powodu mianowania go profesorem nadzwyczajnym prawa cywilnego w UJK.
Od 1923 był asystentem przy Katedrze Prawa Cywilnego, kierowanej przez prof. Ernesta Tilla i Romana Longchamps de Bérier. Po rocznych studiach we Francji (Strasburg, Paryż) oraz w Szwajcarii (Bazylea) w dniu 6 maja 1927 habilitował się, otrzymując stopień naukowy docenta prawa cywilnego na Wydziale Prawa UJK. W roku akademickim 1927/1928 był zastępcą na II Katedrze prawa cywilnego (po zmarłym prof. E. Tillu). 5 grudnia 1929 Prezydent RP mianował go profesorem nadzwyczajnym prawa cywilnego na UJK, a 4 kwietnia 1936 profesorem zwyczajnym prawa cywilnego w UJK od roku akademickiego 1936/1937.
W latach 1934/35 – 1936/37 był delegatem Wydziału Prawa do Senatu Akademickiego UJK, a latach 1937/38 – 1939/40 dziekanem Wydziału Prawa (po raz trzeci wybrany na przełomie czerwca/lipca 1939, funkcję pełnił do 5 grudnia 1939).
Od 1928 kierował II Katedrą Prawa Cywilnego UJK, a od 1932 Zakładem Prawa Międzynarodowego Prywatnego na WP UJK. W latach 1930–1939 wykładał prawo prywatne międzynarodowe w Akademii Handlu Zagranicznego we Lwowie, a w latach 1931–1939 i 1945–53 wykładał również prawo cywilne w Katolickim Uniwersytecie Lubelskim. W latach 1940–41 i 1944–45 kierował katedrą prawa cywilnego na Państwowym Uniwersytecie Lwowskim (od 8 stycznia 1940 Państwowym Uniwersytecie Lwowskim im. Iwana Franki). W latach 1941–1945 kierował tajnym Wydziałem Prawa UJK.
Aresztowany 3 stycznia 1945 w ramach sowieckiej akcji przeciwko „polskim nacjonalistom i folksdojczom”, więziony był wraz z kilkunastoma innymi polskimi uczonymi w obozie kontrolno-filtracyjnym nr 037 w Krasnodonie, skąd został zwolniony 8 września 1945.
W październiku 1945 został zmuszony wraz z innymi Polakami do opuszczenia Lwowa i przeniósł na Uniwersytet Jagielloński, gdzie wykładał w latach 1945–1971 będąc profesorem zwyczajnym na Wydziale Prawa UJ. W 1985 Wydział Prawa UJ nadał mu godność doktora "honoris causa".
Opublikował m.in.: "Klauzula rebus sic stantibus w rozwoju historycznym" (Lwów 1926), "Wpływ zmiany stosunków na zobowiązania (Klauzula rebus sic stantibus – jej renesans w dobie współczesnej") (Lwów 1926), "Der Einfluß veränderter Umstände auf die schuldverhältnisse in der polnischen Rechtsprechung und Literatur" (Berlin 1929), "Podstawowe zagadnienia z zakresu ochrony posiadania" (Lwów 1929), "Czasowe ograniczenie roszczeń posesoryjnych" (Lwów 1931), "Kilka uwag o znaczeniu rejestru statków powietrznych w zakresie praw rzeczowych" (Poznań 1937), "Prawo prywatne międzynarodowe", cz. I (Lwów 1935), "Z problematyki stosowania obcych norm kolizyjnych. Ustawowe uregulowanie uwzględnienia obcych norm kolizyjnych w polskim prawie międzynarodowym prywatnym" (Kraków 1959).
Jego uczniami byli m.in.: Bronisław Walaszek, Sylwester Wójcik, Mieczysław Sośniak, Franciszek Zachariasiewicz, Józef Skąpski, Maksymilian Pazdan, Edward Drozd, Andrzej Mączyński.
Zmarł 1 października 1987 w Krakowie. Pochowany został 8 października 1987 na Cmentarzu Rakowickim (kwatera PAS 100-85-za gr. rodziny Wadowskich, przy ogrodzeniu).
Od 13 czerwca 1927 był mężem Marii Kazimiery Dworzak.

</doc>
<doc id="520619" url="https://pl.wikipedia.org/wiki?curid=520619" title="Komonica zwyczajna">
Komonica zwyczajna

Komonica zwyczajna, k. pospolita, k. rożkowa ("Lotus corniculatus" L.) – gatunek byliny należący do rodziny bobowatych. Pochodzi z obszarów Azji, Europy i Afryki Północnej, rozprzestrzenił się także w Australii i Nowej Zelandii oraz Ameryce Północnej i Południowej. Jest uprawiany w wielu krajach świata. W Polsce gatunek pospolity w stanie dzikim na obszarze całego kraju.

</doc>
<doc id="520624" url="https://pl.wikipedia.org/wiki?curid=520624" title="Hussain Rasheed">
Hussain Rasheed

Hussain Rasheed (ur. 1 września 1971 w Bagdadzie, zm. 23 maja 2006 tamże) – iracki tenisista, reprezentant w Pucharze Davisa.
W latach 1998–2005 Rasheed wystąpił w 29 meczach międzypaństwowych Pucharu Davisa, a w 2006 roku objął funkcję kapitana zespołu narodowego. Irak, który rywalizuje regularnie w tych rozgrywkach od 1998 roku (z przerwą w 2003), walczy w IV grupie strefy Azji i Oceanii (co oznacza piątą klasę rozgrywkową). W chwili śmierci Rasheed był rekordzistą zespołu irackiego pod względem liczby rozegranych meczów międzypaństwowych, a także tworzył wraz z Saddamem-Hussainem Kadhimem najlepszą parę deblową w historii. Łącznie wygrał w ramach Pucharu Davisa 15 pojedynków, przegrał 14.
W maju 2006 roku został zastrzelony w Bagdadzie wraz z dwoma zawodnikami, Nasirem Al-Hatamem i Wissamem Oudą. Policja powiązała to zabójstwo z groźbami islamskich ekstremistów dotyczących karania za noszenie "niemoralnych" strojów.

</doc>
<doc id="520628" url="https://pl.wikipedia.org/wiki?curid=520628" title="EFSA">
EFSA



</doc>
<doc id="520631" url="https://pl.wikipedia.org/wiki?curid=520631" title="Forest Whitaker">
Forest Whitaker

Forest Steven Whitaker (ur. 15 lipca 1961 w Longview w Teksasie) – amerykański aktor. Sporadycznie zajmuje się także produkcją i reżyserią. Za rolę ugandyjskiego dyktatora Idi Amina w filmie „Ostatni król Szkocji” otrzymał wiele prestiżowych nagród filmowych, w tym Oscara, Złoty Glob i nagrodę BAFTA. Został czwartym Afroamerykaninem, który zdobył statuetkę Akademii Filmowej dla najlepszego aktora; jego poprzednicy to: Sidney Poitier, Denzel Washington i Jamie Foxx.
Życiorys.
Dzieciństwo i młodość.
Whitaker urodził się w mieście Longview w stanie Teksas, ale gdy miał 5 lat jego rodzina przeprowadziła się do południowo-wschodniego Los Angeles. Jego ojciec (również o imieniu Forest) był akwizytorem, matka Laura Francis Smith nauczycielką. Forest ma dwóch młodszych braci, Kenna i Damona, a także starszą siostrę, Deborah.
Jako nastolatek Forest dojeżdżał z Carson do szkoły Palisades High School w zachodnim LA, gdzie większość studentów była biała. Grał tam w szkolnej drużynie futbolowej m.in. u boku Jaya Schroedera, późniejszego gracza NFL. W szkole średniej uczęszczał na lekcje śpiewu, występował w musicalach i w ten sposób złapał „bakcyla aktorskiego”. Jego pierwszą amatorską rolą był występ w sztuce Dylana Thomasa „Under Milk Wood” („Pod Mlecznym Lasem”). Whitaker ukończył szkołę średnią w roku 1979.
Dostał się na California Polytechnic Institute do klasy futbolowej, ale po doznaniu poważnej kontuzji pleców, odszedł. Następnie zaczął studia w konserwatorium Uniwersytetu Kalifornijskiego w Los Angeles na wydziale dramatu i opery, ponieważ zamierzał zostać klasycznym tenorem. Szkołę ukończył w 1982 roku, następnie uczęszczał jeszcze do filii londyńskiego Drama Studio mieszczącej się w Berkeley.
Kariera.
Jego pierwszą rolą na dużym ekranie był udział w 1982 roku w filmie Amy Heckerling, "Beztroskie lata w Ridgemont High" ("Fast Times at Ridgemont High"), w którym zagrał futbolistę obok takich gwiazd jak Nicolas Cage, Phoebe Cates, czy Sean Penn. W 1986 pojawił się w filmie Martina Scorsese’a, "Kolor pieniędzy" ("The Color of Money"), obok m.in. Paula Newmana i Toma Cruise’a, a także zagrał w "Plutonie" ("Platoon"), Olivera Stone’a. Rok później wystąpił z Robinem Williamsem w komedii "Good Morning, Vietnam".
W 1988 roku Whitaker po raz pierwszy otrzymał główną rolę w pełnometrażowym filmie. Była to rola muzyka Charlie Parkera w nagrodzonym Oscarem filmie Clinta Eastwooda, "Bird". By dobrze przygotować się do tego występu, Forest na kilka tygodni zamknął się na poddaszu, gdzie miał do dyspozycji jedynie łóżko, kanapę i saksofon. Aktor został nagrodzony statuetką dla najlepszego aktora na Festiwalu Filmowym w Cannes i nominowany do zdobycia Złotego Globu.
W latach 90 Neil Jordan powierzył mu rolę „Jody’ego” w filmie "Gra pozorów" ("The Crying Game"). Todd McCarthy z magazynu "Variety" uznał jego występ za „bardzo emocjonalny”, a także „trochę straszny”. W 1994 roku Whitaker był częścią zespołu aktorskiego, który otrzymał (przyznaną po raz pierwszy) nagrodę National Board of Review dla zespołu aktorskiego. Było to za udział w filmie Roberta Altmana, "Prêt-à-Porter". Rok później zagrał w filmie Wayne’a Wanga Paula Austera, "Dym" ("Smoke"), a jego występ "Variety" oceniło jako „jak zawsze niezwykle emocjonalny”.
W 1999 roku Whitaker zagrał rolę mieszkającego na dachu obok gołębnika i pracującego dla mafii płatnego zabójcy w filmie "" ("Ghost Dog: The Way of the Samurai"), w reżyserii Jima Jarmuscha. Wielu uważało, że jest to „idealna i ostateczna” rola dla Whitakera. Podobnie jak w przypadku występu w "Bird", Forest długo przygotowywał się do roli zabójcy postępującego zgodnie z zasadami kodeksu samurajów, studiując dalekowschodnią kulturę i medytując przez długie godziny by „oczyścić swoją duszę”. W jednym z wywiadów Jarmusch powiedział dziennikarzom, że nie wyobrażał sobie by postać Ghost Doga mógł zagrać ktoś inny niż Whitaker. The New York Times w recenzji filmu napisał, że „trudno wyobrazić sobie innego aktora, który mógłby zagrać rolę zawodowego mordercy w tak ciepły i ludzki sposób”.
Aktor zagrał później w filmie "Bitwa o Ziemię" ("Battlefield Earth: A Saga of the Year 3000"), opartym na książce L. Rona Hubbarda o tym samym tytule, reżyserii, Rogera Christiana. "Bitwa o Ziemię" zdobyła siedem Złotych Malin, Whitaker był także do niej nominowany w kategorii „Najgorszy aktor”, ale „przegrał” z kolegą z planu "Bitwy", Barrym Pepperem.
W 2001 roku Whitaker zaliczył kilka ról, m.in. zagrał w filmie "" w reżyserii Wong Kar-Wa, czyli jednym z serii pięciu krótkich filmów wyprodukowanych przez BMW na potrzeby promocji ich samochodów. W 2002 roku zagrał w thrillerze Joela Schumachera, "Telefon" ("Phone Booth") u boku m.in. Kiefera Sutherlanda i Collina Farrella. W tym samym roku partnerował też Jodie Foster w filmie "Azyl" ("Panic Room"). Jego rola „czarnego charakteru” została określona jako „subtelne połączenie agresji i empatii”.
W 2006 roku Whitaker wystąpił gościnnie w kilku odcinkach serialu "Ostry dyżur". Grał pacjenta poszkodowanego w wyniku błędu w sztuce, który po przegraniu procesu sądowego prześladuje swojego byłego lekarza i na końcu popełnia samobójstwo.
Największy aktorski sukces Whitaker odniósł odgrywając główną rolę w filmie "Ostatni król Szkocji" ("The Last King of Scotland"). By jak najlepiej przedstawić postać ugandyjskiego dyktatora Idi Amina, Whitaker przytył, nauczył się gry na akordeonie, przeczytał książki o Aminie, obejrzał filmy dokumentalne na jego temat. Był też w samej Ugandzie, gdzie rozmawiał z przyjaciółmi, poddanymi i ofiarami generała, a nawet nauczył się języka Suahili i opanował wschodnioafrykański akcent, jakim mówił Amin.
Film "Ostatni król Szkocji" okazał się wielkim sukcesem Whitakera, który zdobył w 2007 roku wiele prestiżowych nagród, przede wszystkim Oscara dla Najlepszego aktora pierwszoplanowego, co uczyniło go czwartym Afroamerykaninem, który tego dokonał. Ponadto Whitaker zdobył Złoty Glob dla najlepszego aktora w dramacie, nagrodę Screen Actors Guild, nagrodę Brytyjskiej Akademii Sztuk Filmowych i Telewizyjnych – BAFTA, został też wyróżniony przez stowarzyszenia krytyków z Nowego Jorku, Los Angeles oraz od największego stowarzyszenia krytyków – BFCA.
Życie prywatne.
W 1996 roku Whitaker poślubił aktorkę Keishę Nash, którą poznał na planie filmu "Eksplozja". Mają dwie córki – Sonnet i True, ponadto mają jeszcze dwoje dzieci z poprzednich związków - Whitaker syna Ocean, a Keisha córkę o imieniu Autumn.
Aktor jest wegetarianinem, razem z córką True promują zdrowe żywienie w ramach organizacji Ludzie na rzecz Etycznego Traktowania Zwierząt. Forest Whitaker uprawia jogę, posiada też czarny pas w karate.
Jego opadająca lewa powieka jest efektem ptozy. Zdaniem Whitakera jest to dziedziczne, a aktor zastanawiał się nad operacyjnym zlikwidowaniem wady.
Filmografia.
× 2019: "Ojciec Chrzestny Harlemu" (serial 2019) jako gangster Bumpy Johnson

</doc>
<doc id="520632" url="https://pl.wikipedia.org/wiki?curid=520632" title="Graphis (czasopismo)">
Graphis (czasopismo)

Graphis, The International Journal of Visual Communication (ang. "Międzynarodowy Magazyn Komunikacji Wizualnej Graphis") – czasopismo poświęcone szeroko pojętej grafice artystycznej i użytkowej. 
Pierwszy numer ukazał się w 1944 w Zurychu, jego redaktorem naczelnym i wydawcą był Walter Herdeg. W 1986 nowy właściciel, B. Martin Pedersen, przeniósł redakcję magazynu do Nowego Jorku. 
Każdy numer "Graphis" stara się zaprezentować najbardziej interesujące osiągnięcia z dziedziny wzornictwa, reklamy, fotografii i ilustracji. "Graphis" ukazuje się sześć razy do roku i jest rozprowadzany na całym świecie w jednolitej wersji.
Od czerwca 2006 rozpoczęła się poważna zmiana w cyklu edytorskim i sposobie wydawania magazynu. Został on podzielony na trzy niezależne tytuły: "Graphis Design Journal" (ang. "Magazyn Wzornictwa"), "Graphis Advertising Journal" (ang. "Magazyn Reklamy"), "Graphis Photography Journal" (ang. "Magazyn Fotograficzny"). Każda z trzech nowych edycji "Graphisu" ukazuje się trzy razy do roku.

</doc>
<doc id="520637" url="https://pl.wikipedia.org/wiki?curid=520637" title="Nasir Al-Hatam">
Nasir Al-Hatam

Nasir Al-Hatam (ur. 21 lipca 1978 w Bagdadzie, zm. 23 maja 2006 w Bagdadzie) – iracki tenisista, reprezentant w Pucharze Davisa.
Al-Hatam debiutował w reprezentacji daviscupowej w 2001 roku. Występował początkowo głównie jako deblista (tworząc z Haidarem Kathimem jedną z najlepszych par w historii reprezentacji), później również jako singlista. Łącznie wystąpił w 19 meczach międzypaństwowych, po raz ostatni w kwietniu 2006 przeciwko Mjanmie. Bilans jego występów w reprezentacji – w IV grupie strefy Azji i Oceanii – wyniósł 7 zwycięstw i 12 porażek.
Zmarł tragicznie, zastrzelony w Bagdadzie razem z kapitanem zespołu narodowego Hussainem Rasheedem (dwukrotnie grali razem debla w Pucharze Davisa) oraz innym zawodnikiem Wissamem Oudą. Policja powiązała zabójstwo tenisistów z groźbami ekstremistów islamskich wobec osób noszących "niemoralne" ubiory, takie jak stroje sportowe.

</doc>
<doc id="520638" url="https://pl.wikipedia.org/wiki?curid=520638" title="Karol Ziemski">
Karol Ziemski

Karol Jan Ziemski, ps. „Wachnowski” (ur. 27 maja 1895 w Nasutowie, zm. 17 stycznia 1974 w Londynie) – pułkownik Wojska Polskiego. Uczestnik wojny polsko-bolszewickiej 1920 i wojny obronnej 1939. Od 1940 w konspiracji, oficer Komendy Głównej AK. Zastępca dowódcy Okręgu Warszawskiego AK. Uczestnik powstania warszawskiego, dowódca Grupy „Północ” broniącej Starego Miasta. Zastępca dowódcy Warszawskiego Korpusu Armii Krajowej. Po wojnie na emigracji, działacz organizacji kombatanckich. W 1964 mianowany generałem brygady przez gen. broni Władysława Andersa.
Życiorys.
Karol Jan Ziemski 27 maja 1895 roku w Nasutowie, w ówczesnej guberni lubelskiej, w rodzinie Józefa i Adeli z domu Płós. Od września 1906 roku uczęszczał do 8-klasowej Prywatnej Szkoły Filologicznej im. Staszica w Lublinie, które ukończył w czerwcu 1914. W maju 1915 roku został wcielony do armii rosyjskiej, a następnie skierowany do szkoły oficerskiej w Kijowie. Po jej zakończeniu w szeregach Pułku Strzelców Syberyjskich, brał udział w walkach na froncie na Ukrainie i w Rumunii. W styczniu 1918 roku przedostał się do Bobrujska, gdzie wstąpił do I Korpusu Polskiego gen. Józefa Dowbora-Muśnickiego.
Po jego rozwiązaniu w czerwcu 1918 powrócił do Polski i rozpoczął studia na Wydziale Inżynierii Lądowej Politechniki Warszawskiej. Jednakże już w listopadzie 1918 roku przerwał je i zgłosił się ochotniczo do odrodzonego Wojska Polskiego. Współorganizował Warszawski batalion Legii Akademickiej (późniejszy 36 pułk piechoty Legii Akademickiej), z którym wyruszył na odsiecz Lwowa. Uczestniczył w wojnie polsko-bolszewickiej, podczas której 3 czerwca 1920, został ranny w bitwie pod Duniłowiczami.
3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 602. lokatą w korpusie oficerów piechoty, a jego oddziałem macierzystym był nadal 36 pułk piechoty Legii Akademickiej. 22 lipca 1922 roku został zatwierdzony na stanowisku pełniącego obowiązki dowódcy batalionu sztabowego 36 pułku piechoty. 31 marca 1924 roku został awansowany na majora ze starszeństwem z dniem 1 lipca 1923 roku i 130. lokatą w korpusie oficerów piechoty. W tym samym roku został przesunięty na stanowisko kwatermistrza pułku, a w następnym na stanowisko dowódcy III baonu. 11 marca 1926 roku został zatwierdzony na stanowisku oficera przysposobienia wojskowego w 36 pp. Od 1927 roku był rejonowym komendantem Wychowania Fizycznego i Przysposobienia Wojskowego przy dowództwie 28 Dywizji Piechoty w Warszawie. Później służył w sztabie Dowództwa Okręgu Korpusu Nr I w Warszawie. W latach 1930–1932 był słuchaczem Kursu Normalnego Wyższej Szkoły Wojennej w Warszawie. Z dniem 1 listopada 1932 roku, po ukończeniu kursu i uzyskaniu dyplomu naukowego oficera dyplomowanego, został przeniesiony do Centrum Wyszkolenia Piechoty w Rembertowie na stanowisko wykładowcy. 28 czerwca 1933 roku ogłoszono jego przeniesienie do 70 pułku piechoty w Pleszewie na stanowisko dowódcy batalionu. 24 stycznia 1934 roku został awansowany na podpułkownika ze starszeństwem z dniem 1 stycznia 1934 roku i 1. lokatą w korpusie oficerów piechoty. W czerwcu tego roku ogłoszono jego powrót do Centrum Wyszkolenia Piechoty na stanowisko wykładowcy. Następnie objął stanowisko dyrektora nauk tegoż centrum. W 1938 został dowódcą 36 pułku piechoty w Warszawie. Obowiązki dowódcy pułku łączył z funkcją członka Zarządu Głównego Towarzystwa Wiedzy Wojskowej.
Na czele 36 pułku piechoty walczył w kampanii wrześniowej 1939 roku. Został odznaczony Orderem Virtuti Militari za udział w obronie Modlina, podczas której był ranny.
Po kapitulacji Twierdzy Modlin przebywał w szpitalu w obozie jenieckim Soldau w Działdowie, skąd został zwolniony jako inwalida wojenny. Powrócił do Warszawy, gdzie został zatrudniony w dziale finansowym w magistracie m.st. Warszawy. Jednocześnie zaangażował się w działalność konspiracyjną, sprawując od lutego 1940 roku funkcję dowódcy pionu wojskowego Polskiego Związku Wolności. Pod koniec 1941 roku został usunięty przez Niemców ze swego domu w Rembertowie. W 1942 roku nawiązał kontakt z płk. Antonim Chruścielem, podporządkowując dotychczas podległe sobie oddziały, Armii Krajowej. Został szefem Wydziału Wyszkolenia Piechoty w Oddziale III Komendy Głównej AK. Napisał podziemną „Instrukcję walki powstańczej”. Według informacji Piotra Stachiewicza pełnił również funkcję zastępcy dowódcy Okręgu Warszawskiego AK.
Podczas powstania warszawskiego od 7 sierpnia 1944 był dowódcą „Grupy Północ”, która obejmowała siły powstańcze walczące na Starym Mieście, Żoliborzu, Marymoncie i w Puszczy Kampinoskiej. Pozostał na odciętym od pozostałych dzielnic Starym Mieście do końca walk. Był współorganizatorem próby połączenia się sił powstańczych Starówki z Żoliborzem w nocy z 21 na 22 sierpnia i przebicia się oddziałów ze Starego Miasta do Śródmieścia w nocy z 30 na 31 sierpnia. 5 września „Grupa Północ” została rozwiązana, a płk Ziemski 4 września został wyznaczony zastępcą dowódcy Okręgu płk. Antoniego Chruściela „Monter”, zaś od 20 września zastępcą dowódcy Warszawskiego Korpusu AK.
Rozkazem Naczelnego Wodza z 11/12 sierpnia został awansowany do stopnia pułkownika ze starszeństwem od 1943. Według Piotra Stachiewicza, awans nastąpił 8 sierpnia. 30 września brał udział w rozmowach kapitulacyjnych z Niemcami żoliborskiego zgrupowania AK ppłk. Mieczysława Niedzielskiego „Żywiciela”.
Po upadku powstania przebywał w różnych obozach jenieckich oraz od kwietnia 1945 roku obozie koncentracyjnym Neuengamme (KL). Po wyzwoleniu obozu przez aliantów w maju 1945 roku, został komendantem ośrodków skupiających b. polskich jeńców wojennych, a następnie szefem Polskiej Misji Łącznikowej w brytyjskiej strefie okupacyjnej Niemiec. W czerwcu 1947 roku po demobilizacji zamieszkał w Londynie. Działał w emigracyjnych związkach kombatanckich. Od 1946 roku był współzałożycielem i dwukrotnie prezesem Stowarzyszenia Polskich Kombatantów oraz prezesem Rady Federacji Światowej tej organizacji. Od 1946 roku był też współzałożycielem, a od 1948 roku przewodniczącym Koła AK w brytyjskiej strefie okupacyjnej. 8 września 1950 został powołany przez Prezydenta RP na uchodźstwie Augusta Zaleskiego na stanowisko sędziego Sądu Obywatelskiego w Londynie. Od 1963 roku był członkiem Rady Narodowej RP na Uchodźstwie. Od 1966 roku był przewodniczącym Komisji Krzyża Armii Krajowej.
Naczelny Wódz, gen. broni Władysław Anders mianował go generałem brygady ze starszeństwem z 1 stycznia 1964 roku w korpusie generałów.
Zmarł 17 stycznia 1974 w Londynie. Został pochowany na Cmentarzu Gunnersbury.
Ordery i odznaczenia.
W okresie wojny, według historyka Piotra Stachiewicza, odwołującego się do publikacji „W 50-lecie powstania Wyższej Szkoły Wojennej w Warszawie, Londyn 1969”, ppłk. Ziemski został odznaczony 29 września 1939, Złotym Krzyżem Orderu Wojennego Virtuti Militari. Informacja ta, została powtórzona w „Słowniku biograficznym konspiracji warszawskiej”. Na stronie Muzeum Powstania Warszawskiego, w biogramie encyklopedycznym wymieniany jest rok 1939, natomiast według tego samego źródła w biogramach powstańczych, podana jest data 29 września 1944.
Według Piotra Stachiewicza 18 sierpnia 1944 płk. Ziemski został odznaczony ponownie Krzyżem Złotym Orderu Wojennego Virtuti Militari. Według informacji Andrzeja Krzysztofa Kunerta zawartej w „Słowniku biograficznym konspiracji warszawskiej” płk. Ziemski był odznaczony 28 sierpnia 1944, Krzyżem Kawalerskim Orderu Wojennego Virtuti Militari. Otrzymanie Krzyża Kawalerskiego oraz datę nadania potwierdza biogram na stronie Muzeum Powstania Warszawskiego. Natomiast Wielka Ilustrowana Encyklopedia Powstania Warszawskiego podaje iż płk. Ziemski 27 sierpnia 1944 został odznaczony Złotym Krzyżem Orderu Wojennego Virtuti Militari rozkazem Naczelnego Wodza nr 795 „za męstwo wykazane w walkach o Warszawę, w szczególności bohaterską obronę Starego Miasta”. Rozkaz ten został powtórzony w rozkazie Dowódcy AK nr 527 z 28 sierpnia 1944. Numer Krzyża 00058.

</doc>
<doc id="520640" url="https://pl.wikipedia.org/wiki?curid=520640" title="Edward Frankowski">
Edward Frankowski

Edward Marian Frankowski (ur. 15 sierpnia 1937 w Kępie Rzeczyckiej) – polski duchowny rzymskokatolicki, doktor nauk humanistycznych w zakresie socjologii, kapelan NSZZ „Solidarność” w latach 1980–1992, biskup pomocniczy przemyski w latach 1989–1992, biskup pomocniczy sandomierski w latach 1992–2012, od 2012 biskup pomocniczy senior diecezji sandomierskiej.
Życiorys.
Młodość i wykształcenie.
Urodził się 15 sierpnia 1937 w Kępie Rzeczyckiej. W zakresie szkoły średniej kształcił się w Rozwadowie, gdzie w 1955 uzyskał świadectwo dojrzałości.
W latach 1955–1961 odbył studia filozoficzno-teologiczne w Wyższym Seminarium Duchownym w Przemyślu. Święceń prezbiteratu udzielił mu 18 czerwca 1961 w bazylice katedralnej Wniebowzięcia Najświętszej Maryi Panny i św. Jana Chrzciciela w Przemyślu tamtejszy biskup diecezjalny Franciszek Barda.
W latach 1967–1971 studiował na Wydziale Teologicznym Katolickiego Uniwersytetu Lubelskiego, uzyskując w 1972 magisterium-licencjat z teologii pastoralnej. W latach 1971–1975 kontynuował studia w Instytucie Pastoralnym Katolickiego Uniwersytetu Lubelskiego oraz odbył kurs doktorancki. Doktorat nauk humanistycznych w zakresie socjologii otrzymał w 2005 na Wydziale Nauk Społecznych Katolickiego Uniwersytetu Lubelskiego Jana Pawła II po przedłożeniu dysertacji "Religijność katolików diecezji sandomierskiej (Studium socjologiczne)".
Prezbiter.
Pracował jako wikariusz w parafiach: Narodzenia Najświętszej Maryi Panny w Hyżnem (1961–1965), Wniebowzięcia Najświętszej Maryi Panny w Jaśle (1965–1967) i św. Floriana w Stalowej Woli (1967–1974). W stalowowolskiej parafii otrzymał zadanie zorganizowania duszpasterstwa w kaplicy Matki Bożej Różańcowej w Chyłach. W latach 1970–1974 był rektorem tej kaplicy. Po rocznym urlopie doktoranckim powrócił w 1975 do parafii św. Floriana w Stalowej Woli w charakterze wikariusza-substytuta, by następnie w latach 1975–1979 sprawować w niej funkcję proboszcza. Prowadził budowę kościoła Matki Bożej Królowej Polski w Stalowej Woli, a po jej ukończeniu został w 1979 mianowany proboszczem nowo erygowanej parafii.
Od 1967 organizował w parafii Matki Bożej Królowej Polski w Stalowej Woli wykłady z zakresu psychologii, socjologii i pedagogiki rodziny. Założył wojewódzki oddział Towarzystwa Przyjaciół Katolickiego Uniwersytetu Lubelskiego oraz Klub Inteligencji Katolickiej. Wspierał ideę utworzenia w Stalowej Woli filii Katolickiego Uniwersytetu Lubelskiego. Po rozwiązaniu przez komunistyczne władze komitetu budowy filii zorganizował Duszpasterski Ośrodek Kultury Chrześcijańskiej (1983), Diecezjalny Instytut Wyższej Kultury Religijnej (1984) i Studium Katolickiej Nauki Społecznej (1986). Zainicjował w parafii Tygodnie Kultury Chrześcijańskiej (1980), Katolickie Dni Społeczne (1983) i Katolickie Dni Rodziny (1984). W celu ścisłej współpracy z parafianami na przełomie lat 1988 i 1989 przeprowadził wybory liderów bloków mieszkalnych (pierwsze w Polsce wolne wybory samorządowe). Brał udział w tworzeniu kolejnych stalowowolskich parafii: Trójcy Przenajświętszej i Opatrzności Bożej.
Ustanowiony został archiprezbiterem stalowowolskim. Wszedł w skład rady kapłańskiej i diecezjalnej rady kultury. Objął funkcje diecezjalnego duszpasterza ds. kultury i delegata biskupiego ds. kultury chrześcijańskiej. Wspierał powstawanie ośrodków kultury chrześcijańskiej w Stalowej Woli, Rzeszowie, Przemyślu i Łańcucie. Promował organizowanie Katolickich Dni Społecznych i Katolickich Dni Kultury. Nadzorował pracę wydawnictwa diecezjalnego i redakcji „Roli Katolickiej”. Od 1985 z ramienia diecezji przemyskiej brał udział w pracach Komisji Specjalnej Episkopatu Polski ds. Przygotowań Kongresu Eucharystycznego w Polsce w 1987.
W 1980 został kapelanem NSZZ „Solidarność”. Wspierał działaczy „Solidarności” w Hucie Stalowa Wola i w Regionie Ziemia Sandomierska. Organizował pomoc dla opozycjonistów represjonowanych przez władze komunistyczne, zwłaszcza podczas stanu wojennego. Występował w obronie praw ludzi pracy, szczególnie podczas strajku w Hucie Stalowa Wola w 1988. Sam również doświadczył represji ze strony władz (w 2004 Instytut Pamięci Narodowej przyznał mu status pokrzywdzonego).
W 1977 otrzymał przywilej noszenia rokiety i mantoletu, a w 1983 uzyskał godność kapelana honorowego Jego Świątobliwości.
Biskup.
16 lutego 1989 został prekonizowany biskupem pomocniczym diecezji przemyskiej ze stolicą tytularną Tigamibena. Święcenia biskupie otrzymał 5 marca 1989 w kościele Matki Bożej Królowej Polski w Stalowej Woli. Udzielił mu ich Ignacy Tokarczuk, biskup diecezjalny przemyski, któremu asystowali biskupi pomocniczy przemyscy: Bolesław Taborski, Stefan Moskwa i Edward Białogłowski. Jako zawołanie biskupie przyjął słowa „"Christus vincit"” ("Chrystus zwycięża"). Objął urząd wikariusza generalnego diecezji. W kurii biskupiej został przewodniczącym wydziału nauki chrześcijańskiej i członkiem komisji egzaminacyjnej, należał do kolegium konsultorów, rady kapłańskiej i rady duszpasterskiej.
Rezydował w Stalowej Woli, gdzie nadzorował tamtejszy region duszpasterski, pozostając proboszczem parafii Matki Boskiej Królowej Polski i kapelanem Solidarności. Był inicjatorem utworzonej w 1990 Filii Wydziału Nauk Społecznych Katolickiego Uniwersytetu Lubelskiego w Stalowej Woli (przemianowanej później na Wydział Zamiejscowy Nauk o Społeczeństwie Katolickiego Uniwersytetu Lubelskiego w Stalowej Woli). Współorganizował Fundację Uniwersytecką w Stalowej Woli, a następnie został wybrany przewodniczącym Rady Fundacji. Na bazie jego księgozbioru powstała Biblioteka Uniwersytecka w Stalowej Woli. Współtworzył powstałą w 1992 Szkołę Bankową w Stalowej Woli. W 1991 założył ochronkę dla bezdomnych dzieci, przyczynił się także do otwarcia schroniska dla bezdomnych mężczyzn.
25 marca 1992 został przeniesiony na urząd biskupa pomocniczego diecezji sandomierskiej. W tym samym roku został ustanowiony jej wikariuszem generalnym. W diecezji przewodniczył Zespołowi II Ogólnopolskiego Synodu Plenarnego. Podczas II Synodu Diecezji Sandomierskiej zasiadał w Komisji Głównej i był przewodniczącym Komisji ds. Wiernych Świeckich. Przyczynił się do reaktywacji w diecezji Akcji Katolickiej, pełniąc funkcję jej opiekuna. Został mianowany dziekanem kapituły kolegiackiej w Opatowie. W 2009 w związku z przeniesieniem biskupa Andrzeja Dzięgi do czasu objęcia urzędu biskupa diecezjalnego sandomierskiego przez Krzysztofa Nitkiewicza sprawował funkcję administratora diecezji. 6 października 2012 papież Benedykt XVI przyjął jego rezygnację z obowiązków biskupa pomocniczego sandomierskiego.
W Wyższym Seminarium Duchownym w Sandomierzu i Instytucie Teologicznym w Sandomierzu prowadził zajęcia z socjologii religii i katolickiej nauki społecznej, a na Wydziale Zamiejscowym Nauk o Społeczeństwie Katolickiego Uniwersytetu Lubelskiego w Stalowej Woli z katolickiej nauki społecznej.
W ramach Konferencji Episkopatu Polski wszedł w skład Komisji Iustitia et Pax, Komisji (Rady) ds. Rodzin, Komisji ds. Budowy Kościołów, Komisji Charytatywnej, Rady ds. Społecznych i Zespołu ds. Akcji Katolickiej. Był ponadto asystentem kościelnym Towarzystwa Pomocy im. św. Brata Alberta.
Odznaczenia i wyróżnienia.
Postanowieniem prezydenta RP Lecha Kaczyńskiego z 11 listopada 2006 został odznaczony Krzyżem Wielkim Orderu Odrodzenia Polski. Postanowieniem prezydenta RP Andrzeja Dudy z 28 września 2017 otrzymał Krzyż Wolności i Solidarności. W 2019 prezydent RP Andrzej Duda odznaczył go Medalem Stulecia Odzyskanej Niepodległości.
Nadano mu honorowe obywatelstwo Stalowej Woli (1992), gminy Radomyśl nad Sanem (2007) i Tarnobrzega (2008). Ponadto Prezydent Sandomierza przyznał mu Honorowe Wyróżnienie „Bene Meritus” (2007), Rada Miejska w Stalowej Woli tytuł „Pater Urbis” (2008), a Rada Miasta Tarnobrzega Medal Sigillum Civis Virtuti (2018). Nadano mu także odznakę honorową „Zasłużony dla Województwa Podkarpackiego” (2017).
W 2007 został odznaczony medalem Za Zasługi dla Katolickiego Uniwersytetu Lubelskiego, a w 2012 otrzymał wyróżnienie Katolickiego Uniwersytetu Lubelskiego „Gratae memoriae signum universitatis”.
W 1995 otrzymał tytuł Honorowego Członka NSZZ „Solidarność”, a w 2008 tytuł Zasłużony dla NSZZ „Solidarność”. Został uhonorowany m.in.: orderem Polonia Mater Nostra Est (2001), Medalem Wdzięczności Polonii „Gaude Mater Polonia” (2004), Medalem Akcji Katolickiej „Za dzieło apostolstwa” (2006) i nagrodą honorową „Świadek Historii” Instytutu Pamięci Narodowej (2017).

</doc>
<doc id="520644" url="https://pl.wikipedia.org/wiki?curid=520644" title="Guzy śródczaszkowe">
Guzy śródczaszkowe

Guzy śródczaszkowe powstają na skutek:
Mogą doprowadzić do powstania epilepsji, wodogłowia, trwałego uszkodzenia mózgu. Guzy śródczaszkowe uciskają na mózg, zwiększają ciśnienie śródczaszkowe, a więc mogą doprowadzić do zaburzeń świadomości.
Podział.
Główne rodzaje guzów śródczaszkowych i ich częstość występowania (według Zülcha):

</doc>
<doc id="520646" url="https://pl.wikipedia.org/wiki?curid=520646" title="Niedźwiedziówka krasa">
Niedźwiedziówka krasa

Niedźwiedziówka krasa ("Pericallia matronula") – gatunek motyla z rodziny mrocznicowatych (Erebidae) i podrodziny niedźwiedziówkowatych. Rzadki i lokalny gatunek motyla leśno-stepowego.
Wygląd.
Głowa czerwona. Tułów krępy, ostrzegawczo ubarwiony, z wierzchu ciemnobrunatny, po bokach czerwony. Kołnierzyk czerwony, pokrywki skrzydeł czarno-brunatne. Odwłok czerwony z rzędem brunatnych plamek na grzbiecie. Skrzydła o rozpiętości 76–85 mm, intensywnie ubarwione. Skrzydła przednie ciemnobrunatne z biało-żółtymi plamkami ułożonymi wzdłuż przedniego brzegu skrzydeł. Tylne skrzydła żółte z dużymi, czarnymi plamkami tworzącymi dwie przepaski. Korpus postaci dorosłej i gąsienicy pokryty futerkiem. Motyl masywny o leniwym zachowaniu.
Zasięg występowania.
Gatunek występuje w Europie i Azji od wschodniej Francji) aż po wschodnie krańce Syberii.
W Polsce występuje na Wyżynie Krakowsko-Częstochowskiej, w Tatrach, Pieninach, Beskidzie Sądeckim i Niskim, na Pogórzu Ciężkowickim i Pogórzu Przemyskim oraz w Bieszczadach. Zagrożeniami dla niej są niekorzystne zmiany w środowisku i wyłapywanie przez kolekcjonerów. Nie jest prawnie chroniona.
Rośliny żywicielskie.
podstawowe – leszczyna pospolita "(Corylus avellana)", wierzba iwa "(Salix Kaprea)", jesion "(Fraxinus sp.)", wiciokrzew-suchodrzew "(Lonicera xylosteum)", brodawnik "(Leontdon spp)";
dodatkowe – czeremcha zwyczajna "(Prunus padus)", orzech włoski "(Juglans regia)", wiśnia ptasia "(Prunus avium)" oraz różne rośliny zielne.
Ochrona.
Gatunek niższego ryzyka, niewykazujący wyraźnego regresu populacyjnego, niekwalifikujący się do kategorii taksonów silnie zagrożonych.
Motyle nie są zbyt rzadkie, mogą nawet lokalnie lub czasowo zwiększać swój stan liczebny.

</doc>
<doc id="520650" url="https://pl.wikipedia.org/wiki?curid=520650" title="Literatura turecka">
Literatura turecka

Literatura turecka – teksty mówione (twórczość ustna) i pisane w języku tureckim w jego formie współczesnej oraz w języku osmańskotureckim, stanowiącym podstawę starszego piśmiennictwa tureckiego.
Dzieje literatury tureckiej obejmują okres niemal 15 wieków. Najstarszymi zapisami tekstów tureckich są ryte w kamieniu inskrypcje zapisywane pismem orchońskim, odnalezione w dolinie rzeki Orchon w środkowej Mongolii i datowane na VIII w. n.e. W IX i X w. wśród koczowniczych tureckich ludów Azji Środkowej ukształtowała się tradycja ustnej epiki, która zaowocowała powstaniem wśród Oguzów cyklu opowieści zgromadzonych w "Księdze Dede Korkuta" oraz eposu "Manas" wśród przodków dzisiejszych Kirgizów.
Literatura przed przyjęciem islamu.
Najstarsze pisane zabytki ludów tureckich pochodzą z VII wieku n.e. Posługiwano się wówczas pismem runicznym rytym lub kutym na płytkach kamiennych, kamieniach, rzadziej na przedmiotach metalowych (misy, czarki, kubki itp.). Zabytki literackie spisane w runach obejmują prozę i poezję, a ich treść stanowią epitafia, mowy i hymny pochwalne, lamenty, ważniejsze wydarzenia z dziejów plemion i bohaterskie czyny jego wodzów. Wiele inskrybowanych płyt, kamieni i przedmiotów znaleziono nad rzekami Ochron i Jenisej, stąd zwane są one zwykle zabytkami orchowskimi lub jenisejskimi. Najbardziej znanymi zabytkami orchowskimi są tablice sporządzone dla władców państwa Turków Orchońskich Köl-tegina (zm. 731 r.) i jego brata Bilge-kagana (zm. 734 r.) oraz Tonjukuka (napis sporządzony w 712-716) Napis na cześć Köl-tegina jest dwujęzyczny, turecko-chiński.
Literatura po przyjęciu islamu.
Literatura karachanidzka
Jej przykładem jest poemat "Mądrość przynosząca szczęście" z XII wieku w j.ujgursko-karłuckim, który powstał w 1069 roku, napisany przez Jusufa Balasaghuniego. Utwór jest poematem dydaktycznym i obejmuje 6502 wierszy podzielonych na 72 rozdziały. Do naszych czasów zachowały się 3 rękopisy.
Literatura kipczacko–chorezyjska
Z XIV wieku pochodzi „Historia Proroków”, „Historia Rabguzjego”. Składa się ona z: krótkiego wstępu, rozdziału poświęconego stworzeniu świata, opowiadań o prorokach związanych z muzułmańską tradycją oraz zakończenia.
Literatura kipczacka
Przykładem może być "Codex Cumanicus" z XIV wieku w j. kipczackim – zachowała się kopia z tamtego okresu. Treść wiąże się z działalnością kościoła, gramatyką i tekstami religijnymi.
Literatura mistyczna.
Na terenie Anatolii literatura mistyczna istniała od XIII do XX wieku. Literatura mistyczna przekazywała więcej treści, głębi, bardziej dotyczyła życia codziennego.
Bractwa religijne.
Pierwsze bractwo sufickie tworzyli rzemieślnicy. Początkowo uznawane za herezje, później zaczęło przyciągać tłumy. Każde bractwo posiadało własny strój i barwę. Bractwo normowała hierarchia.
Przedstawiciel: Sułtan Veled – w 1284 objął kierownictwo nad zakonem, rozbudował go.
„Księga początku”. „Księga Luthi„ – 162 wiersze tureckie. „Dywan” – gazele tureckie. Charakterystyczne są powtórzenia wersów lub ich części.
Przedstawiciel: Yunus Emre- ur. ok. 1240, zm. 1320,„Księga dobrych rad”, „Dywany”- wiersze pisane aruzem, gazele; „Hymny”- rytmika sylabiczna; „Traktaty”
Element filozoficzne-etyczno – mistyczne rozumienie świata
Element narodowy – język, rytmika, forma, styl
Przyczyny popularności poety – twórczość była przejrzysta i dźwięczna, obrazy wzięte z życia, głębia. Tematyka: życie i śmierć, ukochanie wszystkiego, kult człowieczeństwa, codzienne życiowe zawody i rozgoryczenia.
Przedstawiciel: Nesimi ur. 1369/70 w pobliżu Bagdadu, ucieka do Anatolii. Poezja liryczna, piękna. Został osadzony w więzieniu. W 1404 pozbawiony życia (obdarcie ze skóry za ogłoszenie się bogiem).
Suleymal Celebi ur. w II poł. XIV wieku – „Mevlud” – narodziny proroka, własne przeżycia autorów, często anonimowy. Dorobiono melodie, śpiewany przy śmierci kogoś bliskiego. Składa się z 6 rozdziałów i 18 cykli. Poemat zaczyna się pochwałą bogu i jego istoty.
Klasyczny okres literatury osmańskiej (1453–1600).
Okres największej świetności – 1453 – zdobycie Konstantynopola
Fuzuli – „Haszysz i wino” („Beng u bade”), okolice Azerbejdżanu
Literatura ludowa.
Literatura ludowa – epopeja ustna, liryczna, rzadko zapisywana, tworzona w celu integracji wspólnoty, zachowania tradycji i dla rozrywki.
Prozą zapisywane były relacje przygód i mniej ważne dialogi, natomiast wierszem przemowy głównych bohaterów oraz wplecione w narrację pieśni.
Do gatunków ludowych należą:
Bajki.
Do literatury ludowej zaliczamy również bajki – opowiadane prozą, o dominującym elemencie fantastyki.
Typy bajek:
Części składowe bajki:
Teatr ludowy.
Teatr ludowy, czyli "Karagoz" (czarne oko), turecki teatr cieni. Rekwizyty: wycinane szablony z pergaminu lub wielbłądziej skóry, jednoczęściowe lub składające się z kilku segmentów, ekran z batystu lub jedwabiu, od wewnętrznej strony ekranu – lampki oliwne lub świece.
Pary sławnych kochanków w literaturze tureckiej.
Motyw: bezlitosnego władcy, jabłka, przebieranie i ukrywanie w beczkach, skrzyniach, zakochiwania się na odległość, walka z dzikimi bestiami. Ważnym tematem jest rozłąka, miłość, radość ze spotkania. Symbole: drogie kamienie, drzewa, ptaki, perły, litery alfabetu arabskiego.

</doc>
<doc id="520651" url="https://pl.wikipedia.org/wiki?curid=520651" title="Biskup ordynariusz">
Biskup ordynariusz



</doc>
<doc id="520662" url="https://pl.wikipedia.org/wiki?curid=520662" title="Nelson Algren">
Nelson Algren

Nelson Algren (właśc. Nelson Ahlgren Abraham, ur. 28 marca 1909 w Detroit, zm. 9 maja 1981 w Sag Harbor) – pisarz amerykański, którego twórczość w głównej mierze odnosiła się do życia biednych Polaków mieszkających w Polskim Śródmieściu w Chicago i którego powieści uznane zostały przez Amerykanów polskiego pochodzenia za antypolskie.
Napisał 5 powieści i ponad 50 opowiadań, poezji, szkiców krytycznych, esejów i książek podróżniczych. Do tej pory na język polski zostały przetłumaczone dwa jego opowiadania: Śmiech markiera i Ostatnia karuzela.
Życiorys.
Nelson Algren urodził się w Detroit w stanie Michigan jako syn Goldie (z domu Kalisher) i Gersona Abrahama. W wieku trzech lat przeniósł się z rodzicami do Chicago w stanie Illinois, gdzie mieszkali w robotniczej dzielnicy imigrantów w South Side. Jego ojciec był synem Szweda, który przeszedł na judaizm i niemieckiej Żydówki, a matka była Żydówką pochodzenia niemieckiego. Miała sklep ze słodyczami na South Side. Kiedy był młody mieszkał wraz z rodziną przy 7139 S. South Park Avenue (obecnie S. Martin Luther King Jr. Drive) w Greater Grand Crossing w South Side.
Kiedy miał osiem lat, jego rodzina przeprowadziła się z dalekiego South Side do mieszkania przy 4834 N. Troy Street, w dzielnicy North Side w Albany Park. Jego ojciec pracował jako mechanik samochodowy w pobliżu North Kedzie Avenue.
W swoim eseju Chicago: City on the Make Algren dodał szczegóły autobiograficzne m.in. wspominał, że po przeprowadzce na Troy Street dokuczały mu dzieci z sąsiedztwa, ponieważ był fanem South Side White Sox. Pomimo tego, że większość życia spędził na North Side, Algren nigdy nie zmienił przynależności i pozostał fanem White Sox.
Kształcił się w szkołach publicznych w Chicago, ukończył Hibbard High School (obecnie Roosevelt High School) i rozpoczął studia na Uniwersytecie Illinois w Urbanie i Champaign, uzyskując tytuł Bachelor of Science z dziennikarstwa podczas Wielkiego Kryzysu w 1931 roku. Podczas swojego pobytu na Uniwersytecie Illinois pisał dla studenckiej gazety "Daily Illini".
W 1947 poznał w USA francuską pisarkę i filozofkę Simone de Beauvoir, uczuciowy związek z nią trwał 17 lat. Razem odbyli wiele podróży (m.in. Ameryka Łacińska, Grecja i Turcja).
Sławę przyniosła mu uważana za antypolską powieść "The Man with the Golden Arm" ("Człowiek o złotej ręce") 1949, nagrodzona w 1950 National Book Award, bestseller, następnie sfilmowana.
Śmierć.
Zmarł na atak serca w domu 9 maja 1981 r. w czasie przyjęcia, wydanego z okazji przyznania mu członkostwa w American Academy of Arts and Letters. Został pochowany na cmentarzu w Oakland, Sag Harbor, Long Island.

</doc>
<doc id="520670" url="https://pl.wikipedia.org/wiki?curid=520670" title="816 p.n.e.">
816 p.n.e.



</doc>
<doc id="520671" url="https://pl.wikipedia.org/wiki?curid=520671" title="817 p.n.e.">
817 p.n.e.



</doc>
<doc id="520672" url="https://pl.wikipedia.org/wiki?curid=520672" title="818 p.n.e.">
818 p.n.e.



</doc>
<doc id="520673" url="https://pl.wikipedia.org/wiki?curid=520673" title="819 p.n.e.">
819 p.n.e.



</doc>
<doc id="520675" url="https://pl.wikipedia.org/wiki?curid=520675" title="820 p.n.e.">
820 p.n.e.



</doc>
<doc id="520676" url="https://pl.wikipedia.org/wiki?curid=520676" title="821 p.n.e.">
821 p.n.e.



</doc>
<doc id="520677" url="https://pl.wikipedia.org/wiki?curid=520677" title="822 p.n.e.">
822 p.n.e.



</doc>
<doc id="520678" url="https://pl.wikipedia.org/wiki?curid=520678" title="823 p.n.e.">
823 p.n.e.



</doc>
<doc id="520681" url="https://pl.wikipedia.org/wiki?curid=520681" title="824 p.n.e.">
824 p.n.e.



</doc>
<doc id="520683" url="https://pl.wikipedia.org/wiki?curid=520683" title="825 p.n.e.">
825 p.n.e.



</doc>
<doc id="520684" url="https://pl.wikipedia.org/wiki?curid=520684" title="826 p.n.e.">
826 p.n.e.



</doc>
<doc id="520685" url="https://pl.wikipedia.org/wiki?curid=520685" title="827 p.n.e.">
827 p.n.e.



</doc>
<doc id="520686" url="https://pl.wikipedia.org/wiki?curid=520686" title="Ogólnopolskie Spotkanie Młodzieży (Lednica)">
Ogólnopolskie Spotkanie Młodzieży (Lednica)



</doc>
<doc id="520688" url="https://pl.wikipedia.org/wiki?curid=520688" title="Bernard Malamud">
Bernard Malamud

Bernard Malamud (ur. 26 kwietnia 1914 w Nowym Jorku, zm. 18 marca 1986 w Nowym Jorku) – amerykański pisarz, prozaik i autor sztuk teatralnych pochodzenia żydowskiego.
Malamud urodził się na Brooklynie w rodzinie rosyjskich Żydów. Jego utwory często rozgrywają się w żydowskich środowiskach Nowego Jorku, pisarz nie ogranicza się jednak jedynie do opisania tradycyjnych żydowskich zwyczajów i postaw na tle wielokulturowej społeczności. Interesuje go głównie jednostka i sposób realizacji jej ambicji oraz marzeń wobec oporu otoczenia. Jego proza, w pełni realistyczna i z pozoru oschła, zaskakuje ukrytym liryzmem.
Najbardziej znana jego powieść, "Fachman", w 1967 zdobyła National Book Award i Nagrodę Pulitzera w dziedzinie beletrystyki. Bohaterem książki jest Jakow Bok, Żyd oskarżony w Imperium Rosyjskim o popełnienie mordu rytualnego. Pisarz oparł swą powieść o rzeczywiste wydarzenia z lat 1911–1913, tzw. „sprawę Bejlisa”. National Book Award uhonorowano także wcześniejszy (z 1958) zbiór opowiadań Malamuda – "The Magic Barrel".

</doc>
<doc id="520689" url="https://pl.wikipedia.org/wiki?curid=520689" title="828 p.n.e.">
828 p.n.e.



</doc>
<doc id="520690" url="https://pl.wikipedia.org/wiki?curid=520690" title="829 p.n.e.">
829 p.n.e.



</doc>
<doc id="520691" url="https://pl.wikipedia.org/wiki?curid=520691" title="830 p.n.e.">
830 p.n.e.



</doc>
<doc id="520692" url="https://pl.wikipedia.org/wiki?curid=520692" title="Koncert w Trójce (album Voo Voo)">
Koncert w Trójce (album Voo Voo)

Koncert w Trójce – dwupłytowy album koncertowy nagrany przez zespół Voo Voo dla Programu III Polskiego Radia w dniach 4 i 5 czerwca 1999 w studiu im. Agnieszki Osieckiej w Warszawie. Koncert został wydany na cd przez Music Corner w 1999 roku, w nakładzie 10.000 egz.
Lista utworów.
Muzyka i słowa Wojciech Waglewski z wyjątkiem jak zaznaczono powyżej.
Muzycy.
Voo Voo:
Gościnnie:

</doc>
<doc id="520693" url="https://pl.wikipedia.org/wiki?curid=520693" title="831 p.n.e.">
831 p.n.e.



</doc>
<doc id="520694" url="https://pl.wikipedia.org/wiki?curid=520694" title="Plan totalny">
Plan totalny

Plan totalny lub plan daleki (ang. "long shot") – rodzaj planu filmowego opierający się na pełnym pokazaniu miejsca akcji. Sylwetki bohaterów są widoczne z daleka i nie są na ogół rozpoznawalne.
Plan daleki posiada dużą wartość informacyjną – pozwala na rozpoznanie miejsca akcji, jego podstawowej topografii, warunków w nim panujących, a niekiedy również czasu akcji, z tego powodu bywa bardzo często stosowany do otwarcia filmu. Może też kończyć film ze względu na swoją wartość uogólniającą, możliwość umieszczenia opowiedzianej historii w szerszej perspektywie. Plan ogólny może też służyć niesieniu konkretnych wartości emocjonalnych – wskazywaniu na zagubienie i przytłoczenie jednostki otoczeniem.
Plan daleki był szeroko stosowany przez włoskich neorealistów.
W niektórych źródłach bywa utożsamiany z planem ogólnym.

</doc>
<doc id="520695" url="https://pl.wikipedia.org/wiki?curid=520695" title="Jajo izolecytalne">
Jajo izolecytalne

Jajo izolecytalne – komórka jajowa charakteryzująca się równomiernym rozmieszczeniem żółtka w cytoplazmie. Występuje np. u szkarłupni.

</doc>
<doc id="520698" url="https://pl.wikipedia.org/wiki?curid=520698" title="Plan ogólny">
Plan ogólny

Plan ogólny (ang. "long shot") – rodzaj planu filmowego opierający się na pokazaniu miejsca akcji wraz z sylwetkami ludzkimi, niezbyt odległymi. Plan taki służy przede wszystkim nakreśleniu sposobu, w jaki jednostka powiązana jest ze swoim otoczeniem. 
Część źródeł utożsamia plan ogólny z planem totalnym.

</doc>
<doc id="520702" url="https://pl.wikipedia.org/wiki?curid=520702" title="Plan pełny">
Plan pełny

Plan pełny (ang. "full shot") – rodzaj planu filmowego polegający na pokazaniu całej postaci wypełniającej kadr. Pozwala rozpoznać postać, zidentyfikować czynności przez nią wykonywane. Zapewnia też czytelność tła, umożliwia widzowi zapoznanie się z nim; daje to możliwość zdobycia wiedzy na temat postaci dzięki jej zachowaniu w środowisku w którym się znajduje. Stosowany jest w sztuce filmowej rzadko, zazwyczaj jako plan przejściowy pomiędzy planem ogólnym a planami bliższymi. Niekiedy używany jest w zastępstwie planu ogólnego, jeśli miejsce akcji uniemożliwia zastosowanie tego pierwszego.

</doc>
<doc id="520707" url="https://pl.wikipedia.org/wiki?curid=520707" title="Plan średni">
Plan średni

Plan średni (zwany też półpełnym i pasowym) – sposób kadrowania planu filmowego polegający na pokazaniu postaci od pasa w górę.
Podobnie jak plan amerykański służy do filmowania dialogów, lecz w przeciwieństwie do niego większą rolę odgrywa mimika bohaterów. Można spotkać się również z twierdzeniem, iż plan ten obejmuje kadr od głowy po dłoń wyprostowanej ręki ułożonej wzdłuż ciała.
Pojęcie o tym samym znaczeniu przeniesione również do fotografii.

</doc>
<doc id="520714" url="https://pl.wikipedia.org/wiki?curid=520714" title="Aleksander Groza">
Aleksander Groza

Aleksander Groza (ur. 30 czerwca 1807 w Zahraniczach w guberni kijowskiej, zm. 3 listopada 1875 w Chałaimgródku pod Berdyczowem) – polski poeta epoki romantyzmu, jeden z pomniejszych twórców tzw. "szkoły ukraińskiej". 
Według Juliana Tuwima, cenioną niegdyś poezję Grozy XIX-wieczna krytyka literacka porównywała do najlepszych wzorców czerpanych z Tarasa Szewczenki i Aleksandra Puszkina. Zważywszy, że początkowe utwory Szewczenki, jak (ballada "Urzeczona") pojawiają się w sześć lat po debiucie Grozy, niejasny wydaje się kierunek przekazywania tych wzorów. 
Życiorys.
Pochodził z zamożnej rodziny szlacheckiej. Otrzymawszy staranne wykształcenie – studiował m.in. na Wydziale Lekarskim Uniwersytetu Wileńskiego – osiadł w odziedziczonej wsi na Ukrainie, gdzie poświęcił się działalności literackiej. Pisaniem zajmował się także jego brat Sylwester.
Pierwsze utwory poetyckie opublikował w wileńskim "Noworoczniku litewskim" w 1831 roku. Pięć lat później wydał swoją pierwszą, a zarazem najsłynniejszą powieść, "Starosta Kaniowski" o zbrodniach Mikołaja Potockiego. W latach 1838-1842 wydawał w Wilnie tomy poezji z utworami twórców litewskich i ukraińskich.
Następną powieść opublikował dopiero w 1848; była to powieść realistyczno-obyczajowa "Władysław – wyciąg z pamiętników nie bardzo znanych". Kolejną zaliczającą się do tego gatunku, "Mozaika kontraktowa – pamiętnik z roku 1851", ukończył w 1857. Niedługo potem przeniósł się do Berdyczowa, gdzie pracował jako nauczyciel, a następnie do Żytomierza, gdzie był współorganizatorem Stowarzyszenia Księgarsko-Wydawniczego, spółki wydającej tanie książki, w tym opracowane przez Grozę elementarze. 
Ostatnich pięć lat swego życia przemieszkał w Chałaimgródku, w domu Eustachego Iwanowskiego.

</doc>
<doc id="520718" url="https://pl.wikipedia.org/wiki?curid=520718" title="Drawski Park Krajobrazowy">
Drawski Park Krajobrazowy

Drawski Park Krajobrazowy – park krajobrazowy w województwie zachodniopomorskim, obejmujący najcenniejszy fragment Pojezierza Drawskiego zajmujący tereny sześciu gmin.
Park został utworzony w 1979 roku. Obejmuje obszar 38 360,17 ha, natomiast jego otulina liczy 23 560,41 ha.
Znajdują się tutaj cenne obiekty krajobrazowe, jeziora (największe Drawsko), wały morenowe, głazy narzutowe. W parku występuje ponad 40 gatunków roślin chronionych prawnie, zaś awifauna to 148 gatunków ptaków lęgowych (m.in. orły, czaple, żurawie, bocian czarny, kormoran). Wśród ryb obecne są m.in. sandacz, okoń, węgorz i sielawa.
W parku znajduje się 7 rezerwatów przyrody (oraz 2 w otulinie) i około 300 pomników przyrody. Od 2012 roku park wchodzi w skład Zespołu Parków Krajobrazowych Województwa Zachodniopomorskiego w Szczecinie.
W roku 2020 Zespół Parków Krajobrazowych Województwa Zachodniopomorskiego podpisał umowę na sporządzenie planu ochrony dla parku. 
Administracja Drawskiego PK.
Park administrowany jest przez Zespół Parków Krajobrazowych Województwa Zachodniopomorskiego
ul. Kopalniana 2
70-760 Szczecin

</doc>
<doc id="520721" url="https://pl.wikipedia.org/wiki?curid=520721" title="GoldStar">
GoldStar



</doc>
<doc id="520723" url="https://pl.wikipedia.org/wiki?curid=520723" title="Kanał Kula">
Kanał Kula

Kanał Kula – najkrótszy kanał mazurski o długości 110 m, szerokości 25 m i głębokości do 2 m. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia.      
Brzegi kanału umocnione są głazami. Kanał Kula łączy Jezioro Jagodne (jego zatokę Kula) z Jeziorem Bocznym, które jest odnogą Niegocina. Na wschodnim brzegu kanału znajduje się pole biwakowe. Nad kanałem przechodzi droga łącząca drogę z Kozina do Bogaczewa z drogą biegnącą z Jagodnego Wielkiego do Rydzewa.
Poprzez kanał przebiega umowny dział wodny pomiędzy dorzeczami Wisły i Pregoły, w rzeczywistości linia ta jest płynna w zależności od poziomu wody i kierunku wiatru. W związku z tym wśród żeglarzy pływających po Wielkich Jeziorach Mazurskich istnieje tradycja "chrztu" nowicjuszy, którzy po raz pierwszy przekraczają tę granicę, na wzór chrztów równikowych, spotykanych na statkach oceanicznych.
W pobliskim lesie na półwyspie Kula znajdują się dobrze zachowane umocnienia polowe z okresu I wojny światowej.

</doc>
<doc id="520724" url="https://pl.wikipedia.org/wiki?curid=520724" title="Jajo telolecytalne">
Jajo telolecytalne

Jajo telolecytalne – komórka jajowa, w której kula żółtka znajduje się na jednym biegunie wegetatywnym, a cytoplazma skupia się na drugim, gdzie tworzy tarczkę zarodkową. Takie jajo bruzdkuje nierównomiernie. Występuje np. u płazów i gadów.

</doc>
<doc id="520727" url="https://pl.wikipedia.org/wiki?curid=520727" title="Jajo centrolecytalne">
Jajo centrolecytalne

Jajo centrolecytalne – polilecytalna i anizolecytalna komórka jajowa charakteryzująca się dużym żółtkiem umiejscowionym w części centralnej. Bruzdkuje zwykle powierzchniowo. Występuje u większości owadów.

</doc>
<doc id="520729" url="https://pl.wikipedia.org/wiki?curid=520729" title="Batalion „Kiliński”">
Batalion „Kiliński”

Batalion „Kiliński” (baon „Kiliński”), właśc. batalion im. Jana Kilińskiego – batalion Armii Krajowej utworzony w styczniu 1940.
Początkowo nosił nazwę „Vistula”, 21 marca 1943 przemianowaną na „Batalion im. Jana Kilińskiego”. Walczył w powstaniu warszawskim w rejonie Śródmieścia i częściowo na Woli.
Przed powstaniem batalion został podzielony na dwa zgrupowania:
Udział w powstaniu.
Oddziały IX zgrupowania batalionu uczestniczyły w zdobyciu wieżowca Prudentialu i opanowania placu Napoleona (dziś Powstańców Warszawy) (1 sierpnia), gmachu Poczty Głównej (2 sierpnia), gmachu PAST-y (20 sierpnia). Od 5 sierpnia samodzielnie prowadził walki o ten budynek. Żołnierze batalionu Kiliński zajęli także pomieszczenia „Cafe Clubu” (25 sierpnia), biorąc do niewoli 12 jeńców, oraz zdobywając broń i amunicję. Po wykonaniu zadań wyjściowych, dowódca obwodu skierował 2 oraz 3 kompanię do utrzymania linii obrony wzdłuż ulic Świętokrzyskiej, Nowego Światu, Wareckiej, Al. Jerozolimskich, Brackiej, Marszałkowskiej oraz Złotej. Kompanie 1, 6 i 9 obsadziły rejon ulic Bagno, Królewskiej, Marszałkowskiej, Granicznej, Grzybowskiej i Dzielnej. Po zdobyciu PAST-y, oddziały brały udział we wsparciu przebicia się oddziałów Starego Miasta. Po 31 sierpnia oddziały przeszły do odwodu. W pierwszych tygodniach września batalion przeszedł na odcinek Powiśla w rejonie ul. Nowy Świat.
Zgrupowanie X walczyło 1 sierpnia o zdobycie szkoły przy ul. Żelaznej 88 i szpital św. Zofii. Po niemieckim ataku na Wolę 5 sierpnia, oddziały cofnęły się na linie obrony wzdłuż ulic Wroniej, Towarowej, Ogrodowej i Chłodnej, gdzie zgrupowanie się rozpadło. Od 12 sierpnia, 7 kompania, 41 kompania WSOP oraz pluton z 4 kompanii weszły w skład nowego batalionu szturmowego „Rum”.
Część 4 kompanii „Watra” (plutony 169 i 170) – 6 sierpnia wycofała się na Stare Miasto, gdzie wzięła udział w walkach jako kompania „Osa”, a po przejściu do Śródmieścia weszła w skład Batalionu „Stefan”.
15 września, dokonano reorganizacji batalionu i z dotychczasowych żołnierzy 2, 3, 5 i 6 kompanii utworzono zbiorczą kompanię „Kiliński”. Kompania ta weszła w skład Batalionu Osłonowego (Asystencyjnego), który od 3 do 9 października 1944 pełnił funkcje porządkowe w Warszawie na mocy układu kapitulacyjnego.
8 kompania (Oddział „Kolegium C”) została podporządkowana bezpośrednio dowódcy obwodu. Kompanie 1, 4, 7 i 9 zostały odkomenderowane do innych zgrupowań (Batalion „Rum”).
Jednymi z łączniczek oddziału były: aktorka Alina Janowska i Anna Laskowiczówna. W batalionie walczyli m.in. Stanisław Marczak-Oborski, Eugeniusz Grasberg i Zdzisław Maklakiewicz (kompania motorowa „Iskra”) oraz Antoni Agopszowicz.
Skład batalionu.
3 sierpnia do batalionu jako 8 kompanię przyłączono Oddział Kedywu „Kolegium C” (cztery plutony, 41 żołnierzy), dowódca por. Edward Paszkowski „Wiktor”, ppor. Henryk Jakubowski "Wojtek"(*). 4 sierpnia włączono 41 kompanię WSOP – jako 9 kompanię.

</doc>
<doc id="520754" url="https://pl.wikipedia.org/wiki?curid=520754" title="Technika klasyczna">
Technika klasyczna

Styl klasyczny to technika biegu narciarskiego. Polega ona na (jednoczesnym) prowadzeniu równolegle nart i odpychaniu się kijkami. Zawody odbywają się na specjalnie przygotowanej trasie. Trasy takie posiadają dwa wgłębienia dla nart (lub więcej ich par).

</doc>
<doc id="520756" url="https://pl.wikipedia.org/wiki?curid=520756" title="Gackt">
Gackt

 (ur. 4 lipca 1973 w mieście Okinawa na Okinawie w Japonii) – japoński twórca piosenek, wokalista i multiinstrumentalista.
 gra na trąbce, tubie, rogu, puzonie, pianinie, skrzypcach, perkusji, gitarze (w tym również basowej) i bębnie. Jest byłym wokalistą zespołów Cains:feel oraz Malice Mizer. W 2007 przyłączył się do japońskiego zespołu S.K.I.N., który zadebiutował koncertem na Anime Expo 2007.
Posługuje się językami: japońskim, angielskim, mandaryńskim, koreańskim i francuskim. Ćwiczył karate, obecnie trenuje boks i taekwondo. Jest leworęczny. Gackt twierdzi, że został obdarzony pewnego rodzaju zdolnościami parapsychologicznymi. 
W 2003 roku w Japonii została wydana autobiografia Gackta pt. "Jihaku" (Spowiedź). Ma dwóch braci i siostrę. Głównym elementem muzycznym gry ' była piosenka Gackt'a "REDEMPTION", a postać Genesisa Rhapsodosa wzorowana była na wyglądzie Gackta, który również podkładał jej głos w japońskiej wersji gry. Genesis Rhapsodos pojawił się również w następnej części gry '.
Wystąpił w filmach: "Moon Child" (2004) i "Furinkazan" (2007).
Lipiec roku 2010 to okres jego pierwszej, pełnej trasy koncertowej po Europie, która objęła Londyn, Paryż, Barcelonę, Monachium i Bochum. W 2011 roku ogłosił nowy skład swojej grupy „Yellow Fried Chickenz”, który zawiera m.in. drugiego wokalistę, Jona Underdowna, U:ZO, Takumiego, czy Shinyie z legendarnego zespołu „Luna Sea”.

</doc>
<doc id="520757" url="https://pl.wikipedia.org/wiki?curid=520757" title="Jezioro Boczne (powiat giżycki)">
Jezioro Boczne (powiat giżycki)

 
Jezioro Boczne (niem. "Saitensee") – jezioro w Polsce położone w woj. warmińsko-mazurskim, w pow. giżyckim, w gm. Giżycko. Stanowi południowo-zachodnią odnogę Jeziora Niegocin.
Jezioro Boczne nazwę zawdzięcza swoim rozmiarom. Ma powierzchnię 183,3 ha. Jego długość wynosi 3 km, szerokość blisko 900 m. Współczynnik rozwinięcia linii brzegowej tego jeziora jest równy 1,7. Głębokość maksymalna dochodzi do 17 m, a głębokość średnia to 8,7 m.
Na zachodnim brzegu jeziora rozciąga się wieś Bogaczewo, a na przeciwległym brzegu znajduje się wieś Rydzewo. Jezioro to jest częścią szlaku żeglugowego Wielkich Jezior Mazurskich. Jezioro Boczne na południu łączy się poprzez Kanał Kula z Jeziorem Jagodne.
Czystość wód.
Wody jeziora Boczne należą do silnie zeutrofizowanych. Czystość tych wód jest w dużym stopniu uzależniona od czystości wód jeziora Niegocin. W jeziorze dość niekorzystne są warunki tlenowe, wysoki pułap siarkowodoru, masowe zakwity sinic, niska przezroczystość wody oraz wysokie ilości związków azotowych i fosforanowych, ogrzewanie wody latem przyspiesza przebieg procesów fizykochemicznych. Jezioro Boczne jest silnie przeżyźnionym, bardzo podatnym na degradację jeziorem, znaczący wpływ Niegocina na stan czystości Jeziora Bocznego oraz na jego układ warstw termicznych. Uzyskanie poprawy stanu jeziora zależy od poprawy jakości wód jeziora Niegocin. Jezioro jest zasobne w związki biogenne, stężenie fosforanów i fosforu ogólnego odpowiada wartościom pozaklasowym, natomiast stężenie azotu odpowiada wartościom trzeciej klasy.

</doc>
<doc id="520760" url="https://pl.wikipedia.org/wiki?curid=520760" title="Bronisław Wróblewski">
Bronisław Wróblewski

Bronisław Wróblewski (ur. 13 listopada 1888 w Twerze, zm. 26 sierpnia 1941 w Wilnie) – teoretyk prawa i kryminolog, profesor prawa karnego na Uniwersytecie Stefana Batorego (USB) w Wilnie.
Życiorys.
Maturę uzyskał jako ekstern w Warszawie w roku 1910. Studia filozoficzne i prawnicze odbył w Krakowie (Uniwersytet Jagielloński), Dorpacie (obecnie Tartu) (Konwent Polonia) i Moskwie. Edukację uzupełniał również w Paryżu i Rzymie. Dyplom I stopnia uzyskał w 1915. W tym samym roku pracował na Wydziale Prawnym Uniwersytetu w Moskwie jako asystent u boku Leona Petrażyckiego, a następnie w latach 1917/18 wykładał na Wyższych Kursach dla urzędników skarbowych w Moskwie. Po odzyskaniu przez Polskę niepodległości, w latach 1918–1921 pracował w Wydziale Prawnym Ministerstwa Spraw Wewnętrznych w Warszawie. Równocześnie prowadził wykłady z prawoznawstwa karnego w Wolnej Wszechnicy Polskiej. W 1921 r. objął Katedrę Prawa i Postępowania Karnego na Uniwersytecie Stefana Batorego (USB) w Wilnie. Trzydziestotrzyletni wówczas Wróblewski rozpoczął pracę naukową, której spuścizna zawiera najważniejsze działa Jego kariery zawodowej, skupiającej się zagadnień z prawa karnego, w tym z etyki, filozofii, teorii oraz socjologii prawa, polityki kryminalnej, jak również lingwistyki prawniczej, metodologii kryminologicznej, oraz penologii. W 1922 roku w ramach zastępstwa objął prowadzenie wykładów z „prawa i procedury karnej”. Rok później został mianowany profesorem nadzwyczajnym tego przedmiotu. W latach 1934–1936 Bronisław Wróblewski objął funkcję dziekana Wydziału Prawa i Nauk Społecznych USB oraz w latach 1936–1937 funkcję prodziekana tegoż Wydziału. Nie będąc już studentem pozostał członkiem korporacji akademickiej Konwent Polonia, którą wspierał duchowo i finansowo.
Życie prywatne.
Był synem szlachcica, Józefa Wróblewskiego, i Julii ze Smolechowskich. 26 listopada 1921 roku w Warszawie zawarł związek małżeński z Krystyną Marią Karoliną Hirschberg, córką
Karola i Marianny z domu Jędrzejewskiej. Z tego związku miał dwójkę dzieci - malarza Andrzeja Wróblewskiego i teoretyka prawa Jerzego Wróblewskiego. 
Zmarł na atak serca bądź udar mózgu podczas rewizji jego wileńskiego mieszkania przez hitlerowców, czego świadkiem była cała rodzina profesora.
Miejsce spoczynku.
Pochowany na Cmentarzu na Rossie..
Praca naukowa.
W swojej pracy naukowej inspirował się dziełami francuskiego pioniera nowoczesnej socjologii Emila Durkheima, który to zajmował się m.in. socjologiczną funkcją języka i pierwotnym znaczeniem świadomości w badaniu zjawisk społecznych (inaczej np. niż Marks). W tym względzie Wróblewski rozwijał idee Durkheima, kładąc szczególny nacisk na aspekt socjologiczny w badaniu zjawisk prawnych. Do dziś dla wielu teoretyków prawa jest to jedyna droga poznania i badania zjawisk prawnych (realizm prawniczy).
Definicja i zakres polityki kryminalnej stworzone przez Wróblewskiego są obowiązujące obecnie, a w ciągu ubiegłych kilku dekad ulegały licznym zmianom. Ujęcie polityki kryminalnej jako działu kryminologii badającego działania organów władzy oraz społeczeństwa, skierowanych na zapobieganie i zwalczanie przestępczości jest również w myśl Wróblewskiego — ogółem zasad, wedle których państwo powinno postępować w walce z przestępstwem, a ponadto ułatwiać społeczeństwu walkę z przestępstwem.
W późniejszym okresie twórczości profesora uwagę Wróblewskiego przykuł negatywny stosunek społeczeństwa do sędziów. Po części z tegoż powodu, wraz ze swoim wieloletnim uczniem Witoldem Świdą postanowił przyjrzeć się baczniej osobie sędziego, przeprowadzając pierwsze w Polsce empiryczne badania poglądów sędziów na stosowanie prawa. To z kolei zapoczątkowało dyskurs nad sędziowskim wymiarem kary, czyli jedną z fundamentalnych kwestii wymiaru sprawiedliwości. Do dnia dzisiejszego jest to ważki temat kryminologii.
Wprowadził przyjmowane powszechnie do dziś rozróżnienie między językiem prawnym (językiem, w którym są formułowane są akty rangi ustawowej) oraz językiem prawniczym (językiem, w którym formułowane są wypowiedzi o aktach rangi ustawowej, a zatem językiem stanowiącym metajęzyk w stosunku do języka prawnego).
Oddziaływanie twórczości Wróblewskiego możemy dostrzec u wspomnianego już Witolda Świdy, Jerzego Wróblewskiego, Igora Andrejewa, Tomasza Kaczmarka, Stanisława Stommy, Marii Boruckiej-Arctowej i wielu innych badaczy.
Ostatnia książka karnisty "Język prawny i prawniczy" ukazała się pośmiertnie w 1948 roku nakładem Polskiej Akademii Umiejętności, za sprawą Romana Ingardena i Władysława Woltera. Traktat o wojnie, nad którym w ostatnich miesiącach życia pracował profesor, nigdy nie został wydany. Rękopis pozostaje zaginiony.
W 2020 roku, w serii Horyzonty Filozofii Prawa, Biblioteka Palestry ukazała się książka poświęcona osobie oraz wybranym poglądom wileńskiego uczonego, autorstwa Tomasza Snarskiego, pt. Wróblewski.
„Wróblewski” Tomasza Snarskiego, książka dedykowana "mieszkańcom Wilna, byłym i obecnym," w serii wydawniczej Horyzonty Filozofii Prawa, Biblioteka Palestry, Sopot 2020,  poświęcona myśli wileńskiego uczonego związanego z Uniwersytetem Stefana Batorego w Wilnie -  Bronisława Wróblewskiego, twórcy pierwszej teorii polityki kryminalnej na gruncie nauki polskiej, prekursora penologii, składająca się z dwóch części (wraz z szeroką listą źródeł): pierwszej zawierającej tekst źródłowy wileńskiego profesora pt. „Prawo karne a moralność. Szkoła humanistyczna prawa karnego” i drugiej autorstwa wykładowcy Wydziału Prawa Uniwersytetu Gdańskiego pt. „Bronisław Wróblewski jako filozof prawa karnego. Kilka uwag na temat moralnego i pedagogicznego uwikłania prawa karnego”, z podkreśleniem Tomasza Snarskiego:  „Dorobek naukowy Bronisława Wróblewskiego, pomimo upływu lat, pozostaje aktualny wobec wielu zagadnień współczesnej nauki prawa karnego, jak i refleksji filozoficznej nad karą, prawem karnym czy sprawiedliwością.” i zamykającym dzieło gdańszczanina (z wileńskimi korzeniami) pytaniem: „Czy jesteśmy przygotowani, by ustawicznie poszerzać nasze horyzonty filozofii prawa karnego?”.

</doc>
<doc id="520762" url="https://pl.wikipedia.org/wiki?curid=520762" title="Technika dowolna">
Technika dowolna

Styl dowolny (pot. łyżwa) to technika biegu narciarskiego. Powstała stosunkowo niedawno. W technice dowolnej w przeciwieństwie do klasycznej nie biega się po trasie z torami, lecz po trasie równo wygładzonej. Ten styl wymaga większych umiejętności technicznych i kondycji niż klasyczny. Zawodnicy poruszają się w sposób podobny do jazdy na łyżwach szybkich, tyle że używają też kijków do odbijania się.
W stylu dowolnym używa się krótszych, sztywniejszych nart: i dłuższych kijków niż w klasycznym.

</doc>
<doc id="520769" url="https://pl.wikipedia.org/wiki?curid=520769" title="Herb Jamajki">
Herb Jamajki

Herb Jamajki – herb Jamajki obowiązujący od 1957 roku. Został oparty na herbie przyznanym Jamajce w 1661 roku przez Wielką Brytanię. 
Historia.
Herb został nadany w 1661 roku Jamajce przez Wielką Brytanię jako jednemu z pierwszych państw kolonialnych będących pod jego panowaniem. Jego projektantem był arcybiskup Canterbury William Sancroft. Znajdowało się na nim motto "Indus Uterque Serviet Uni" (Dwaj Indianie będą służyć jednemu Panu). Herb modyfikowany był w 1957 i 1962 roku. W 1962 roku zmieniono motto na "Out of Many, One People".
Opis.
Herb przedstawia umieszczony na srebrnej tarczy czerwony krzyż grecki, a na nim pięć złotych owoców ananasa. Tarczę podtrzymuje para Arawaków, rdzennych mieszkańców wyspy, kobieta z koszem owoców i mężczyzna z łukiem. Ananasy są symbolem rolnictwa - podstawowej gałęzi gospodarki. W klejnocie znajduje się krokodyl amerykański ("Crocodylus acutus") na belce. Mity niektórych ludów Ameryki Środkowej przypisują mu stworzenie świata. Koszyk owoców, oznacza gościnność wobec turystów. Podobnie wygląda flaga premiera Jamajki. Motto na wstędze: "Z wielu narodów - jeden".

</doc>
<doc id="520775" url="https://pl.wikipedia.org/wiki?curid=520775" title="Komenda Obrońców Polski">
Komenda Obrońców Polski

Komenda Obrońców Polski (KOP) inaczej „Korpus Obrońców Polski”, „Obrońcy Polski”, „Organizacja Obrońców Polski”, „Komitet Obywatelsko-Patriotyczny” – polska organizacja konspiracyjna działająca w latach 1939–1943.
Organizacja.
1 października 1939 roku gen. bryg. Wilhelm Orlik-Rückemann, ostatni dowódca Korpusu Ochrony Pogranicza, rozwiązując podległe sobie oddziały, wydał rozkaz przejścia do konspiracji i utworzenia organizacji „Komenda Obrońców Polski”. Organizacja została utworzona w Lublinie z inicjatywy oficera KOP majora Bolesława Studzińskiego, który został jej pierwszym komendantem.
Jesienią 1939 roku dołączyła do Komendy Obrońców Polski organizacja „Gwardia Ludowa” założona i kierowana przez Henryka Boruckiego, który w 1940 r. sformułował następujące zalecenia: 
„nakazujemy wszystkim członkom KOP sabotowanie w miarę możliwości zarządzeń władz hitlerowskich, a komórkom terenowym KOP udzielanie pomocy wszystkim, którzy sabotują i omijają okupanckie zarządzenia. Żądamy od wszystkich, którzy muszą pracować w zakładach i instytucjach pracujących na rzecz okupanta, by nie tylko nie pracowali gorliwie, ale przeciwnie - rzucamy hasło »Pracuj powoli i staraj się psuć wszystko, co służy okupantowi«.
KOP podzielona była na cztery inspektoraty (w tym jeden z ziem wcielonych do Rzeszy), które z kolei dzieliły się na okręgi (województwa) i obwody (powiaty), te na rejony (jedna lub kilka gmin) i placówki (miejscowości lub dzielnice miast). Posiadała pion wojskowy, w skład którego wchodziły terenowe oddziały bojowe, prowadziła działalność sabotażową i dywersyjną oraz wywiadowczą. Wydawała kilka pism, między innymi „Polska Żyje”, jedno z pierwszych konspiracyjnych pism w Polsce, „Bojowiec" - pismo o charakterze instruktażowo-wojskowym.
KOP uznawała zwierzchność rządu polskiego na emigracji i Naczelnego Wodza Polskich Sił Zbrojnych na Zachodzie. Zadaniem organizacji było przygotowywanie społeczeństwa do wystąpienia zbrojnego przeciwko okupantowi, działania wywiadowcze i propagandowe, zbieranie środków materialnych, broni i amunicji, tworzenie oddziałów dywersyjnych. 
W 1940 Gestapo przeprowadziło liczne aresztowania w gronie kierownictwa, które rozbiły organizację. Poszczególne grupy pretendowały do reprezentowania całości i poszukiwały sposobu nawiązania współpracy z różnymi środowiskami konspiracyjnymi. 21 kwietnia 1940 r. cztery grupy konspiracyjne wywodzące się z KOP sygnowały przystąpienie do Komitetu Porozumiewawczego Organizacji Niepodległościowych – będącego próbą stworzenia wspólnej platformy działania organizacji niezależnych od ZWZ.
Po aresztowaniu Henryka Boruckiego, dowództwo nad KOP objął pełnomocnik KG ZWZ ds. scalenia KOP z ZWZ major Andrzej Rzewuski ps. „Abrek”, który dnia 15 lub 16 lutego wydał rozkaz 4/42 o wcieleniu Komendy Obrońców Polski do Armii Krajowej. Rada Główna KOP wydała decyzję o połączeniu z dniem 26 lutego 1942 KOP z ZWZ-AK oraz określiła warunki przekazania jednostek.
27 września 1942 roku grupa, która pozostała od AK niezależna, podpisała akt konsolidacyjny z organizacją Miecz i Pług i Organizacją Wojskową. Na czele Komendy Głównej nowo powstałych Zjednoczonych Organizacji Komendy Obrońców Polski, Organizacji Wojskowej i Miecza i Pługa stanął dotychczasowy komendant tego ostatniego – Anatol Słowikowski ps. „Andrzej Nieznany”. Dla aresztowanego w tym czasie Henryka Boruckiego zarezerwowano stanowisko w Komendzie Głównej. Do czasu jego objęcia uznany został za honorowego członka Komendy Zjednoczonych Organizacji. Konsolidacja z Mieczem i Pługiem okazała się nietrwała, a sam Borucki wszedł wkrótce w konflikt z jego kierownictwem. W tym czasie pojedyncze plutony KOP zasiliły nowo powstałą organizację Narodowych Sił Zbrojnych (NSZ).
Ostatecznie kres samodzielnej działalności KOP nastąpił w kwietniu 1943 r., kiedy utworzyła ona, wspólnie z pionem wojskowym Robotniczej Partii Polskich Socjalistów, Gwardią Obrony Narodowej i Polską Ludową Akcją Niepodległościową, Polską Armię Ludową, której komendantem głównym został Henryk Borucki.

</doc>
<doc id="520780" url="https://pl.wikipedia.org/wiki?curid=520780" title="Polska Żyje">
Polska Żyje

„Polska Żyje” – czasopismo konspiracyjne wydawane przez organizację Komenda Obrońców Polski, a następnie przez Polską Armię Ludową. Ukazywało się w latach 1939–1944.
Opis.
„Polska żyje” było drugim, po „Monitorze Informacyjnym ZPN”, pismem konspiracyjnym, jakie ukazało się w Warszawie pod okupacją niemiecką – pierwszy numer nosił datę 10 października 1939 roku. Był drukowany, a wydano go w nakładzie 6 tys. egzemplarzy. W połowie 1940 roku pismo osiągnęło nakład 30 tys. egzemplarzy. Ukazywało się do sierpnia 1944 roku, początkowo z częstotliwością 7 numerów w miesiącu, potem jako tygodnik.
Redaktorzy naczelni:
Początkowo Witold Hulewicz, szef Wydziału Propagandy Komendy Głównej Komendy Obrońców Polski, odpowiadał także za skład, druk i kolportaż. Z redakcją związani byli również: Zofia Kossak-Szczucka, Adam Próchniak, prof. dr Wacław Borowy, płk. Adam Remigiusz Grocholski, Lucjan Kołaciński, Apolonia Chrostowska, Grażyna Chrostowska (kolporterka), Stanisław Majewski (redaktor i kierownik drukarni).
Pismo, jako jedno z pierwszych, podjęło temat propagowania właściwych i piętnowania niewłaściwych wzorców zachowań w okupacyjnej rzeczywistości. Już w styczniu 1940 ukazał się na jego łamach artykuł "Tym, którzy nie wiedzą", w którym wezwano do bojkotu oficjalnych kin, prasy i przedstawień teatralnych. Dekalog patriotyczno-obywatelski wydrukowano w nim w tym samym mniej więcej czasie, co podobny artykuł w „Biuletynie Informacyjnym” – w maju 1940 r. Były to pierwsze wzorce tego typu – w latach późniejszych opracowywały i popularyzowały podobne różne środowiska konspiracyjne (dużą wagę przywiązywał do nich BiP Armii Krajowej).
Na łamach „Polska Żyje” ukazywały się także wiersze – między innymi poetów emigracyjnych: Kazimierza Wierzyńskiego, Antoniego Słonimskiego, Andrzeja Nowickiego. Na łamach pisma miał na przykład miejsce krajowy pierwodruk słynnego "Alarmu" Antoniego Słonimskiego. Część z publikowanych tu utworów znalazła się później w wydanej w 1941 r. "Antologii poezji współczesnej" – pierwszej antologii poetyckiej wydanej w czasie okupacji.

</doc>
<doc id="520783" url="https://pl.wikipedia.org/wiki?curid=520783" title="Ciałko zieleni">
Ciałko zieleni



</doc>
<doc id="520786" url="https://pl.wikipedia.org/wiki?curid=520786" title="Euskal Herria">
Euskal Herria



</doc>
<doc id="520791" url="https://pl.wikipedia.org/wiki?curid=520791" title="Korpus Obrońców Polski">
Korpus Obrońców Polski



</doc>
<doc id="520793" url="https://pl.wikipedia.org/wiki?curid=520793" title="Obrońcy Polski">
Obrońcy Polski



</doc>
<doc id="520798" url="https://pl.wikipedia.org/wiki?curid=520798" title="SW">
SW



</doc>
<doc id="520800" url="https://pl.wikipedia.org/wiki?curid=520800" title="Wierzbówka">
Wierzbówka



</doc>
<doc id="520809" url="https://pl.wikipedia.org/wiki?curid=520809" title="Jan Dzianotti">
Jan Dzianotti

Jan Dzianotti, , (ur. ok. 1620, zm. ok. 1686), kupiec warszawski i krakowski, pochodzenia włoskiego.
Pochodził z włoskiej rodziny kupieckiej Gianotti de Castellati, obdarzonej szlachectwem w Niemczech w XVI wieku. W Polsce ród używał formy nazwiska Dzianotti i uzyskał indygenat w 1662 za sprawą brata Jana, Piotra, towarzysza roty husarskiej Jerzego Lubomirskiego. 
Jan Dzianotti zajmował się handlem winem węgierskim, które sprowadzał drogą wodną (przez Spisz, Poprad i Wisłę). Od 1644 był rajcą warszawskim. Figurował w rachunkach dworu królewskiego i Krzysztofa Arciszewskiego jako powiernik sum pieniężnych. Razem z bratem Piotrem oraz Jakubem Dzianotti utrzymywał własną kaplicę z grobowcem w kościele św. Jana.
Jego słynna piwnica win została obrabowana w czasie potopu szwedzkiego. Żonie Dzianottiego udało się uzyskać od dowództwa szwedzkiego w formie wynagrodzenia strat sztabę złota, wartości około 20 tysięcy złotych. Sztaba ta padła w czasie zarazy w 1656 łupem złodzieja, którego jednak udało się schwytać. Złodziejem okazał się jeden z pracowników Dzianottiego. Toczył się w tej sprawie głośny proces.
W 1672 Dzianotti przeniósł się do Krakowa, gdzie rok później przyjął prawo miejskie. Był członkiem konfraterni włoskiej w Krakowie, po raz ostatni został wymieniony jako żyjący w 1686.
Jego żoną była Jadwiga z Fukierów (I voto Maciejowa Bolińska). Z racji powinowactwa z Fukierami był wyznaczony na jednego z opiekunów synów Marcina Fukiera w testamencie tego ostatniego z 1655. 
Z rodu Dzianottich pochodzili także Franciszek Dzianotti, rajca krakowski, burmistrz w czasie powstania kościuszkowskiego oraz Juliusz Wilhelm Dzianott, rotmistrz w powstaniu styczniowym.

</doc>
<doc id="520812" url="https://pl.wikipedia.org/wiki?curid=520812" title="Mischa Barton">
Mischa Barton

Mischa Anne Marsden Barton (ur. 24 stycznia 1986 w Londynie) – amerykańska aktorka i modelka pochodzenia angielskiego i irlandzkiego, która wystąpiła m.in. jako Marissa Cooper z serialu "Życie na fali" ("The O.C.").
Życiorys.
Wczesne lata.
Urodziła się w Londynie w rodzinie rzymskokatolickiej jako córka Paula Marsdena Bartona, pośrednika międzynarodowych wymian, i fotografki Naula (z domu Quinn), z pochodzenia Irlandki. Jej dziadek ze strony matki, Hugh Quinn, był profesorem języka irlandzkiego, który żył i zmarł w Sion Mills, niedaleko Strabane. Ma dwie młodsze siostry: Hanie (ur. 1988) i Zoe. Kiedy miała cztery lata, jej rodzina przeniosła się do Nowego Jorku. W 2004 ukończyła Professional Children's School na Manhattanie. Chodziła do klasy o profilu aktorskim. W 2006 uczęszczała do The Royal Academy of Dramatic Art.
Kariera aktorska.
Karierę zaczęła w wieku dziewięciu lat na scenie off-Broadwayu w przedstawieniu Tony'ego Kushnera "Slavs!" w głównej roli z Marisą Tomei. Następnie trafiła na Broadway w takich sztukach jak: "Gdzie leży prawda" ("Where the Truth Lies"), "One Flea Spare" i "Twelve Dreams", a także w Shakespeare Festiwal w Nowym Jorku.
W 1996 roku debiutowała na szklanym ekranie w roli Lilly w operze mydlanej ABC "Wszystkie moje dzieci" ("All My Children"). W 1997 wystąpiła w swoim pierwszym pełnometrażowym filmie "New York Crossing". 
Rozgłos przyniosła jej rola Rocky, która ze swoim chłopakiem napada na bank w uwspółcześnionej wersji "Bonnie i Clyde'a" - niezależnym dramacie kryminalnym "Szczeniaki" ("Pups", 1999) u boku Burta Reynoldsa. Pojawiła się też w dreszczowcu "Szósty zmysł" (1999), komedii romantycznej "Notting Hill" (1999) obok takich gwiazd jak: Hugh Grant, Bruce Willis i Julia Roberts, "Bezwiedne figle – O czym się nie mówi" ("Skipped Parts", 2000) z Drew Barrymore i Alison Pill, "Bestia" ("Paranoid", 2000) oraz "Frankie i Hazel" (2000) w tytułowej roli Frankie. 
Sławę przyniosła jej rola Mary "Myszy" w kanadyjskim dramacie młodzieżowym "Zagubione" ("Lost and Delirious", 2001) o zakazanej miłości dwóch nastolatek. Po występie w "Tart" (2001) i "Julie Johnson" (2001), dużą popularność przyniosła jej rola Marissy Cooper w serialu dla młodzieży "Życie na fali" ("The O.C.", 2003).
Modeling.
Barton jest również modelką. Reklamowała serię kosmetyków Neutrogena, jest jedną z modelek agencji IMG Models. Brała udział w kampaniach dla firm takich jak Calvin Klein, Bebe Stores, Aéropostale, Monsoon Accessorize, Dooney &amp; Bourke, JC (Jeans and Clothes).

</doc>
<doc id="520818" url="https://pl.wikipedia.org/wiki?curid=520818" title="Boża podszewka II">
Boża podszewka II

Boża podszewka II – polski serial obyczajowy w reżyserii Izabelli Cywińskiej, emitowany przez TVP1 od 2 października 2005 do 30 stycznia 2006. Jest to kontynuacja serialu "Boża podszewka" z 1997, na podstawie powieści Teresy Lubkiewicz-Urbanowicz o takim samym tytule.
Emisja.
Emisję drugiej serii serialu rozpoczęto 2 października 2005. Najpierw od 2 października 2005 do 16 października 2005 emitowano go w niedziele o 22.05 (odcinki 1–3). Potem od 31 października 2005 emisję przesunięto na poniedziałki, zmieniono też porę emisji na 21.50 (pora była ruchoma, np. godz. 22.40, 22.05, 23.00) (odcinki 4–16).
Fabuła.
Akcja rozpoczyna się w 1945, kiedy to siostra Maryśki, Józia Jurewicz-Górna, opuszcza wraz z córką Maryśki, Gienią, radzieckie Juryszki i wyjeżdża na Dolny Śląsk. Tam spotykają drugą siostrę Maryśki, Janinę, i jej męża, Romana. Tymczasem Maryśka, która nie zdołała otrzymać dokumentów w Państwowym Urzędzie Repatriacyjnym zostaje w Juryszkach wraz z bratem Bronisławem, jego żoną Wandą i synem Jankiem. Sowieccy urzędnicy coraz bardziej rozgrabiają dwór i jest on właściwie zdewastowany. Cała akcja jest dwutorowa, widzimy losy matki, która pozostała na Kresach i córki, która wyjechała do Polski. Ostatni odcinek serii kończy się przyjazdem Maryśki do Polski latem 1948.
Obsada.
Wystąpili również

</doc>
<doc id="520819" url="https://pl.wikipedia.org/wiki?curid=520819" title="Adam Topolski">
Adam Topolski

Adam Topolski (ur. 25 grudnia 1951 w Witkowie) – piłkarz polski, trener, mieszka w Słupcy.
Kariera.
Piłkarz.
Jako piłkarz grał na pozycji prawego obrońcy. Wychowanek Vitcovii Witkowo. Grał w Warcie Poznań, Górniku Konin i Legii Warszawa, z którą odnosił największe sukcesy. Poza granicami Polski występował w Pittsburgh Spirit i Los Angeles Lazers z USA.
Trener.
Karierę trenerską rozpoczynał w Pogoni Słupca, niedługo po zakończeniu kariery piłkarza. Później trenował Górnika Konin. W 1991 roku objął bydgoskiego Zawiszę, z którym zajął 8. miejsce w I lidze (dzisiejsza ekstraklasa). W sezonie 1998/1999 prowadzony przez niego Lech Poznań wygrał 9 meczów z rzędu, ustanawiając rekord klubu. W 2006 pracował awansował z Turem Turek do II ligi (dzisiejsza I liga). Potem trener Stilonu Gorzów, którego uratował przed spadkiem. Od początku 2011 roku trenował trzecioligową Pogoń Barlinek, którą opuścił niewiele ponad cztery miesiące później, wracając po 20 latach do Zawiszy, aby pomóc bydgoskiemu klubowi w awansie do I ligi. 12 czerwca 2011 po raz drugi w karierze awansował na zaplecze ekstraklasy, co nie wystarczyło aby utrzymał posadę, po przyjściu nowego właściciela do klubu. Następnie trener Bałtyku Gdynia. Od 12 września 2012 był on trenerem Victorii Września. W tym klubie pracował on 3 lata(najdłużej w karierze) czego efektem był awans Victorii do III Ligi w sezonie 2013/2014. W 2015 przejął on III-Ligowy Sokół Kleczew, który wyratował klub przed spadkiem zajmując ostatecznie 4. miejsce, ale jego przygoda trwała tylko rok. Potem przeniósł się on do LKS-u Ślesin – wówczas IV-ligowej drużyny. Niestety trenował tą ekipę tylko przez rundę jesienną, gdyż ekipa potem wycofała się z rozgrywek. W 2017 roku postanowił spróbować sił w wówczas IV-Ligowej Unii Janikowo. W tamtym sezonie drużyna ta zajęła 13. miejsce z dorobkiem 45 punktów. Tutaj również przygoda z klubem trwała tylko rok, gdyż rozwiązał kontrakt za porozumieniem stron. Od 2018 jest on trenerem II-ligowych Błękitnych Stargard. W pierwszym sezonie z drużyną ze Stargardu zajął on 12. miejsce walcząc do końca o utrzymanie w lidze z dorobkiem 41 punktów. W drugim sezonie z zespołem ze Stargardu również się utrzymał w II lidze, choć do końca rozgrywek nie wiadomo było czy uda się ponownie zameldować się na 3 poziomie rozgrywek. Ostatecznie Błękitni Stargard skończyli sezon na tym samym miejscu tym razem z dorobkiem 47 punktów. Przed sezonem 2020/2021 Topolski musiał ustąpić na jakiś czas z prowadzenia zespołu ze Stargardu z powodu problemów zdrowotnych, jednak mimo nieobecności, wciąż jest on 1 trenerem drużyny natomiast jego obowiązki do czasu powrotu przejął Tomasz Grzegorczyk. 8 marca 2021 trener Grzegorczyk został zwolniony z zespołu za porozumieniem stron, natomiast dwa dni później zespół poinformował oficjalnie o powrocie Topolskiego na stanowisko pierwszego trenera. Oficjalny powrót miał miejsce 17 marca 2021, gdy zespół Błękitnych Stargard podejmował u siebie zespół Motor Lublin zremisowany 1-1. Jednak nie zdołał on uratować drużyny ze Stargardu od spadku z II Ligi, kończąc sezon 2020/2021 z drużyną Błękitnych na 18. Miejscu z dorobkiem 36 pkt. Po sezonie rozstał się z tą drużyną kiedy jego następcą został Maciej Sayed 
Sukcesy.
Jako piłkarz.
– Puchar Polski z Legią Warszawa 3x (1973, 1980, 1981)
Prywatne.
Jego syn David Topolski występował w reprezentacji Polski do lat 18 jako piłkarz Sparty Brodnica i Lecha Poznań.

</doc>
<doc id="520821" url="https://pl.wikipedia.org/wiki?curid=520821" title="Propagacja fal radiowych">
Propagacja fal radiowych

Propagacja fal radiowych – rozprzestrzenianie się fal radiowych zależne zarówno od właściwości samych fal (np. częstotliwości, polaryzacji), jak i warunków panujących w środowisku, w którym fale te się rozchodzą.
Nazwa "propagacja" pochodzi od francuskiego i angielskiego słowa "propagation", oznaczającego rozchodzenie się (rozprzestrzenianie się) między innymi fal radiowych. Zawiera ona w sobie coś więcej niż jej najbardziej zbliżony odpowiednik w języku polskim, gdyż obejmuje też czynniki niezależne – w sferze rozchodzenia się fal radiowych – od woli człowieka. W tym rozumieniu prognozy propagacyjne oznaczają przewidywane, obiektywne warunki rozchodzenia się fal radiowych.
Rozchodzenie się fal radiowych w zależności od wpływu środowiska.
W zależności od decydującego wpływu środowiska na sposoby rozchodzenia się fal radiowych rozróżnia się następujące ich rodzaje:
Fala w wolnej przestrzeni.
Pojęciem wolnej przestrzeni określa się idealną próżnię, w której fale radiowe rozchodzą się w sposób całkowicie swobodny. Przykładem takiej wolnej przestrzeni jest przestrzeń kosmiczna.
Falą w wolnej przestrzeni jest fala biegnąca w linii w zasięgu wzroku, jest to bezpośrednie rozchodzenie się fal radiowych między antenami, widocznymi dla siebie. Jest to najczęściej występujący tryb propagacji fal radiowych w zakresie VHF i częstotliwości wyższych. Przykładem jest propagacja między satelitą a anteną naziemną lub odbiór sygnałów telewizyjnych z lokalnego nadajnika telewizyjnego.
Przy założeniu, że ośrodek nie wprowadza żadnego tłumienia, fale rozchodzą się promieniście, bez strat energii. Wówczas gęstość mocy formula_1 w odległości formula_2 od izotropowego źródła energii o mocy promieniowania formula_3 wyraża się wzorem:
natomiast amplituda pola elektrycznego formula_5 wytwarzanego przez to źródło, wynosi:
Fala przyziemna.
Rozchodzenie się fali przyziemnej w dużym stopniu zależy od parametrów elektrycznych powierzchniowych warstw Ziemi (od jej struktury, temperatury, wilgotności) oraz pokrycia terenowego (lasy, budynki itp.).
Fala przyziemna może rozchodzić się jako:
Fala powierzchniowa jest emitowana przez antenę nadawczą, umieszczoną na niewielkiej wysokości nad Ziemią, i rozchodzi się wzdłuż jej powierzchni.
Fala troposferyczna.
Falą troposferyczną nazywa się falę, która dociera do odbiornika dzięki refrakcji (załamaniu) w troposferze.
Rozchodzenie się fal radiowych w troposferze w dużym stopniu jest uzależnione od warunków meteorologicznych, które
wpływają na wielkość odchylenia fali od prostoliniowej propagacji w warstwie oraz poprzez tłumienie energii fal przez mgłę i opady atmosferyczne.
Fala jonosferyczna.
Falą jonosferyczną nazywa się falę, która dociera do odbiornika dzięki odbiciu od warstwy o określonej gęstości swobodnych elektronów w częściowo zjonizowanej jonosferze. Dotyczy to głównie propagacji fal krótkich. Podstawowym źródłem jonizacji zewnętrznej atmosfery ziemskiej jest promieniowanie Słońca, promieniowanie kosmiczne, być może nawet światło Księżyca (szczególnie w pełni), a na wysokości około 100 km – meteory.
Ponieważ głównym źródłem jonizacji atmosfery jest Słońce, dlatego w godzinach rannych i przedpołudniowych wzrasta proces jonizacji i zwiększa się gęstość elektronów. Oprócz zmian dobowych jonosfery występują jej zmiany sezonowe oraz długookresowe, związane z cykliczną zmiennością aktywności słonecznej.
Rozchodzenie się fal radiowych w zależności od częstotliwości.
Rozchodzenie się fal długich.
Fale długie obejmują zakres częstotliwości od 30 do 300 kHz (od 10 do 1 km) i rozchodzą się w postaci fali powierzchniowej na dość duże odległości. Jednakże już w odległości 1000 do 2000 km od nadajnika natężenie pola fali jonosferycznej przewyższa natężenie fali powierzchniowej. Warunki propagacyjne fal długich ulegają małym i powolnym zmianom w czasie, bardziej zmieniając się w okresach anomalnej jonizacji w niskiej jonosferze, rejestrowanej po rozbłyskach.
Rozchodzenie się fal średnich.
Fale średnie obejmują zakres częstotliwości od 300 kHz do 3 MHz (od 1000 do 100 m) i rozchodzą się w przestrzeni zarówno jako fale powierzchniowe, jak również jako fale jonosferyczne.
Odbiór tych fal jest zapewniony przez całą dobę na dość równym poziomie w zasięgu około 60–120 km (zależnie od długości fali i mocy nadajnika). Radiostacje bardziej odległe (300–1500 km) są odbierane tylko nocą dzięki falom odbitym od niższych warstw jonosfery. Odbiór fal odbitych ulega dość silnym wahaniom, zaś wzajemna interferencja fali przyziemnej i odbitej od jonosfery, powoduje powstanie zaników sygnału odbieranego, któremu towarzyszą silne zniekształcenia nieliniowe i liniowe. O zasięgu dziennym na falach średnich decydują fale powierzchniowe. Największy zasięg uzyskuje się nad morzem, a najmniejszy w terenie pagórkowatym oraz ponad obszarami o małej przewodności (piaski, nawierzchnie z piaskowca w obszarach zurbanizowanych).
W niekorzystnych przypadkach spowodowanych pracą innych, również odległych nadajników średniofalowych
na tej samej częstotliwości, odbiór jednej radiostacji jest zakłócany interferencjami (przesłuchami).
Szerokość pasma emisji może powodować również zdudnienia, zmieniające cyklicznie moc odbieranego sygnału.
Korzyści ze zwiększenia mocy nadajników są niewspółmierne w stosunku do nakładów. Niekiedy ośrodki nadawcze wyposażone w nadajniki o mocy kilkuset kW w wyniku zakłóceń interferencyjnych od innych stacji mogą być odbierane z dobrą jakością w promieniu zaledwie kilkudziesięciu kilometrów.
Rozchodzenie się fal krótkich.
Fale krótkie obejmują zakres częstotliwości od 3 do 30 MHz (od 100 do 10 m). Fale powierzchniowe tego zakresu zanikają już w odległości od kilku do kilkudziesięciu kilometrów. Odbiór fal krótkich odbywa się głównie z wykorzystaniem fal jonosferycznych.
Wśród wielu czynników decydujących o propagacji fal krótkich bardzo istotne są zmiany poziomu aktywności słonecznej, tworzące tzw. pogodę kosmiczną. Średnio co 11 lat na powierzchni Słońca, gdy obserwuje się wiele plam słonecznych, rejestrowane są rozbłyski słoneczne, które ograniczają zakres propagacji fali jonosferycznej.
W Polsce badaniem aktywności słonecznej zajmuje się Centrum Badań Kosmicznych PAN, które na swoich stronach internetowych podaje codziennie informacje dotyczące aktywności słonecznej (m.in. liczba Wolfa), a także miesięczne prognozy radiowe dla rejonu Polski oraz wybranych tras pomiędzy Warszawą i kilkoma stolicami na różnych kontynentach.
Minimalna wartość natężenia pola w odbiorniku konieczna do względnie dobrego odbioru fal krótkich powinna być rzędu 100 μV/m. Dopiero jednak wartość około 1 mV/m zapewnia dobry odbiór. Aby jednak odbiór miał wartość programową, natężenie pola sygnału użytecznego powinno być orientacyjnie 1000 razy (+30 dB) większe od natężenia pól zakłócających.
Rozchodzenie się fal ultrakrótkich.
Zakres fal ultrakrótkich obejmuje częstotliwości od 30 do 300 MHz (od 10 do 1 m). Fale te zwykle nie odbijają się od jonosfery. Fale ultrakrótkie dobrze przenikają np. przez mgłę i dym, ale także poprzez jonosferę umożliwiając, poza niektórymi etapami lotu, łączność z kosmonautami i statkami kosmicznymi. Wyjątkiem jest propagacja spowodowana pojawieniem się sporadycznej warstwy Es, dzięki której sygnał stacji radiowej można odebrać nawet od kilkuset do kilku tysięcy kilometrów od nadajnika.
Obszarem najlepszego odbioru fal ultrakrótkich jest zawsze obszar widzialności optycznej. Poza horyzontem optycznym natężenie pola elektromagnetycznego wytwarzanego przez nadajnik ultrakrótkofalowy szybko maleje.

</doc>
<doc id="520823" url="https://pl.wikipedia.org/wiki?curid=520823" title="Jerzy Podbrożny">
Jerzy Podbrożny

Jerzy Piotr Podbrożny (ur. 17 grudnia 1966 w Przemyślu) – polski piłkarz występujący na pozycji napastnika. Trener i menadżer piłkarski.
Kariera zawodnicza.
Wychowanek Polnej Przemyśl, od połowy 1983 zawodnik drużyny seniorskiej w tym klubie.
Był dwukrotnym królem strzelców polskiej Ekstraklasy w barwach Lecha Poznań w latach: 1992 (wspólnie z Mirosławem Waligórą) i 1993. Jerzy Podbrożny jest 11 w rankingu najlepszych strzelców wszech czasów polskiej ekstraklasy z liczbą 122 bramek (Igloopol Dębica 7, Lech Poznań 48, Legia Warszawa 45, Zagłębie Lubin 11, Pogoń Szczecin 6, Amica Wronki 1, Widzew Łódź 4). Wyprzedza takich graczy jak Grzegorz Lato, Ernest Wilimowski i Maciej Żurawski. Był uczestnikiem Ligi Mistrzów w barwach Legii Warszawa (1995–1996).
W czasie swojej długoletniej kariery Jerzy Podbrożny grał także w dwóch hiszpańskich zespołach – CP Merida i CD Toledo oraz w amerykańskim Chicago Fire. Po sezonie 2003-2004, spędzonym w Świcie Nowy Dwór Mazowiecki, ogłosił zakończenie kariery.
Na rundę jesienną 2005–2006 zdecydował się powrócić jednak na boisko, reprezentując barwy Victorii Września.
W reprezentacji Polski rozegrał 6 spotkań, nie strzelając gola.
Pseudonim boiskowy "Guma" otrzymał od starszego kolegi, za którego sprawą podjął treningi w Polnej Przemyśl; w późniejszym czasie zyskał także przydomek "Gumiś" w trakcie gry w Poznaniu.
Kariera trenerska.
W 2005 roku rozpoczął karierę szkoleniowca.
Do końca 2011 był dyrektorem sportowym w Resovii.
Działalność polityczna.
W wyborach parlamentarnych w 2015 kandydował do sejmu z list Platformy Obywatelskiej; otrzymał 328 głosów i nie uzyskał mandatu.

</doc>
<doc id="520824" url="https://pl.wikipedia.org/wiki?curid=520824" title="Magdalena Modra">
Magdalena Modra

Magdalena Modra-Krupska (ur. 9 września 1980 w Poznaniu) – polska piosenkarka, aktorka, prezenterka telewizyjna i modelka.
Życiorys.
Studiowała aktorstwo w Warszawskiej Szkole Filmowej.
Od 2001 roku wystąpiła w reality shows: "Gladiatorzy", "Amazonki", "Łysi i Blondynki", "Bar" w trzeciej edycji (2003) i czwartej edycji (2004), emitowanych na antenie telewizji Polsat. Wystąpiła w filmie pt. "Legenda" w reżyserii Mariusza Pujszo. Jako wokalistka zadebiutowała jesienią 2005 utworem „Ready to Fly”. Przez dwa lata pracy w Londynie, jako modelka, prezentowała modę m.in. Dolce &amp; Gabbana, Gucci i Calvina Kleina.
Była prowadzącą programu "DJ Party", emitowanego w 2005 na antenie telewizji Polsat 2. Brała udział w wielu sesjach zdjęciowych (m.in. trzykrotnie pozowała do polskiej edycji „CKM”: w listopadzie 2001, lutym 2004 i styczniu 2007 roku). W latach 2006–2007, razem z Ewą Saletą i Joanną Drozdowską, prowadziła program "100% Testosteron" w Extreme Sports Channel. Od 2007 roku jest prezenterką stacji TVN Turbo. W 2008 wystąpiła gościnnie w teledysku Anthony Moon do piosenki „How Can I Love You”.
Życie prywatne.
Od 22 września 2007 roku jest zamężna z Markiem Krupskim. Ich córkami są: Mia (ur. 2006) i Lea (ur. 2014).
Dyskografia.
Albumy studyjne
Filmografia.
Źródło: Filmpolski.pl.

</doc>
<doc id="520825" url="https://pl.wikipedia.org/wiki?curid=520825" title="Wierzbówka (roślina)">
Wierzbówka (roślina)

Wierzbówka ("Chamerion") – rodzaj roślin zielnych z rodziny wiesiołkowatych ("Onagraceae"). Wyróżniany w niektórych ujęciach systematycznych lub włączany do rodzaju wierzbownica ("Epilobium"). Analizy molekularne i morfologiczne wskazują na siostrzaną pozycję tych roślin względem "Epilobium" "sensu stricto", w opinii taksonomów utrzymujących ten takson – wyraźnie zaznacza się w wynikach tych analiz jego odrębność.
Do rodzaju tego (lub podrodzaju w obrębie "Epilobium") zalicza się 8 gatunków. Wszystkie występują na półkuli północnej – w Eurazji i Ameryce Północnej, sięgając na południu do gór w środkowym Meksyku i do północnych krańców Afryki. W Polsce występują dwa gatunki, z których pospolitszym jest wierzbówka kiprzyca. 
Systematyka.
Według APweb (aktualizowany system APG IV z 2016), "Plants of the World online", Crescent Bloom rodzaj ten włączany jest do rodzaju wierzbownica "Epilobium". 
Rodzaj dzieli się na dwie sekcje.

</doc>
<doc id="520826" url="https://pl.wikipedia.org/wiki?curid=520826" title="Herb Jaworzna">
Herb Jaworzna

Herb Jaworzna – jeden z symboli miasta Jaworzno w postaci herbu.
Wygląd i symbolika.
Herb przedstawia na białej tarczy typu hiszpańskiego, wizerunek zielonego drzewa liściastego (jaworu), z rozłożystą koroną, przy którym stoją na zielonej murawie, naprzeciwko siebie dwaj drwale trzymający siekiery oparte o jego pień. Drwale ubrani są w płaszcze w kolorze srebrnopopielatym, brązowe buty z cholewami, przy czym drwal stojący z heraldycznie prawej strony drzewa ma głowę odkrytą, zaś stojący z lewej ma na głowie czapkę rogatywkę w kolorze płaszcza.
Historia.
Herb stosowany do lat 70. XX wieku był herbem dwudzielnym w pas. Na lewej połówce znajdował się wizerunek górnika obróconego lewym bokiem, ubranego w czarny strój, rąbiącego kilofem ścianę z czarnego węgla, zaś na prawej połowie znajdował się centralnie umieszczony wizerunek drzewa jawor.
Legenda.
Istnieje legenda o powstaniu herbu: Kazimierz III Wielki, wezwany przez ojca do Krakowa, przejeżdżał przez miejsce zwane później Pańską Górą. Spotkał tam dwóch drwali rąbiących drzewo jawor. Gdy spytał co robią, otrzymał odpowiedź: „jawor se zno lo tyk co srybro sukajo” (pol.: „jawor ścinamy dla tych, co srebra szukają”). Na podstawie tej legendy powstał herb Jaworzna.

</doc>
<doc id="520836" url="https://pl.wikipedia.org/wiki?curid=520836" title="Żaba dalmatyńska">
Żaba dalmatyńska

Żaba dalmatyńska, żaba zwinka ("Rana dalmatina") – gatunek płaza z rodziny żabowatych.
Występuje w Europie, również w Polsce, gdzie przebiega północno-wschodnia granica jego zasięgu, ale tylko na kilkunastu stanowiskach w południowej jej części (głównie na południu Kotliny Sandomierskiej i na Pogórzu Karpackim). Żywi się owadami. Należy do grupy żab brunatnych. W Polsce objęta jest ścisłą ochroną gatunkową.
Budowa.
Żaba dalmatyńska osiąga długość od 6 do 7–8 cm, niektóre samice osiągają nawet 9 cm (występuje dymorfizm płciowy: samce nie dorównują im rozmiarami). Żaba wydaje się przez to dość duża.
Zwierzę przypomina wyglądem żabę trawną, cechującą się zazwyczaj silniejszą budową. Grzbietowa strona ciała zabarwiona jest na brązowo, może być bladożółtobrązowa bądź czerwonawobrązowa, niekiedy ciemna, widnieje na niej plama przyjmująca kształt litery V. Występują gruczołowe fałdy grzbietowe, położone w znacznej odległości od siebie. Wyraźnie widać plamy skroniowe barwy ciemnego brązu, klinowate w kształcie. Kończyny tylne zdobi 10 poprzecznych ciemnych pręg, wyraźnie zaznaczonych. Z kolei brzuch opisuje się jako jednobarwny, jasny. Podgardle jest jaśniejsze niż u żaby włoskiej, po czym można te gatunki rozróżnić.
Cechuje ją smukła sylwetka. Pysk jest bardziej zaostrzony, niż u żaby trawnej. W odległości 1 mm od oka, w obrębie plamy skroniowej, znajduje się błona bębenkowa o średnicy ustępującej oku. U samca zwraca uwagę brak rezonatorów, który przekłada się na cichość wydawanych przezeń dźwięków. Kończyny tylne są znacznej długości, przekraczającej długość tylnych kończyn u żaby trawnej czy moczarowej. Jeśli kończyna jest wyprostowana w kierunku przednim, staw skokowy sięga znacznie za pysk: jakieś 2–3 cm, a bywa że i więcej. W książkach popularnonaukowych znaleźć można nawet określenie "uderzająco długie". Kończyny takie pozwalają żabie zwince na wykonywanie skoków długości dochodzącej do 2 m. Na piętach widnieją dobrze rozwinięte modzele. Palce zaopatrzone są błonami pływnymi, nie sięgającymi jednak do ich koniuszków.
Rozmieszczenie geograficzne.
Gatunek cechuje się szerokim zasięgiem występowania. Zamieszkuje większą część Europy aż do północnej Turcji.
Na północy żaba zwinka zamieszkuje wybrzeża szwedzkie i wyspy Danii. Stanowi w tych krajach rzadkość. Wysp Brytyjskich nie zamieszkuje, jeśli nie liczyć niewielkiej populacji na wyspie Jersey. Obserwowana jest w Belgii i Luksemburgu.
Na zachodzie płaz sięga Hiszpanii (Araba, Burgos i Navarra). Stanowi w tym kraju wielką rzadkość. W Portugalii się jej nie spotyka. Zamieszkuje natomiast Francję.
W obrębie Europy Środkowej żaba zwinka ma północno-wschodnią granicę zasięgu. Pewne występowanie w drugiej połowie XX wieku i na początku XXI wieku potwierdzono w południowej Polsce (dolina górnej Odry, Beskidy, Kotlina Sandomierska, Roztocze). Według IUCN informacje te wymagają jednak potwierdzenia. Występuje natomiast w Czechach, na Słowacji, w Niemczech. W Europie Środkowej jest to zwierzę uznawane za rzadkie, występujące wyspowo, bądź za pospolite. Spotyka się ją na Węgrzech, w Austrii, Szwajcarii, w Grecja, we Włoszech.
Zwierzę występuje w Albanii, Bułgarii, Bośni i Hercegowinie, Chorwacji, Macedonii Północnej, Serbii, Czarnogórze, Rumunii, Słowenii. Na obszarze byłego ZSRR żabę zwinkę spotyka się tylko na Ukrainie, na Nizinie Zakarpackiej i okolicznych stokach. W Turcji zasiedla wschodnią Trację i północną Anatolię, wypowiedzenie się odnośnie do brzegów Morza Czarnego wymaga dalszych badań. Tureckie populacje są rozdrobnione. Niektóre źródła podają też Iran (północny zachód kraju) i Kaukaz, których IUCN nie wymienia. Na południowym wschodzie Europy żaba ta jest typowym mieszkańcem łęgów.
Ras geograficznych nie wyróżnia się.
Zwierzę według różnych źródeł występuje do wysokości 1000, 1500 bądź 1700 m n.p.m.. Jego siedlisko stanowią wedle IUCN polany w widnych lasach liściastych, tworzonych przez dęby (w Hiszpanii dąbrowa "Quercus pedunculata" stanowi właściwie prócz wilgotnych łąk jedyne siedlisko tego płaza), buki i graby, inne źródła podają łęgi, dość suche lasy liściaste lub mieszane, jednak na pewno nie iglaste, a rzadziej od lasów łąki i zarośla. Nie zapuszcza się na pastwiska, tereny uprawne, a jeżeli rozmnaża się w zbiornikach śródpolnych, to blisko lasu. Nie musi przebywać w bezpośredniej bliskości wody, ale raczej wędruje po lądzie.
Rozmnażanie odbywa się w niewielkich zbiornikach wodnych położonych w lasach lub na ich obrzeżach, wymienia się stawy, mokradła, bagna, rowy.
Zachowanie.
Żabę dalmatyńską obserwuje się od lutego do listopada. Wędrówki jej odbywają się i w dzień, i w nocy. Żeruje jednak głównie nocą, a za dnia aktywność zachowuje tylko przy pokaźnej wilgotności. Zwierzę żywi się owadami, skąposzczetami, ślimakami bez muszli. Polowania urządza na roślinach bądź też w ściółce.
W obliczu zagrożenia żaba dalmatyńska próbuje ucieczki swymi długimi skokami. Pojedynczym skokiem potrafi przebyć nawet 2 m.
Cykl życiowy.
Pora godowa żaby dalmatyńskiej nie trwa długo: zabiera około 2 tygodni. Odbywa się wiosną, w marcu i kwietniu, w niewielkich zbiornikach wodnych, do których migruje. Samiec wydaje z siebie ciche dźwięki, nie ma bowiem rezonatorów. Odgłos godowy zapisuje się jako "rro-rro-rro" czy też "kwo-kwo-kwo". Odbywa się kopulacja. Następnie samica składa skrzek tworzący kuliste kłęby. Zawierają one według różnych źródeł od 600 do 1400 jaj albo od 1000 do 2000 jaj. Kłęby skrzeku początkowo są przyczepione do podwodnej roślinności czy martwego drewna, ale po kilku dniach unoszą się. Mogą być wówczas zasiedlane przez glony. Przeżywalność larw jest niewielka. W środku lata dochodzi do przeobrażenia i z kijanek powstają małe żabki. Mijają 2–3 lata, nim osiągną one dojrzałość płciową.
Status.
Żaba dalmatyńska występuje dość obficie, jest pospolicie spotykana w dużej części Europy Środkowej i Wschodniej (IUCN wymienia tu Węgry i Rumunię), rzadka na północy czy w Hiszpanii. Całkowita liczebność gatunku ulega obniżeniu. Lokalne spadki odnotowywano w południowo-zachodniej Europie, W Hiszpanii jest to gatunek zagrożony wyginięciem. Zagrożone są więc raczej poszczególne stanowiska, niż gatunek w całości.
Wśród zagrożeń dla gatunku IUCN wymienia:
IUCN określa żabę dalmatyńską jako gatunek najmniejszej troski. Gatunek ujęty jest w aneksie II konwencji berneńskiej oraz aneksie IV dyrektywy siedliskowej. Ponadto obejmują go ochroną lokalne prawodawstwa, np. polskie, wymieniają lokalne czerwone księgi. Zwierzę zamieszkuje liczne obszary chronione. Działania ochronne z pozytywnym skutkiem podejmowano w przypadku niewielkiej populacji z Jersey, w Hiszpanii monitoruje się populację i stara przywrócić siedliska życia żaby zwinki. Odtwarzania stawów, w których płaz się rozmnaża, udawało się już na obszarze jego zasięgu występowania. Starano się również zmniejszyć umieralność w wypadkach drogowych.

</doc>
<doc id="520846" url="https://pl.wikipedia.org/wiki?curid=520846" title="Geodeta (czasopismo)">
Geodeta (czasopismo)

GEODETA – Magazyn Geoinformacyjny, wcześniej: "GEODETA – Magazyn Geodezyjny" – polski miesięcznik prezentujący aktualne zagadnienia z zakresu: geodezji, kartografii, katastru, GIS-u, fotogrametrii, teledetekcji, nawigacji satelitarnej i geoinformatyki. 
Przedstawia najnowsze rozwiązania techniczne stosowane w kraju i za granicą, informuje o pracach polskich naukowców, zmianach w prawie oraz sytuacji panującej na krajowym rynku geoinformacji. Ukazuje się od czerwca 1995 roku. Wydawcą jest firma GEODETA Sp. z o.o. z siedzibą w Warszawie.
Magazyn GEODETA nie jest kontynuacją przedwojennego czasopisma o tej samej nazwie. Pierwszy numer tamtego GEODETY – miesięcznika Związku Inżynierów Miernictwa – ukazał się w maju 1939 r. Do chwili wybuchu wojny wydano tylko trzy numery. Po wojnie nie wznowiono jego edycji.
Dodatki.
Wraz z Magazynem GEODETA ukazują się lub ukazały następujące bezpłatne dodatki:
Geoforum.
Od września 2005 roku wydawnictwo GEODETA Sp. z o.o. oprócz miesięcznika redaguje również wortal Geoforum. Poza aktualnymi informacjami z dziedziny szeroko rozumianej geomatyki, na stronie udostępniono elektroniczne archiwum miesięcznika GEODETA, bazę przetargów, ogłoszeń i uczelni geodezyjnych, a także wykłady z zakresu podstaw geodezji, kartografii, GIS, teledetekcji, fotogrametrii oraz nawigacji satelitarnej.
Linki zewnętrzne.
Oficjalna strona miesięcznika "GEODETA"

</doc>
<doc id="520848" url="https://pl.wikipedia.org/wiki?curid=520848" title="Eimeriidae">
Eimeriidae

Eimeriidae (Eimerie) – rodzina pasożytniczych pierwotniaków powodujących zachorowania ludzi i zwierząt należąca do protista. Należą tutaj następujące rodzaje:

</doc>
<doc id="520852" url="https://pl.wikipedia.org/wiki?curid=520852" title="Tala (waluta)">
Tala (waluta)

Tala – jednostka monetarna Samoa od 1967 roku. Dzieli się na 100 sene.

</doc>
<doc id="520854" url="https://pl.wikipedia.org/wiki?curid=520854" title="Terry Bozzio">
Terry Bozzio

Terry John Bozzio (ur. 27 grudnia 1950 w San Francisco) – amerykański muzyk, kompozytor i wokalista, multiinstrumentalista, wirtuoz instrumentów perkusyjnych.
Znany z występów w grupie muzycznej Franka Zappy oraz UK, sławę przyniósł mu utwór wykonywany wraz z Zappą pt. „The Black Page” określany jako „koszmar muzyka” (karta zapisu nutowego w swej złożoności jest prawie czarna).
Pod wpływem Franka Zappy podejmował się także roli wokalisty o charakterystycznym, bardzo agresywnym, zarazem niezwykle plastycznym głosie (np. album „Zappa in New York”).
Znany również ze współpracy z takimi muzykami i grupami jak: The Lonely Bears, Duran Duran, Jeff Beck, Chad Wackerman, Steve Vai, Steve Stevens, Tony Levin, Andy Taylor, Robbie Robertson, Debbie Harry, HoBoLeMa, John Wetton, Vivian Campbell, Herbie Hancock, Dweezil Zappa, Billy Sheehan, Richard Marx, Munetaka Higuchi, Pat Mastelotto, Fantômas, czy Korn.
W latach 1979–1986 był żonaty z wokalistką Dale Consalvi wraz z którą występował w zespole Missing Persons. W 1988 roku ożenił się z Ev Kvamme, wówczas pracowniczką wytwórni muzycznej Capitol Records wraz z którą ma syna Raanena. Po rozwodzie z Kvamme, w 2005 roku ożenił się po raz trzeci. Również od 2005 roku mieszka w Los Angeles, w latach poprzednich mieszkał w Austin w Teksasie.

</doc>
<doc id="520867" url="https://pl.wikipedia.org/wiki?curid=520867" title="Esteraza acetylocholinowa">
Esteraza acetylocholinowa



</doc>
<doc id="520873" url="https://pl.wikipedia.org/wiki?curid=520873" title="McDonnell Douglas">
McDonnell Douglas

McDonnell Douglas – amerykańska wytwórnia lotnicza, zajmująca się produkcją samolotów zarówno cywilnych, jak i wojskowych. Siedziba mieści się w St. Louis w stanie Missouri. 1 sierpnia 1997 stała się częścią przedsiębiorstwa Boeing.
Historia.
Przedsiębiorstwo powstało 28 kwietnia 1967 przez połączenie dwóch przedsiębiorstw, których właścicielami byli James Smith McDonnell (McDonnell Aircraft Corporation) i Donald Wills Douglas (Douglas Aircraft Company). Oba przedsiębiorstwa przed połączeniem dostarczały samoloty lotnictwu armii amerykańskiej, a następnie Amerykańskim Siłom Powietrznym. McDonnell Aircraft Corporation uczestniczył też w projektach NASA takich jak: Mercury, Gemini i Saturn V. W 1984 McDonnell Douglas zakupiła przedsiębiorstwo Hughes Helicopters, która stała się jej oddziałem McDonnell Douglas Helicopters.
W 2006 roku zakończono produkcję modelu Boeing 717 w Long Beach, 41 lat po oblocie DC-9, kończąc historię pasażerskich samolotów projektu Douglasa, a następnie McDonnell Douglas. DC-9/MD-80/MD-90 i 717 wyprodukowano łącznie ponad 2400 sztuk, czyniąc je trzecią najpopularniejszą rodziną wśród współczesnych samolotów komunikacyjnych za Boeingiem 737 i Airbus A320. 29 listopada 2015 zakłady Long Beach, Kalifornia opuścił ostatni 279. C-17 Globemaster III, sama linia została zamknięta w 2014 roku.
25 października 1979 roku zakłady w St. Louis dostarczyły ostatniego 5057. F-4 Phantom II wyprodukowanego w USA, najważniejszy samolot w swojej historii Po wyborze w 2001 roku wspólnej platformy bojowej JSF dla wszystkich rodzajów sił zbrojnych USA oraz wielu sojuszników, Boeing stracił szanse na rozwój nowego samolotu bojowego lub uzyskanie dalszych zamówień od Pentagonu. Produkcja wojskowa z Saint Louis, Missouri rozpoczęta przez McDonnell Douglas jest kontynuowana do czasu wyczerpania zamówień eksportowych na F/A-18 i F-15.

</doc>
<doc id="520876" url="https://pl.wikipedia.org/wiki?curid=520876" title="Kokcydiozy">
Kokcydiozy

Kokcydiozy – wspólna nazwa chorób pasożytniczych zwierząt (bydła, drobiu, królików, gołębi). Kokcydiozy występują w postaci jelitowej i wątrobowej. Są wywoływane przez kokcydia – pasożyty bytujące w nabłonku jelit. Kokcydiozy nasilają się w złych warunkach hodowlanych lub w przemysłowej hodowli zwierząt. Czynnikiem chorobotwórczym są pierwotniaki należące do rzędu Coccidia, rodzaju "Eimeria".
Wydzielane są następujące jednostki chorobowe:

</doc>
<doc id="520881" url="https://pl.wikipedia.org/wiki?curid=520881" title="Pipilotti Rist">
Pipilotti Rist

Elisabeth Charlotte Rist (ur. 21 czerwca 1962 w Grabs, St. Gallen, Szwajcaria) – szwajcarska artystka zajmująca się sztuką wideo. Żyje i pracuje w Zurychu i Los Angeles.
Życiorys.
Od dzieciństwa nazywana była Pipilotti. Imię to nawiązuje do noweli „Pippi Pończoszanka” Astrid Lindgren.
Rist studiowała w instytucie sztuki stosowanej w Wiedniu (Austria), a także z koncentracją na sztuce wideo w szkole projektowania (Schule für Gestaltung) w Bazylei (Szwajcaria). Podczas studiów zaczęła pracować kamerą super 8, tworząc kilkuminutowe filmy. Pracowała jako artystka i muzyk w Zurychu z predylekcją na wideo i komputerowe media. Była członkiem grupy muzycznej i performerskiej „Les Reines Prochaines” i członkiem laboratorium dźwięku i obrazu „Dig it” a także współzałożycielem Via group (sztuki audio i wideo) w Bazylei. Została zaproszona przez profesora Paula McCarthy do nauczania w UCLA. Pipilotti Rist żyje z partnerem Balzem Rothem, z którym ma syna Himalaya.
Działalność.
Pipilotti jest producentką, reżyserką, twórczynią wideo. Podkreśla wagę niezależności artystycznej produkcji. Używa zazwyczaj technik stojących w opozycji do tradycyjnych metod filmowych. Czerpie z zalet dźwięku i wizualnego potencjału zjawisk kulturowych, jak telewizja, dizajn, moda, rzeźba i muzyka. Traktuje telewizję jako „klejnot kultury popularnej”, pogrążający widza w środowisku bez granic ani punktu odniesienia. Podąża za radykałami takimi jak MacLuhan i Nam June Paik. W Art Of the Millenium, opublikowanym przez Uta Grosenick i Burkharda Riemschneidera (wydawnictwo Taschen w 1999) wybrano cytat sumujący prace artystki:
"messages conveyed on emotional and sensual frequencies can break more prejudices and habits than hundreds of pamphlets and intellectual tracts"
Rist prowadzi dyskusje z bardzo konceptualnymi problemami, różnicą w płciowości, identyfikacją, feminizmem i kulturą rozrywki.
Pipilotti często gra we własnym wideo, posiada wtedy dość komiczny stosunek między kamerą (widzem) tworząc humorystyczną prowokacje, utrzymując ironiczny dystans, zdolny do buntu i flirtu. W kontraście z wieloma konceptualnymi artystami, jej kolorowe i umuzykalnione prace przekazują intrygującą wizje szczęścia i prostoty. Pipilotti w wywiadzie, zapytana o to, czy jest feministką odpowiedziała "tak, szlachetność zobowiązuje do tego". Pipilotti nieustannie buduje swój własny charakter w pracach, miksując kreowanie siebie z promocyjną mową, często czerpiąc korzyści ze statusu osoby publicznej, widoczne jest to chociaż w koncertach podczas jej epizodu z grupą "Les Reines Prochaines".
Używa wielu przedmiotów codziennego użytku (ubrań, mebli), projektuje klipy – kolorowe, żywe, zabawne, czasami agresywne, krótkie, ale na poziomie efektywności zawodowych projektantów. Często wprowadza niespodziewane elementów np. gwałtowne, zamglone i drżące obrazy, dźwięki i przesycenia obrazu. Dla Pipilotti te środki są poetyckie, pokazują fałszywą naiwność, blisko świata sennych marzeń dzieciństwa, łatwo utożsamianych i całkowicie utopijnych.
Prace.
W "I'm Not The Girl Who Misses Much" (1986) Rist tańczy w czarnej sukience z odsłoniętym biustem. Obraz jest monochromatyczny i rozmazany. Rist śpiewa w kółko "I'm not the girl who misses much", odwołującą się do pierwszej linijki tekstu piosenki „Happiness Is a Warm Gun” zespołu The Beatles. Wideo zmierzając do końca przechodzi w odcień niebieski i zatrzymuje dźwięk.
Rist w Pickelporno (1992), mówi o cielesności i seksualnym pożądaniu. Kamera bada ciało mężczyzny. Obraz jest naładowany intensywnymi kolorami, delikatną aurą doznań.
Ever is Over All (1997) pokazuje w zwolnionym tempie młodą kobietę (Rist), która przechadza się po miejskiej uliczce i rozbija okna zaparkowanym samochodom, używając dużego młota w kształcie tropikalnego kwiatu. W 2016 r. podobny motyw wykorzystała Beyoncé w filmie towarzyszącym albumowi "Lemonade".

</doc>
<doc id="520884" url="https://pl.wikipedia.org/wiki?curid=520884" title="Ondyny">
Ondyny

Ondyny – w mitologii nordyckiej boginki zamieszkujące jeziora i rzeki.
Według Paracelsusa ondyny były żywiołakami wody. 
Jedna z opowieści o Ondynie, wzorowanej na podaniach słowiańskich była tematem opery "Undine" E.T.A. Hoffmanna. Była to pierwsza opera romantyczna. Na tej wzorowana była „Rusałka”, opera Antonína Dvořáka i inne słowiańskie opery. Motyw ondyny-rusałki był zastosowany też na początku polskiego romantyzmu przez Adama Mickiewicza w balladach "Świteź", "Świtezianka", "Rybka" i innych. Dwie pierwsze ballady opisać miał Fryderyk Chopin w dwóch pierwszych swoich balladach (g-moll, F-dur). W "Świteziance" powielany jest nawet motyw śmierci, jaką z powodu zdrady zadaje Ondyna kochankom. Ondynami - rusałkami są też niektóre postacie "Balladyny" Juliusza Słowackiego. Stanisław Moniuszko skomponował kantatę "Wundyny (Nijoła)" na podstawie poematu "Anafielas" Józefa Ignacego Kraszewskiego, inspirowanego mitologią litewską. Istnieje także balet „Ondine” z muzyką Hansa Wernera Henze'a, w choreografii sir Fredericka Ashtona.
Postać o imieniu Ondyna (córki Juana Avadoro) pojawia się także w powieści Jana Potockiego "Rękopis znaleziony w Saragossie".

</doc>
<doc id="520886" url="https://pl.wikipedia.org/wiki?curid=520886" title="Santeria">
Santeria

Santería (inne nazwy: Lucumi, Lukumi lub Regla de Ocha) – synkretyczna afroamerykańska religia pochodzenia afrykańskiego, obecna głównie na Kubie, Haiti, Dominikanie czy Stanach Zjednoczonych. Wykształciła się w hiszpańskim imperium kolonialnym wśród potomków z zachodniej Afryki. Na Santerię duży wpływ miał Kościół łaciński, z którym synkretyzuje się wyznawane Orisze. Świętym językiem religii jest lucumi, miks języków z Joruby.
Pochodzenie i charakterystyka.
Santeria wywodzi się z wierzeń tradycji Jorubów, którzy pojawili się na Karaibach jako niewolnicy. Zwykle byli przymusowo chrzczeni, zgodnie z wiarą chrześcijańską (w tym także rzymskokatolicką), z polecenia swych właścicieli, zakazywano im wyznawania dotychczasowej, plemiennej religii.
Ten mechanizm, który do tej pory ułatwiał religii chrześcijańskiej (w tym również katolickiej) ekspansję, tym razem zadziałał w sposób nieoczekiwany. Misjonarze katoliccy bowiem starali się na ogół „wkomponować” wierzenia, jakie zastali, w nurt doktryny chrześcijańkiej. Atrybuty i zadania plemiennych bóstw przypisywano katolickim świętym, pozostałości zaś kultów matriarchalnych (Bogini Matka, Wielka Bogini, bogini niebios i in.) zastępowano kultem maryjnym. Wyznawcy tradycyjnej religii ukrywali swoje prawdziwe wyznanie za wizerunkami katolickich świętych, budując im ołtarze, które w rzeczywistości honorowały orisze.
Główne bóstwa (wierzenia ludu Joruba).
Bóg jorubskiego panteonu, Olorun, został utożsamiony z katolickim Bogiem Ojcem. Jorubowie zaakceptowali katolickie wizerunki świętych czy Maryi, podstawili jedynie pod nie swoje orisze i w istocie to nadal im oddawali cześć. W późniejszym okresie wyznawcami religii stali się członkowie innych ludów z grupy Bantu, osoby pochodzenia gwinejskiego lub senegalskiego.
Rytuały.
Oprócz uczestnictwa w katolickich ceremoniach, istnieją w santerii także inne rytuały. Wiadomości o nich są skąpe, gdyż wyznawcy strzegą dość starannie swoich tajemnic. Wiadomo jednak, że obejmują one praktyki powiązane z szamanizmem (tańce do rytmicznej muzyki mające ułatwić osiągnięcie ekstazy religijnej i kontakt z duchami przodków, opętania); składa się także ofiary z owoców, jedzenia, lub zwierząt. Kapłan lub kapłanka Santerii nazywani są Santero bądź Santera, czyli „ta/ten, który/a tworzy świętych”.
Występują dość znaczne różnice zarówno w wierzeniach, jak i obrzędowości między różnymi grupami wyznawców, np. odmiana santerii występująca na Kubie jest bardziej zbliżona do pierwotnych wierzeń, z kolei meksykańska najbardziej „skatolicyzowana”.
Liczebność wyznawców.
Religia santeria nigdy nie została zniszczona ani zmarginalizowana. Dane o liczbie wyznawców są sporne, gdyż Santeria nie dąży nigdzie do rejestracji wyznania jako związku wyznaniowego, a wyznawcy tej religii ujmowani są w statystykach jako katolicy. Operuje się liczbami od kilkuset tysięcy (to jednak wydaje się być mocno zaniżonym szacunkiem) do ok. 10 milionów. Zarejestrowani wyznawcy w Stanach Zjednoczonych to jedynie 22 tysiące. Rozmieszczenie wyznawców jest nieregularne, większe skupiska znajdują się na Kubie, w USA wśród imigrantów na Florydzie i w Kalifornii, a także w Meksyku, na wyspach karaibskich oraz w Ameryce Południowej. W Europie stanowią niewielki odsetek wśród imigrantów we Francji i Holandii.
Santeria w kulturze masowej.
Elementy tradycyjnych rytmów Jorubów przedostały się też na komercyjne rynki muzyczne, ciesząc się sporą popularnością w USA, zaczynają też zdobywać rynki krajów „starej UE”. Inny komercyjny aspekt religii to sklepy, w tym internetowe, oferujące akcesoria związane z magią Jorubów oraz zioła używane w medycynie ludowej tego plemienia.

</doc>
<doc id="520888" url="https://pl.wikipedia.org/wiki?curid=520888" title="Dekanat Wrocław Śródmieście">
Dekanat Wrocław Śródmieście

Dekanat Wrocław Śródmieście – jeden z 33 dekanatów w rzymskokatolickiej archidiecezji wrocławskiej.
W skład dekanatu wchodzi 10 parafii:

</doc>
<doc id="520898" url="https://pl.wikipedia.org/wiki?curid=520898" title="Christopher Ferguson">
Christopher Ferguson

Christopher John Ferguson (ur. 1 września 1961 w Filadelfii) – amerykański astronauta, pilot wojskowy, inżynier, komandor United States Navy pochodzenia szkocko–polskiego. Był dowódcą misji STS-135, ostatniej w historii programu "Space Shuttle".
Wykształcenie i służba wojskowa.
Jako pilot wylatał ponad 5700 godzin za sterami przeszło trzydziestu typów samolotów.
Rodzina.
Ojcem Christophera był Szkot Ian Ferguson, zmarły w 1981. Matką zaś jest pochodząca z polskiej rodziny Mary Ann z d. Florkowski, która po śmierci pierwszego męża poślubiła Normana Pietrasa. Sam Chris zaś ożenił się z Sandrą z d. Cabot, z którą ma troje dzieci.

</doc>
<doc id="520901" url="https://pl.wikipedia.org/wiki?curid=520901" title="Gandhi">
Gandhi



</doc>
<doc id="520914" url="https://pl.wikipedia.org/wiki?curid=520914" title="Palestyna Brytyjska">
Palestyna Brytyjska



</doc>
<doc id="520915" url="https://pl.wikipedia.org/wiki?curid=520915" title="Miguel Primo de Rivera">
Miguel Primo de Rivera

Miguel Primo de Rivera y Orbaneja (ur. 8 stycznia 1870 w Jerez de la Frontera, zm. 16 marca 1930 w Paryżu) – hiszpański wojskowy, generał dywizji, po dokonanym zamachu stanu dyktator Hiszpanii w latach 1923-1930. Ojciec José Antonia Prima de Rivery.
Życiorys.
Pochodził z wojskowej rodziny, w szeregach armii hiszpańskiej walczył w Maroku, na Kubie i Filipinach. W 1921 odziedziczył po wuju tytuł markiza de Estella. W latach 1922-1923 był dowódcą okręgu wojskowego Katalonii, gdzie cieszył się dużym poparciem. Szybko rósł w siłę i zyskał poparcie armii oraz bogatego ziemiaństwa. 13 września 1923, po bezkrwawym zamachu stanu, król Alfons XIII mianował go premierem.
Po objęciu władzy Primo de Rivera wprowadził rządy silnej ręki, zaprowadził cenzurę i zdelegalizował wszystkie partie poza założoną przez niego Hiszpańską Unią Patriotyczną ("Unión Patriótica Española"). Zarazem jednak junta de Rivery okazała się stosunkowo liberalna i w rezultacie została poparta przez szereg partii lewicowych, w tym partię socjalistyczną (PSOE) oraz związki zawodowe, które utrzymywały swoje poparcie aż do czasu pogorszenia się wyników gospodarczych. Rząd de Rivery walczył z bezrobociem, prowadząc szeroko zakrojony program robót publicznych, jednak szybki wzrost inflacji doprowadził do załamania się gospodarki.
Z powodu gospodarczej klęski i narastającej opozycji, 28 stycznia 1930 ustąpił ze stanowiska i wyjechał do Paryża. Zmarł tam na cukrzycę dwa miesiące później.
Według amerykańskiego historyka Stanleya Payne'a rządy Primo de Rivery były najłagodniejsze i najbardziej liberalne ze wszystkich dyktatur dwudziestowiecznej Europy, „nie splamione ani jedną polityczną egzekucją”.

</doc>
<doc id="520916" url="https://pl.wikipedia.org/wiki?curid=520916" title="Wilhelm z Moerbeke">
Wilhelm z Moerbeke

Wilhelm z Moerbeke (Guillelmus Morbeka) (ur. ok. 1215, zm. ok. 1286) – średniowieczny filozof i teolog, poliglota i tłumacz z greckiego na łacinę. Autor cenionych także obecnie tłumaczeń autorów greckich epoki klasycznej.
Życiorys.
Pochodził z Brabancji sądząc po istniejącej tam miejscowości o tej nazwie. Studiował w Paryżu i Kolonii, potem przebywał w Grecji i Azji Mniejszej. Był dominikaninem, spowiednikiem papieża i arcybiskupem łacińskim Koryntu. Był obecny na Drugim Soborze w Lyonie (1274), a od 1277 do śmierci w 1286 żył w Koryncie, skąd wyjeżdżał - m.in. był z misją papieską w Perugii, gdzie w 1283 napisał swój testament. Był uczniem dominikanina, Tomasza z Akwinu. Przyjaźnił się z polskim przyrodnikiem i fizykiem Witelonem, z matematykiem Janem Campanusem i z astronomem Henri Bate z Mechlin. Ten ostatni dedykował Wilhelmowi z Moerbeke swój traktat o astrolabium.
Tłumaczenia.
Przetłumaczył z greki na łacinę antyczne dzieła z zakresu matematyki, fizyki, astronomii i medycyny, mianowicie Herona z Aleksandrii i Archimedesa z komentarzami Eutokiosa (1269, podczas pobytu w Viterbo na dworze papieskim). Przetłumaczył też (prawdopodobnie na prośbę św. Tomasza z Akwinu) prace Arystotelesa i jego komentatorów, m.in. komentarz do "O interpretacji" Ammoniusza syna Hermiasza z Aleksandrii - czym przyczynił się do rozpowszechnienia arystotelizmu.
Tłumaczył również pisma Proklosa, mianowicie "Elementy teologii" (dokonane w 1268), i jego komentarz do Parmenidesa Platona stające się postawą nowego rozkwitu neoplatonizmu. Znał się z Witelonem, którego spotkał w Holandii, roztaczając opiekę nad młodym Polakiem. Witelon korzystał z tłumaczeń Wilhelma, dzięki czemu doskonale zapoznał się z ówczesną literaturą przedmiotu.
W obliczu kontrowersji otaczających błędy prawdziwe i mniemane w dostępnych ówcześnie tłumaczeniach z greckiego, zwłaszcza pism Arystotelesa, często zapośredniczonych poprzez przekłady arabskie, zasługę powściągliwości metodycznej tłumaczeń Wilhelma z Morbecke trafnie ujął XIV-wieczny wieczny erudyta, Henricus Hervodius, mówiąc o jego klasycznych już wtedy tłumaczeniach, że są dosłowne ("de verbo in verbo") i "bez kwiecistości".

</doc>
<doc id="520938" url="https://pl.wikipedia.org/wiki?curid=520938" title="Kazimierz Iranek-Osmecki">
Kazimierz Iranek-Osmecki

Kazimierz Wincenty Iranek-Osmecki, przybrane nazwiska: "Kazimierz Jarecki", "Włodzimierz Ronczewski", ps. „Makary”, „Antoni”, „Heller”, „Antoni Heller”, „Jarecki”, „Pstrąg” (ur. 5 września 1897 w Pstrągowej, zm. 22 maja 1984 w Londynie) – pułkownik dyplomowany piechoty Wojska Polskiego.
Życiorys.
Kazimierz Wincenty Iranek był synem Jana i Antoniny. Uczył się w C. K. II Gimnazjum w Rzeszowie. W 1913 wstąpił do Związku Strzeleckiego. W szkole uczestniczył w nauce strzelania, a w roku szkolnym 1913/1914 wraz z 8 innymi gimnazjalistami brał udział w premiowym strzelaniu w Wiedniu. Podczas I wojny światowej 20 grudnia 1915 zdał egzamin dojrzałości.
W grudniu 1916 wstąpił do Legionów Polskich i służył w II batalionie 1 pułku piechoty do lipca 1917, kiedy po kryzysie przysięgowym został wcielony do armii austriackiej. Skierowano go na front włoski, skąd zbiegł i wrócił do Krakowa. Został skierowany przez dowództwo POW w listopadzie 1917 do Iłży, gdzie był komendantem placu.
Od listopada 1918 w Wojsku Polskim. Początkowo w 23 pułku piechoty, a od stycznia 1919 w Grupie ppłk. Leopolda Lisa-Kuli. W marcu 1919 został oficerem sztabu I Brygady Piechoty Legionów. W marcu 1920 mianowany na stanowisko referenta Sekcji Piechoty w Departamencie Broni Głównych Ministerstwa Spraw Wojskowych, a w grudniu 1920 przeszedł do Dowództwa Żandarmerii Polowej. W maju 1921 został oficerem sztabu 19 Dywizji Piechoty. W okresie styczeń – wrzesień 1922 przebywał na kursie w Szkole Podchorążych Piechoty i po jego ukończeniu został dowódcą kompanii w 77 pułku piechoty i ponownie oficerem w sztabie 19 Dywizji Piechoty.
Następnie był oficerem w Biurze Personalnym Ministerstwa Spraw Wojskowych. 23 grudnia 1929 roku, po ukończeniu kursu próbnego i odbyciu stażu liniowego, został powołany na dwuletni kurs 1929/30 do Wyższej Szkoły Wojennej w Warszawie. 1 września 1931 roku, po ukończeniu kursu i otrzymaniu dyplomu naukowego oficera dyplomowanego, został przeniesiony do Wyższej Szkoły Wojennej na stanowisko wykładowcy. 12 marca 1933 roku został awansowany do stopnia majora ze starszeństwem z dniem 1 stycznia 1933 roku i 16. lokatą w korpusie oficerów piechoty. W 1935 został kierownikiem katedry operacyjnej służby sztabów. W 1937 wrócił do służby liniowej i został dowódcą batalionu w 36 pułku piechoty Legii Akademickiej w Warszawie.
W czasie kampanii wrześniowej pełnił służbę w Sztabie Naczelnego Wodza. Był oficerem do zleceń generalnego kwatermistrza, pułkownika dyplomowanego Józefa Wiatra. 17 września 1939 przekroczył granicę z Rumunią. Od października 1939 był zastępcą ekspozytury wywiadowczej Oddziału II Sztabu Naczelnego Wodza w Bukareszcie, a w grudniu został zaprzysiężony jako członek Związku Walki Zbrojnej. W czerwcu 1940 udał się do Francji, gdzie był szefem Oddziału II Komendy Głównej Związku Walki Zbrojnej. Po ewakuacji do Wielkiej Brytanii i przeniesieniu Komendy Głównej ZWZ do kraju pod koniec czerwca 1940 został kierownikiem referatu informacyjno-wywiadowczego w Oddziale VI (Specjalnym) Sztabu Naczelnego Wodza, który zajmował się sprawami Kraju po przeniesieniu Komendy Głównej ZWZ do Polski. 6 listopada 1940, na polecenie Naczelnego Wodza gen. Władysława Sikorskiego, jako emisariusz udał się do Polski. W grudniu 1940 został przeprowadzony z Węgier do okupowanej Polski przez zieloną granicę trasą kurierską „Las” przez kuriera Kazimierza Sołtysika ps. „Kazek”. Do Warszawy dotarł 18 grudnia 1940 i zameldował się u gen. Stefana Roweckiego – komendanta głównego ZWZ. Już 21 stycznia 1941, tym razem jako emisariusz gen. Roweckiego, udał się w drogę powrotną do Londynu, gdzie dotarł 15 kwietnia 1941. Po powrocie do Londynu ponownie przydzielony do Oddziału VI, a we wrześniu 1941 skierowany do Oddziału IV (kwatermistrzowskiego) Sztabu Naczelnego Wodza. W czerwcu 1942 został szefem Oddziału IV, a w grudniu zastępcą szefa Oddziału Planowania Sztabu Naczelnego Wodza.
W nocy z 13 na 14 marca 1943 zrzucony do Kraju, na osobistą prośbę gen. Stefana Roweckiego. Od kwietnia 1943 był szefem Oddziału IV (kwatermistrzowskiego) Komendy Głównej Armii Krajowej, następnie w styczniu 1944 został szefem Oddziału II (informacyjno-wywiadowczego) Komendy Głównej AK. Funkcję tę pełnił do czasu powstania warszawskiego i w trakcie jego trwania. 1 października 1944 został wyznaczony przez gen. Tadeusza Komorowskiego do prowadzenia rokowań kapitulacyjnych i 3 października 1944 wspólnie z ppłk. Zygmuntem Dobrowolskim podpisał układ o zaprzestaniu działań wojennych w Warszawie. Od 5 października 1944 znalazł się w niewoli niemieckiej, m.in. przebywał w Oflagu IV C Colditz. W maju 1945 udał się do Londynu. Został wyznaczony na stanowisko oficera sztabowego do zleceń w Gabinecie Naczelnego Wodza. W grudniu 1945 został członkiem Komitetu Organizacyjnego Koła Armii Krajowej, a następnie został członkiem Zarządu Głównego. W latach 1948–1949 był przewodniczącym Zarządu Głównego Koła AK, następnie członkiem i wiceprzewodniczącym Rady Naczelnej Koła AK. Był także od 1954 członkiem emigracyjnej Tymczasowej Rady Jedności Narodowej.
Od 1960 działał w Funduszu Inwalidzkim Koła AK, najpierw jako wiceprzewodniczący, a następnie przewodniczący. Był jednym z założycieli Studium Polski Podziemnej utworzonej w 1947. W 2 połowie 1967 wraz z Janiną Iranek-Osmecką podpisał się pod listą „Solidarności z Izraelem”, którą przygotował Józef Czapski po wojnie sześciodniowej. W 1973 otrzymał Nagrodę Pisarską Stowarzyszenia Polskich Kombatantów za pracę pt. "Kto ratuje jedno życie". W 1979 był przewodniczącym Głównej Komisji Skarbu Narodowego.
Zmarł 22 maja 1984 w Londynie. Został pochowany na Cmentarzu South Ealing w Londynie (obok niego spoczęli Lidia Iranek-Osmecka ur. 1903, zm. 1985 oraz Jerzy Iranek-Osmecki ur. 1928, zm. 2010).
Awanse.
Dwukrotnie odmówił propozycji awansu na generała. Po raz pierwszy pod koniec powstania warszawskiego, gdy z takim wnioskiem wystąpił gen. Bór-Komorowski, i ponownie w roku 1965, gdy podobną propozycję wysunął gen. Władysław Anders.
Upamiętnienie.
1 sierpnia 1986, w kościele św. Jacka w Warszawie, po uroczystej mszy świętej, została odsłonięta i poświęcona tablica ku czci płk. Kazimierza Iranka-Osmeckiego.
28 września 2007 imię płk. Kazimierza Iranka-Osmeckiego nadano Gimnazjum nr 1 w Cisnej.
Linki zewnętrzne.
Kazimierz Iranek-Osmecki - relacja biograficzna. Ośrodek KARTA.

</doc>
<doc id="520939" url="https://pl.wikipedia.org/wiki?curid=520939" title="Niedźwiedziówkowate">
Niedźwiedziówkowate

Niedźwiedziówkowate (Arctiinae) – liczna w gatunki podrodzina motyli z rodziny mrocznicowatych. Wcześniej miały rangę niezależnej rodziny. Znanych jest około 6000 gatunków.
Występowanie.
Motyle z tej rodziny są rozpowszechnione na całym świecie, głównie w strefach tropikalnych.
W Europie występuje 98 gatunków, a w Polsce 45 (zobacz: niedźwiedziówkowate Polski). Na terenie kraju są szeroko rozprzestrzenione – pospolita jest m.in. niedźwiedziówka kaja ("Arctia caja").
Budowa.
Są to motyle o zróżnicowanych rozmiarach, od niewielkich (o rozpiętości skrzydeł 17 mm) do dużych (skrzydła ok. 90 mm). Komórka środkowa skrzydła długa i wąska. Głaszczki wargowe są krótkie, ssawka dobrze rozwinięta. Czułki u samców grube, często podwójnie piłkowane, a u samic nitkowate. W plemieniu Arctiini odwłok jest krępy, a u większości gatunków skrzydła szerokie często jaskrawo ubarwione – czerwone, pomarańczowe.
Przyoczka obecne są u plemienia Arctiini. W plemieniu Lithosini większość gatunków jest niewielkich rozmiarów o wąskich skrzydłach ubarwionych szaro, szaro-zielono lub żółtawo. Nazwa rodziny związana jest z wyglądem gąsienic, które są silnie owłosione. Wyjątek stanowią skąpo owłosione gąsienice rodzaju "Lithosia".
Biologia i ekologia.
Wśród Arctiidae są gatunki aktywne w ciągu dnia oraz takie, które żerują w nocy, przylatują też do światła.
Gąsienice, w zależności od gatunku żerują na roślinach zielnych oraz drzewach i krzewach liściastych. Gąsienice Lithosinae żerują na porostach. Niektóre gatunki o ostrzegawczym jaskrawym ubarwieniu są niesmaczne lub trujące dla drapieżców.
Nieliczne gatunki są szkodnikami. Północnoamerykańska "Estigmene acrea" jest szkodnikiem upraw kapusty. W Polsce szkodnikiem sadów może być oprzędnica jesienna ("Hyphantria cumea") – gatunek północnoamerykański zawleczony do Europy, po raz pierwszy stwierdzony w 1940 roku na Węgrzech. Jednak nie odnotowywano w Polsce jego masowych pojawów.
Przepoczwarczenie następuje w półprzezroczystym, miękkim, wyścielonym włosami oprzędzie między roślinnością, w szparach kory drzew, w ściółce lub pod powierzchnią ziemi.
Jaja owalne lub okrągłe, gładkie, różnie zabarwione, często z mozaiką barw. Składane są przez samicę pojedynczo lub w małych złożach na krawędzi liści roślin żywicielskich. Składane grupowo mogą tworzyć różnorodnego kształtu złoża.
Niektóre niedźwiedziówkowate posiadają mechanizm obronny polegający na przykrym smaku odstraszającym ewentualnych napastników. Włoski parzące gąsienic mogą powodować pokrzywki, wysypki na tle alergicznym (reakcje histaminowe) lub zapalenie spojówek np. niedźwiedziówka kaja ("Arctia caja"). Niektóre gatunki odsłaniają w celu odstraszenia drapieżnika spodnią parę skrzydeł o jaskrawym ubarwieniu. Gąsienice południowoamerykańskiej niedźwiedziówki "Paracles laboulbeni" żyją w wodzie. Oddychają za pomocą plastronu.
Systematyka.
W obrębie Arctiinae wyróżniane są plemiona:
Rodzina Nolidae była dawniej włączana do Arctiidae jako podrodzina, a obecnie ma status niezależnej rodziny w nadrodzinie Noctuoidea. Obecnie do Arctiinae zalicza się jako plemię oblaczki (Syntomini), które dawniej miały rangę rodziny.
Gatunki niedźwiedziówkowatych występujących w Polsce zestawiono w artykule motyle Polski.
Kategorie zagrożenia.
Niektóre gatunki w Polsce są:

</doc>
<doc id="520945" url="https://pl.wikipedia.org/wiki?curid=520945" title="Żarowytrzymałość">
Żarowytrzymałość

Żarowytrzymałość - odporność stopu na odkształcenia, zdolność metali i stopów do przenoszenia krótko- lub długotrwałych obciążeń (stałych lub zmiennych) w wysokiej temperaturze, połączona z odpornością na wielokrotne zmiany temperatury i niekiedy z żaroodpornością.
Żarowytrzymałość stali zapewniają pierwiastki podwyższające energię wiązania atomów w sieci roztworu stałego, co skutkuje podwyższeniem temperatury rekrystalizacji i topnienia. Do pierwiastków tych zaliczamy przede wszystkim molibden, wanad, wolfram oraz tytan, chrom i krzem.

</doc>
<doc id="520948" url="https://pl.wikipedia.org/wiki?curid=520948" title="Mleko w proszku">
Mleko w proszku

Mleko w proszku – przetwór mleczny uzyskiwany przez odparowanie z pełnego, znormalizowanego lub chudego (odtłuszczonego) mleka krowiego prawie całej wody (pozostałość wody w proszku mlecznym to ok. 2%). Technologia produkcji mleka w proszku została opracowana w 1855 roku.
Po normalizacji mleka lub odtłuszczeniu prowadzi się proces pasteryzacji, który ma na celu m.in. zabicie drobnoustrojów i zniszczenie enzymów rodzimych mleka. Następnie mleko jest zagęszczane w wyparkach próżniowych w celu usunięcia nawet do 50% wody. Proces wstępnego zagęszczania pozwala na zmniejszenie kosztów produkcji, a także zwiększenie wydajności procesu suszenia. Mleko zagęszczone poddawane jest procesowi końcowego usuwania wody w suszarkach rozpyłowych. W urządzeniu suszącym mleko rozpylane jest w postaci drobnych cząsteczek, na powietrze rozgrzane do temperatury 140–200 °C. Mleko może być także dosuszane w urządzeniach zwanych wibrofluidyzatorami (suszenie w kolumnie suszarniczej do zawartości wody ok. 15%, następnie przekazywanie na wibrofluidyzator susząco-chłodzący). Wysoka temperatura pozwala na szybkie odparowanie wody z drobin mleka, tworząc proszek mleczny.

</doc>
<doc id="520950" url="https://pl.wikipedia.org/wiki?curid=520950" title="Andrzej Wildau">
Andrzej Wildau

Andrzej Wildau von Lindenwiese, "Andrys Wilda" (ur. 28 listopada 1612, zm. 1686) – burmistrz Cieszyna.
19 września 1639 roku został przyjęty w poczet mieszczan cieszyńskich.
Podczas wojny trzydziestoletniej uratował Cieszyn przed spaleniem oraz dokonywał zakupów na rzecz armii cesarskiej we Wrocławiu.
Po 1648 roku był asesorem rady miejskiej w Cieszynie. W latach 1652-1654 był burmistrzem Cieszyna.
W 1654 wydał własnym sumptem w Trenczynie czeski ewangelicki modlitewnik Jerzego Joannidesa Frydeckiego starszego "Modlitby Křestianské" (Modlitwy chrześcijańskie). Był protestantem, ale później przeszedł na katolicyzm, co zdecydowanie przyspieszyło jego karierę. 
W 1659 roku zwrócił się do cesarza Leopolda I, będącego zarazem księciem cieszyńskim, o zwolnienie domu z obowiązku kwaterunku. Cesarz przychylił się do jego prośby w 1662 roku.
5 marca 1661 roku został podniesiony do stanu szlacheckiego.
Żonaty z Zuzanną, wdową po Michale Wernerze. Miał syna Franciszka Alberta, który do 1736 roku był właścicielem Gnojnika.

</doc>
<doc id="520952" url="https://pl.wikipedia.org/wiki?curid=520952" title="Stała Erdösa-Borweina">
Stała Erdösa-Borweina



</doc>
<doc id="520955" url="https://pl.wikipedia.org/wiki?curid=520955" title="Uchatkowate">
Uchatkowate

Uchatkowate, uszatki, uchatki (Otariidae) – rodzina dużych ssaków morskich z rzędu drapieżnych (Carnivora). Wraz z fokami i morsami są zaliczane do ssaków płetwonogich. Prowadzą wodno-lądowy tryb życia. Najwięcej gatunków obejmuje kotik; rodzina obejmuje też 3 gatunki uszanki i kilka rodzajów monotypowych. Polują w wodzie, głównie na ryby, skorupiaki i mięczaki. Odpoczywają i rozmnażają się na lądzie, gdzie samce wykazują terytorializm i poligamię. Po rocznej ciąży z opóźnioną implantacją samica rodzi zwykle pojedyncze młode. W większości świata uchatkowate objęte są ochroną; stanowią jednak nadal obiekt polowań w Namibii i Rosji. Polowania doprowadziły do wyginięcia uszankę japońską i znacząco zmniejszyły pogłowie innych gatunków.
Budowa.
Budowa uchatkowatych odzwierciedla ich liczne przystosowania do częściowo wodnego trybu życia, nabyte przez wcześniej lądowe ssaki.
Zwierzęta te osiągają duże rozmiary. Największy przedstawiciel grupy, uchatek grzywiasty, ważyć może 1100 kg, osiągając przy tym 3 m długości. Czyni go to jednym z największych w ogóle przedstawicieli rzędu drapieżnych. Dla porównania największy z niedźwiedziowatych, niedźwiedź polarny, osiąga masę 800 kg. Tak duże rozmiary i masa dotyczą jedynie samców uchatek. Wśród uchatkowatych obserwuje się istotny dymorfizm płciowy, dotyczący zwłaszcza rozmiarów ciała. Zazwyczaj samice ważą mniej, niekiedy nawet sześciokrotnie mniej od samców, i są od nich dwuipółkrotnie krótsze. Samice uchatka ważą jedną trzecią masy samca. Ogólnie przedstawiciele niewyróżnianych już Otariinae są więksi od kotików czy koticzaków (masa samca 300-600 kg w pierwszym przypadku i 60-270 kg w drugim, masa samicy 90-360 kg oraz 34-56 kg). Najmniejszym uchatkowatym jest kotik galapagoski, dwa razy mniejszy od kolejnego kotika chilijskiego, którego samiec osiąga 140 kg 
(samica zaś jedną trzecią).
Uchatkowate mają duże głowy osadzone na, zwłaszcza w porównaniu z fokowatymi, względnie długich szyjach. U dorosłego samca na głowie rozwija się przebiegający pośrodkowo grzebień strzałkowy, stanowiący miejsce przyczepu mięśni poruszających żuchwą. Dzięki temu samce mają charakterystyczne czoła, niewystępujące u każdego gatunku, nie ma ich na przykład u maoryszanki uszatej. Sam pysk ma niekiedy kwadratowy kształt.
Szczęka liczy 3 siekacze, połówka żuchwy pojedynczy. 2 pierwsze są niewielki i kołkowate, noszą głęboką poprzeczną bruzdę. I3 jest większy i przypomina kieł. U kotika i koticzaka przekrój ma owalny, u pozostałych uchatkowatych okrężny. Kieł występuje pojedynczo. U samców jest większy niż u samic. Nie rozróżnia się przedtrzonowców ani trzonowców, mówiąc po prostu o zębach leżących za kłami ("post-canines"). W szczęce liczba ich jest zmienna, wynosząc 5 bądź 6, w połówce żuchwy wynosi 5. Są kołkowate, ostro zakończone bądź spłaszczone. U uchatka występuje diastema. Prócz zębów stałych występuje jeszcze uzębienie mleczne, wypadające w wieku czterech miesięcy.
Oczy są niewielkie, otoczone migotką. Obficie łzawią, zraszając okolice oka, nie ma bowiem kanalika łzowego, który mógłby odprowadzać łzy. Występuje niewielka, pofałdowana małżowina uszna, różnicująca uchatkowate od fokowatych, której uchatkowate zawdzięczają swą nazwę. Pysk ma długie wibryssy, sięgające niekiedy 50 cm. U młodych osobników są one niekiedy ciemne bądź barwy soli i pieprzu; jaśniejące wraz z dorastaniem zwierzęta. Dzięki jasnej barwie wibryssy dorosłych przedstawicieli uchatkowatych są zwykle dobrze widoczne.
Dość długą szyję u samców pokrywać może grzywa, czego przykładem jest uchatek grzywiasty. Poza tym budowa futra pozwala na podzielenie uchatkowatych na dwie grupy, którym w przeszłości przyznawano rangę podrodzin. Arctocephalinae, zwane po angielsku "fur seals" (futrzastymi fokami) mają prócz włosów okrywowych znacznie obfitszy podszerstek, otaczający kępką krótszych włosów każdy włos okrywowy, co można zaobserwować u kotików i koticzaka. Natomiast nie występuje on u dawniej wyróżnianych Otariidane, czyli pozostałych uchatkowatych. Barwa sierści zależy od wieku i płci; może też być jednorodna bądź pstrokata, niekiedy z grzbietem ciemniejszym od tułowia. Młode są ciemne, czarniawe. Po kilku tygodniach zrzucają noworodkową szatę. Stają się jaśniejsze. Dojrzałe do rozrodu samce często przybierają ciemniejsze barwy. Niekiedy wytwarzają też znaczenia. Zdarzają się też osobniki białe, ale z zachowanym barwnikiem w oczach (a więc nie albinotyczne). U kotika antarktycznego osobnik taki przypada na 500-1000. Płetwy nie są pokryte włosem. Zwierzę pielęgnuje swe futro za pomocą pyska i kończyn. Co roku zwierzę linieje, poczynając od przodu i nasad płetw. Wymiana sierści trwa nawet powyżej miesiąca. Nowe włosy cechują się żywszą barwą niż stare.
Tułów jest dobrze zbudowany, korpulentny. Pomiędzy kończynami znajduje się mniej miejsca niż u fokowatych. Po stronie brzusznej zaznacza się pępek, a w pobliżu, w zależności od płci, niewielkie prącie wyposażone w "baculum" bądź ujście pochwy, podczas gdy w głębi znajduje się dwurożna macica. Samiec ma także mosznę pokrytą ciemną, skórzastą skórą. Jądra zstępują do niej wyłącznie w okresie rozrodu i są małe. Ciało kończy krótki ogon, szerszy u podstawy, a zwężający się ku końcowi. Samica dysponuje ponadto czterema niezbyt dobrze widocznymi, płaskimi sutkami, u samca ich nie ma. Para przednia znajduje się głowowo w stosunku do pępka, tylna zaś ogonowo. Skóra wokół sutka jest nieco ciemniejsza niż otaczający obszar. Ssące niemowlę rozciąga krótki sutek.
Kończyny uchatkowatych przekształciły się w płetwy, których zwierzęta te używają przy poruszaniu się. Przednie łapy, wychodzące z masywnych ramion, są silne i stanowią główny napęd podczas pływania.
Tylne łapy również przekształciły się w płetwy, jednak nie pełnią one roli napędowej. Uchatkowate różnią się od fokowatych budową miednicy. Podczas gdy u fokowatych uniemożliwia ona obrócenie łap do przodu i chód na nich, płetwy uchatkowatych nie utraciły tej zdolności. Uchatkowate potrafią chodzić na nich podobnie jak ich dawni lądowi przodkowie. Są w stanie całkiem sprawnie przemieszczać na lądzie, a na nierównym czy śliskim podłożu z łatwością prześcigną człowieka. Kończynę wieńczy 5 palców. 3 środkowy mają pazury. Najdłuższy jest pierwszy i ostatni palec. Paluch jest także szerszy od innych palców. Pazury wykorzystywane bywają do pielęgnacji futra.
Fizjologia.
Istotnym problemem w przypadku uchatkowatych zamieszkujących zimne wody jest zachowanie temperatury ciała w mroźnym środowisku o dużym przewodnictwie cieplnym. Kotik i koticzak chronią się przed chłodem swym gęstym futrem, podczas gdy pozostałe uchatkowate polegają w znacznie większym stopniu na podskórnym tłuszczu ("blubber"). Najbardziej narażone na utratę ciepła są kończyny, zwłaszcza nieporośnięte futrem płetwy. Działa tu mechanizm wzmacniacza przeciwprądowego, ponadto zwierzę, śpiąc w wodzie, podwija płetwy bądź wyciąga je z wody.
Znaczne zapasy tłuszczu pozwalają też samcom nie jeść podczas okresu rozrodu, niekiedy i 2 miesiące. Tracą dziennie 8 promili masy ciała. Samice, znacznie chudsze od samców i obciążone wpierw ciążą, potem laktacją, nie mogą jednak głodować. Muszą zostawiać młode na brzegu i wracać do morza, by się najeść i mieć z czego wytwarzać mleko. Dysponują także większymi zasobami mioglobiny w mięśniach, kompensującej ich mniejsze rozmiary podczas głębokich nurkowań. Zwierzęta te starają się unikać picia bogatej w sole wody morskiej. Połykają ją właściwie wyłącznie podczas łapania zdobyczy, choć odnotowano nieliczne przypadku picia wody morskiej. Wodę potrzebną do funkcjonowania ciała uzyskują ze spalania tłuszczu. Jednak mając możliwość dostępu do wody słodkiej, także w niewoli, chętnie z niej korzystają. Pozbywają się nadmiaru soli, tworząc zagęszczony mocz. Umożliwia im to specjalna budowa nerek, złożonych z mniejszych samodzielnych jednostek, tzw. "reniculi"
Systematyka.
Do uchatkowatych zaliczane są następujące występujące współcześnie rodzaje:
Opisano również rodzaje wymarłe:
Pochodzenie, a więc i klasyfikacja uchatkowatych były przedmiotem dyskusji. Wraz z wspomnianymi fokowatymi i morsowatymi były łączone w grupę płetwonogich, jednak sens jej wyróżniania podważano. Nie ulegało wątpliwości, że wszyscy jej przedstawiciele wyewoluowali ze ssaków lądowych z rzędu drapieżnych. Przedstawiono jedna dwie sprzeczne ze sobą hipotezy inaczej lokujące ich przodków na drzewie rodowym drapieżnych. Jednak z nich przeczyła monofiletyzmowi płetwonogich, widząc odrębnych lądowych przodków fokowatych i uchatkowatych, tych pierwszych lokując wśród łasicowatych, a drugich blisko niedźwiedziowatych. Pogląd ten nie ostał się, utrzymał się natomiast ten proponujący wspólne pochodzenie tych rodzin. Ich wspólny lądowy przodek należał prawdopodobnie do grupy Arctoidea. Świadczą o tym choćby badania genetyczne Flynna i innych z 2005, zobrazowane następującym (znacznie uproszczonym) kladogramem:
Zapis kopalny uchatkowatych jest skąpy. O ile znaleziono skamieniałości form kopalnych bazalnych płetwonogich, jak "Enaliarctos" z oligocenu czy "Pteronarctos" z miocenu, podział na linie ówczesnych uchatkowatych i fokowatych musiał nastąpić później. Wedle jednych badań nastąpił na przełomie miocenu i pliocenu, jednak inne badania lokują wyodrębnienie się przodków koticzaka na wcześniej, około 16 milionów lat temu. Zapis kopalny samych uchatkowatych obejmuje "Pithanotaria" i "Thalassoleon" znalezione w Kalifornii, a później też w Meksyku i Japonii. Młodsze skamieniałości, pochodzące z plejstocenu, daje się już zaliczyć do współczesnych rodzajów. Ich kolebką jest prawdopodobnie północny Ocean Spokojny, gdzie powstali przodkowie uchatki, uchatka i uszanki. Przodkowie uchatki patogońskiej powędrowali następnie na południe, dając początek także wszystkim uchatkowatym półkuli południowej, posuwając się wzdłuż wybrzeży Ameryki Południowej. Jeden z nich wrócił później na północ, stając się kotikiem meksykańskim.
W przeszłości uchatkowate dzielono na dwie podrodziny, Arctocephalinae i Otariinae. Do pierwszej zaliczano kotiki i koticzaka, do drugiej wszystkie pozostałe współczesne rodzaje. Rozróżnienie takie czyniono na podstawie futra, gęstego i dwuwarstwowego u kotików i koticzaka, pozbawionego zaś podszerstka u pozostałych rodzajów. Nowsze badania nie potwierdziły takiego podziału.
Kladogram na podstawie analiz Lopesa i współpracowników (2020):
Tryb życia.
Uchatkowate prowadzą częściowo wodny, częściowo lądowy tryb życia. Kotiki i koticzak w mniejszym stopniu potrzebują powrotów na ląd, niż pozostałe rodzaje. Uchatkowate żyją zwykle samotnie w środowisku wodnym, w przypadku niektórych gatunków zaobserwowano wspólne pływanie. Natomiast na lądzie uchatkowate gromadzą się często w dużej liczbie na ograniczonych fragmentach brzegów, gdzie wspólnie wypoczywają i przedłużają gatunek. Poza jednym z podgatunków kotika karłowatego poza sezonem rozrodu tolerują swą bliską obecności i nawet leżą na sobie, ograniczając straty ciepła. Natomiast w czasie rozrodu samce przejawią nasilony terytorializm. Przybywają na miejsca rozrodu przed samicami i wyznaczają swe rewiry, których bronią przed innymi samcami. 3 gatunki bronią także przylegających obszarów wody, gdzie również mogą pokrywać płeć przeciwną.
Cykl życiowy.
Uchatkowate, w przeciwieństwie do fokowatych, zawsze rozmnażają się na lądzie, choć blisko wody. Te samie miejsca potrafią służyć im do odpoczynku i rozrodu. Zwierzęta wybierają zazwyczaj miejsca położone możliwe blisko tych, gdzie samce przyszły na świat, zwłaszcza samice, bo samce są z nich niekiedy przeganiane. Na miejsce rozrodu pierwsze przybywają samce, by wytyczyć swe terytoria, na których bronić będą dostępu do samic. Pierwszego dnia angażować się mogą w walki z sąsiadami, jednak po wstępnym ustaleniu terytoriów pojedynki ustępują i mogą co najwyżej przejawiać się ściśle zrytualizowanymi zachowaniami. Przez cały czas godów nie będą jeść, by nie stracić możliwości kopulacji z samica. Koticzak niedźwiedziowaty pościł będzie półtora miesiąca.
Następnie na miejsce rozrodu przybywają samice. Uchatkowate praktykują poligamię. Samiec kopuluje z licznymi samicami, które wybrały jego kawałek plaży. Samice kierują się raczej dogodnością danego miejsca do odbycia porodu i wychowania dziecka, niż atrakcyjnością obecnie przebywającego tam samca, niemniej samce walczą o te najlepsze miejsca, wobec czego zajmują je najsilniejsze samce. Młodsze samce, przegonione z atrakcyjnych rozrodczo miejsc, nie są dopuszczane do samic, tworzą niekiedy grupy kawalerów, które starają się nękaniem zmusić nieprzebywające na terytoriach samców samice do kopulacji, co może prowadzić do urazów, a niekiedy nawet zgonu. Żądne samicy nieterytorialne samce nie stronią od przemocy. Uderzają i popychają niechętne im samice. Podobnie czynią niektóre terytorialne samce, które niekiedy nawet siłą zaciągają samice na ich terytorium. Samice bywają gryzione, a samce kładą się na nich, co może skończyć się zgonem samicy z powodu uduszenia bądź utonięcia. W przypadku maoryszanki opisywano przypadki zgonu samicy na skutek ugryzienia w głowę przez samca, przygniecenia bądź utopienia.
Liczba samic przypadająca na terytorium samca zależy od gatunku. Największa jest u koticzaka, wynosząc od 16 do 100 samic. Samica wybiera sobie dogodne miejsce do porodu i odchowu dziecka, przy czym najlepsze miejsca wybierają większe samice, mniejsze muszą wybierać, co zostanie. Samica dzień po przybyciu na ląd rodzi noworodka, od razu porośniętego ciemnym futrem. Pęcherz płodowy zazwyczaj pęka samoistnie, niekiedy jednak to się nie dzieje, co naraża noworodka na śmierć z powodu uduszenia się. Musi on wtedy poradzić sobie z błonami płodowymi. Niekiedy matka pomaga mu, trącając je nosem i popychając. Noworodek jest duży i dobrze rozwinięty. U uszanki galapagoskiej mierzy 60-80 cm i waży 6 kg, u uszanki kalifornijskiej 9 kg. Samce i samice tak samo często przychodzą na świat. Pół godziny po porodzie porusza się samodzielnie, a w godzinę bądź dwie zaczyna ssać jeden z czterech sutków na brzuchu samicy, niekiedy jeszcze zanim wydali ona z siebie łożysko. Wbrew zwyczajom niektórych ssaków lądowych nie zjada go ona, pozostawiając ptakom morskim/. Bardzo rzadko na świat przychodzą bliźnięta, co często kończy się zgonem jednego z nich bądź nawet obu.
Początkowo samica pozostaje z karmionym przez siebie noworodkiem. Może z nim zostać od czterech dni do jedenastu, rzadko dłużej. Jest to i tak jeden z najdłuższych wśród ssaków okresów ciągłej opieki nad noworodkiem. W tym czasie samica może przyjąć kolejnego samca. U koticzaka ruja pojawia się po 5,3 dniach. Wyjątkowo późno, bo po 23 dniach, ruja pojawia się u uszanki kalifornijskiej. Zachodzi w ruję raz w roku i nie powtarza jej, nawet jeśli nie zajdzie w ciążę. W okresie płodności sama zachęca samca, na terytorium którego urodziła. Zachowuje się zalotnie, przybierając łukowatą postawę i eksponując swe narządy rozrodcze. Samiec zbliża się, dotyka samicy i bada jej narządy płciowe. Następuje kopulacja. Jest to jedyny moment, kiedy to widać niewielkie narządy płciowe samca. Ich małość wynika z braku konkurencji nasienia. Po kopulacji samica zmienia swe nastawienie, odrzuca samca, a w razie niezrozumienia przez niego sygnałów dźwiękowych gryzie go. Samiec kończy na tym swą relację z samicą, nie poczuwając się do wychowania młodych. Poszukuje on raczej kolejnej samicy w nadziei na następną kopulację.
Samica karmi młodego bogatym w tłuszcz mlekiem (zawartość tłuszczu 24-48%, a więc i tak mniej, niż u fokowatych). Wyczerpuje ją to i musi powrócić do morza, by odnowić zapasy energii. Przebywa w morzu od kilku do kilkunastu, nieraz ponad dwadzieścia dni, jej wypady stają się coraz dłuższe z czasem. Na ląd wraca na krócej, niekiedy na 1-2 dni. Wracając, nawołuje szczenię wysokim głosem. Najczęściej młode odpowiada jej, zapamiętawszy głos matki. Dowiedziono, że na głos matki reagują jeszcze dorosłe uchatkowate, choćby koticzaki. Może to mieć pewną rolę w unikaniu chowu wsobnego. Niekiedy do samicy podbiega kilka młodych, wtedy odpycha ona i warczy na nieswoje młode. Najbardziej natarczywe są młode pozbawione matki, która nie wróciła z połowu bądź została zaciągnięta na terytorium obcego samca. Samica wita własne młode, obwąchując je. Niekiedy podczas jej snu obce młode zakradają się, ssąc po kryjomu jej sutki. Podczas jej nieobecności młode mogą gromadzić się w żłobki. Niekiedy bawią się i dokazują, nawet wspinając się na śpiące bądź spokojne dorosłe osobniki tego samego bądź innych gatunków, jak mirunga północna. Wybierając agresywnego osobnika, mogą zostać zagryzione, grozi im też przygniecenie. Maoryszanka uszata potrafi konsumować młode swego gatunku.
Tymczasem po kopulacji samica może zajść w ciąże. Około czterech samic na pięć rodzi co roku (63% u uchatka, 84% u kotika subantarktycznego). Dysponuje ona dwurożną macicą, kiedy w jednym roku rozwijał się obecny noworodek, drugi przygotowuje się do kolejnej ciąży. Jednak rozwijająca się zygota zatrzymuje się na etapie blastocysty i w tej formie przez 3 miesiące bytuje w drogach rodnych samicy. Opóźniona implantacja służy synchronizacji rozrodu z cyklem rocznym. Zarodek po implantacji rozwija się przez około 9 miesięcy, dzięki czemu poród przypada mniej więcej na okres kolejnej kopulacji. Inaczej sprawa ma się u otarki australijskiej, u której cykl trwa 17 miesięcy. Tworzy ona liczne ograniczone do pojedynczego miejsca rozrodu populacje, których osobniki nie zapuszczają się na szerokie obszary mórz i pozostają we własnym gronie. Dlatego populacje oddalone od siebie o dzień drogi znacząco różnią się genetycznie. Odrębne populacje mogą odbywać rozród w różnym od siebie czasie.
Odstawienie może nastąpić nagle, gdy samica po prostu nie wraca do dziecka. U niektórych gatunku opiekuje się nim przez ponad rok, dając dziecku szansę na obserwacje jej zachowań i naukę przy polowaniu. Zwłaszcza uchatek grzywiasty długo zajmuje się potomstwem, niekiedy sprawując opiekę nad młodymi z trzech lat.
Dojrzałość płciowa pojawia się po kilku latach. Samice prędzej przystępują do rozrodu, dojrzałość nabywają w wieku od 2 do 5 lat. Samce dojrzewają w wieku 5-8 lat, ale niewielkie rozmiary zwykle uniemożliwiają im wtedy rozród. Muszą wpierw nabrać masy, by móc konkurować z innymi samcami i w szczególności wytrwać kilka tygodni bez przyjmowania pokarmu. Rozmnażać mogą się w wieku 7-10 lat. Zbyt małym samcom pozostaje przyłączenie się do grupy kawalerów i nastawanie na samice wracające z i do wody bądź pozostawanie na brzegu terenów rozrodczych.
U niektórych gatunków odnotowano krzyżowanie. krzyżują się ze sobą kotik antarktyczny, kotik subantarktyczny i kotik nowozelandzki. W przypadku dwóch pierwszych hybrydyzacja dotyczy 1% populacji, a powstałe w ten sposób krzyżówki, choć ustępujące dostosowaniem, mogą krzyżować się z przedstawicielami gatunków macierzystych (2-4%). W znacznym stopniu odbywa się to na Macquarie, gdzie od 17 do 30% osobników to krzyżówki. Kotik subantaktydzki krzyżuje się też z chilijskim, koticzak i kotik meksykański z uszanką kalifornijską, która, podobnie jak kotik południowy, krzyżuje się z uchatką patagońską. W niewoli skrzyżowano uszankę kalifornijską z kotikiem południowym
Głos.
Zwierzęta te porozumiewają się głosem. Wydają z siebie warknięcia czy szczeknięcia. Najbardziej ograniczony zasób dźwięków wydaje z siebie otarka australijska. Samiec tego gatunku, niezależnie od pozycji ciała czy sytuacji, nawet podczas snu wydaje krótkie, acz głośne szczeknięcia. U innych gatunków zdarzają się też piski i warknięcia.
Wędrówki.
Obecność wędrówek zależy od taksonu. Kotiki i koticzaki przemierzają duże przestrzenie oceanów, tym bardziej że zamieszkują chłodne obszary. Niektóre inne uchatkowate spędzają większość życia w jednym miejscu, zwłaszcza otarka australijska.
Rozmieszczenie geograficzne.
Przedstawiciele rodziny Otariidae występują we wszystkich oceanach, wzdłuż wybrzeży obydwu Ameryk, południowo-wschodniej Azji oraz południowo-zachodniej Australii. Brakuje ich w zasadzie tylko w północnym Atlantyku i Oceanie Arktycznym.
Ekologia.
Większość uchatkowatych zasiedla tereny przybrzeżne oceanów. Polują w wodzie, na ląd zapuszczają się celem wypoczynku bądź rozrodu. W przeciwieństwie do fokowatych żadna z uchatkowatych nie potrafi rozmnażać się na lodzie, dlatego też zwierzęta te wracają wtedy na ląd. Ponadto na lądzie odpoczywają, śpią, czyszczą futro. Kotiki i koticzak wymagają lądu w znacznie mniejszym stopniu, niż pozostałe uchatkowate, potrafią nie wracać na brzeg przez całe miesiące. Wtedy śpią w wodzie, podwijając płetwy bądź wyciągając je do góry celem redukcji utraty ciepła. Koticzak niedźwiedziowaty, najbardziej morski z uchatkowatych, przez cały rok nie wychodzi na ląd poza sezonem rozrodu. Młode po opuszczeniu plaży, gdzie przyszły na świat, pogrążają się w oceanie, z którego potrafią nie wracać, aż same udadzą się na miejsca rozrodu 2-3 lata później. Wysoce przystosowane do wodnego trybu życia są też kotik antarktyczny, kotik chilijski czy kotik subantarktyczny.
Natomiast pozostałe uchatkowate powracają na ląd przynajmniej co kilka tygodni. Wylegują się i rozmnażają na plażach piaszczystych bądź kamienistych, preferują jednak te z kamieniami, a nawet głazami, zapewniającymi cień i zbiorniki stojącej wody. Na plażach piaszczystych wolą rozmnażać się na obszarze mokrego piasku, z obszarów leżących powyżej muszą co jakiś czas wracać do wody celem ochłodzenia, co w przypadku samca może oznaczać utratę samic. Na ladzie poruszają się znacznie lepiej od fokowatych, chodzą, galopują i wspinają się na nawet strome skały, potrafią podciągnąć ciało do wysokości, na jaką sięgają przednie płetwy. Potrafią zapuszczać się kilkaset metrów na ląd, niekiedy nawet w środowiska leśne, zwłaszcza samice bądź młode samce (np. maoryszanka, kotik nowozelandzki). Niektóre gatunki preferują plaże na obrzeżach pustyń czy pustynnych wysp, leżące jednak w sąsiedztwie zimnych prądów, bogatych w życie (uchatka patagońska, otarka australijska, uszanka kalifornijska, uszanka galapagoska, kotik południowy, kotik galapagoski, kotik meksykański). Często zajmują również wyspy, gdzie nie przeszkadzają im lądowe drapieżniki. Niekiedy zajmują konstrukcje wybudowane przez człowieka, jak boje, mola (np. uszanka kalifornijska). Niektóre gatunki spędzają więcej czasu na lądzie w trakcie linienia.
W wodzie uchatkowate zazwyczaj przebywają blisko powierzchni. Zajmując tereny przybrzeżne, niekiedy wpływają na kilkaset metrów do rzek, goniąc ryby. Z drugiej strony często zapuszczają się dalej od brzegu na płytkie wody szelfu kontynentalnego. Głębsze wody potrafią przepływać, jednak raczej nie zostają w nich na stałe. Niekiedy nurkują na głębokość kilkaset metrów, zależnie od gatunku, zazwyczaj jednak do stu metrów. Kotik karłowaty nurkuje zwykle na 40-50 m, zarejestrowany rekord wynosi 204 m. Uszanka kalifornijska nurkuje zwykle na 26-98 m, ale też potrafi przekroczyć 200 m. Samice potrafią nurkować głębiej i dłużej niż samce.
Pożywieniem uchatkowatych są ryby i wodne bezkręgowce, w tym kalmary, także kryl, skorupiaki, rzadziej ptaki morskie. Nie gardzą także ssakami, w tym mniejszymi fokowatymi i uchatkowatymi, jak koticzak niedźwiedziowaty i kotiki. U maoryszanki odnotowano kanibalizm. Uchatkowate polują w wodzie, zawsze samodzielnie, na pojedynczą zdobycz, choć duże zagęszczenie zdobyczy powoduje niekiedy polowanie obok siebie kilku osobników. Niekiedy też uchatkowate polują obok delfinowatych, które lepiej lokalizują zdobycz. Chwyciwszy zdobycz, zwierzę zanurza ją pod wodę bądź uderza o powierzchnię. Mniejszą zdobycz potrafi połknąć w całości. Niekiedy żywią się zdobyczą odłowioną przez człowieka. Otarki australijskie potrafią wyjmować homary z zastawionych przez ludzi pułapek, naprzykrzają się też rybakom. Odnotowano też, jak polują na rekiny, którym wyjadają tylko wątroby i zawartość żołądka. Zwierzęta te potrafią bawić się pożywieniem, podrzucając je i uderzając o wodę.
Z kolei na uchatkowate polują orki, rekiny i inne płetwonogie, jak amfitryta lamparcia czy maoryszanka uszata. Z drapieżników lądowych wymienia się lwy, pumy, szakale, lisy, wilki i zdziczałe psy, szakale niedźwiedziowate czy hienowate. Ptaki raczej żywią się padliną uchatkowatych niż je zabijają, aczkolwiek orły mogą zabijać młode.
Zagrożenia i ochrona.
Na uchatkowate człowiek rozumny poluje od tysięcy lat, począwszy od populacji południowoafrykańskich. Polowania dostarczały mięsa, tłuszczu, skór, używanych także do wyrobu kapeluszy i kapci, wibrysów, z których sporządzano szczotki do fajek popularne zwłaszcza w czasie popularnego palenia opium, a narządy płciowe służyły jako afrodyzjaki. Długo bezpieczne gatunki wyspiarskie także doświadczyły polowań wraz z rozwojem techniki i odkryciem przez Europejczyków dziewiczych uprzednio wysp. Wobec polowań pogłowie wielu gatunków drastycznie spadło. Uszanka japońska, widziana ostatnio w 1951 (niepewne stwierdzenia pochodzą też z lat 70.), została uznana za wymarłą. Kotik meksykański i kotik chilijski również uznane zostały za wymarłe, ale potem okazało się, że niewielkie grupy jednak przetrwały. Pomimo tego na uchatkowate dalej urządza się polowania, zwłaszcza na terenach podbitych przez Rosję, a także w Namibii. Jednakże większość państw zakazało polowań, a uchatkowate objęto ochroną.
Istnieją jednak jeszcze inne zagrożenia. Polowania na ryby odbierają uchatkowatym pokarm. Wpływają na nie zmiany klimatu i zakwaszenie oceanów. Cieplejsza pogoda sprzyja chorobom, także tym rozprzestrzenianym poprzez zwierzęta hodowlane. Uwalnianie w wielkich ilościach do oceanu śmieci także nie wpływa pozytywnie na morskie ssaki, a uchatkowate niekiedy zaplątują się w sieci bądź obręcze, które, owinięte wokół szyi, z czasem prowadzą do zgonu rosnącego zwierzęcia.
IUCN przyznaje uchatkowatym następujący status:

</doc>
<doc id="520956" url="https://pl.wikipedia.org/wiki?curid=520956" title="Biała Woda">
Biała Woda



</doc>
<doc id="520957" url="https://pl.wikipedia.org/wiki?curid=520957" title="Bastard (album)">
Bastard (album)

Bastard – trzeci studyjny album thrashmetalowej grupy Kat. Wydany został w 1992 roku.
23 września 2016 roku nakładem wytwórni muzycznej Metal Mind Productions ukazała się reedycja nagrań. Wznowienie dotarło do 27. miejsca polskiej listy przebojów - OLiS.

</doc>
<doc id="520958" url="https://pl.wikipedia.org/wiki?curid=520958" title="Stany Zjednoczone Meksyku">
Stany Zjednoczone Meksyku



</doc>
<doc id="520961" url="https://pl.wikipedia.org/wiki?curid=520961" title="Stała Erdosa-Borweina">
Stała Erdosa-Borweina



</doc>
<doc id="520964" url="https://pl.wikipedia.org/wiki?curid=520964" title="Jadwiga Barańska">
Jadwiga Barańska

Jadwiga Barańska (ur. 21 października 1935 w Łodzi) – polska aktorka teatralna, filmowa i telewizyjna, scenarzystka.
Życiorys.
W 1958 ukończyła studia w PWST w Łodzi. Karierę w teatrze rozpoczęła na deskach Teatru Klasycznego w latach 1959–1966. Następnie grała w Teatrze Polskim w Warszawie do 1972. Odniosła sukces jako aktorka filmowa, występując głównie w filmach męża, Jerzego Antczaka. Największą sławę przyniosła jej rola Barbary Niechcic w adaptacji powieści "Noce i dnie" Marii Dąbrowskiej, jak również w kreacji tytułowej w filmie "Hrabina Cosel".
Jadwiga Barańska jest również aktorką Teatru Telewizji. Grała w nim Siostrę Marię w "Chłopcach" Stanisława Grochowiaka (reż. Tadeusz Jaworski; 1966) oraz Mademoiselle w "Asmodeuszu" François Mauriaca (reż. Jan Bratkowski, 1968).
W 1978 roku wraz z mężem wyemigrowała do USA, skąd powróciła do Polski na początku lat 90. Pobyt ten zaowocował filmem Jerzego Antczaka "Dama kameliowa" w 1994 r. według scenariusza Barańskiej oraz dwoma spektaklami teatru TV "Cezar i Pompejusz" i "Ścieżki chwały", również w reżyserii Jerzego Antczaka.
W roku 2000 Jerzy Antczak przystąpił wraz z żoną do realizacji długo przygotowywanego filmu o związku Fryderyka Chopina i słynnej francuskiej pisarki George Sand – "Chopin. Pragnienie miłości", którego premiera odbyła się w 2002. Jadwiga Barańska jest współautorką scenariusza, współreżyserem filmu, zagrała również rolę matki Chopina.
W 2013 obchodziła w Warszawie jubileusz 55-lecia pracy artystycznej.
Żona reżysera Jerzego Antczaka, z którym ma syna Mikołaja (ur. 1964).

</doc>
<doc id="520965" url="https://pl.wikipedia.org/wiki?curid=520965" title="Wejherowo Nanice">
Wejherowo Nanice

Wejherowo Nanice – przystanek Szybkiej Kolei Miejskiej leżący w Wejherowie w dzielnicy Nanice. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 4–5 tys. osób dziennie.
W roku 2018 przystanek obsługiwał 3–4 tys. pasażerów na dobę.
W roku 2019 wymiana pasażerska wyniosła 4–5 tys. osób dziennie.
W roku 2020 wymiana pasażerska wyniosła 3–4 tys. osób dziennie.
W roku 2021 wymiana pasażerska wyniosła 5–6 tys. osób dziennie.
Opis.
Przystanek posiada cztery wejścia od strony ul. "I Brygady Pancernej Wojska Polskiego", "Polnej" i "Dawida Judyckiego", a także jedno przejście podziemne łączące ulice "Judyckiego" i "I Brygady Pancernej WP". W kasie biletowej znajdują się kasowniki i tablice informacyjne z rozkładem jazdy SKM dla przystanku Wejherowo Nanice.

</doc>
<doc id="520978" url="https://pl.wikipedia.org/wiki?curid=520978" title="Rówień">
Rówień

Rówień – obszar równinny o niewielkiej powierzchni w górach. Znajduje się w dolinie rzecznej, na wierzchowinie lub stoku o niewielkim nachyleniu (jeżeli znajduje się na silnie nachylonym stoku nosi nazwę tarasu). Rówień powstaje w wyniku:
W podhalańskiej gwarze używa się także określeń: "równia, rówienki" lub "równica". Rówień jest przeważnie bezleśna; niektóre polany mogą być nazywane równią, nie każda jednak rówień jest polaną.

</doc>
<doc id="520982" url="https://pl.wikipedia.org/wiki?curid=520982" title="Ketonuria">
Ketonuria

Ketonuria, acetonuria, ketoaciduria– stan, gdy w moczu pojawiają się ciała ketonowe. W praktyce tym ketonem jest aceton, który dzięki charakterystycznemu zapachowi jest łatwo wyczuwalny w moczu w przypadku znacznego jego stężenia, czemu dodatkowo towarzyszy podwyższenie stężenia ketonów we krwi (tzw. ketonemia), która powoduje powstanie kwasicy metabolicznej, a sam aceton może być wyczuwany w powietrzu wydechowym.
Biochemicznie do nadmiaru ketonów w organizmie dochodzi, gdy acetylokoenzym A nie może zostać zutylizowany w cyklu Krebsa.
Natomiast klinicznie do nadmiaru produkcji ketonów dochodzi w 2 sytuacjach:
U około 15% osób ketonuria występuje bez jakiejkolwiek przyczyny chorobowej. Inne rzadkie przyczyny ketonurii to glikozuria nerkowa, glikogenozy, dieta z niewielką zawartością węglowodanów lub dużą zawartością białka. Może się również pojawiać przejściowo w przypadku wymiotów lub gorączki.
Leczenie ketonurii jest objawowe, tzn. obowiązuje wyrównanie istniejących zaburzeń - wyrównanie poziomu glukozy, zaburzeń gospodarki kwasowo-zasadowej i wodno-elektrolitowej, czy zapewnienie odpowiedniego bilansu kalorycznego.

</doc>
<doc id="520984" url="https://pl.wikipedia.org/wiki?curid=520984" title="Acetonuria">
Acetonuria



</doc>
<doc id="520986" url="https://pl.wikipedia.org/wiki?curid=520986" title="Ketoaciduria">
Ketoaciduria



</doc>
<doc id="520990" url="https://pl.wikipedia.org/wiki?curid=520990" title="Ketonemia">
Ketonemia

Ketonemia – medyczne określenie podwyższonego poziomu ciał ketonowych (gł. beta-hydroksymaślanu i acetooctanu – z tego powodu zwana jest też acetonemią) w surowicy krwi.
W przypadku, gdy poziom ciał ketonowych powoduje rozwój kwasicy ketonowej, która jest często mylona z ketozą. Do sytuacji tej dochodzi najczęściej w przypadku zdekompensowanej cukrzycy i jest ona uważana za jedno z jej ostrych powikłań zależnych od niedoboru insuliny.
Ciała ketonowe wydalane są przez nerki i stan, w którym pojawiają się w moczu, nazywany jest ketonurią. Innym sposobem usuwania ich z organizmu jest wydalanie wraz z wydychanym powietrzem (acetooctan w połączeniu z tlenem atmosferycznym tworzy aceton, którego zapach jest wyczuwalny u chorych w wydychanym powietrzu i wydalanym moczu).

</doc>
<doc id="520993" url="https://pl.wikipedia.org/wiki?curid=520993" title="Glikozuria">
Glikozuria



</doc>
<doc id="520994" url="https://pl.wikipedia.org/wiki?curid=520994" title="Wejherowo (stacja kolejowa)">
Wejherowo (stacja kolejowa)

Wejherowo – stacja kolejowa w województwie pomorskim. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 6,75 mln osób (18,5 tys. dziennie), co dało jej 12. miejsce w Polsce.
W roku 2018 wymiana pasażerska wyniosła 7,04 mln osób (19,3 tys. dziennie), co dało jej 12. miejsce w Polsce.
W roku 2019 wymiana pasażerska wyniosła 5,37 mln osób (14,7 tys. dziennie), co dało jej 14. miejsce w Polsce.
W roku 2020 wymiana pasażerska wyniosła 1,65 mln osób (4,5 tys. dziennie), co dało jej 34. miejsce w Polsce.
W roku 2021 stacja obsługiwała 6,6 tys. pasażerów na dobę (łącznie 2,41 mln osób), co dawało jej, wespół ze stacją Łódź Widzew, 28. miejsce w kraju.
Krótki opis.
Dworzec został zbudowany w 1868, a otwarcie linii nastąpiło w 1870. Kompleks dworcowy mieści się przy placu Piłsudskiego. Przy Dworcu Głównym znajdują się stanowiska odjazdowe autobusów miejskich i PKS.
Hala Dworca Głównego ma jedno główne wejście, położone od strony "Placu Piłsudskiego". W budynku znajdują się kasy biletowe i kiosk, a także sklep spożywczy, sklep z odzieżą oraz na piętrze Zbór Kościoła Zielonoświątkowego.
Na stacji funkcjonują semafory świetlne, nastawnia i placówka obsługi technicznej SKM.
Do lat dwudziestych ubiegłego stulecia w Wejherowie funkcjonowała niewielka parowozownia, m.in. obsługująca powstający port gdyński. Jej rolę przejęła nowo wybudowana w 1929 parowozownia w Gdyni.
18 maja 1999, na skutek błędów montera urządzeń srk i dyżurnego ruchu, na torze nr 1 doszło do zderzenia pociągu pospiesznego relacji Koszalin – Kraków Płaszów, prowadzonego przez lokomotywę EP07-330 z próżnym pociągiem SKM zestawionym z elektrycznych zespołów trakcyjnych EN57-760 oraz EN57-1094.
W 2017 został przeprowadzony remont budynku dworca, trwa również budowa węzła integracyjnego.
Perony.
Stacja Wejherowo ma 3 perony połączone przejściem podziemnym, peron środkowy posiada zadaszenie. Perony położone są między budynkiem dworca przy pl. Piłsudskiego a ulicą I Brygady Pancernej Wojska Polskiego, przy czym numerowane są od strony budynku dworcowego.
Komunikacja.
Do Dworca Głównego można dojechać autobusami uruchamianymi przez MZK Wejherowo. Przystanek Wejherowo Dworzec Główny PKP 02 znajduje się przy wejściu do dworca i dojeżdżają do niego linie 2, 7 oraz 12, a przystanki Wejherowo Broniewskiego Dw. PKP 01 oraz Broniewskiego Dw. PKP 02 znajdują się po drugiej stronie tunelu przy ul. I Brygady Pancernej WP i dojeżdżają do nich linie 1, 5 oraz 10.

</doc>
<doc id="520996" url="https://pl.wikipedia.org/wiki?curid=520996" title="Galaktozuria">
Galaktozuria



</doc>
<doc id="520997" url="https://pl.wikipedia.org/wiki?curid=520997" title="Makra">
Makra



</doc>
<doc id="520999" url="https://pl.wikipedia.org/wiki?curid=520999" title="Fruktozuria">
Fruktozuria



</doc>
<doc id="521000" url="https://pl.wikipedia.org/wiki?curid=521000" title="Laktozuria">
Laktozuria



</doc>
<doc id="521001" url="https://pl.wikipedia.org/wiki?curid=521001" title="Pentozuria">
Pentozuria



</doc>
<doc id="521005" url="https://pl.wikipedia.org/wiki?curid=521005" title="Trogir">
Trogir

Trogir (włos. "Traù", niem. i węg. "Trau") – miasto w Chorwacji, w żupanii splicko-dalmatyńskiej, siedziba miasta Trogir. Jest miastem portowym położonym na wybrzeżu Morza Adriatyckiego, znajdującym się w środkowej Dalmacji. Jest połączony podnoszonym mostem z wyspą Čiovo. W 2011 roku liczył 10 923 mieszkańców.
Starówka Trogiru wpisana jest na Listę Światowego Dziedzictwa Kulturalnego i Przyrodniczego UNESCO od 1997 roku. Zwarta, średniowieczna starówka Trogiru położona jest na wyspie. Wzdłuż portu znajduje się wysadzany palmami, szeroki bulwar, wokół którego skupia się wieczorne życie miasta. Znajdują się tam najważniejsze zabytki, ale też restauracje, bary i hotele. Historyczne centrum za pomocą mostu połączone jest z kontynentalną częścią Chorwacji. Drugi z mostów prowadzi na wyspę Čiovo. To właśnie na wyspie znajdują się kempingi i malownicze plaże najchętniej odwiedzane przez turystów w tym regionie.
Historia.
Założony w III wieku p.n.e. przez greckich kolonistów z wyspy Issa (dzisiejszy Vis) pod nazwą "Tragurion" ("Kozia Wieś"). Od tego czasu Trogir stał się znaczącym portem. W roku 304 cesarz Dioklecjan nakazał tutaj stracić biskupa Splitu Dujama za głoszenie wiary chrześcijańskiej. Od roku 1107 pod panowaniem węgierskim. W roku 1123 zniszczony przez Saracenów. Miasto odbudowano 70 lat później. Od 1420 pod panowaniem Weneckim.

</doc>
<doc id="521007" url="https://pl.wikipedia.org/wiki?curid=521007" title="Montana (Bułgaria)">
Montana (Bułgaria)

Montana (do 1993 Michajłowgrad, ) – miasto w północno-zachodniej Bułgarii, ośrodek administracyjny obwodu Montana i gminy Montana nad rzeką Ogosta (dopływ Dunaju); przemysł elektrotechniczny i spożywczy (głównie winiarski).
Montana położona jest 50 km na południe od Dunaju, 40 km na północny zachód od miasta Wraca, 30 km na wschód od granicy z Serbią. Leży na średniej wysokości 135 m n.p.m. W mieście żyje 54 932 mieszkańców (dane z 13 września 2005). W mieście panuje klimat kontynentalny – zimy są zimne, a lata gorące. Średnia temperatura w styczniu to -2 °C, a w lipcu 25 °C. W ostatnich 20 latach, temperatury 35-40 °C w lecie nie występowały. Burmistrzem jest Złatko Żiwkow.

</doc>
<doc id="521010" url="https://pl.wikipedia.org/wiki?curid=521010" title="Wielomocz">
Wielomocz

Wielomocz, także poliuria – stan, w którym organizm wydala nadmierną ilość moczu. Spowodowany jest najczęściej zaburzeniami zatrzymywania wody przez nerki lub przyjmowaniem zbyt dużej ilości płynów. Według różnych źródeł ilość wydalanego moczu w poliurii wynosi &gt;2,5 bądź &gt;3 litrów na dobę. To, czy dana osoba ma poliurię można dokładniej stwierdzić znając wagę badanej osoby, wiedząc że o nadmiernym wydalaniu wody mówimy gdy wynosi ono &gt;30ml/kg/24h. U dzieci wielomocz można rozpoznać, gdy dobowa objętość moczu wynosi co najmniej 1400 ml/m2/dobę.
Występuje fizjologicznie przy nadmiernym spożywaniu płynów, kofeiny, alkoholu, w ciąży oraz w stanach chorobowych, takich jak cukrzyca, moczówka prosta, ostra niewydolność nerek (w drugiej fazie, tzw. fazie poliurii), zespół Conna.
Przyczyny i podział.
Wielomocz może reagować na podanie wazopresyny zmniejszeniem ilości wydalanego moczu. Na tej podstawie wyróżnić można wielomocz: 

</doc>
<doc id="521020" url="https://pl.wikipedia.org/wiki?curid=521020" title="Zbiór miary zero">
Zbiór miary zero

Zbiór miary zero – zbiór mierzalny rozważanej przestrzeni mierzalnej formula_1 „nieistotny” z punktu widzenia zadanej na niej miary formula_2 tzn. dowolny zbiór formula_3 spełniający formula_4 Podzbiory zbiorów miary zero nazywa się "zaniedbywalnymi" (w szczególności każdy zbiór miary zero jest zaniedbywalny); jeśli miara jest zupełna (tj. zbiory zaniedbywalne są mierzalne), to z jej monotoniczności wynika też, że każdy zbiór zaniedbywalny jest miary zero, co oznacza, że wtedy pojęcia te są równoważne.
O własności przysługującej elementom pewnego zbioru miary zero mówi się, iż zachodzi "prawie nigdzie", z kolei gdy dana własność zachodzi dla wszystkich elementów przestrzeni poza zbiorem zerowej miary, to zachodzi ona "prawie wszędzie". W teorii prawdopodobieństwa zamiast wyrażeń „prawie nigdzie”, „prawie wszędzie” używa się wyrażeń „prawie nigdy”, „prawie na pewno/zawsze” (np. o możliwości zajścia zdarzenia losowego); ponieważ miara całej przestrzeni probabilistycznej jest równa jedności, to „prawie na pewno” oznacza „z prawdopodobieństwem 1”.
W przestrzeniach euklidesowych zbiory mierzy się zwykle za pomocą miary Lebesgue’a: w tym przypadku zbiory miary zero można scharakteryzować nie odwołując się do pojęć teorii miary; w lokalnie zwartych grupach topologicznych (którymi są m.in. przestrzenie euklidesowe) standardową miarą jest z kolei pewna (lewostronnie niezmiennicza) miara Haara (której przykładem jest miara Lebesgue’a).
Miara Lebesgue’a.
Podzbiory miary Lebesgue’a zero przestrzeni euklidesowych można scharakteryzować nie odwołując się bezpośrednio do pojęcia miary: podzbiór formula_5 prostej formula_6 nazywa się "zaniedbywalnym" lub "miary Lebesgue’a zero" (na mocy zupełności tej miary; często krótko: „miary zero”), jeżeli można wybrać ciąg przedziałów otwartych dowolnie małej długości pokrywających ten zbiór, tzn. dla dowolnego formula_7 istnieje taki ciąg przedziałów formula_8 który spełnia
oraz
gdzie formula_11 oznacza przedział otwarty dla formula_12 o długości formula_13 Definicja ta uogólnia się wprost na przestrzenie formula_14 wtedy przedziały jednowymiarowe należy zastąpić przedziałami wielowymiarowymi, tj. zbiorami postaci formula_15 w których czynniki kartezjańskie są przedziałami otwartymi, a ich objętość dana jest wzorem formula_16 Wynika stąd w szczególności, że podzbiory, które można zanurzyć w formula_17 są miary zero (formula_18-wymiarowej Lebesgue’a).
Przykłady.
Niech dana będzie funkcja mierzalna formula_19 (w sensie Lebesgue’a). Mówi się, że jest ona "ciągła prawie wszędzie" (ciągła p.w.) wtedy i tylko wtedy, gdy zbiór jej punktów nieciągłości jest miary zero (Lebesgue’a). Jeżeli formula_20 jest mierzalna (w sensie Lebesgue’a), to funkcje formula_21 oraz formula_22 są "równe prawie wszędzie", tj. formula_23 wtedy i tylko wtedy, gdy zbiór
jest miary (Lebesgue’a) zero; podobnie jeśli dany jest ciąg formula_25 funkcji mierzalnych formula_26 to nazywa się go "zbieżnym prawie wszędzie" do formula_27 tzn. formula_28 wtedy i tylko wtedy, gdy zbiór
ma miarę (Lebesgue’a) zero; dla funkcji formula_30 o wartościach w rozszerzonym zbiorze liczb rzeczywistych, jeśli zbiór
jest zaniedbywalny, to o funkcji formula_22 mówi się, że jest "prawie wszędzie skończona". Można również spotkać się z następującym skróconym zapisem (szczególnie w rachunku prawdopodobieństwa, gdzie miara jest prawdopodobieństwem): formula_33 oraz formula_34 formula_35 oznaczającym odpowiednio równość formula_21 oraz formula_37 zbieżność formula_38 do formula_21 oraz skończoność formula_22 na zbiorach miary (Lebesgue’a) zero; w każdym z powyższych przypadków miarę Lebesgue’a formula_41 można zastąpić dowolną miarą formula_42 określoną na ustalonym σ-ciele abstrakcyjnej przestrzeni mierzalnej.
Niech formula_43 będzie rodziną wszystkich podzbiorów liczb rzeczywistych, które są miary Lebesgue’a zero: tworzy ona σ-ideał wśród podzbiorów liczb rzeczywistych. Należą do niego m.in. wszystkie zbiory jednopunktowe, a stąd również wszystkie zbiory przeliczalne, czy klasyczny zbiór Cantora (poprzez drobne zmiany konstrukcji można uzyskać zbiór Cantora o dowolnej mierze skończonej), ponadto każdy ze zbiorów należących do formula_43 zawiera się w zbiorze typu Gδ należącym do formula_45 Dowolna rodzina rozłącznych borelowskich podzbiorów formula_46 które nie są miary zero (w sensie Lebesgue’a), jest co najwyżej przeliczalna.
Zbiór liczb rzeczywistych formula_6 można przedstawić w postaci sumy dwóch rozłącznych zbiorów formula_48 oraz formula_49 z których pierwszy jest zbiorem mizernym (zbiorem pierwszej kategorii), a drugi jest miary Lebesgue’a zero. Otóż jeżeli formula_50 oznacza zbiór liczb wymiernych, zaś formula_51 jest przedziałem otwartym o środku w formula_52 i długości formula_53 to jako zbiór miary zero można przyjąć
jego dopełnienie formula_55 jest zbiorem mizernym. Innym przykładem powyższego rozkładu jest zbiór formula_56 wszystkich liczb Liouville’a, który ma miarę zero oraz jego dopełnienie będące zbiorem pierwszej kategorii.
Niech formula_57 konsekwencją zasady Cavalieriego jest fakt mówiący, że jeżeli formula_58 jest podzbiorem miary zero w formula_14 to
dla prawie wszystkich formula_61 i podobnie
dla prawie wszystkich formula_63 gdzie formula_64 oznacza formula_65-wymiarową miarę Lebesgue’a, a formula_66 oraz formula_67 Uogólnieniem tej obserwacji jest następujący wniosek płynący z twierdzenia Fubiniego: jeżeli formula_68 oraz formula_69 są dwiema przestrzeniami mierzalnymi z miarami σ-skończonymi, przy czym formula_70 jest miarą produktową określoną na przestrzeni produktowej formula_71 to dla dowolnego zbioru mierzalnego formula_58 na tej przestrzeni następujące warunki są równoważne:
gdzie formula_79 oraz formula_80

</doc>
<doc id="521028" url="https://pl.wikipedia.org/wiki?curid=521028" title="Makrosomia">
Makrosomia



</doc>
<doc id="521033" url="https://pl.wikipedia.org/wiki?curid=521033" title="Młodzieżowe Mistrzostwa Polski Par Klubowych na Żużlu 2006">
Młodzieżowe Mistrzostwa Polski Par Klubowych na Żużlu 2006

Młodzieżowe Mistrzostwa Polski Par Klubowych (MMPPK) na żużlu to coroczny cykl turniejów mających wyłonić najlepszą młodzieżową parę klubową w Polsce (do lat 21). Para składa się z dwóch zawodników oraz jednego rezerwowego. W mistrzostwach mogą startować jedynie obywatele polscy.
Do rozgrywek w sezonie 2006 zgłosiło się 20 par (dwie drużyny ostatecznie nie wystartowały w półfinałach). 17 drużyn walczy w trzech półfinałach (w dwóch wystartowało 6 par, w jednym 5 par). Z każdego półfinału awans do finału uzyskały dwie najlepsze pary. W finale, czekała już Unia Tarnów - która była organizatorem finału. W myśl tradycji organizatorem finału MMPPK jest młodzieżowy drużynowy wicemistrz Polski z poprzedniego sezonu.
Zawody odbywały się według tabeli biegowej w zależności od ilości par (6 lub 7).
Półfinały.
Poznań.
Poznań – 27 lipca 2006 (18:00)
W zawodach miała wystąpić drużyna GKS Gwardia-Wybrzeże Gdańsk, lecz klub nie występuje w rozgrywkach - zastąpiła ją drużyna TŻ Sipma Lublin.
Ostrów.
Ostrów Wielkopolski – 27 lipca 2006 (17:30)
W zawodach miała wystartować drużyna TŻ Sipma Lublin, jednak została przeniesiona do półfinału w Poznaniu.
Na zawody nie przybyła drużyna KSŻ Krosno. Ostatecznie wystąpiło jedynie pięć par. Rozegrano 10 biegów.
Gniezno.
Gniezno – 27 lipca 2006 (18:00)
Finał.
Tarnów – 29 września 2006 (17:00)

</doc>
<doc id="521034" url="https://pl.wikipedia.org/wiki?curid=521034" title="Solin">
Solin

Solin (łac. Salona) – miasto w Chorwacji, w żupanii splicko-dalmatyńskiej, siedziba miasta Solin. Położony jest w Dalmacji, 8 km na północny wschód od Splitu. Przepływa przez niego rzeka Jadro. W 2011 roku liczył 20 212 mieszkańców.
Historia.
Solin powstał na miejscu starożytnego miasta Salonae (nazwa pochodzi od wydobywanej w okolicy tego miast soli (po łacinie – "sal")), które było stolicą rzymskiej prowincji Dalmacja. W I wieku Rzymianie zbudowali w mieście amfiteatr, teatry, świątynie, łaźnie i forum. Salonae było w tym czasie najbogatszym i najludniejszym miastem środkowego wybrzeża Adriatyku. Około roku 240 urodził się tu późniejszy cesarz rzymski Dioklecjan.
Około 614 roku miasto zostało zniszczone poprzez Awarów i Słowian, którzy następnie osiedlili się w nim. Wówczas rdzenni mieszkańcy schronili się w pałacu Dioklecjana.
W średniowieczu był częścią chorwackiego terytorium oraz odgrywał ważną rolę w średniowiecznym Królestwie Chorwacji.
W XX wieku industrializacja sąsiedniego Splitu spowodowała, że Solin stał się jego przedmieściami. Obecnie jest częścią konurbacji splickiej. Administracyjnie stanowi jednak oddzielne miasto. W ostatnich latach z powodu kilku ciekawych odkryć archeologicznych jego znaczenie jako atrakcji turystycznej wzrosło. Jedną z wizytówek miasta stanowi charakterystyczny brzeg rzeki Jadro.

</doc>
<doc id="521048" url="https://pl.wikipedia.org/wiki?curid=521048" title="Mönchgut">
Mönchgut

Mönchgut – półwysep stanowiący część niemieckiej wyspy Rugia (land Meklemburgia-Pomorze Przednie), obejmujący południowo-wschodnie jej obszary pomiędzy Zatoką Greifswaldzką i otwartym Morzem Bałtyckim. Mönchgut leży na terytorium gmin Göhren i Thiessow, w powiecie Vorpommern-Rügen, na terenie Rezerwatu Biosfery Südost-Rügen, powierzchnia półwyspu to 29,44 km², zaś liczba mieszkańców to około 6 600. Półwysep składa się z kilku mniejszych, takich jak Reddevitzer Höft, Kleiner Zicker i Großer Zicker. Między dwoma ostatnimi znajduje się zatoka Having. Na wschód od Mönchgut położona jest niewieka wyspa Greifswalder Oie.
Nazwa półwyspu pochodzi od mnichów z klasztoru Eldena w Greifswaldzie ("Mönchgut" w dosłownym tłumaczeniu to „mnisie dobra”), którym ziemie te zostały nadane w 1252 roku przez księcia Jaromira II. Na język polski tłumaczona jako "Mnichów".
Mieszkańcy półwyspu dawniej zajmowali się głównie rybołówstwem i gospodarką morską. Obecnie zwracają się w kierunku turystyki. Główną atrakcją turystyczną Mönchgut jest lokalne muzeum historyczne w Göhren, połączone ze skansenem. Znajduje się tam również wystawa regionalnych strojów, z których Mönchgut słynie. Na półwyspie, w Göhren, leży także końcowa stacja rugijskiej kolejki wąskotorowej Rasender Roland (dosł. "Szalony" lub "Pędzący Roland").

</doc>
<doc id="521050" url="https://pl.wikipedia.org/wiki?curid=521050" title="Kolory liturgiczne">
Kolory liturgiczne

Kolory liturgiczne – w chrześcijaństwie uznawane są za symbole liturgiczne, mają uzewnętrzniać charakter sprawowanych obrzędów, a także wyrazić dynamikę roku liturgicznego. Stosowanie kolorów liturgicznych dotyczy przede wszystkim szat liturgicznych oraz wystroju kościoła.
W Kościele katolickim.
Kolory liturgiczne i czas ich stosowania w Kościele katolickim obrządku rzymskiego (łacińskiego) reguluje "Ogólne wprowadzenie do Mszału Rzymskiego". Dokument ten w punkcie 346 zaznacza, iż „co do kolorów szat liturgicznych, należy zachować tradycję” i wymienia sześć kolorów liturgicznych:
Oprócz wyżej wymienionych kolorów, obecnie obowiązujące przepisy liturgiczne dopuszczają także stosowanie szat liturgicznych w kolorze złotym i srebrnym. Choć barwy te w ogóle nie pojawiają się w obowiązującym kanonie kolorów liturgicznych, to jednak OWMR w punkcie 346 podaje, iż „w dni bardziej uroczyste można używać okazalszych szat liturgicznych, chociaż nie są w kolorze dnia”. Zasada ta została potwierdzona i doprecyzowana w Instrukcji Redemptionis Sacramentum. Zgodnie z punktem 127 tego dokumentu, dla zachowania dziedzictwa Kościoła, możliwość stosowania w dni świąteczne okazalszych szat liturgicznych dotyczy z zasady szat zabytkowych, uszytych przed wielu laty, a rozszerzanie jej na nowe szaty tego rodzaju nie może naruszać przyjętych zwyczajów poprzez stosowanie form i kolorów podyktowanych kryteriami czysto subiektywnymi, nie mających żadnego umocowania w tradycji, a tym samym osłabiać ogólnego sensu tego przepisu (warunkiem podstawowym jest tu „dzień bardziej uroczysty”) – niedopuszczalne jest zatem np. używanie szat koloru złotego w zwykłe dni czy też nie mająca żadnego uzasadnienia prawnego praktyka stosowania ornatów barwy niebieskiej w święta maryjne. Szaty liturgiczne koloru złotego i srebrnego mogą być stosowane wymiennie z szatami białymi, zielonymi i czerwonymi, ale nigdy z fioletowymi i czarnymi, a z tymi pierwszymi tylko i wyłącznie w czasie najważniejszych, szczególnie uroczystych celebracji.
W innych Kościołach chrześcijańskich.
W Kościołach ewangelickich, anglikańskich i starokatolickich symbolika kolorów jest bardzo zbliżona. W niektórych Kościołach używa się dodatkowo niebieskiego koloru w święta Maryjne oraz w okresie Adwentu.
W Kościele Katolickim Mariawitów używa się wyłącznie koloru białego i fioletowego, ten ostatni używany jest podczas nabożeństw żałobnych.
Tradycja bizantyjska (np. Cerkiew greckokatolicka) używa pięciu kolorów liturgicznych:

</doc>
<doc id="521053" url="https://pl.wikipedia.org/wiki?curid=521053" title="Jadro">
Jadro

Jadro – rzeka w Dalmacji w Chorwacji. Przepływa przez miasto Solin. Długość rzeki Jadro wynosi tylko 4,3 km. Mimo tego, że jest tak krótką rzeką, jest bardzo obfitym źródłem wody dla miast znajdujących się w pobliżu: Splitu, Trogiru, Kašteli. Mieszkańcy Solinu nazywają potocznie rzekę Jadro „Solinska rika”. Powierzchnię dorzecza szacuje się na 300 km².
Źródło rzeki znajduje się około 2,5 km na północny zachód od Solina, na wysokości 34,6 m n.p.m. w górach Mosor.
W rzece Jadro żyje zagrożony wyginięciem endemiczny podgatunek pstrąga "Salmothymus obtusirostris salonitana", typowy tylko dla tej rzeki oraz Žrnovnicy. Gatunek jest uznawany za zagrożony ze względu na pobór wody, intensywny połów oraz obecność pstrąga tęczowego.

</doc>
<doc id="521067" url="https://pl.wikipedia.org/wiki?curid=521067" title="Profanum (zespół muzyczny)">
Profanum (zespół muzyczny)

Profanum – polska grupa muzyczna wykonująca w początkowym okresie działalności black metal, a później prezentująca muzykę z gatunku ambient z wpływami industrialu. Zespół powstał w 1993 roku w Zielonej Górze z inicjatywy muzyków o pseudonimach: Geryon (muzyka, teksty), Vlad Ysengrimm (śpiew, teksty) oraz Lord Reyash (gitara basowa, śpiew). 
Od 1997 roku z zespołem współpracuje wytwórnia muzyczna Pagan Records. Do 2005 roku ukazało się sześć wydawnictw grupy, które cieszyły się uznaniem krytyków muzycznych, jednakże zespół nie prowadzi działalności koncertowej w związku z dużymi kosztami organizacyjnymi. Publikacje na temat grupy zamieszczano w takich czasopismach jak: „Metal Hammer”, „Thrash'em All”, „Mystic Art” czy „7 Gates”. Od 2005 roku brak jest doniesień o działalności zespołu.
Historia.
Zespół Profanum powstał w 1993 roku w Zielonej Górze z inicjatywy muzyków o pseudonimach: Geryon (muzyka, teksty), Vlad Ysengrimm (śpiew, teksty) oraz Lord Reyash (gitara basowa, śpiew). W 1994 roku nakładem własnym grupy ukazało się jej pierwsze wydawnictwo – demo zatytułowane "Under the Black Wings of Emperor". Było ono zainspirowane twórczością takich grup jak: Mystifier, Rotting Christ, Varathron czy Massacre. W 1996 roku kielecka wytwórnia muzyczna Astral Wings Records wydała pierwszy album Profanum pt. "Flowers of Our Black Misanthropy". 
W lutym 1997 roku nakładem wytwórni Pagan Records ukazał się drugi, odmienny stylistycznie album "", nagrany bez użycia gitar. Płyta została pozytywnie oceniona przez krytykę – uzyskała m.in. 11/12 punktów w magazynie „Thrash'em All”&lt;ref name="Recenzja "Profanum Aeternum: Eminence of Satanic Imperial Art" w magazynie THRASH'EM ALL nr2/98"&gt;&lt;/ref&gt;. Wkrótce potem zespół zawiesił działalność. W 2000 roku bez udziału basisty Lorda Reyasha grupa wznowiła aktywność i przystąpiła do prac nad albumem "Musaeum Esotericum", który ukazał się rok później dzięki Pagan Records. Na wydawnictwie zawarto dwie kilkunastominutowe suity, natomiast tekst do utworu „Atri Misanthropiae Floris” powstał przed nagraniem drugiego albumu grupy "Profanum Aeternum: Eminence of Satanic Imperial Art". 
W 2002 roku w związku z wyczerpaniem niskiego nakładu wydawnictwa "Flowers of Our Black Misanthropy" oraz za namową właściciela wytwórni muzycznej Pagan Records Tomasza Krajewskiego ukazała się reedycja tej płyty pod nowym tytułem "Misantropiae Floris". Wznowienie zawierało ponadto jeden nowy utwór "Overture: The Enigmatic House of Sir Knott", będący otwierającą partią (uwerturą) nieopublikowanego utworu. W nagraniach gościnnie wziął udział również muzyk o pseudonimie Czarny, który zagrał na fortepianie. Według wywiadu udzielonego czasopismu „Metal Hammer” w 2002 roku przez lidera Profanum Geryona działalność grupy została ograniczona tylko do publikacji wydawnictw.
W 2003 roku grupa wyprodukowała oraz skomponowała muzykę do psychodelicznego filmu "Intelekt Kollapse" w reżyserii Jacka „Katosa” Katarzyńskiego i Geryona. W filmie wystąpili m.in. Roman Garbowski i eLL – wokalistka grupy muzycznej Sui Generis Umbra. Premierowy pokaz filmu odbył się w zielonogórskim kinie „Newa” 9 i 18 marca 2004 roku. Tego samego roku obraz uzyskał m.in. nagrodę specjalną oraz nominację do nagrody Offscara w kategorii „najlepsze zdjęcia” podczas Międzynarodowego Festiwalu Filmowego Tofifest w Toruniu. W 2005 roku nakładem Pagan Records obraz ukazał się na płycie DVD zawierającej trzy utwory Profanum w wersji audio ("Theme 1: Transformation", "Theme 2: Kollapse" oraz "Theme 3: objekts &amp; komedown"). Od 2005 roku brak jest doniesień o działalności grupy.
Muzyka i teksty.
W swej twórczości zespół Profanum porusza takie zagadnienia jak: mizantropia, nihilizm, satanizm, postmodernizm czy strukturalizm. Lider grupy jako inspiracje wymienia m.in. grupy muzyczne, wykonawców, literatów i filozofów takich jak: Mystifier, Rotting Christ, Varathron, Massacre, Samuel Beckett, John Milton, Immanuel Kant, Fryderyk Nietzsche, Max Stirner, Donatien Alphonse François de Sade, Jean-Paul Sartre, Søren Kierkegaard czy Stanisław Ignacy Witkiewicz. 
W późniejszym okresie działalności grupy zainteresowanie muzyką poważną (Igor Strawinski, Siergiej Prokofjew oraz Modest Musorgski) oraz awangardową (Das Ich, Laibach, Shinjuku Thief, Devil Doll oraz Einstürzende Neubauten) spowodowało zmianę brzmienia z wyłączeniem partii gitary basowej oraz elektrycznej ewoluując w stronę muzyki ambient.
Teksty na pierwszym albumie Profanum "Flowers of Our Black Misanthropy" były pisane w języku angielskim, na drugim albumie "Profanum Aeternum: Eminence of Satanic Imperial Art" utwory "The Descent Into Medieval Darkness" oraz "Journey Into The Nothingness" mimo angielskojęzycznych tytułów zostały zaśpiewane w języku polskim. Z kolei na "Musaeum Esotericum" zespół zdecydował się umieścić teksty w łacinie z fragmentami w języku polskim. Na ostatniej stronie książeczki z płyty został opublikowany następujący cytat w języku greckim (cytat w języku polskim przytoczył lider grupy Geryon w wywiadzie opublikowanym w katalogu wysyłkowym Pagan Records).
Oprawa graficzna.
Oprawa graficzna albumów ma charakter minimalistyczny, utrzymana jest w kolorystyce czarno-białej z logo zespołu zawierającym wkomponowany krzyż św. Piotra, które dominuje na okładkach trzech ostatnich albumów. Prace wykonał m.in. Tomasz Krajewski – jednocześnie wydawca płyt grupy z ramienia wytwórni Pagan Records. Sesje zdjęciowe muzyków wykonała natomiast Eliza wokalistka grupy muzycznej Sui Generis Umbra.

</doc>
<doc id="521071" url="https://pl.wikipedia.org/wiki?curid=521071" title="Ustawa o reorganizacji Indian">
Ustawa o reorganizacji Indian

Ustawa o reorganizacji Indian (ang. "Indian Reorganization Act" - IRA, zwana też "Wheeler-Howard Act") - ustawa Kongresu USA z 18 czerwca 1934 roku, stwarzająca nowe - obowiązujące zasadniczo do dziś - podstawy prawne, organizacyjne i finansowe autonomicznego funkcjonowania grup tubylczych Amerykanów (czyli plemion indiańskich USA i - częściowo - tubylczych społeczności Alaski), określająca ich uprawnienia oraz relacje z władzami.
Status Indian amerykańskich przed rokiem 1934.
IRA była zasadniczym zwrotem w dotychczasowych dziejach Indian i historii „indiańskiej” polityki władz federalnych USA, które:
Projekt zasadniczej reformy sytuacji prawnej amerykańskich Indian z rezerwatów był częścią polityki tzw. „Nowego Ładu” (ang. "New Deal") – zasadniczych zmian gospodarczych i społecznych, wdrażanych w latach 30. XX w. przez administrację prezydenta Franklina D. Roosevelta, a w zakresie polityki wobec Indian – przez Komisarza do spraw Indian, czyli szefa federalnego Biura do spraw Indian (ang. "Bureau of Indian Affairs", BIA) w departamencie spraw wewnętrznych, Johna Colliera. Przyjmowana z mieszanymi uczuciami, zarówno przez bardziej tradycyjne grupy tubylcze (takie jak Hopiowie czy Irokezi), jak i przez bardziej konserwatywną część amerykańskiego społeczeństwa, "ustawa o reorganizacji Indian" stała się jednak trwałą podstawą reform i autonomicznego funkcjonowania zdecydowanej większości tubylczych społeczności w USA.
Główne postanowienia "Ustawy o reorganizacji Indian".
"Ustawa o reorganizacji Indian" z 1934 roku:
Realizacja i konsekwencje ustawy.
Przepisy ustawy były intensywnie wdrażane do chwili wybuchu II wojny światowej. Ponad 160 plemion i społeczności tubylczych przyjęło nowe konstytucje i zasady autonomii zgodnie z IRA, a w ciągu pierwszych 20 lat po jej uchwaleniu w indiańskie ręce wróciły 2 mln akrów (8000 km2) utraconych wcześniej ziem. Stopniowo poprawiano ogromne zaniedbania w indiańskiej służbie zdrowia i oświacie – w 1950 roku ponad połowa indiańskich dzieci uczęszczała już do anglojęzycznych szkół publicznych (w większości były to jednak specjalne szkoły z internatami, krytykowane później za niski poziom nauczania, odrywanie dzieci od kultury przodków, liczne przypadki przemocy i wykorzystywania uczniów). Przepisy nowej ustawy, choć odebrały formalny autorytet dotychczasowym radom wodzów (obieralnych lub dziedzicznych) i innym tradycyjnym instytucjom plemiennym, stworzyły jednocześnie podstawy odrodzenia niszczonych dotąd kultur plemiennych i często prześladowanych lub nawet zakazanych tradycyjnych obrzędów (jak Taniec Słońca) religii i języków.
W kolejnych dziesięcioleciach reformy „indiańskiego Nowego Ładu” uległy jednak spowolnieniu w związku ze zmianą sytuacji politycznej i społeczno-ekonomicznej kraju. Regres ten nastąpił mimo powstania Krajowego Kongresu Indian Amerykańskich (ang. "National Congress of American Indians", NCAI) w 1944 roku i powołania przez władze Komisji Roszczeń Indiańskich (ang. "Indian Claims Commission", ICC) w 1946 roku. W latach 50. i 60. XX w. dominującą polityką władz USA wobec Indian była – realizowana w ramach tej samej ustawy z 1934 roku – polityka stopniowej likwidacji rezerwatów i tubylczej samorządności (ang. "termination"), a następnie polityka przesiedleń Indian do miast (ang. "relocation") i asymilacji społeczności tubylczych (ang. "assimilation"). Efektem tego było m.in. w drugiej połowie lat 50. formalne zlikwidowanie przez Kongres 61 plemion i należących do nich rezerwatów.
Stara ustawa i nowe zmiany.
Polityka ta uległa stopniowo zmianie w kierunku uznania suwerenności i szerszej autonomii tubylczych społeczności w USA począwszy od końca lat 60. Było to skutkiem „indiańskiego odrodzenia” społeczno-kulturalnego, fali protestów tubylczych (organizowanych m.in. przez Ruch Indian Amerykańskich - ang. "American Indian Movement", AIM), a także stałej działalności lobbystyczniej NCAI i innych organizacji tubylczych, oraz kolejnych projektów aktywizacji gospodarczej rezerwatów (m.in. przez wsparcie dla przedsiębiorczości tubylczej oraz otwieranie kasyn indiańskich). Sprzyjająca atmosfera społeczna i polityczna umożliwiła wtedy uchwalenie kolejnych ważnych aktów prawnych dotyczących Indian (w tym "Ustawy o wolności religijnej Indian amerykańskich" (AIRFA) z 1978 roku, "Ustawy o ochronie grobów tubylczych i repatriacji" (NAGPRA) i "Ustawy o indiańskiej sztuce i rzemiośle" (IACA) - obu z 1990 roku). Mimo cięć budżetowych w wydatkach na programy pomocy Indianom (zwłaszcza za rządów republikanów) stopniowo wdrażano też kolejne reformy ekonomiczne i społeczne, zbieżne z oczekiwaniami większości samych Indian, i przekazywano im szerszy zakres odpowiedzialności za własne sprawy – w ramach wsparcia rządowego, pozostającego nadal głównym źródłem finansowania indiańskich programów społecznych i projektów ekonomicznych.
"Ustawa o reorganizacji Indian", uzupełniona o późniejsze poprawki i kolejne akty prawne, reformujące różne obszary życia tubylczych Amerykanów i ich społeczności (zarówno w rezerwatach, jak i poza nimi, gdzie mieszka obecnie ponad 50% z ponad 4 mln Indian amerykańskich), pozostaje wciąż zasadniczym aktem prawnym definiującym autonomię tubylczą w Stanach Zjednoczonych. Część działaczy tubylczych i polityków amerykańskich krytykuje od lat tak jej ogólną koncepcję, utrwalającą ich zdaniem paternalistyczny stosunek władz wobec „pierwszych Amerykanów”, jak i nadużycia władz różnych szczebli (w tym Biura do spraw Indian) oraz nieudolność urzędników w praktycznej realizacji zapisów ustawy i służeniu indiańskiej społeczności w USA.

</doc>
<doc id="521072" url="https://pl.wikipedia.org/wiki?curid=521072" title="Indian Reorganization Act">
Indian Reorganization Act



</doc>
<doc id="521073" url="https://pl.wikipedia.org/wiki?curid=521073" title="Staników Żleb">
Staników Żleb

Staników Żleb – mała, wąska i głęboko wcięta dolina reglowa w Tatrach Zachodnich, znajdująca się pomiędzy Doliną Małej Łąki a Doliną Kościeliską. Jest najbardziej wysuniętą na wschód odnogą doliny Czarnego Dunajca. Rozdziela wzniesienia Hrubego Regla (1339 m) i Małego Regla (1140 m). Na dużej części ma charakter żlebu. Ma wylot na Nędzówce przy Drodze pod Reglami, górą podchodzi pod Wyżnie Stanikowe Siodło (1271 m), polankę Jaworzynka Miętusia (1271 m) i Czerwony Gronik (1294 m). Jest całkowicie zalesiona. Jej dnem płynie Staników Potok, stanowiący dopływ Antałowskiego Potoku. Nazwa doliny wywodzi się od góralskiego nazwiska Stanik.
Po zachodniej stronie doliny znajdują się dwie jaskinie: Dziura Stanikowa Niżnia i Dziura Stanikowa Wyżnia. Z rzadkich roślin występuje sit trójłuskowy – gatunek w Polsce występujący tylko w Tatrach i to na nielicznych stanowiskach.

</doc>
<doc id="521074" url="https://pl.wikipedia.org/wiki?curid=521074" title="Wheeler-Howard Act">
Wheeler-Howard Act



</doc>
<doc id="521081" url="https://pl.wikipedia.org/wiki?curid=521081" title="Mistrzostwa Europy w szachach">
Mistrzostwa Europy w szachach

Indywidualne mistrzostwa Europy w szachach kobiet i mężczyzn zostały po raz pierwszy rozegrane w roku 2000 i odbywają się one corocznie. Z wyjątkiem pierwszych mistrzostw kobiet, w których obowiązywał system pucharowy, wszystkie pozostałe turnieje rozegrano systemem szwajcarskim (na dystansie od 11 do 13 rund), w niektórych latach dodatkowo stosując mecze barażowe w celu ustalenia ostatecznej klasyfikacji. Polska była organizatorem trzech imprez, mistrzostw kobiet w roku 2001 w (Warszawie) i mężczyzn w latach 2005 (w Warszawie) oraz 2013 (w Legnicy). Na dotychczasowy dorobek medalowy polskich szachistów składają się cztery medale: złoty (Bartłomiej Macieja, 2002), srebrny (Radosław Wojtaszek, 2011) oraz dwa brązowe Tomasz Markowski, 2000; Mateusz Bartel 2015). W konkurencji kobiet, jedyny w historii medal (brązowy) zdobyła w 2010 r. w Rijece Monika Soćko.

</doc>
<doc id="521088" url="https://pl.wikipedia.org/wiki?curid=521088" title="Heidemarie Stefanyshyn-Piper">
Heidemarie Stefanyshyn-Piper

Heidemarie Martha Stefanyshyn-Piper (ur. 7 lutego 1963 w Saint Paul) – amerykańska inżynier, emerytowana astronautka i komandor United States Navy w stanie spoczynku. 
Życiorys.
Wykształcenie i służba wojskowa.
W 1980 ukończyła szkołę średnią ("Derham Hall High School") w rodzinnym St. Paul. W 1984 została absolwentką Massachusetts Institute of Technology, gdzie uzyskała licencjat w dziedzinie budowy maszyn. Rok później na MIT otrzymała stopień magistra w tej samej specjalności. W czerwcu 1985 wstąpiła do Marynarki Wojennej Stanów Zjednoczonych. W Panama City na Florydzie przeszła trening w Szkolnym Centrum Operacji Podwodnych i Ratunkowych Sił Morskich. Później pełniła służbę na okręcie ratowniczym USS „Grapple”. Od września 1995 służyła w Dowództwie Systemów Morskich Marynarki ("Naval Sea Systems Command") jako oficer ds. bezpieczeństwa jednostek podwodnych podczas operacji ratunkowych i prac podwodnych ("Underwater Ship Husbandry Operations Officer"). Brała udział w przygotowaniu planów podniesienia okrętu podwodnego marynarki peruwiańskiej „Pacocha” oraz w pracach nad ściągnięciem z mielizny tankowca „Exxon Houston”, który osiadł na niej w marcu 1989 niedaleko hawajskiej wyspy Oʻahu.
Rodzina.
Jej ojciec, Michajło, urodził się rodzinie ukraińskiej mieszkającej w Galicji. Podczas II wojny światowej został zesłany na roboty przymusowe do Niemiec, gdzie po zakończeniu wojny poślubił Adelheidę. Następnie wraz ze swoją niemiecką żoną wyemigrował do Stanów Zjednoczonych i osiadł w Saint Paul.
Sama Heidemarie wyszła za mąż za Amerykanina – Glenna A. Pipera, z którym ma syna – Michaela. Po ślubie nie zrezygnowała z nazwiska rodowego, pragnąc podkreślić swoje przywiązanie do rodzinnych korzeni.

</doc>
<doc id="521091" url="https://pl.wikipedia.org/wiki?curid=521091" title="Ranczo (serial telewizyjny)">
Ranczo (serial telewizyjny)

Ranczo – polski serial komediowo-obyczajowy w reżyserii Wojciecha Adamczyka, emitowany w TVP1 od 5 marca 2006 do 24 maja 2009, a następnie od 6 marca 2011 do 27 listopada 2016.
Historia i opis.
Akcja rozgrywa się w fikcyjnej, niewielkiej miejscowości Wilkowyje, położonej w okolicach Radzynia Podlaskiego. Sceny nagrywane były głównie w miejscowości Jeruzal oraz m.in. w Latowiczu i Sokulach (gdzie mieści się serialowy dworek głównej bohaterki, Lucy).
Początkowo planowano zakończyć produkcję serialu w 2009 po czterech seriach, jednak w związku z olbrzymią popularnością produkcji powstały kolejne odcinki. Po sukcesie piątej serii, wyemitowanej w 2011, producent "Rancza" zapowiedział kontynuację serialu. Oglądalność premierowego odcinka szóstej serii wyniosła 7,3 mln widzów. TVP ogłosiła, że powstaną co najmniej kolejne dwie serie, tj. siódma i ósma. W lipcu 2014 rozpoczęły się zdjęcia do dziewiątej serii. W kwietniu 2015 TVP poinformowała, że powstanie 10. seria "Rancza". 
Producentem serialu było Studio A, należące od 2007 do grupy kapitałowej ATM.
W 2014 "Ranczo" doczekało się spin-offu "Ławeczka w Unii". Serial "Ławeczka w Unii" miał związek z dziesięcioleciem przystąpienia Polski do Unii Europejskiej. Powstało dziesięć odcinków. 
Na podstawie serialu powstały także dwa spektakle teatralne: "Smak Mamrota" (premiera w 2008) oraz "Cud medyczny w Wilkowyjach" (premiera w 2014). 
Książki na bazie serialu.
Na podstawie serialu wydano także dwie powieści "Ranczo" (rok wyd. 2014) i "Ranczo 2" (rok wyd. 2014), autorstwa Andrzeja Grembowicza (Roberta Bruttera) i Jerzego Niemczuka. 
Film pełnometrażowy.
W 2007 powstał pełnometrażowy film "Ranczo Wilkowyje", w którym wystąpili bohaterowie serialu. 
W 2020 planowano nagranie kolejnego filmu na bazie serialu pt. "Ranczo Zemsta wiedźm." Projekt po śmierci odtwórcy roli serialowego Kusego Pawła Królikowskiego miał zostać anulowany, ale w 2021 roku zmieniono decyzję i poinformowano, że możliwe jest nagranie filmu i miniserialu.
Kontrowersje.
Scenariusz odcinka 115., wyemitowanego w ramach oczekiwania na zakończenie przedłużonego głosowania w wyborach na Prezydenta RP i pierwotnie planowanego do emisji po zakończeniu ciszy wyborczej, zawierał wybory na wójta Wilkowyj, w których startował Fabian Duda. Serial zawierał między innymi ujęcia samolotu latającego nad wsią z banerem „Głosuj na Dudę”. Po emisji Państwowa Komisja Wyborcza otrzymała kilka skarg twierdzących, że została złamana cisza wyborcza, bowiem jednym z kandydatów startujących w wyborach był Andrzej Duda – co było zbiegiem okoliczności, gdyż odcinki nagrano jeszcze w 2014 roku, gdy Andrzej Duda nie był kandydatem na prezydenta, a postać Fabiana Dudy została stworzona podczas drugiej serii serialu, emitowanej już w 2007 roku.
Spis serii.
Ostatni odcinek serialu wyemitowany 27 listopada 2016 w TVP1 obejrzało 6,11 mln widzów.
Opis fabuły.
Seria 1: 2006.
Lucy Wilska, Amerykanka polskiego pochodzenia, dziedziczy po zmarłej prababci dworek w niewielkiej miejscowości o nazwie Wilkowyje. Przybywa ona na wieś z zamiarem odsprzedania dworku, jednak po zapoznaniu się z urokiem tej miejscowości postanawia tam zamieszkać, a swą posiadłość wyremontować. To z kolei rodzi ostry sprzeciw wójta, gdyż ten chciał nabyć dworek dla swej córki. Konflikt, jaki wybuchnie między nimi, doprowadzi we wsi do wielu zmian. Wójt Paweł Kozioł razem z inżynierem budowlanym Andrzejem Więcławskim ucieka się do wielu sposobów, aby Lucy zniechęcić i zmusić do opuszczenia Wilkowyj. Polega to m.in. na zamontowaniu głośników w dworku, które wydają straszne odgłosy. Tymczasem Amerykanka poznaje również proboszcza, a zarazem brata bliźniaka wójta, ks. Piotra Kozioła. Lucy zostaje nauczycielką angielskiego, którego uczy w salce parafialnej, bo wójt nie wyraził na to zgody w miejscowej szkole, mimo próśb dyrektorki, która pozostała mu uległa. Proboszcz zgadza się przyjść do dworku w nocy i sprawdzić, co tak okropnie hałasuje. Odkrywa, kto jest sprawcą zamieszania. Przekonuje też Więcławskiego, aby dokończył remont dworku. W małym budynku obok domu Lucy mieszka Kusy, bezrobotny pijak i wdowiec. Znał on dobrze prababcię Lucy, zawsze jej pomagał, a ona udostępniła mu miejsce do mieszkania. Kiedyś był malarzem, jednak po stracie ukochanej żony popadł w alkoholizm. Od samego początku bardzo pomaga Lucy, a z czasem między nimi rodzi się prawdziwa miłość, z powodu której Kusy gotów jest nawet umrzeć. Zanim jednak Lucy sobie to uświadamia, zaleca się do niej miejscowy policjant Stasiek i polonista Tomasz Witebski, którego wspiera w pomyśle założenia lokalnej gazety. Niestety wójt łamie niezależność gazety i wykorzystuje ją do ośmieszenia brata. Efektem tego jest powstanie gazety parafialnej, również prowadzonej przez Witebskiego, ale pod okiem proboszcza. Wkrótce jednak wójt o wszystkim się dowiaduje i w porozumieniu z bratem, obaj rezygnują z prowadzenia gazet. 
W Wilkowyjach pod jedynym we wsi sklepem żony inżyniera Krystyny Więcławskiej znajduje się ławeczka, na której całe dnie przesiadują Solejuk, Hadziuk, Pietrek i Jan Japycz, rozmyślając nad różnymi aspektami życia, jednocześnie trwając w alkoholizmie. Gdy Lucy znika na kilka dni, Kusy robi wszystko, aby ją ratować. Witebski natomiast niczym się nie przejmuje. Okazuje się, że Amerykanka została porwana przez Solejuka i Hadziuka dla ogromnego okupu. Odkryły to ich żony i uwolniły Lucy, która przebaczyła porywaczom. Dzięki Lucy, Kusy wyrwał się z nałogu. Oboje zrozumieli też, co ich łączy. Zbliżają się nowe wybory na wójta, w których oprócz obecnego włodarza start za namową plebanii deklaruje również Lucy, tuż przed terminem zgłaszania kandydatów wycofując się. Natomiast wójt przejmuje cały jej program wyborczy i zobowiązuje się w kościele do dotrzymania obietnic, co było częścią planu Kusego, aby wójt w końcu zobowiązał się coś zrobić dla gminy.
Seria 2: 2007.
Kolejna seria poświęcona jest dalszemu życiu Lucy we wsi Wilkowyje. Ukazuje ona też codzienne życie mieszkańców wsi, w tym także wójta i księdza – zwaśnionych ze sobą bliźniaków, między którymi w ostatnim odcinku dochodzi do pojednania, a którego sprawczynią jest Lucy. Bracia jednak podczas rozmowy w cztery oczy podtrzymują swoje wzajemne pretensje do siebie, co sprawia, że publiczne „pojednanie” staje się tylko pustym gestem. Do Wilkowyj powraca brat szybko tracącego zdrowie Jana Japycza, Stach. Kusy tymczasem staje się niepijącym artystą, który jest gotów nawet umrzeć z miłości, aby tylko sprawdzić, czy jest godzien kobiety, którą kocha.
Seria 3: 2008.
Lucy i Kusy są parą. Miesiąc po fikcyjnym pojednaniu wójta z księdzem we wsi dochodzi do pożaru i doszczętnego spłonięcia restauracji "Country Club". Miłość Lucy i Kusego kwitnie, a sami zainteresowani próbują ukrywać swój nieformalny związek. Na wieś powraca były sekretarz gminy Arkadiusz Czerepach, który dorobił się fortuny w Brukseli i zakłada razem z Witebskim agresywny koncern mediowy, w którego skład wchodzi "Radio Wilkowyje" i gazeta „Lustro Gminy”. Dzięki tym mediom Czerepach odgrywa się na wójcie za zesłanie go do Brukseli. Jednak gdy wychodzi na jaw, w jaki sposób zdobył swą fortunę, musi ze wsi szybko uciekać. Tymczasem restauracja zostaje odbudowana pod nazwą „U Japycza”, aby upamiętnić zmarłego pomiędzy II a III serią Jana. We wsi pojawiają się też nowe postacie, jak Weronika Więcławska (córka Andrzeja i Krystyny) ze swym orientalnym narzeczonym (z którym jest w ciąży), czy ksiądz wikariusz Robert. Serię kończy ślub Stanisława Japycza z plebanijną gospodynią Michałową i wiadomość, że Lucy jest w ciąży.
Seria 4: 2009.
Lucy rodzi córeczkę, której Kusy nadaje imię Dorotka. Kusy, jako świeżo upieczony tatuś, staje się nadopiekuńczy, przez co o mało nie zostaje odwołany jego ślub z Lucy. Ślub w końcu dochodzi do skutku, a wraz z nim odbywają się także dwa inne: policjanta Staśka z barmanką Wioletką i Weroniki z Chińczykiem Kao Tao. Do Wilkowyj, jako wrak człowieka, powraca Czerepach. Zawiera układ z wójtem, mający pomóc temu ostatniemu wygrać wybory samorządowe. Jako wyszkolony w Brukseli spin doktor, Czerepach zna się bowiem na technikach manipulacji. Udaje mu się rozkochać w sobie gminną księgową Lodzię. Tymczasem na urząd wójta postanawia też kandydować Lucy. Powstaje też lokalna telewizja internetowa. We wsi zjawia się ciotka bliźniaków, która upiera się, że nie wyjedzie, dopóki ksiądz z wójtem się nie pogodzą. Więcławska, Hadziukowa i Solejukowa zakładają koncern serowy. W jednym z odcinków w Wilkowyjach pojawia się mafia, z którą mieszkańcy rozgrywają zwycięską bitwę. Do pogodzenia bliźniaków w końcu dochodzi w kościele, jednak jak się okazuje, był to jedynie nieszczery gest wyborczy ze strony wójta (do którego nakłonił go Czerepach). Pomimo intryg, które miały temu zapobiec, Lucy wygrywa wybory na wójta, a Halinę Kozioł czyni swoją zastępczynią.
Seria 5: 2011.
Akcja serii dzieje się po blisko dwóch latach po objęciu przez Lucy stanowiska wójta Wilkowyj. Lucy musi sprawnie połączyć stanowisko wójta gminy Wilkowyje wraz z obowiązkami wobec rodziny – dwuletniej córeczki Dorotki i Kusego. Z poświęceniem stara się, aby ludziom w gminie żyło się lepiej i rzetelnie wykonuje swoje obowiązki. Powołuje komisję, w której w skład wchodzą Halina Kozioł i Lodzia, które razem z policjantem Staśkiem sprawdzają, jak traktowane są zwierzęta domowe. Otrzymuje wiele nagród i pochwał, jednak musi poradzić sobie z wieloma problemami. Okazuje się, że zgromadziło się sporo donosów, dotyczących jej działań. Trudne są dla niej też posiedzenia rady gminy, na których szczególnie męczący i krytyczny wobec jej osoby jest radny Myćko i Bartkowiak, a także radny z Dopiewa, twierdzący, że Dopiewo nie ma prawa głosu w ważnych sprawach. Sekretarz gminy Fabian Duda, który wcześniej pomagał Pawłowi Koziołowi w intrygach przeciw kandydującej na wójta Lucy, przeszedł wewnętrzną przemianę w uczciwego i lojalnego mężczyznę dzięki Lucy. Bardzo dobrze zna się na funduszach europejskich i namawia mieszkańców gminy na skorzystanie z dopłat. Córka Pawła Kozioła Klaudia, widząc jego zaangażowanie i zmianę charakteru, ponownie się w nim zakochuje. Były wójt przeprowadza się na plebanię, nie mogąc wytrzymać z pozostającą na stanowisku żoną. Więcławski od dwóch lat nie dostaje żadnych zleceń i nie wygrywa przetargów, bo Lucy boi się, że ludzie oskarżą ją o korupcję. Wszyscy bowiem wiedzą, że Więcławski miał układ z byłym wójtem. Z powodu braku zajęcia znowu nawiązuje z nim kontakt i daje się namówić na kolejny interes z Koziołem. Do dworku przyjeżdża Grażyna, siostra byłej żony Kusego, zostawiając im swoją córkę Kingę i wyjeżdża do Niemiec. Lucy i Kusy mają z Kingą wiele kłopotów. Okazuje się, że jest ona ateistką i anarchistką. Wkrótce jednak znajdują wspólny język i nie wyobrażają sobie, aby mogła od nich wyjechać, toteż zostaje u nich na stałe. Wioletka z policjantem Staśkiem starają się o dziecko. Kończy się budowa nowego domu Solejuków, jednak są oni w wielkim sporze z sąsiadami, Wargaczami. Podczas pobytu we wsi studiującego w Warszawie Szymka Solejuka, zakochuje się on w córce Wargaczów Julii, co rodzi jeszcze większy konflikt, załagodzony przez księży. Patryk Pietrek i sklepowa Jola są małżeństwem, mają też dwóch synów – bliźniaków. Pietrek kontynuuje swoją karierę muzyczną, a Jola czuje się zaniedbana przez męża. Patryk namawia ją do powrotu na scenę w duecie. Michałowa skarży się na silny ból pleców. Lekarz orzeka, że będzie musiała odpocząć dwa tygodnie. Na zastępstwo na plebanii pracuje Jola. Michałowa martwi się o księży, a gdy dowiaduje się, jak świetnie jest zastępowana, wpada w depresję. W końcu sama sprawdza sytuację i pociesza Jolę. Gdy wraca, otrzymuje bukiet kwiatów od księży. Czerepach, który przysiągł Lodzi, że nie będzie miał do czynienia z byłym wójtem ani z polityką, pracuje w domu kultury. Lodzia prosi go o pomoc w sprawie radnego Myćki. Czerepach przedstawia jej plan, jak można się go pozbyć z rady, w zamian za pozwolenie na biznes z Koziołem. Gdy Myćki nie ma już w radzie i wydaje się, że problem został rozwiązany, były wójt kandyduje na jego miejsce. Ujawnia się też jego biznes, a jest nim otwarcie apteki w Wilkowyjach. Wykorzystuje to w kampanii wyborczej, oferując zniżki wyborcom. Ku niezadowoleniu żony Haliny i Lucy, zostaje wybrany, a potem zostaje przewodniczącym rady gminy. Powraca też do domu. Zatrudnia w aptece magistra Ryszarda Polakowskiego, który traktuje swój zawód jak misję. Udziela on porad lekarskich w przekonaniu, że w Wilkowyjach nie ma lekarza. Gdy jednak spotyka doktora Wezoła, przeprasza go i wyjaśnia nieporozumienie. Gdy dowiaduje się, że wielu mieszkańców przychodzi po pomoc do babki zielarki, postanawia zwalczyć ten, jak mówi – zabobon. Wobec bierności policjanta sam idzie powiedzieć jej, co o tym myśli. Wkrótce jednak przekonuje się o skuteczności jej działań i prosi ją o opowiedzenie mu o tym, czym się zajmuje, chcąc to opublikować. Stwierdza jednak z czasem, że wiedza ta nie może trafić w niepowołane ręce i zaszkodzić, więc niszczy swoje zapiski. Babka jest dla niego pełna podziwu. Kozioł nabywa do swojej apteki bardzo dużą ilość olejku goździkowego, jednak okazuje się, że ma on bardzo krótki termin przydatności. Czerepach wymyśla więc sposób, aby wmówić ludziom, że bardzo potrzebują tego specyfiku. W całej wsi rozwieszane są plakaty ostrzegające przed plagą meszek, na którą jedynym sposobem jest właśnie olejek goździkowy. Lucy gotowa jest ogłosić stan klęski żywiołowej, jednak doktor Wezół uspokaja ją i tłumaczy, że jest to zapewne marketing apteki. Więcławski w kościele przysięga, że nigdy nie weźmie łapówki, po czym może liczyć na uczciwą pracę u Lucy. Pani wójt prosi go o zorganizowanie meczu koszykówki dla dorosłych. Chce ona bowiem zadbać o zdrowie mieszkańców. Prosi też księdza, by co miesiąc po mszy odbywało się spotkanie z władzami gminy, aby każdy miał prawo wypowiedzieć się na temat ich działań. To nie podoba się Myćce, który organizuje referendum w sprawie odwołania pani wójt ze stanowiska. Do Wilkowyj przybywa pielęgniarka Jagna, o którą zazdrosna staje się żona doktora. Zjawiają się też praktykanci policji z Włoch: Francesca i Toni. Solejukowa służy za tłumaczkę. Toni zakochuje się w Jagnie, jednak nastraszony przez bywalców ławeczki, rezygnuje z uczucia. Francesca natomiast wdaje się w romans z Witebskim. Jest gotowa do poważnego związku, jednak Witebski uważa, że nie jest gotowy na małżeństwo i chowa się przed nią. Gdy Włosi wyjeżdżają, on pogrąża się w rozpaczy. Efektem tego jest wielogodzinna praca nad nową książką. Kusy prosi Solejukową o telefon do Franceski, która zapewnia o swoim uczuciu do profesora. Witebski porzuca pisanie i pobiera u Solejukowej naukę włoskiego. Wkrótce kończy powieść, a Francesca przybywa do Wilkowyj z całą rodziną. Polonista oświadcza się jej, lecz zapomina o pierścionku. Lucy daje mu pamiątkowy po babci. Ksiądz wikary Robert rozdaje biednym pieniądze, co prowadzi parafię na skraj bankructwa. Ksiądz proboszcz, aby podreperować budżet parafii, angażuje się w interesy z Czerepachem, który zostaje członkiem, a następnie przewodniczącym rady parafialnej (zastępując swoją żonę Lodzię). Czerepach oświadcza też, że żona podcina mu skrzydła, gdyż pragnie on działać w polityce. Lodzia jednak zgadza się na jego politykę z kandydującym w wyborach uzupełniających do Senatu Pawłem Koziołem (który zaoferował mu funkcję dyrektora biura senatorskiego), a on godzi się z nią. Wkrótce w kościele ogłasza kandydaturę byłego wójta w wyborach, których termin zbiega się z referendum w sprawie odwołania Lucy. Kozioł proponuje jej sojusz, ona jednak odmawia. Pomimo to w celach taktycznych udziela jej w kościele poparcia w referendum. Lucy wygrywa referendum i pozostaje wójtem gminy Wilkowyje. Paweł Kozioł, przy wybitnej pomocy Czerepacha, zostaje senatorem. Wioletka informuje, że jest w ciąży.
Seria 6: 2012.
Lucy nadal musi stawić czoła wyzwaniom na stanowisku wójta gminy. Pragnie, aby polepszyły się warunki życia mieszkańców. W tym celu podejmuje działania, aby zlikwidować bezrobocie w gminie. Okazuje się jednak, że większość bezrobotnych oczekuje jedynie pomocy finansowej i nie zamierza podejmować żadnej pracy. Ostatecznie zostają tylko cztery kobiety. Pani wójt prosi o pomoc Więcławskiego, który jednak tłumaczy jej, że nie może za nikogo wymyślić, co ma robić. Okazuje się, że bezrobotne wpadają na pomysł założenia spółdzielni, jednak chcą, aby Więcławski był jej prezesem. Magister Polakowski przyłapuje w aptece Kozioła, który wyjada leki, chcąc zwalczyć tremę przed występem medialnym. Aptekarz pełen oburzenia, odchodzi z pracy. Zwierza się z problemów babce zielarce. Tymczasem Kusy przychodzi do niej po krem dla Lucy i tak rodzi się pomysł. Więcławski zakłada w Wilkowyjach drugą aptekę, w której pracuje magister Polakowski, a prezesem spółdzielni zostaje babka, która zna recepturę na krem odmładzający. Cztery bezrobotne uczą się receptury i pod okiem babki produkują krem na większą skalę. Z czasem poszerzają działalność o robienie pluszowych zabawek dla dzieci. Senator Paweł Kozioł uświadamia sobie, że życie na takim stanowisku nie jest proste. Pomimo początkowych gaf i niepowodzeń, staje się politycznym celebrytą zapraszanym do wielu programów telewizyjnych, albowiem jego prostacki i surowy styl bycia okazuje się atutem podczas telewizyjnych debat i wystąpień. Cały czas pozostaje jednak pod przemożnym wpływem Czerepacha – obecnie dyrektora biura senatora i jedynego doradcy. Ksiądz wikary Robert wyjechał na studia do Rzymu. Do Wilkowyj przybywa biskup Sądecki z nowym wikarym, księdzem Maciejem. Nowy wikary jest oczytany i wykształcony. Ma też bardzo duży zbiór książek. Zna łacinę i włoski. Mimo to nie potrafi nawiązać kontaktu z prostymi ludźmi. Początkowo Michałowa i proboszcz nie są w stanie się z nim porozumieć, bo nie rozumieją wielu jego słów. Wkrótce jednak wszyscy się do niego przekonują. Związek Franceski i Witebskiego trwa. Nie może ona jednak wrócić do policji, z powodu formalności związanych z obywatelstwem. Przychodzi do Lucy po pomoc. Lucy uszczęśliwiona przedstawia jej propozycję pracy w straży gminnej, którą chce powołać. Solejukowa służy za tłumaczkę w rozmowie. Francesca zgadza się bez wahania. Solejukowa pod namową Klaudii i Kingi zdaje maturę, co spotyka się z oburzeniem męża, który postanawia zostać świadkiem koronnym, jednak policjant nie jest w stanie sprostać jego wymaganiom. Gdy Solejukowej udaje się zdać maturę, postanawia rozpocząć studia filozoficzne, co prowadzi do jeszcze większej złości męża. Także Hadziukowa i Więcławska nie są zachwycone faktem, że Solejukowa będzie miała wyższe wykształcenie niż one. Klaudia, studiująca psychologię, chce przeprowadzić z nim rozmowę, jednak o mało nie dochodzi do bójki. Związek Klaudii i Fabiana Dudy trwa, jednak przechodzi kryzys po sytuacji, kiedy Duda całował się z Kingą. Klaudia ostatecznie im wybacza. Wioletka, będąca w zaawansowanej ciąży, jest zazdrosna o męża Staśka, bo pracuje z nim Francesca. Za radą Więcławskiej symuluje bóle, aby wzbudzić jego zainteresowanie. Lucy jest przejęta losem bezpańskich psów. Mało kogo jednak udaje jej się tym zainteresować. Prosi o pomoc Kusego, który wymyśla sposób, jak można zwrócić na to uwagę społeczeństwa. Proboszcz przyprowadza wikarego na posiedzenia rady gminy. Lucy jest pełna entuzjazmu, jednak ostrzega księdza, że może nie być łatwo, bo zna zachowania radnych, którzy są krytyczni wobec wszelkich zmian. Pani wójt mówi o projekcie, aby na każde urodzone dziecko przypadały dwie książki: jedna do czytania dziecku, druga dla rodziców o opiece nad dzieckiem. Bartkowiak i radny z Dopiewa jak zwykle są przeciwni, jednak przemówienie księdza Macieja uświadamia im, że odrzucając książki są winni grzechu zaniechania. Lucy dziękuje księdzu wikaremu i proboszczowi, zapewnia też proboszcza, że wikary doskonale sobie radzi w rozmowie z ludźmi. Kinga otrzymuje pozwolenie od Witebskiego na prowadzenie programu w lokalnej telewizji. Jest bardzo krytyczna w stosunku do systemu oświaty. Dyrektorka bierze to do siebie i czuje się obrażona. Lucy przeprasza ją szczerze, ona jest jednak niepocieszona. Kusy uświadamia sobie, że trzeba coś zrobić z oświatą. Wywołuje więc rewolucję oświatową w szkole w Wilkowyjach, za którą odpowiedzialność bierze dyrektorka. Nauczyciele są najpierw niechętni, potem jednak czują, że tylko tak można wychować nowe pokolenie. Francesca dowiaduje się, że jej były narzeczony dowiedział się, gdzie jest i chce przyjechać. Jest on groźnym przestępcą z mafii kalabryjskiej. Francesca ukrywa się u Lucy, w kanciapie Kusego. Włoch wkrótce przyjeżdża do restauracji. Solejukowa, wykorzystując znajomość włoskiego, wzbudza w nim współczucie dla polonisty, który postanowił stawić mu czoła. Solejukowa, podejmując się „kreatywnego tłumaczenia”, że Francesca nie mogła inaczej postąpić. W związku z tym Włoch błogosławi związek i odjeżdża. Pietrek znajduje dla Joli profesora od śpiewu, który krytykuje głos Joli. Pietrek przekupuje go. W końcu Jola staje w obronie męża i rezygnują z lekcji. Myćko i Wargacz są niezadowoleni z sytuacji w domu. Ich żony znalazły pracę i przestały się ich bać. Mówią to proboszczowi, jednocześnie zarzucając mu korupcję. Proboszcz chwali pomysł Lucy, jednak jednocześnie staje po stronie mężów tych pań. Lucy i Michałowa nie mogą zrozumieć, o co księdzu chodzi. Ksiądz obraża się i ostrzega, że sytuacja może stać się poważna. We wsi wybucha protest przeciwko Lucy (pikietujący chcą odwołania pani wójt). Wśród protestujących są Myćko i Wargacz. Dołącza do nich też Solejuk, zły na żonę, która zaczęła studiować. Lucy chce zrozumieć, o co tak naprawdę chodzi protestującym, nie jest to jednak proste. Proboszcz prosi o wsparcie brata, który jako senator mógłby zareagować. On jednak nie ma zamiaru niczego robić. Na plebanii zostaje zorganizowane spotkanie Lucy z protestującymi, któremu przysłuchuje się ksiądz. Lucy idzie na kompromis i mówi, że mogą oni raz w miesiącu postawić "liberum veto" i uchwała nie wejdzie w życie. Ich jednak mało co jest w stanie zadowolić. Po namowie proboszcza, przystępują na te warunki i w kościele zostaje podpisane porozumienie. Szkołę odwiedza kurator, jednak po interwencji senatora, dyrektorka otrzymuje medal i kurator odjeżdża. Czerepach ogłasza w kościele, że powstaje nowe ugrupowanie polityczne, a mianowicie Polska Partia Uczciwości, której prezesem jest Kozioł. Ludzie nie mogą wprost uwierzyć zarówno w powstanie partii, jak i jej nazwę. Wszyscy przecież znają byłego wójta i Czerepacha. Wioletka rodzi dziecko.
Seria 7: 2013.
Paweł Kozioł i Arkadiusz Czerepach zakładają Polską Partię Uczciwości. Członkami jej komisji programowej zostają Myćko, Wargacz i Solejuk, którzy mając pracować nad programem partii, upijają się. Ostatecznie program przygotowuje Solejukowa, a oficjalnie jego autorem jest jej mąż. Do dworku przyjeżdża Monika – agentka sztuki zafascynowana obrazami Jakuba „Kusego”. Klaudia Kozioł rozstaje się z Fabianem Dudą i przenosi swoje uczucia dla awangardowego reżysera z Lublina, Łukasza. Czerepach podsyca w Wilkowyjach antyklerykalne nastroje, przez co staje się wrogiem miejscowych kobiet. Leokadia Czerepach jedzie na kurs do Brukseli. Lucy Wilska zostaje aresztowana przez prokuraturę pod zarzutem korupcji w gminie. Ksiądz proboszcz trafia do aresztu za pobicie prokuratora, który go obraził i fałszywie zarzucił korupcję w parafii i molestowanie ministrantów. Bywalcy ławeczki wyruszają do więzienia uwolnić Lucy, ale przypadkowo uwalniają swojego kolegę Wargacza, który postanowił później wrócić do celi. Ksiądz i Kusy wychodzą z więzienia za wstawiennictwem ks. biskupa, parafianie witają go oklaskami. Senatorowa ukrywa się u aptekarza Ryszarda, z którym wcześniej podjęła romans. W końcu senator dowiaduje się, że celem aresztowania Lucy jest tak naprawdę znalezienie „haka” na niego samego. Wraz z Czerepachem jadą do Warszawy, aby stanąć twarzą w twarz z politycznym wrogiem. Po spotkaniu, dzięki intrydze byłego wójta i naciskowi, jaki wywarli na pośle, Lucy wychodzi na wolność. Po powitalnej kolacji Lucy wyrzuca Kusego z domu, aby robił malarską karierę w Warszawie. Na plebanię przyjeżdża biskup z niezwykłą propozycją dla Michałowej, którą chce zabrać do siebie. Dzięki kolegom jej męża z ławeczki Michałowa została przekonana, że nigdzie już na swoje lata przeprowadzać się nie powinna, bo może się to odbić na jej małżeństwie. Kusy wyznaje swoją miłość do Lucy w szalony sposób – pali swoje wszystkie obrazy. Padają sobie w objęcia i godzą się. Duda spotyka się z Klaudią i wszystko zaczyna się układać, do czasu, kiedy zauważa, że Jagna się w nim zakochała. Duda porzuca Klaudię i wyznaje miłość pielęgniarce Jagnie. Klaudia zapowiada słoną zemstę. W kościele ksiądz Piotr wyraża swoją dumę z Wilkowyj, które przeszły próbę. Pragnie też, by wszyscy pomodlili się o to, by Lucy podjęła decyzję w sprawie pozostania na stanowisku wójta. Lucy zabiera głos i dziękuje wszystkim, którzy jej pomogli. Uważa, że lepiej pomodlić się za coś ważniejszego i obiecuje, że pomyśli jeszcze nad pozostaniem na stanowisku.
Seria 8: 2014.
Lucy i Kusy po ostatnich przejściach muszą podjąć ważne decyzje: Lucy, czy pozostanie na stanowisku wójta, a Kusy, czy będzie kontynuował swoją malarską karierę. Pospiesza ich Kinga, oni jednak nie wiedzą, co postanowić. Lucy nie chce, by Kusy rezygnował z kariery przez nią. Kusy popada w kryzys twórczy, a Lucy obwinia o to siebie. Uważa, że to z jej powodu stracił szansę na karierę. Aby mu pomóc, dzwoni do Moniki i spotyka się z nią nad jeziorkiem. Zawierają umowę, że Monika dalej będzie agentką Kusego, ale nie będzie próbowała zbliżać się do niego prywatnie. Lucy razem z Moniką przyjeżdżają do dworku. Kusy początkowo nie zgadza się i ukrywa się w krzakach. Gdy Monika dowiaduje się, że Kusy spalił wszystkie swoje obrazy, chce natychmiast wyjechać, jednak okazuje się, że to wydarzenie zostało nagrane na komórkę przez Kingę. Agentka zmienia zdanie całkowicie i uważa, że będzie to wielki sukces. Monika wyznacza Lucy zadania, chcąc skłonić Kusego do malowania. Próbuje namówić ją do kłamstwa w sprawie ich sytuacji finansowej. Lucy, aby Kusy nie stracił kolejnej szansy, ulega, ale zmienia zdanie i wyznaje mu całą prawdę. Godzą się i całują, a Kusy stwierdza, że pragnienia Lucy są dla niego większą presją niż rachunki. Do Wilkowyj wraca ks. Robert. Rodzi to napięcia między nim a ks. Maciejem, jednak po krótkich niesnaskach księża godzą się. Lucy postanawia podjąć kroki w sprawie zmniejszenia niżu demograficznego. Razem z Lodzią i Haliną udaje się na plebanię i przedstawia księdzu statystyki z różnych krajów i perspektywy na przyszłość. Słowa Lucy bierze bardzo poważnie Michałowa, która postanawia wziąć sprawy w swoje ręce. Namawia do podniesienia demografii m.in. Staśka i Wioletkę oraz Pietrka. Paweł Kozioł wdaje się w romans z Moniką. W ramach terapii małżeńskiej prowadzonej przez Klaudię u Hadziuków i Solejuków, zastosowano wymianę małżeńską polegającą na tym, że Hadziukowa zamieszkuje u Solejuków, a Solejuk u Hadziuków. Doktorowa zakłada chór, w czym potem pomaga jej wikary Maciej, posiadający wykształcenie muzyczne. Klaudia i Fabian po wszystkich kłótniach wybaczają sobie dzięki Kindze, która zwabia ich do swojego pokoju i zamyka w nim, dopóki się nie pogodzą. Halina i Lodzia, które mają zostać posłankami, zarzucają zazdrość Lucy, niezadowolonej z ich politycznych planów. W końcu kłócą się z panią wójt, oświadczając, że może je nawet zwolnić. Fabian Duda otrzymuje od PPU propozycję zostania posłem, jednak mówi tylko, że się zastanowi. W gruncie rzeczy nie chce opuszczać Wilkowyj, w odróżnieniu od Jagny, która wyjeżdża do Lublina, aby pracować w szpitalu. Tę pracę tak naprawdę załatwiła jej Klaudia, aby zniszczyć jej związek z Fabianem. Lucy utwierdzona przez Czerepacha w przekonaniu, że Fabian za jej plecami zgodził się na polityczną karierę, obraża się na niego. Tymczasem w urzędzie zjawia się prokurator, przynosząc jej całą teczkę kolejnych donosów i uprzedza ją o tym, że musi być wszczęte śledztwo. Obrazy Kusego odnoszą duży sukces na wystawie w Nowym Jorku. Później Kusy z Moniką jadą do Warszawy na wystawę jego obrazów, która zostaje skrytykowana, a Kusy wdaje się w bójkę. Tymczasem w Wilkowyjach wybuchają kolejne skandale. Na tle tych wszystkich wydarzeń, Lucy postanawia wrócić na stałe do Ameryki. Ogłasza to w urzędzie. We wsi wybuchają kłótnie i spory o kupno dworku i objęcie po Lucy stanowiska wójta. Solejukowa, Hadziukowa i Więcławska również się kłócą. Podobnie dzieje się na ławeczce. Dochodzi także do konfliktu między Lodzią i Haliną. Tymczasem ksiądz proboszcz otrzymuje wezwanie do kurii, po którym nie zdradza ani słowa z rozmowy z biskupem. Proboszcz zwołuje zebranie w kościele, na którym uświadamia mieszkańcom, że Wilkowyje nie są w stanie poradzić sobie bez Lucy Wilskiej, której tak wiele zawdzięczają. Cała wieś idzie razem z księżmi pod dworek, gdzie ksiądz prosi, aby Lucy jednak nie wyjeżdżała. Chwilę później Stach Japycz zaczyna śpiewać „Rotę”, a do niego dołączają się wszyscy zgromadzeni. Halina godzi się z Lodzią, Więcławska z Solejukową i Hadziukową, a Solejuk z Hadziukiem. Lucy Wilska decyduje się ostatecznie zostać w Wilkowyjach i pozostać wójtem do końca kadencji. Godzi się też z Lodzią, Haliną i Fabianem, proponując mu poparcie w nowych wyborach na wójta. Polska Partia Uczciwości uzyskuje ok. 15% poparcia w wyborach parlamentarnych, po czym tworzy koalicję rządową. Czerepach zostaje wicepremierem, a Kozioł (wybrany na posła) postanawia wystartować w wyborach prezydenckich. Do Wilkowyj przybywa biskup Sądecki i podczas mszy świętej ogłasza, że ksiądz proboszcz Piotr Kozioł został biskupem pomocniczym archidiecezji lubelskiej. Odbywa się też debiut chóru. Po namowie Michałowej, biskup Sądecki mówi też na plebanii, że ksiądz Robert będzie nowym proboszczem.
Seria 9: 2015.
Lucy i Kusy spędzają spokojnie czas. Spokój przerywa im przyjazd kłócących się Moniki i Jerry’ego (pracującego w ambasadzie kolegi Lucy). Kłócą się także Kinga ze swoim ówczesnym chłopakiem, Pawłem. Lucy, Kusy i Dorotka czekają na koniec awantur w kuchni, jednak Lucy nie potrafi się ukrywać we własnym domu i postanawia wziąć sprawy w swoje ręce. Ksiądz Piotr Kozioł rozpoczyna urzędowanie na stanowisku biskupa pomocniczego, jednak z powodu remontu w kurii nadal mieszka w Wilkowyjach. Ksiądz Robert natomiast próbuje się odnaleźć na stanowisku proboszcza parafii Wilkowyje. Lucy podtrzymuje swoją decyzję o niekandydowaniu na wójta Wilkowyj. Popiera kandydującego na to stanowisko Fabiana Dudę, którego namówiła do kandydowania. Zgodnie z obietnicą zostaje szefem jego komitetu wyborczego. W komitecie są też Klaudia i Kinga. W wyborach startują także Więcławska i radny z Dopiewa. Klaudia nie kryje swojego niezadowolenia z kandydatury jej chłopaka. Chciałaby po studiach wyjechać na zawsze z Wilkowyj. Nie zamierza też zostać wójtową, jak kiedyś jej matka. Senator wywiesza na domu urzędowe tablice, a Klaudia swoją psychologiczną (dotyczącą porad związanych z seksuologią). Halina nie chce czuć się jak w urzędzie, więc zakrywa je bluszczem. Oburzona Klaudia zdejmuje swoją tablicę i rozpoczyna prowadzenie audycji w miejscowym radiu. Lucy jest przekonana, że Fabian ma duże szanse. Robią na niej duże wrażenie jego pomysły. Kusy uważa, że mieszkańcy mogą mieć inne zdanie. Więcławska mówi o swojej decyzji przyjaciółkom, które popierają ją i z entuzjazmem doradzają. W skład jej komitetu wchodzą więc Solejukowa i Hadziukowa. Klaudia widząc, że Fabian ma groźną konkurencję, przestaje narzekać i czynnie angażuje się w jego kampanię wyborczą. Posłowie elekci wybrani z list z PPU jadą na zaprzysiężenie do Sejmu. Halina i Lodzia sparaliżowane tremą rezygnują z mandatów poselskich, kontynuując pracę w urzędzie gminy. Czerepach zostaje wicepremierem, co odbija się na jego relacjach z Koziołem. Więcławski, Jędrek (spokrewniony z Wezołową prokurator, który uwolnił Lucy z aresztu) i dyrektorka szkoły zostają wiceministrami. Czerepach zatrudnia asystentkę Olę, która pracuje w brukowcu „Super Fakty” i ma za zadanie skompromitować PPU. Jędrek staje się lojalny wobec Kozioła i popiera jego wszystkie decyzje. Zaczyna też mówić o Lucy „Amerykanka”. Monika, agentka sztuki Kusego, kontynuuje romans z Jerrym. Ksiądz Piotr Kozioł odkrywa, że bez ślubu żyją ze sobą Monika z Jerrym i Kinga z leśnikiem Pawłem. Ma pretensje do Lucy, że na to pozwala. Lucy przejęta słowami księdza chce rozwiązać ten problem. Tłumaczy to Kindze, która nie podziela jej zdania. Uspokaja jednak, że leśnik wyjeżdża w obowiązkach. Podobnie jak Jerry. Lucy z czystym sumieniem może powiedzieć to proboszczowi. Tymczasem biskupa trapi nowy problem moralny, a mianowicie fakt, że jego bratanica Klaudia mieszka bez ślubu z Dudą. Mówi więc Dudzie, żeby odesłał ją do rodziców. Fabian sprzeciwia mu się. Biskup nie może w to uwierzyć. Lucy jest zaskoczona odwagą i stanowczością Fabiana. Próbuje mu jednak wytłumaczyć, że może to nie jest właściwy sposób. Policjant Stasiek wyjeżdża na studia do Szczytna. Na jego miejsce przychodzi nowy posterunkowy Wojtek, który próbuje poprawić bezpieczeństwo w gminie. Instaluje monitoring, który nie przypada do gustu mieszkańcom wsi. Panowie z ławeczki postanawiają zrobić porządek. Proszą Marianka Solejuka, aby wyłączył kamery. Monika zwołuje naradę w sprawie nogi Kusego, na którą utyka od lat. Wzywa babkę zielarkę i doktora Wezoła. Wszystkie lekarskie badania nie wykazują żadnych nieprawidłowości. Babka odkrywa, że utykanie bierze się z ciągłego strachu Kusego, że zrobi coś źle i zniszczy wszystkim życie. Monika robi znowu awanturę Lucy i oskarża ją o niszczenie życia Kusemu, tym samym doprowadza ją do płaczu. Lucy nie wie, jak ma postąpić. Płacze w nocy, mówi jednak, że to nic takiego. Odbywa rozmowę z mężem. Kusy uważa, że jego wielkiej sztuki nie można porównać ze zwyczajną pracą Lucy. Próbuje ją uspokoić, a jednak jego dalsze słowa coraz bardziej ją załamują. Godzą się, ale Lucy czuje, że musi coś zrobić. Czerepach radzi Więcławskiej, żeby skompromitowała i ośmieszyła Dudę, gdyż wtedy jej poparcie wzrośnie. Na spotkania Fabiana i Lucy z ludźmi posyła Myćkę, Wargacza i radnego z Dopiewa, którzy zarzucają korupcję oraz oczerniają Lucy i jej kandydata. Lucy jest załamana, bo nigdy nie spodziewałaby się czegoś takiego. Wkrótce Więcławska przekonana przez przyjaciółki odwołuje ataki. Komitety wyborcze przystępują do układania programów i wymyślania haseł wyborczych. Fabian jest za zmianami na lepsze, a Więcławska za „nowoczesną stabilizacją”. Wkrótce kampania staje się coraz bardziej agresywna. W powietrze wypuszczane są tysiące balonów zachęcających do głosu na Więcławską, a pod jej sklepem rozdawane są kupony ze zniżką na zakupy. Pojawiają się też transparenty namawiające do głosowania na Dudę. Michałowa naciska na biskupa Kozioła, by zareagował. Duchowny wzywa kandydatów na rozmowę i uświadamia, że Kościół pozostanie neutralny w sensie politycznym, ale nie moralnym i potępi grzech. Michałowa zakłada stronę internetową zrzeszającą gospodynie księży. Strona ta wywołuje mieszane uczucia pośród środowiska kapłańskiego. W związku z tym na plebanii pojawia się osobiście biskup Sądecki. Po naradzie z biskupem Koziołem ostatecznie zezwala na dalsze prowadzenie strony internetowej, jednak pod oficjalną kontrolą kurii. Solejukowa niespodziewanie wygrywa w totka 5 milionów zł. Nie wie, co zrobić z pieniędzmi. Po Wilkowyjach szybko rozchodzą się plotki, a życie Solejuków zamienia się w koszmar. Ktoś dewastuje ich samochód, innym razem wybija okno kamieniem. Hadziukowa i Więcławska odwracają się od Solejukowej, a bywalcy ławeczki od Solejuka. Więcławska zgadza się na debatę z Dudą. Martwi się, że sobie nie poradzi, bo nie zna się na funduszach europejskich, z czego dobry jest Duda. Więcławski, aby pomóc żonie w kampanii, gotów jest złamać wszelkie przepisy. Więcławska zabiera głos jako pierwsza, a gdy mówić ma Fabian, gaśnie światło. Klaudia jest oburzona nieuczciwym postępowaniem Więcławskiego. Więcławska zaprasza ją na rozmowę i przekonuje, że dla jej dobra Duda powinien przegrać wybory. Uświadamia jej też, że sama nieświadomie źle doradzała mu w kampanii. Lucy nie może zrozumieć, czemu Więcławscy tak nieuczciwie postępują. Ma też duży żal do Kusego, który cały czas pesymistycznie podchodzi do kandydatury Fabiana i wytyka mu błędy. Klaudia idzie do spowiedzi i szczerze wyznaje, że źle doradzała Fabianowi, którego tak kocha i gotowa jest dla niego zostać nawet wójtową. Ola, asystentka wicepremiera Czerepacha, po wyjściu na jaw posiadania przez nią materiałów kompromitujących PPU, zostaje wyznaczona do wzięcia udziału w wyborach do Parlamentu Europejskiego. Polska Partia Uczciwości zwołuje konferencję prasową, na której prezes Kozioł oskarża swojego koalicjanta o nieudolne rządzenie krajem i krytykuje za to, że los obywateli i dobro kraju ma za nic, bo nie chce przeprowadzić reform proponowanych przez wiceministrów z Polskiej Partii Uczciwości. W koalicji rządowej wybucha niespodziewany konflikt, którego skutki mogą być katastrofalne dla PPU. I chociaż koalicjant chce załagodzić spór, to politycy Polskiej Partii Uczciwości, za namową Kozioła, ogłaszają wyjście z rządu (m.in. Czerepach składa dymisję z funkcji wicepremiera). Oznacza to prawdopodobieństwo ogłoszenia nowych wyborów parlamentarnych, które zbiegną się w czasie z wyborami na prezydenta. Po akcji PPU, wychodzi ona na prowadzenie w sondażu. Ministrowie do czasu nowych wyborów pełnią jednak nadal swoje obowiązki. Solejukowie w kościele publicznie ogłaszają, na co przeznaczą wygrane pieniądze, przerywając nieznośną sytuacją zazdrosnych mieszkańców. Dzielą oni pieniądze między siedmioro dzieci, część przeznaczają na cele charytatywne i remont organów w kościele, a za resztę urządzają wielkie przyjęcie i zapraszają na nie wszystkich. Ola, która przeszła na stronę PPU, przyznaje, że coraz bardziej podoba jej się w Wilkowyjach. Lucy tymczasem ze zdumieniem odkrywa, że Halina i Lodzia za jej plecami jeszcze przed zakończeniem wyborów idą do Więcławskiej i świetnie się razem dogadują. W kurii kończy się remont, jednak biskup Piotr Kozioł po namowach Michałowej decyduje się pozostać na plebanii, aby nie stracić kontaktu z wiernymi. Lucy odbywa z Kusym poważną rozmowę. Mówi mu, że przyjęła bardzo korzystną propozycję pracy w USA i zdecydowała się wrócić do Ameryki razem z córką Dorotką, na rok bądź dwa. Chce też dać Kusemu czas na rozwinięcie jego malarskiej kariery. Zapewnia go jednak, że wróci. Dowiaduje się o tym Michałowa i razem z księdzem biskupem idzie do dworku ciepło pożegnać panią wójt, która tak wiele zrobiła dla Wilkowyj. Na przyjęciu u Solejuków, Wioletka odczytuje wyniki wyborów i okazuje się, że nowym wójtem gminy Wilkowyje zostanie Więcławska. Proponuje ona Fabianowi stanowisko zastępcy. Chce też stworzyć nowe miejsce pracy dla Klaudii. Kusy próbuje przekonać Lucy do pozostania, ona jednak nie zmienia swej decyzji. Cieszy się, że Więcławska w końcu postąpiła uczciwie. Uważa, że Wilkowyje poradzą sobie równie dobrze bez niej. Kusy nie jest tego pewien.
Seria 10: 2016.
Lucy wyjeżdża do USA razem z córeczką Dorotką, a dworek pustoszeje. Więcławska zostaje wójtem, a Solejukowa uzyskuje licencjat z filozofii. Kusy przeżywa emocjonalny kryzys z powodu wyjazdu żony i córki do USA. Na początku nie chce nawet rozmawiać z Lucy i zamyka komputer. Na wieść o przyjeździe Moniki wybiera się z psem Hot-Dogiem na spacer. Dosiada się na ławeczkę, a potem zostaje zaproszony do domu przez Hadziuka. Gdy Hadziukowa wydaje go Monice i Kindze, przed którymi chciał uciec, wpadają one z wizytą do ich domu. Kusy ucieka do lasu i buduje sobie szałas. Tymczasem w dworku Monika i Kinga denerwują się, co powiedzieć Lucy, gdy zadzwoni z Nowego Jorku. Mimo tego, że za oceanem jest dopiero szósta rano, Lucy dzwoni i wygląda, jakby nie wyspała się za dobrze. Tłumaczy, że w nocy śnił jej się koszmar, w którym Kusy szarpie się w krzakach i jest w tarapatach. Uspokajają ją i próbują wmówić, że wybrał się na spotkanie autorskie. Im dalej brną w kłamstwie, tym bardziej Lucy domyśla się, że coś przed nią ukrywają. Gdy w końcu mówią prawdę, Lucy radzi, by udały się po pomoc do babki. Tak też robią. Tymczasem Kusy zwierza się babce ze swoich problemów. Babka mówi, że próbowała namówić Lucy do pozostania w Wilkowyjach, jednak na niewiele się to zdało. Gdy zbliżają się dziewczyny, Kusy się chowa. Tymczasem one wmawiają babce, że niedługo wyjeżdżają z Wilkowyj w swoich sprawach, a dworek może paść łupem grabieży. Plan się powodzi i Kusy wraca do domu, gdzie już czekają Monika i Kinga. Nie pozwalają mu wyjść, a on sam odbywa rozmowę z Lucy. Lucy martwi się o Kusego i prosi, by jej pomógł, a nie dodawał zmartwień. Kusy uspokaja żonę. Klaudia odczuwa bezsens życia i robi awanturę Halinie i Lodzi. Potem zjawia się w dworku – od tej pory ma misję – ochronić Kusego przed depresją. Zapewnia Lucy, że zajmie się Kusym. Energicznie przystępuje do terapii. Lucy obserwuje to przez komputer i z niedowierzaniem słucha metod Klaudii. Biskup Kozioł niepokoi się, że jego brat zamierza kandydować w wyborach prezydenckich. Jednak biskup Sądecki nakazuje mu zachować neutralność. Przewodniczący Kozioł i Czerepach obmyślają tymczasem najskuteczniejszą, ich zdaniem, strategię kampanii wyborczej. Kandydatura Kozioła zaczęła się po umieszczeniu w sieci nieprawdziwego filmu, na którym prezes PPU ratuje młodego „pastuszka” z palącej się stodoły. Prezes od razu zyskał duże poparcie, nawet bez zgłoszenia kandydatury. Na swej drodze przeżywa kilka problemów: na początku musi znaleźć sposób, jak obronić się od ataków brata, później uspokaja żonę Halinę, która boi się roli prezydentowej, a na końcu po siedmiu spotkaniach, jak twierdzi lekarz, stracił swą osobowość – zaczął przemawiać m.in. do roślin na swoim podwórku, a później podał rękę własnej żonie i poprosił ją o oddanie głosu na niego. Do Wilkowyj przyjeżdża Grażyna, matka Kingi. Gdy dowiaduje się, że Lucy i Dorotka są w Stanach Zjednoczonych, postanawia zostać na dłużej. Pyta nawet, czy Kusy czasem nie rozwodzi się z Lucy. Codziennie robi duże zakupy i gotuje wykwintne obiady. W rozmowie z Lucy mówi jej wprost, że zaniedbuje Kusego. Po tym incydencie Lucy nie odbiera rozmów. Wkrótce dzwoni i mówi, że widocznie nie potrafiła zająć się Kusym. Kinga jest pełna podejrzeń co do dziwnego zachowania matki. Jej zdaniem chce się ona zbliżyć do Kusego i zająć miejsce Lucy w dworku. Rozmawia z Lucy, która jest zdenerwowana i nie wie, co ma zrobić. Kinga robi matce ostrą awanturę, przez co Grażyna wyjeżdża ze wsi. Lucy domyśla się, że Kinga zrobiła to, aby jej pomóc. Bardzo jej dziękuje i pyta o Kusego. Okazuje się, że on nawet nie zauważył niczego dziwnego w zachowaniu Grażyny. Kinga i jej ówczesny chłopak Jakub przystępują do organizowania kawiarni artystycznej w Wilkowyjach (na wzór takowej, prowadzonej przez Kubę w Radzyniu). Pomaga im Pietrek, który przyjął od Więcławskiego propozycję przejęcia zawieszonej przez niego na okres pobytu w rządzie firmy budowlanej. Kusy jest nieszczęśliwy, tęskni za Lucy i Dorotką. Lucy chce porozmawiać z Kusym, jednak nie zastaje go w domu. Kinga informuje, że doktorowa zaprosiła go na obiad, a Francesca na kolację. Lucy nie wie, co o tym myśleć. Doktorowa i Francesca chcą poprawić nastrój Kusemu i wyciągnąć go z depresji po wyjeździe Lucy, jednak przynosi to zupełnie odwrotny skutek. Przez wizytę Kusego doktor staje się jeszcze bardziej pesymistyczny, a Tomek Witebski wpada w kryzys twórczy. Solejukowa zostaje nauczycielką filozofii w wilkowyjskiej szkole. Cała wieś uczestniczy w poszukiwaniach Hot-Doga, który się zagubił. Znajdują go, uwięzionego we wnykach. Zrozpaczeni mieszkańcy proszą doktora o pomoc, a on się zgadza i opatruje psa Lucy i Kusego. Ławeczkowicze odkrywają, że wnyki zastawili Myćko i Wargacz, którym potajemnie wymierzają karę. Wkrótce z Hot-Dogiem jest dużo lepiej. Kusy zmienia swoje nastawienie do malowania i postanawia nie przejmować się tym, jak dotychczas było. Wraca Monika, a po obejrzeniu nowych obrazów stwierdza, że są one gorsze, jeśli chodzi o sztukę, ale szybciej znajdą nabywców. Tomek gotów jest poświęcić rodzinę dla sztuki. Francesca zdenerwowana wpada do dworku i prosi Kusego, by porozmawiał z Tomkiem. Znów nie udaje się Lucy porozmawiać z mężem. Jest zdezorientowana i zaczyna podejrzewać, że Kusy ma coś wspólnego z problemami małżeńskimi Witebskich. Po rozmowie z Kusym, Witebski przeprasza Franceskę, daje jej bukiet kwiatów i idzie zająć się dzieckiem za nią. Lucy otrzymuje propozycję wysoko płatnej pracy w Stanach Zjednoczonych, jednak kontrakt jest na cztery lata. Dzwoni do Kusego, mimo tego, że w USA jest dopiero trzecia nad ranem. Prosi męża o pomoc, on jednak stwierdza, że niezależnie od tego, co powie i tak zrobi, jak sama uważa. Lucy jest w szoku i zdenerwowana rozłącza się. Kusy popada w rozpacz. Roztrzaskuje laptop i wpadając w szał, demoluje salon w dworku. Tłucze nawet ramkę z ich wspólnym zdjęciem. Zrozpaczony wybiega z dworku. Jest przekonany, że wszystko się skończyło. Chce znów popaść w alkoholizm, jednak ratują go przed tym Wioletka i Francesca, które chodzą za nim krok w krok. On uważa jednak, że nie ma już żony i nie wie, czy kiedykolwiek jeszcze zobaczy swoje dziecko. Wioletka i Francesca odprowadzają go do dworku. Gdy Kinga się o wszystkim dowiaduje, wpada w szał, powstrzymują ją dziewczyny. Gdy się dowiaduje o prawdziwym powodzie załamania Kusego, w tajemnicy dzwoni do Nowego Jorku i zamierza odbyć bardzo poważną rozmowę z Lucy. Finalny odcinek serii jest umiejscowiony czasowo w przeddzień oraz samą wigilię Bożego Narodzenia. Kozioł (który przez w ostatni tydzień kampanii ukrywał się na plebanii, gdzie w tym czasie m.in. pił alkohol, a także wraz z księżmi obmyślał plan na ewentualną prezydenturę) zostaje wybrany na prezydenta. Depresja Kusego osiąga swoją kulminację. Zrozpaczony wizją spędzenia świąt bez rodziny Kusy chce ukoić smutki w alkoholu, jednak powstrzymuje go pies. Lucy wraca do Polski. Kusy nie może uwierzyć, gdy widzi ją wysiadającą z samochodu przed dworkiem. Padają sobie w objęcia i całują się. Wkrótce w dworku zjawiają się liczni mieszkańcy, przynosząc z sobą potrawy na stół wigilijny. Wszyscy radośnie witają Lucy, a ona dziękuje ze wzruszeniem. Lucy, Kusy i Dorotka siadają do stołu wigilijnego. Lucy wyznaje, że żałuje tego, że wyjechała. Spostrzega także, że Kusy przestał utykać na nogę. Kusy jest pewien, że to dzięki Lucy. Mieszkańcy Wilkowyj gromadzą się na uroczystej pasterce, podczas której krótkie przemówienie wygłasza prezydent elekt. Gdy wszyscy są już obecni, do kościoła zmierzają również Lucy, Kusy i Dorotka. W ostatniej scenie bohaterowie serialowej ławeczki zwracają się bezpośrednio do widzów i wznosząc toast, żegnają się.
Felietony "Od Rancza do Rancza".
Przed i po każdym premierowym odcinku 3. serii serialu były emitowane krótkie, pięciominutowe felietony, opowiadające o kulisach powstawania serialu. Zawarto w nich m.in. wywiady z aktorami i ekipą, sposoby kręcenia niektórych scen oraz sceny z następnego odcinka. Od 22 marca 2009 nowe felietony były emitowane w TVP1 w każdą niedzielę o godz. 14:00 – po powtórkach odcinków 4. serii.

</doc>
<doc id="521094" url="https://pl.wikipedia.org/wiki?curid=521094" title="Paʻanga">
Paʻanga

Paʻanga – jednostka monetarna Tonga od 1967 r. 1 pa'anga = 100 seniti.

</doc>
<doc id="521102" url="https://pl.wikipedia.org/wiki?curid=521102" title="Złoto głupców">
Złoto głupców



</doc>
<doc id="521104" url="https://pl.wikipedia.org/wiki?curid=521104" title="Hasu">
Hasu



</doc>
<doc id="521112" url="https://pl.wikipedia.org/wiki?curid=521112" title="Świętokrzyska Golgota">
Świętokrzyska Golgota

Świętokrzyska Golgota – Janowi Pawłowi II z miłością – oratorium Piotra Rubika. Album koncertowy ukazał się 5 listopada 2004 roku nakładem wytwórni muzycznej Jedność. Jest to pierwsza część "Tryptyku Świętokrzyskiego". 8 maja 2006 roku ukazała się dwupłytowa reedycja płyty nakładem wytwórni muzycznej Magic Records.
Reedycja z 2006 uzyskała status platynowej płyty.
Autorem libretta jest Zbigniew Książek, a muzykę skomponował Piotr Rubik. Warstwę wokalną na standardowej wersji płyty stanowią: Katarzyna Groniec, Dorota Marczyk, Robert Janowski, Andrzej Biegun, Michał Bajor, jako narratorzy wystąpili Paweł Deląg i Michał Bajor. Natomiast na reedycji płyty wokal stanowią: Joanna Słowińska, Bogna Woźniak, Janusz Radek, Maciej Miecznikowski, jako narrator Jan Nowicki.
Powstanie.
Jest to pierwsze z trzech oratoriów wchodzących w skład, powstałego z inicjatywy prezydenta miasta Kielc Wojciecha Lubawskiego, "Tryptyku Świętokrzyskiego (Kieleckiego)", do których słowa napisał Zbigniew Książek, a muzykę skomponował warszawski kompozytor Piotr Rubik.
Świętokrzyska Golgota początkowo miała powstać w 2000 roku w celu uświetnienia Festiwalu Święty Krzyż 2000 w Kielcach. Miała posłużyć także jako promocja miasta Kielc i regionu świętokrzyskiego. Muzyka do już napisanych słów libretta Zbigniewa Książka miała zostać skomponowana przez Stanisława Radwana. Jednakże narastająca różnica zdań obu autorów dotycząca wykonania oratorium spowodowała, że prace nad projektem zostały wstrzymane. Po czterech latach wykonania strony muzycznej podjął się warszawski kompozytor Piotr Rubik.
Informacje o wydawnictwie.
Płyta została zarejestrowana podczas premiery oratorium w bazylice katedralnej w Kielcach w dniu 6 kwietnia 2004 roku. W trakcie koncertu wystąpili: Piotr Rubik jako dyrygent, Dorota Jarema, Katarzyna Groniec, Michał Bajor, Robert Janowski i Andrzej Biegun jako soliści, Paweł Deląg w roli konferansjera oraz Chór Instytutu Edukacji Muzycznej Akademii Świętokrzyskiej i Chór Kameralny Fermata przy akompaniamencie Orkiestry Symfonicznej Filharmonii Świętokrzyskiej im. Oskara Kolberga w Kielcach.
Reedycja płyty została zarejestrowana podczas koncertu symfonicznego w kościele św. Katarzyny w Krakowie w dniu 7 października 2004 roku. Podczas koncertu wystąpili: Piotr Rubik jako dyrygent, Bogna Woźniak, Joanna Słowińska, Maciej Miecznikowski oraz Janusz Radek jako soliści, Jan Nowicki jako narrator, oraz Orkiestra Filharmonii im. Karola Szymanowskiego w Krakowie, Chór Instytutu Edukacji Muzycznej Akademii Świętokrzyskiej i Chór Kameralny Fermata.

</doc>
<doc id="521118" url="https://pl.wikipedia.org/wiki?curid=521118" title="Strefa śródziemnomorska">
Strefa śródziemnomorska

Strefa śródziemnomorska – region obejmujący obszary leżące nad Morzem Śródziemnym należące do Europy, Azji i Afryki.
Geografia.
Region ten charakteryzuje się specyficznym klimatem (klimat śródziemnomorski) i krajobrazem kształtowanym przez oddziałującą przez kilka tysięcy lat cywilizację. Jego granice nie są ściśle określone. Na południu graniczy z Saharą, na wschodzie z Pustynią Syryjską, a na północy z Górami Dynarskimi, Alpami i Masywem Centralnym. Spośród państw Europy trzynaście położonych jest w biogeograficznym regionie Morza Śródziemnego. Są to Grecja, Hiszpania, Portugalia, Francja, Monako, Włochy, Chorwacja, Albania, Serbia, Czarnogóra, Bośnia i Hercegowina, Turcja oraz państwa wyspiarskie: Malta wraz z Cyprem. Wybrzeże ciągnie się przez blisko 4000 km, a jego długość wynosi ponad 46 tys. km. W europejskiej części regionu śródziemnomorskiego w krajobrazie wyróżniają się wzgórza oraz płaskowyże ciągnące się między niskimi pasmami górskimi. Wybrzeża są skaliste, upstrzone piaszczystymi plażami i zatokami. Wspomniane płaskowyże w większości leżą między 200 a 500 m n.p.m. Najwyżej leżący i najszerszy z nich występuje w centralnej Hiszpanii.
Za zróżnicowaną topografię terenu odpowiadają miliony lat aktywności tektonicznej i wulkanicznej. Zderzenia płyt poskutkowały utworzeniem dużych pasm górskich na północy strefy śródziemnomorskiej: Apenin, Sierra Nevada, Pindos i Taurus. W regionie występuje kilka czynnych wulkanów, jak Etna, Wezuwiusz i Stromboli. W regionie występują liczne wyspy, zarówno większe (Cypr, Kreta, Malta, Sycylia, Korsyka, Sardynia), jak i mniejsze – Baleary i wyspy Morza Egejskiego. Łącznie w całym basenie Morza Śródziemnego jest ich blisko 5000. Ich wybrzeże łącznie liczy blisko 18 tys. km, co stanowi niemal 40% całego wybrzeża Morza Śródziemnego.
Od nazwy tej strefy swoją nazwę wziął klimat śródziemnomorski. Występuje na obydwu półkulach między równoleżnikami 30° i 45°. Jedynie w Europie klimat ten ciągnie się dalej na wschód, mimo odległości od wybrzeża. W klasyfikacji klimatów Köppena zauważyć można, że w strefie śródziemnomorskiej występują głównie klimaty typu Csa, Csb, BSk i BWh (klimat pustyń – w północnej Afryce). 
Kolejna część krajów śródziemnomorskich leży w Afryce Północnej. Maroko, Algierię i Tunezję na północy przecinają góry Atlas (góry), każde z tych państw obejmuje również fragment Sahary. W Libii jedynie północno-wschodnie i północno-zachodnie obszary kraju leżą poza pustynią – są to krainy zwane dawniej Cyrenajką i Trypolitanią. Klimat tych regionów nie zawsze był pustynny. Ostatni okres intensywnych opadów miał miejsce około 6 tys. lat p.n.e., na początku neolitu. Dawniej w Afryce Północnej występowała również fauna charakterystyczna dziś dla Czarnej Afryki (Afryki subsaharyjskiej). U wschodniego wybrzeża Morza Śródziemnego leży również część krajów arabskich, znana jako Lewant. Występuje tu klimat śródziemnomorski i podobna roślinność – makia, "shiblyak" i frygana. Pod tymi formacjami przeważają gleby brązowe, bogate w żelazo.
We wschodniej części strefy śródziemnomorskiej topografia jest zróżnicowana. Równiny ciągną się od terenów przyległych libańskich pasmom górskim po Synaj, gdzie przechodzą w pustynię. Pasmo równin osiąga maksymalnie 60 km szerokości. Stanowi barierę dla niosących wilgoć zachodnich wiatrów. Pasma górskie osiągają tu średnio 600 m n.p.m., najwyższym szczytem jest Meron. Pasma górskie przecinają doliny o układzie równoleżnikowym. Część tego terenu odwadnia Jordan.
Flora.
W krajobrazie europejskiej części tej strefy dominują tereny rolnicze (36%), zakrzewione i wrzosowiska (29%), tereny zadrzewione (25%) i tereny trawiaste (6%) – dane z roku 2000. W klasyfikacji regionów biogeograficznych UE strefa śródziemnomorska w Europejskiej części ma oznaczenie EU-27. Wyodrębniono w jej obszarze środowiska unikatowe w skali Europy. Są to między innymi wydmy porośnięte "Euphorbia terracina", matorral z głożyną ("Zyziphus"), frygana ze zbiorowiskami traganek–babka, frygana z krwiściągiem ciernistym ("Sarcopoterium spinosum"), lasy "dehesa" z wiecznie zielonymi dębami ("Quercus"), lasy dębów macedońskich ("Q. trojana") i lasy dębów węgierskich ("Q. frainetto") czy dębu taboru ("Q. ithaburensis"). W strefie śródziemnomorskiej odnaleźć można blisko ⅔ europejskich gatunków drzew. We wschodniej części basenu Morza śródziemnego, m.in. w Izraelu, również występuje roślinność śródziemnomorska, jak oliwka europejska ("Olea europaea"), różne gatunki dębów, pistacja kleista ("Pistacia lentiscus"), szarańczyn strąkowy ("Ceratonia siliqua") czy sosna alepska ("Pinus halepensis"). Innymi roślinami charakterystycznymi dla tej strefy są komosowate ("Chenopodiaceae") i tamaryszki ("Tamarix").
Fauna.
W europejskiej strefie śródziemnomorskiej odnotowano 134 gatunki ssaków (statystyki z wyłączeniem Turcji i Cypru). Należą do nich: ryś iberyjski ("Lynx pardinus"), żbik europejski ("Felis sylvestris") i nieliczne endemity, jak zając iberyjski ("Lepus granatensis"), kolcomysz kreteńska ("Acomys minous") i turecka ("A. cilicicus"). Wśród stwierdzonych w tej strefie 317 gatunków ptaków lęgowych znalazły się: sokół wędrowny ("Falco peregrinus"), skowrończyk sierpodzioby ("Chersophilus duponti"), stepówka czarnobrzucha ("Pterocles orientalis"), gilak pustynny ("Bucanetes githagineus"). Część ptaków występuje tu jedynie sezonowo, przykładowo w strefie śródziemnomorskiej zimują żurawie zwyczajne ("Grus grus"). Występują tu również liczne płazy i gady, jak malpolon ("Malpolon monspessulanus"; cały basen Morza Śródziemnego), gekon murowy ("Tarentola mauritanica"; głównie zachodnie kraje) i "Discoglossus galganoi".
Ludność i kultura.
W 2010 całą strefę śródziemnomorską zamieszkiwało 466 mln osób. Najwięcej z nich mieszka w Turcji, Egipcie, Francji i we Włoszech. Największe skupiska ludzi występują w strefie przybrzeżnej, szczególnie w zachodniej strefie śródziemnomorskiej, na zachodnim wybrzeżu Adriatyku, na wschodnim wybrzeżu Morza Egejskiego i Lewantyńskiego i w Delcie Nilu. W obrębie europejskich państw strefy śródziemnomorskiej zagęszczenie mieszkańców wynosi średnio, zależnie od regionu, 80–200 osób/km².
W krajach strefy śródziemnomorskiej znajdują się kraje w czołówce pod względem liczby obiektów listy światowego dziedzictwa UNESCO – Włochy (53; 1. miejsce), Hiszpania (46; 3. miejsce), Francja (43; 4. miejsce – stan w 2017), Grecja (18; 15. miejsce). Na liście niematerialnego dziedzictwa od 2013 figuruje dieta śródziemnomorska.

</doc>
<doc id="521129" url="https://pl.wikipedia.org/wiki?curid=521129" title="Pixel Shader">
Pixel Shader



</doc>
<doc id="521138" url="https://pl.wikipedia.org/wiki?curid=521138" title="Pielęgnica diamentowa">
Pielęgnica diamentowa



</doc>
<doc id="521139" url="https://pl.wikipedia.org/wiki?curid=521139" title="McDonnell Douglas DC-10">
McDonnell Douglas DC-10

McDonnell Douglas DC-10 – trójsilnikowy samolot średniego i dalekiego zasięgu, produkowany przez przedsiębiorstwo McDonnell Douglas. Porównywany do Airbusa A300, Boeinga 747 i Lockheed L-1011 TriStar.
DC-10 został wyprodukowany w liczbie 446 egzemplarzy, natomiast w aktywnej służbie pozostaje 168 sztuk (38%). W United States Air Force jako latające cysterny służy 59 KC-10 Extender.
Historia.
Samolot ten był pierwszym wspólnym dziełem po połączeniu się McDonnell Aircraft Corporation i Douglas Aircraft Company w jedno przedsiębiorstwo, przeznaczonym na rynek cywilny. Powstał na zlecenie American Airlines, która zapragnęła posiadać samolot mniejszy od Boeinga 747, ale o podobnym zasięgu i mogącego startować z mniejszych lotnisk. Przedsiębiorstwo sprostało wymaganiom zleceniodawcy tworząc właśnie DC-10.
Swój pierwszy lot DC-10 odbył 29 sierpnia 1970 roku i wszedł na rynek już rok później, tuż przed samolotem Lockheed L-1011 TriStar, który jest bardzo podobny pod względem parametrów. Pierwszymi odbiorcami byli United Airlines i American Airlines.
Pierwsza wersja DC-10 seria 10 (zwana "domestic") o zasięgu 6112 km. Seria 30 miała znacznie zwiększony zasięg 10010 km, a z maksymalnym ładunkiem 7415km. Natomiast seria 40 dysponowała zasięgiem 9265 km przy normalnym załadunku i 7520 km przy maksymalnym. Jedną z najbardziej widocznych różnic było posiadanie przez serie 10 trzech kompletów podwozia, a 30 i 40 miała cztery. Dodatkowe dwa koła serie 30 i 40 otrzymały za sprawą zwiększonej ładowności.
Ostatni DC-10 z wyprodukowany egzemplarz zszedł z taśmy produkcyjnej w grudniu 1988 i został dostarczony na początku następnego roku.
Samoloty DC-9 i DC-10 w latach 1978-1979 były planowane do zakupu przez Polskie Linie Lotnicze „Lot”. Początkowo McDonnell Douglas był zainteresowany zakupem wyłącznie polskich obrabiarek od firmy Polish-American Machinery Corporation (Polamco). Z czasem wyrażono zainteresowanie sprzedażą samolotów dla Polski. Planowany był offset na polski węgiel i miedź. Wytwórca McDonnell Douglas zapewnił, że w razie zakupu, PLL „Lot” uzyska prawo do lądowania w Chicago, co byłoby bardzo korzystne dla Polski z racji licznej Polonii w Chicago. Przygotowano wizualizację DC-9 w barwach „Lotu” oraz porównanie wszystkich danych DC-10 z samolotem Ił-62. Katastrofa samolotu DC-10 w 1979 roku negatywnie odbiła się na postrzeganiu tego samolotu i ostatecznie z tego powodu nie doszło do sprzedaży samolotów DC-9 i DC-10 do Polski.
Przez krótki czas (czerwiec-wrzesień 1995) Polskie Linie Lotnicze LOT eksploatowały 1 egzemplarz DC-10 (nr fabryczny 46933) na trasie Warszawa-Nowy Jork. Samolot ten był wyleasingowany z Malaysia Airlines.
Ostatni komercyjny lot odbył się 24 lutego 2014 roku.
Warianty.
Wersje cywilne.
McDonnell Douglas później wyprodukował większy wariant nazwany MD-11. MD-11 wyposażony został w nowsze silniki i szklany kokpit; wyeliminowało to konieczność obecności inżyniera lotu na pokładzie. MD-11 wszedł na wyposażenie linii lotniczych w 1991. W dodatku niektóre DC-10 zostały ulepszone przez Boeinga i zostały nazwane MD-10. W MD-10 został poprawiony przede wszystkim kokpit. Oba te modele wprowadził na swoje wyposażenie FedEx.

</doc>
<doc id="521143" url="https://pl.wikipedia.org/wiki?curid=521143" title="Szum termiczny">
Szum termiczny

Szum termiczny (ang. thermal noise) – zakłócenia wszelkich sygnałów elektrycznych wywoływane zjawiskami termicznymi w ciałach stałych (metalach, półprzewodnikach) i gazach. Za ich powstawanie odpowiada ruch elektronów swobodnych oraz ich oddziaływanie z drgającymi jonami w sieci krystalicznej materiału. Szumy termiczne występują w każdym oporniku niezależnie od technologii wykonania i składu chemicznego.
Historia.
Szum termiczny został po raz pierwszy zmierzony przez Johna B. Johnsona w Bell Labs w 1928 roku. Swoje odkrycie opisał on Harry'emu Nyquistowi (pracującemu również w Bell Labs), który potrafił wyjaśnić wyniki i opisał je za pomocą wzoru na wartość średniokwadratową napięcia szumu termicznego na zaciskach opornika:
gdzie:
Moc szumu termicznego.
gdzie:
Z powyższego wzoru wynika, że moc szumu termicznego nie zależy od rezystancji opornika generującej szum.
Widmowa gęstość szumu.
Dla danej częstotliwości widmowa gęstość szumu opisana jest wzorem:
Szum termiczny w decybelach.
W telekomunikacji moc zwykle podawana jest w decybelach w stosunku do 1 mW (dBm) przy założeniu oporności obciążenia równej 50 omów. Stosując taką konwencję, szum termiczny w temperaturze pokojowej można wyrazić wzorem:
gdzie P jest wyrażona w dBm.
Przykłady:

</doc>
<doc id="521152" url="https://pl.wikipedia.org/wiki?curid=521152" title="Dekarbonizacja">
Dekarbonizacja

Dekarbonizacja - proces polegający na usuwaniu z wody uzdatnianej węglanów, czyli pozbycia się zasadowości.
Dekarbonizacja wody wapnem – jest to metoda zmiękczania wody polegająca na usuwaniu z niej twardości węglanowej w wyniku wytrącania trudno rozpuszczalnych związków wapnia oraz częściowo magnezem. Uzyskuje się to dawkując do wody wapno w postaci mleka lub wody wapiennej. 

</doc>
<doc id="521156" url="https://pl.wikipedia.org/wiki?curid=521156" title="Sztuczna nerka">
Sztuczna nerka



</doc>
<doc id="521159" url="https://pl.wikipedia.org/wiki?curid=521159" title="Riszon Lecion">
Riszon Lecion



</doc>
<doc id="521177" url="https://pl.wikipedia.org/wiki?curid=521177" title="Anna (król Wschodnich Anglów)">
Anna (król Wschodnich Anglów)

Anna (władał od ok. 633 do 654 lub 655 roku) – król Anglii Wschodniej, jeden z trzech synów Eniego. Poślubił nieznaną wschodniosaską kobietę, z którą stworzył rodzinę słynącą z żarliwej religijności – syn Jurmin oraz cztery córki (Seksburga, Edeltruda, Edelburga i Witburga), a także pasierbica Setryda zostali kanonizowani.
Niewiele wiadomo o życiu i rządach Anny, ponieważ zachowało się mało źródeł pisanych. W 645 roku na jego dworze schronienia szukał wygnany przez Pendę Cenwalh z Wesseksu. Podczas trzyletniego pobytu w chrześcijańskiej Anglii Wschodniej wygnaniec został ochrzczony. W 651 roku, po ślubie córki Edeltrudy tereny wokół Ely zostały włączone do domeny Anny. W tym samym roku nastąpił atak Pendy z Mercji na "Cnobheresburg" przez co król Anglów musiał udać się na wygnanie. Przypuszczalnie skierował się do podrzędnego królestwa Magonsaete, z którego powrócił około 653 roku. Mercjanie zaatakowali ponownie i w bitwie pod Bulcamp armia Anglów została pokonana przez Pendę, zaś Anna wraz z synem Jurminem zabici. Przypuszcza się, że monastyr św. Botwulfa w Iken został zbudowany na cześć zmarłego władcy. Koniec rządów Anny stanowi cezurę – królestwo Anglów Wschodnich podupadało, zaćmiewane przez potężniejszych Mercjan.
Rodzina i chrzest.
Anna był synem Eniego, członka rządzącej dynastii Wuffingów, a także bratankiem potężnego Raedwalda. Według Bedy Anna był żonaty – odwołując się do św. Setrydy pisał o niej jako o „córce żony Anny, króla Anglów Wschodnich”. W dziele biskupa Folcarda „Żywot św. Botwulfa”, spisanym w XI wieku, ten ostatni jest opisany jako jeden z kapelanów siostry króla, Aethelmundy, której matką była Saewara. Biskup wspomina także o dwóch krajanach tejże – Aethelherze oraz Aethelwoldzie. Ponieważ są to imiona braci Anny, historyk Steven Plunkett zasugerował, że „kuszącym” jest założenie, iż Saewara była żoną króla, zaś Aethelmund to pełne jego imię lub imię nieznanego dotąd wschodnioangielskiego władcy. „Liber Eliensis”, XII-to wieczna kronika podaje, że żoną Anny i matką Setrydy, Seksburgi i Edeltrudy była Hereswitha, siostra Hildy z Whitby. Jednak źródło to uchodzi za mniej wiarygodne.
W 631 roku Anna przebywał prawdopodobnie w Exning, w Suffolk. Osada miała szerokie koneksje z rodziną królewską, a według „Liber Eliensis” była także miejscem narodzin Edeltrudy. Wedle tradycji została ona ochrzczona tamże w źródle znanym jako Źródło św. Mindreda (ang. "St Mindred's Well"). Exning było ważnym strategicznie punktem, stojąc na straży Devil's Dyke, obronnego wału ziemnego rozciągającego się pomiędzy Mokradłami, a rzeką Stour. Wczesny anglosaski cmentarz sugeruje, że w pobliżu znajdowała się królewska posiadłość lub inne ważne miejsce.
Król Anglów Wschodnich.
Dojście do władzy i panowanie.
Pomiędzy rokiem 632 a 633 obalony został chrześcijański ośrodek władzy Edwina z Nortumbrii. Ten ostatni został zabity, zaś jego królestwo spustoszone przez Cadwallona, wspieranego przez Pendę. Następnie Mercjanie ruszyli na Anglię Wschodnią. Na początku lat 40. VII wieku pogromili Anglów, zabijając króla Ecgrika oraz jego poprzednika Sigeberhta. Historyk D. P. Kirby przypuszcza, że Sigeberht zmarł między rokiem 640 a 641, powołując się na losy św. Furzeusza, który opuścił Brytanię dopiero około roku 642. Zwycięstwo Pendy kończy linię spadkobierców Raedwalda.
W kilka lat po najeździe Mercjan królem Anglów został Anna, jednak dokładna data intronizacji jest nieznana. „Liber Eliensis” podaje, że zmarł w dziewiętnastym roku panowania, a ponieważ miało to miejsce w połowie lat 50. VII wieku, koronacja wypada około 635 roku. Dokumentacja tego faktu przez „Liber Eliensis” jest postrzegana przez niektórych badaczy jako niepewna – historyk Barbara Yorke sugeruje, że Anna przyjął koronę na początku lat 40. VII wieku, nie później niż około 645, kiedy na jego dworze schronił się Cenwalh z Wessex. Prawdopodobnym wydaje się, że Anna został królem dzięki poparciu północnych Anglów. Przez większość panowania był ofiarą najazdów Pendy, jednakże często udawało mu się szachować posunięcia wroga. Brytyjski mediewista David Dumville pisał, iż z powodu rywalizacji o dominium nad Anglami Środkowymi, Mercja i Anglia Wschodnia stały się „dziedzicznymi” wrogami, zaś Penda podjął szereg prób podporządkowania południowych sąsiadów.
Annie udało się zaaranżować ważki dyplomatycznie mariaż pomiędzy Seksburgą a Eorcenberhtem z Kentu, cementując tym samym sojusz między oboma królestwami. Właśnie dzięki małżeństwom królowie Kentu zyskali koneksje wśród rodzin panujących ówczesnej Brytanii.
Nie wszystkie córki Anny zostały wydane za przedstawicieli kast rządzących – w latach 40. VII wieku Edelburga i pasierbica Setryda rozpoczęły życie mniszek we frankijskim opactwie Faremoutiers zarządzanym przez opatkę Burgundofarę. Były pierwszymi anglosaskimi kobietami z rodu królewskiego, które wkroczyły na taką drogę.
Historyk D. P. Kirby przytacza powyższy fakt jako potwierdzenie pewnej „frankocentryczności” królestwa Anny, piastowanej od czasów jego poprzednika, Raedwalda. Dynastia Wuffingów mogła mieć koneksje z monastycznymi ośrodkami wokół Faramoutiers od czasów Sigeberhta, który spędził pewien czas na wygnaniu w państwie Franków, gdzie zakosztowawszy mniszego życia stał się zagorzałym chrześcijaninem.
W 641 roku Oswald z Nortumbrii został zabity przez Pendę w bitwie pod Oswestry w Shropshire. W rezultacie Nortumbria została podzielona na dwie części – północna Bernicja przyjęła na tron Oswaldowego brata, Oswiga; południowa Deira odmówiła zaakceptowania narzuconego władcy i była zarządzana przez króla z Deirańskiej dynastii, Oswina. Krótko potem Cenwalh z Wessex, brat wdowy po Oswaldzie i mąż siostry Pendy, wyrzekł się małżonki. W 645 roku, wedle „Kroniki Anglosaskiej”, Penda wygnał Cenwalha z królestwa. Ten ostatni schronił się na dworze Anny, gdzie przyjął chrzest. W 648 roku, z wojskową pomocą Anny, powrócił do Wessex, by rządzić jako chrześcijański władca.
Władza wschodnioangielskiego króla nad zachodnimi terenami królestwa została wzmocniona poprzez zawarty w 651 roku mariaż córki Edeltrudy z Tondberhtem, księciem Południowych Gyrwe'ów, zamieszkujących tereny wokół wyspy Ely. Po śmierci Tondberhta, Edeltruda, ponownie wyszła za mąż za króla Egfryta, władcę Deiry.
Wygnanie.
Podczas swojego panowania Anna łożył na monastyr w Cnobheresburgu, zaopatrując go w bogato zdobione budynki i przedmioty. Klasztor został zbudowany około roku 633 przez Furzeusza. Po pewnym czasie, znużony ciągłymi najazdami na królestwo, Furzeusz opuścił Anglię Wschodnią, pozostawiając monastyr swojemu bratu, Foillanowi. Kiedy w 651 roku Penda zaatakował klasztor na odsiecz przybył Anna i odparł najeźdźców. Dzięki temu Foillan oraz inni mnisi zdołali ujść zabierając ze sobą księgi i inne kosztowności. Niedługo potem Penda pokonał Annę i skazał go na wygnanie – król schronił się w królestwie Magonsaete, władanym przez Merewalha. Do Anglii Wschodniej powrócił około 654 roku.
Śmierć, pochówek i następcy.
Po roku 653, gdy Penda uczynił swojego syna Peadę władcą Średnich Anglów (nie ustępując z tronu swojego królestwa), nastąpił ponowny atak Mercjan na Anglię Wschodnią. Armie starły się pod Bulcamp, w pobliżu Blythburgha. Anglowie Wschodni zostali pokonani i wielu z nich zginęło, w tym syn Anny, Jurmin. Według „Kroniki Anglosaskiej” śmierć poniósł także sam Anna, co widać w zapisie dotyczącym roku 653 lub 654. Jednakże brak opisu samej bitwy.
Oddalony o milę od Bulcamp Blythburg, położony nad górnym rozlewiskiem rzeki Blyth, uważany jest za miejsce pochówku Anny i Jurmina. Jest także postrzegany jako królewska posiadłość rodowa. Wedle historyka Petera Warnera łacińskie korzenie części nazwy „Bulcamp” wskazują na jej antyczne pochodzenie, zaś źródła średniowieczne, dowodzące jakoby nieprzerwanego uprawiania kultu chrześcijańskiego w tym miejscu za czasów anglosaskich, dostarczają przypadkowych dowodów na związki tejże osady z wschodnioangielską szlachtą i chrześcijaństwem. W pobliżu znaleziono fragmenty ośmiowiecznego dyptyku wykonanego z kości wieloryba, a używanego prawdopodobnie w celach liturgicznych.
Botwulf rozpoczął budowę klasztoru w Icanho, zidentyfikowanego jako dzisiejsze Iken w Suffolk, w roku śmierci Anny – być może miało to uświetnić imię króla. Następcami zmarłego byli kolejno jego dwaj bracia – Aethelhere oraz Aethelwold, którzy mogli rządzić wspólnie. Być może Aethelhere został ustanowiony marionetkowym królem przez Pendę lub też był jego sprzymierzeńcem, gdyż wraz z nim stanął przeciw Oswigowi z Nortumbrii pod Winwaed jako jeden z "duxów". Następcami Aethelhera (zabitego pod Winwaed) oraz Aethelwolda zostali potomkowie najmłodszego brata Anny, Aethelrika.
Beda chwalił pobożność Anny w swej „Eklezjastycznej historii narodu angielskiego”, przez co współcześni historycy postrzegają go jako oddanego wierze króla – jednakże ta reputacja wypływa w wielkiej mierze z faktu, iż wszystkie jego córki zostały uznane za święte. Pięćset lat po śmierci grób króla (wedle „Liber Eliensis”) był „czczony przez pobożne oddanie wiernego ludu”.
Potomkowie.
Wszystkie dzieci Anny zostały kanonizowane. Najstarsza, Seksburga, żona Earconberta z Kentu rządziła królestwem od 664 roku do pełnoletności swojego syna Egberta. Jej siostra, Edeltruda, według „Kroniki Anglosaskiej” założyła klasztor w Ely w 674 roku. Kolejna córka, Edelburga spędziła całe życie w zakonie w Faremoutiers. Jurmin, jedyny syn był pełnoletnim wojownikiem, kiedy zginął w bitwie w 653 roku.
Wedle tradycji Anna miał mieć także czwartą córkę, Witburgę, opatkę Dereham. Ta mogła jednakże nigdy nie istnieć – Beda nie wymienia jej imienia, a pierwsza wzmianka pojawia się w kalendarzu zawartym w „Psałterzu Bosworckim”. Być może była postacią spreparowaną przez religijną społeczność w Ely, skąd podobno wykradziono jej szczątki. „Kronika anglosaska” napomina o jej śmierci odnotowując, iż jej odnalezione w 798 roku ciało pozostało nietknięte mimo upływu 55 lat. Założony na tej podstawie rok śmierci (743) jest zbyt wczesny, aby uczynić ją siostrą Edeltrudy, urodzonej w 636 roku.
Król Anna miał też pasierbicę, córkę swojej żony z pierwszego małżeństwa - świętą Setrydę. 

</doc>
<doc id="521191" url="https://pl.wikipedia.org/wiki?curid=521191" title="Park im. Karola Augusta Dittricha w Żyrardowie">
Park im. Karola Augusta Dittricha w Żyrardowie

Park im. Karola Augusta Dittricha w Żyrardowie – park w stylu angielskim, spełniający obecnie funkcję żyrardowskiego parku miejskiego, zlokalizowany w granicach dawnej osady fabrycznej.
Historia.
Założony został w latach 1886-1896 według projektu Saksończyka Karola Sparmana. Pomysłodawcą był współwłaściciel fabryki żyrardowskiej Karol Dittrich jr. W 1992 roku park otrzymał nazwę Karola Augusta Dittricha. W parku znajduje się pałacyk reprezentacyjny Karola Dittricha jr., w którym mieści się Muzeum Mazowsza Zachodniego. Przez park przepływa rzeka Pisia Gągolina.
Od 2005 do 2008 trwała rewaloryzacja parku w ramach projektu rewitalizacji Żyrardowa. Rewaloryzacja parku była dofinansowana z funduszy Unii Europejskiej.
Charakterystyka.
Obiekt jest zadbany, posiada bogaty drzewostan, m.in.: dęby, klony, lipy, graby, świerki, brzozy. Jedenaście drzew zostało uznanych za pomniki przyrody:
Dzięki zakończonemu w 2007 roku procesowi rewaloryzacji parku udało się w dużej mierze przywrócić jego dawną świetność, a jednocześnie dostosować do współczesnych potrzeb mieszkańców miasta. Na tyłach pałacyku Dittricha powstał amfiteatr, gdzie w sezonie letnim odbywają się cotygodniowe niedzielne koncerty muzyki poważnej. W zachodniej części parku znajduje się plac zabaw dla dzieci.

</doc>
<doc id="521194" url="https://pl.wikipedia.org/wiki?curid=521194" title="Emilio Orsini">
Emilio Orsini

Emilio Orsini (ur. 13 stycznia 1839, zm. 27 lutego 1898) – włoski prawnik, z zamiłowania szachista, głównie problemista, także wydawca książek szachowych i czasopism ("Nuova Revista degli Scacchi").
Jego zbiory kompozycji szachowej odniosły duże powodzenie w latach 1877–1880. Zbiór "100 problemów szachowych" wydał także w Livorno, w roku 1895. Jest także twórcą ideowego, lecz niepoprawnego gambitu Orsiniego: 1.e4 e5 2.f4 ef5 3.b3?.

</doc>
<doc id="521195" url="https://pl.wikipedia.org/wiki?curid=521195" title="JoyPad">
JoyPad



</doc>
<doc id="521196" url="https://pl.wikipedia.org/wiki?curid=521196" title="Unia Skierniewice">
Unia Skierniewice

Unia Skierniewice, Miejski Klub Sportowy Unia Skierniewice – polski klub piłkarski założony w 1945 roku. Klub został rozwiązany w 2007 roku, w jego miejscu powstała Skierniewicka Akademia Sportu VIS 2007, w której drużyna seniorów i drużyny młodzieżowe później grały pod nazwą fundacji Unia Skierniewice. W grudniu 2011 roku za namową m.in. działaczy Unii i Widoku oraz władz Skierniewic klub przekazał drużynie seniorów i juniorów pod skrzydła MLKS Widok Skierniewice. W rundzie wiosennej sezonu 2011/12 klub grał pod nazwą Unia – Widok Skierniewice. Od sezonu 2012/2013 klub grał pod nazwą marketingową MKS Skierniewice w zarządzaniu klubu Widok Skierniewice. Tym samym klub Unia zakończyła definitywnie działalność sportową. W czerwcu 2013 roku klub wznowił działalność pod nazwą UMKS Unia Skierniewice i zgłosił drużynę seniorów do klasy B. W sezonie 2016/2017 klub występował w łódzkiej IV lidze. W maju 2018 roku drużyna ze Skierniewic znów awansowała do III ligi i gra w niej do dnia dzisiejszego.
Trenerzy po reaktywacji.
Kamil Socha od 22.06.2015 do 9.06.2017
Rafał Smalec od 10.07.2017 do 30.06.2021
Piotr Kocęba od 1.07.2021 do 30.06.2022
Dawid Kroczek od 1.07.2022

</doc>
<doc id="521197" url="https://pl.wikipedia.org/wiki?curid=521197" title="Jacek Chańko">
Jacek Chańko

Jacek Krzysztof Chańko (ur. 25 stycznia 1974 w Białymstoku) – polski piłkarz występujący na pozycji obrońcy, były dyrektor sportowy Jagiellonii Białystok, samorządowiec.
Życiorys.
Kariera sportowa.
Karierę sportową rozpoczął w Jagiellonii Białystok. Wiosną 1996 przeszedł do pierwszoligowego wówczas Stomilu Olsztyn. W klubie tym rozegrał 99 spotkań, zdobywając dziesięć goli. W 1999 wyjechał do Niemiec do zespołu Werder Brema; nie wystąpił w nim w rozgrywkach ligowych, zagrał natomiast 2 spotkania w pucharach.
Po powrocie do kraju w trakcie rundy wiosennej sezonu 2000/2001 reprezentował barwy Pogoni Szczecin, która zdobyła w tym czasie wicemistrzostwo Polski. Następnie krótko był piłkarzem Widzewa Łódź, z którego trafił ponownie do Stomilu Olsztyn, grającego wówczas w II lidze. W latach 2003–2008 występował ponownie w Jagiellonii Białystok. Następnie został graczem w niższych ligach podlaskich w barwach klubów Narew/Łyski Choroszcz, a później w A-klasowym zespole BKS Jagiellonia Białystok.
W 1990 wraz z Reprezentacją U-16 zajął 3. miejsce na mistrzostwach Europy juniorów do lat 16. W 1999 jedyny raz w karierze zagrał w meczu oficjalnym reprezentacji Polski (90 minut w spotkaniu przeciwko Nowej Zelandii zakończonym wynikiem 0:0).
Działalność zawodowa i społeczna.
W wyborach samorządowych w 2006 uzyskał mandat radnego rady miejskiej w Białymstoku z listy Platformy Obywatelskiej. W 2007 został dyrektorem sportowym Jagiellonii Białystok. W 2010 ponownie uzyskał mandat radnego. 16 stycznia 2014 wystąpił z klubu radnych PO, współtworząc klub Białostoczanie 2014. Zawiesił także członkostwo w PO, z której wykluczony został 24 stycznia. W tym samym roku z powodzeniem ubiegał się o reelekcję z ramienia PiS. Mandat radnego utrzymał także w wyborach w 2018.

</doc>
<doc id="521198" url="https://pl.wikipedia.org/wiki?curid=521198" title="Schronisko PTTK na Magurce Wilkowickiej">
Schronisko PTTK na Magurce Wilkowickiej

Schronisko PTTK na Magurce Wilkowickiej – górskie schronisko turystyczne Polskiego Towarzystwa Turystyczno-Krajoznawczego w zachodniej części Beskidu Małego, na Magurce Wilkowickiej. Położone jest na wysokości 909 m n.p.m.
Historia.
Schronisko wybudowała sekcja bielska niemieckiej organizacji turystycznej Beskidenverein. Uroczyste otwarcie miało miejsce 27 września 1903. Drewniany budynek na kamiennym fundamencie, z odkrytą werandą od frontu, na parterze miał salę restauracyjną, pomieszczenia gospodarcze i toalety. Na poddaszu znajdowało się kilka pokoi z miejscami dla 8–10 osób. Był popularnym celem niedzielnych wycieczek Niemców z Bielska i Białej.
Zaledwie w dwa lata po otwarciu schronisko spłonęło. Zostało odbudowane w ciągu następnego roku i uroczyście otwarte 18 sierpnia 1907. Wówczas obiekt otrzymał nazwę "Erzherzogin Maria Theresia–Schutzhaus auf dem Josefsberge" (Schronisko Arcyksiężnej Marii Teresy na Górze Józefa), na cześć Marii Teresy Toskańskiej, małżonki arcyksięcia Karola Stefana Habsburga. Arcyksiężna odwiedziła schronisko 11 września 1907 wraz ze swoimi dziećmi: arcyksiężną Matyldą Marią (Mechthildis), arcyksięciem Leonem Karolem i Wilhelmem Franciszkiem.
Obiekt cieszył się dużą popularnością z powodu bliskości Bielska i łatwej dostępności. Jego znaczenie wzrosło, gdy jeszcze w tym samym roku Niemcy z bielskiego Beskidenvereinu założyli klub narciarski Wintersportklub. Na podszczytowych polanach Magurki jego członkowie trenowali jazdę na nartach, a na niewielkiej skoczni położonej poniżej schroniska, przy zejściu w kierunku Rogacza – skoki.
Frekwencja w schronisku w pierwszych latach jego funkcjonowania wyglądała następująco:
22 marca 1912 schronisko ponownie strawił pożar. Na jego miejscu wybudowano nowy obiekt, już murowany, na wysokim podpiwniczeniu, oddany do użytku 19 października 1913. Posiadał on 64 miejsca noclegowe w 9 pokojach i jednej zbiorowej sali noclegowej, a także osobny pokój do dyspozycji zarządu Beskidenvereinu. Był komfortowo jak na owe czasy wyposażony, posiadał nawet osobną suszarnię odzieży i przechowalnię sprzętu narciarskiego. Nowy obiekt miał również nazwę "Erzherzogin Maria Theresia–Schutzhaus auf dem Josefsberge".
Schronisko przetrwało I wojnę światową i w latach II Rzeczypospolitej nadal był własnością niemieckiej organizacji turystycznej Beskidenverein. Stosowano wtedy dwujęzyczną nazwę "Schutzhaus – Schronisko, Josefberg – Magórka".
Po II wojnie światowej przejął je bielski oddział Polskiego Towarzystwa Tatrzańskiego, później Polskie Towarzystwo Turystyczno-Krajoznawcze. W latach 1972–1974 przeprowadzono kapitalny remont. Obiekt nosi imię działacza turystycznego Józefa Grzybowskiego.
Szlaki turystyczne.
Do schroniska prowadzi również droga asfaltowa z Wilkowic (obowiązuje zakaz ruchu z wyłączeniem mieszkańców).

</doc>
<doc id="521202" url="https://pl.wikipedia.org/wiki?curid=521202" title="Mistrzostwa Polski Par Klubowych na Żużlu 2006">
Mistrzostwa Polski Par Klubowych na Żużlu 2006

Mistrzostwa Polski Par Klubowych (MPPK na Żużlu) – coroczny cykl turniejów mających wyłonić najlepszą parę klubową w Polsce. Para składa się z dwóch zawodników oraz jednego rezerwowego.
Do rozgrywek w sezonie 2006 przystąpiło 20 par klubowych. 19 drużyn walczyło w trzech półfinałach (w dwóch wystartowało 6 par, w jednym 7 par). Z każdego półfinału awans do finału uzyskały dwie najlepsze pary. Zapewnione miejsce w finale miała Polonia Bydgoszcz, która jest organizatorem finału. W myśl tradycji organizatorem finału MPPK jest drużynowy wicemistrz Polski z poprzedniego sezonu.
Zawody odbywały się według tabeli biegowej w zależności od ilości par (6 lub 7).
Tytułu najlepszej pary w Polsce broniła drużyna Marmy Polskie Folie Rzeszów.
Półfinały.
Gorzów.
Gorzów – 16 czerwca 2006
Awans do finału uzyskały dwie pary (tło niebieskie)
Na starcie nie zjawiła się para TŻ Sipma Lublin, która w 1/2 w Częstochowie wystartowała w miejsce rozwiązanej GKS Gwardii-Wybrzeża Gdańsk.
Sędziował: Józef Komakowski
NCD: 64,28 s Mariusz Węgrzyk w 1 biegu
Częstochowa.
Częstochowa – 16 czerwca 2006
Awans do finału uzyskały dwie pary (tło niebieskie)
W zawodach miała wystąpić drużyna GKS Gwardia-Wybrzeże Gdańsk, lecz klub nie występuje w rozgrywkach – zastąpiła ją drużyna TŻ Sipma Lublin
Sędziował: Leszek Demski (Ostrów Wielkopolski)
NCD: 65,36 s Sebastian Ułamek w 6 biegu
Widzów: ok. 1000
Krosno.
Krosno – 16 czerwca 2006
Awans do finału uzyskały dwie pary (tło niebieskie)
Na starcie nie zjawiła się drużyna Fular Gniezno (zastąpiła ją rezerwowa drużyna gospodarzy)
Sędziował: Piotr Lis z Lublina
Widzów: ok. 1000
NCD: 71,1 s Łukasz Szmid w 3 biegu
Finał.
W finale wystąpiły oprócz organizatora (Budlex Polonii Bydgoszcz) po dwa zespoły z każdego półfinału.
Bydgoszcz – 1 września 2006 (piątek) 18:00

</doc>
<doc id="521206" url="https://pl.wikipedia.org/wiki?curid=521206" title="Aligator">
Aligator



</doc>
<doc id="521212" url="https://pl.wikipedia.org/wiki?curid=521212" title="Candor">
Candor

Miejscowości we Francji:
Miejscowości w USA:
Gminy w USA:

</doc>
<doc id="521217" url="https://pl.wikipedia.org/wiki?curid=521217" title="Marcin Szulik">
Marcin Szulik

Marcin Szulik (ur. 10 stycznia 1977 w Kożuchowie) – polski piłkarz występujący na pozycji pomocnika.
Szulik swoją karierę rozpoczął w Dozamecie Nowa Sól w 1991 roku. Jesienią 1993 roku zmieniła się nazwa klubu z Polonii na Arkę. Wiosną 1994 roku Szulik wyjechał do Francji, by sprawdzić się w AS Saint-Étienne. Po pół roku pobytu za granicą powrócił do ojczyzny i rozpoczął grę w stołecznym Hutniku. W 1995 przeniósł się do Polonii Warszawa, gdzie spędził 2 sezony. W roku 1997 zmienił koszulkę stołecznego klubu na trykot olsztyńskiego Stomilu. W klubie tym rozegrał około 100 spotkań, w których zdobył 9 bramek. W 2002 roku przeniósł się do Górnika Zabrze, w którym grał przez prawie 2 sezony. Następnie występował w Lechii Gdańsk.
Szulik w 1993 z reprezentacją Polski U-16 wywalczył mistrzostwo Europy.

</doc>
<doc id="521218" url="https://pl.wikipedia.org/wiki?curid=521218" title="Vertex Shader">
Vertex Shader



</doc>
<doc id="521220" url="https://pl.wikipedia.org/wiki?curid=521220" title="Canterbury (ujednoznacznienie)">
Canterbury (ujednoznacznienie)

Miasta w Anglii:
Miasta w USA:
Gminy w USA:
Nowa Zelandia
Australia

</doc>
<doc id="521223" url="https://pl.wikipedia.org/wiki?curid=521223" title="Carlisle (ujednoznacznienie)">
Carlisle (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="521224" url="https://pl.wikipedia.org/wiki?curid=521224" title="Klubowy Puchar Europy na Żużlu 2006">
Klubowy Puchar Europy na Żużlu 2006

Klubowy Puchar Europy (KPE) to cykl turniejów mających wyłonić najlepszą drużynę klubową w Europie. Rangę turnieju obniża fakt, że corocznie (także i w sezonie 2006) do rozgrywek nie włączają się mistrzowie Wielkiej Brytanii, Szwecji i Danii.
Tytułu najlepszej drużyny klubowej w Europie broniła rosyjska Mega-Łada Togliatti.
Polskę reprezentował Mistrz Polski z poprzedniego sezonu – Unia Tarnów, która była organizatorem finału KPE i która zdobyła Klubowy Puchar w sezonie 2006.
Półfinały.
Debreczyn.
Debreczyn (Węgry) – 22 lipca 2006 (16:00)
Daugavpils.
Daugavpils (Łotwa) – 13 sierpnia 2006 (18:00)
Finał.
Tarnów (Polska) – 3 września 2006 (19:00)
Bieg po biegu:

</doc>
<doc id="521225" url="https://pl.wikipedia.org/wiki?curid=521225" title="Skrewdriver">
Skrewdriver

Skrewdriver, zespół RAC z Poulton-la-Fylde w Wielkiej Brytanii. Założył go Ian Stuart Donaldson (ur. 11.08.1957, zm. 24.09.1993) pod wpływem Sex Pistols, których koncert widział w Manchestrze. Wcześniej Ian Stuart wykonywał piosenki The Rolling Stones z grupą Tumbling Dice. Skrewdriver zarejestrował LP "All Skrewed Up", single "You're So Dumb" i "Antisocial", oraz nagrał sesję dla prestiżowej audycji Johna Peela – legendarnego DJ-a Radia BBC. Zespół zawiesił działalność w 1979 roku, ale Ian Stuart Donaldson reaktywował go w 1982 r. 5 lat później, w odpowiedzi na ataki organizacji lewicowych, założył organizację Blood &amp; Honour.
Dyskografia.
Wydane po śmierci Iana Stuarta Donaldsona:
Solowe projekty Iana Stuarta:

</doc>
<doc id="521230" url="https://pl.wikipedia.org/wiki?curid=521230" title="Freddy Maertens">
Freddy Maertens

Freddy Maertens (ur. 13 lutego 1952 w Lombardsijde) – belgijski kolarz szosowy, czterokrotny medalista mistrzostw świata.
Kariera.
Maertens zaliczany jest do najlepszych sprinterów lat 70 XX w. W swojej karierze, w latach 1972-1985, odniósł łącznie 221 zwycięstw. Udało mu się odnieść tylko kilka zwycięstw w klasyfikacji łącznej dużego wyścigu etapowego: w Paryż-Nicea, Dookoła Katalonii oraz w Vuelta a España w 1977, ale był chyba za to największym „łowcą etapów”. Na Tour de France wygrał łącznie piętnaście etapów, a w latach 1976, 1978 i 1981 zdobywał za każdym razem zieloną koszulkę. W samym tylko roku 1976 wygrał prolog i siedem etapów. Podobnie szczęśliwy był dla niego Tour w roku 1981, kiedy udało mu się odnieść sześć zwycięstw etapowych. Mimo że na Tour de France odnosił takie sukcesy, nigdy nie udało mu się wygrać żadnego z tzw. monumentów kolarstwa, czyli pięciu najstarszych i najważniejszych klasyków. Maertens jest ponadto rekordzistą pod względem liczby zwycięstw w wyścigu Quatre Jours de Dunkerque – wygrywał tę imprezę w latach 1973, 1975, 1976 i 1978.
Pierwszy medal na dużej międzynarodowej imprezie zdobył w 1971 roku, zajmując drugie miejsce w wyścigu ze startu wspólnego amatorów podczas mistrzostw świata w Mendrisio. W zawodach tych wyprzedził go jedynie Francuz Régis Ovion, a trzecie miejsce zajął Hiszpan José Luis Viejo. Po przejściu na zawodowstwo zdobył jeszcze trzy medale w tej konkurencji: srebrny na mistrzostwach świata w Barcelonie (1973) oraz złote na mistrzostwach świata w Yvoir (1976) i mistrzostwach w Pradze (1981). W 1972 roku wystartował w wyścigu ze startu wspólnego na igrzyskach olimpijskich w Monachium, kończąc rywalizację na trzynastej pozycji.

</doc>
<doc id="521232" url="https://pl.wikipedia.org/wiki?curid=521232" title="Europejskie Regionalne Centrum Ekohydrologii">
Europejskie Regionalne Centrum Ekohydrologii

Europejskie Regionalne Centrum Ekohydrologii (ERCE, ) – placówka Polskiej Akademii Nauk powstała pod auspicjami UNESCO, mająca za zadanie kompleksowe podejście do rozwiązywania problemów z wodą. Jej rolą jest także koordynowanie prac innych instytucji, które zajmują się ekohydrologią.
Działalność centrum zainaugurowano 31 maja 2006 przy ul. Tylnej 3 w Łodzi (podpisanie umowy o powstaniu placówki pomiędzy ministrem nauki a dyrektorem generalnym UNESCO nastąpiło 8 marca 2006 roku w Paryżu). Centrum powstało w miejsce Międzynarodowego Centrum Ekologii Polskiej Akademii Nauk. 
Dyrektorem ERCE jest prof. dr hab. Maciej Zalewski. 
To drugie centrum pod auspicjami UNESCO w Polsce (po Instytucie Biologii Molekularnej i Komórkowej w Warszawie).
Linki zewnętrzne.
Strona internetowa Centrum 
Czasopismo "Ecohydrology &amp; Hydrobiology", redaktor naczelny prof. Maciej Zalewski

</doc>
<doc id="521233" url="https://pl.wikipedia.org/wiki?curid=521233" title="Andrzej Krzyształowicz (piłkarz)">
Andrzej Krzyształowicz (piłkarz)

Andrzej Krzyształowicz (ur. 21 października 1970 w Bielsku-Białej) – polski piłkarz występujący na pozycji bramkarza i trener piłkarski.
Kariera piłkarska.
Krzyształowicz swoją karierę rozpoczął w BKS Stal Bielsko-Biała, gdzie grał przez ponad 6 lat, w międzyczasie zaliczył epizod w Hejnale Kęty.
W 1995 roku przeniósł się do RKS Radomsko, po sezonie spędzonym w tym klubie wyjechał do Łodzi, gdzie reprezentował barwy ŁKS.
Sezony 1997/1998 i kolejny spędził w Piotrcovii Piotrków Trybunalski, by jeszcze na rok powrócić do ŁKS Łódź.
W 2000 roku przeprowadził się do Olsztyna i podjął się gry w miejscowym Stomilu. Rok później występował już w stołecznej Polonii, w której zagościł przez prawie 2 sezony. Po grze w Polonii Warszawa występował w Zagłębiu Lubin, a następnie powrócił do Warszawy, lecz tym razem do rywala Polonii, Legii Warszawa, lecz tam nie rozegrał ani minuty na I-ligowych boiskach, grywał jedynie w spotkaniach Pucharu Polski.
Jesienią 2005 roku przeniósł się do Jagiellonii Białystok, tutaj również nie zagościł zbyt długo, gdyż już na wiosnę 2006 roku zmienił barwy klubowe. Tym razem postanowił wyjechać za granicę. W rundzie wiosennej reprezentował cypryjski APOEL Nikozja, z którym zdobył puchar kraju, jednak nie rozegrał w tym klubie ani jednego meczu.
Kariera trenerska.
W sezonie 2006/2007 został trenerem bramkarzy w Górniku Łęczna, będąc jednocześnie piłkarzem rezerw tego klubu, później został trenerem bramkarzy Korony Kielce. Po odejściu Jacka Zielińskiego został trenerem bramkarzy Widzewa Łódź. W 2012 został trenerem młodych bramkarzy w warszawskim klubie SEMP Ursynów. W styczniu 2013 roku dołączył do sztabu szkoleniowego saudyjskiego Al-Ittifaq, którego trenerem był wówczas Maciej Skorża.Od sezonu 2019/2020 trener bramkarzy w Pogoni Szczecin

</doc>
<doc id="521235" url="https://pl.wikipedia.org/wiki?curid=521235" title="Yoknapatawpha">
Yoknapatawpha

Yoknapatawpha – fikcyjna kraina (hrabstwo) stworzona przez amerykańskiego pisarza Williama Faulknera na potrzeby wielu jego powieści. 
Pisarz umieścił wymyślone hrabstwo w północnej części stanu Missisipi. Yoknapatawpha ma powierzchnię 2 400 mil² (6 200 km²), w 1936 miała 15 611 mieszkańców – 6298 białych i 9313 czarnych. Sercem hrabstwa jest miasteczko Jefferson, otoczone rozległymi plantacjami bawełny (np. "Setka Sutpena") i poletkami biedoty.
Tworząc Yoknapatawpha Faulkner wzorował się na swym rodzinnym hrabstwie Lafayette, także leżącym w Missisipi. Nazwa Yoknapatawpha pochodzi z języka Indian Czikasawów, do których te tereny należały przed przybyciem białych osadników. Dosłownie oznacza 'ziemia podzielona wodą'.
Yoknapatawpha odgrywa w twórczości Faulknera ważną rolę – jej losy symbolizują niechlubną historię Południa USA.

</doc>
<doc id="521242" url="https://pl.wikipedia.org/wiki?curid=521242" title="Alina Centkiewicz">
Alina Centkiewicz

Alina Centkiewicz (ur. 5 grudnia 1907 w Hłuszkach na Białorusi, zm. 11 marca 1993 w Warszawie) – literat, autorka (wraz z mężem Czesławem Centkiewiczem) książek podróżniczych, głównie o tematyce polarnej.
Życiorys.
Córka Bolesława Giliczyńskiego i Jadwigi z domu Rogowskiej. W 1918 roku jej rodzina przeniosła się do Warszawy. 
W 1925 Alina Centkiewicz ukończyła gimnazjum żeńskie Związku Nauczycielstwa Polskiego. Swoją pierwszą podróż (do Brazylii) odbyła w 1923 r. wraz z ojcem, który pełnił funkcję prezesa Stowarzyszenia Opieki nad Emigracją. Na studia prawnicze wyjechała w 1925 r. do Grenoble. 4 grudnia 1926 r. w czasie jednej z wycieczek w Alpy poznała swego przyszłego męża Czesława Centkiewicza, który studiował elektronikę na Politechnice w Grenoble (potem w 1928 r. przeniósł się na studia do belgijskiego Liège). W 1929 uzyskała dyplom magistra prawa i wróciła do Warszawy, by opiekować się chorymi rodzicami (sparaliżowany ojciec). Po ukończonym kursie bibliotekarskim przy Uniwersytecie Warszawskim, zaczęła, w 1932 roku, pracować jako Kierownik Biblioteki Państwowego Banku Rolnego w Warszawie. Po powrocie do Warszawy Czesława Centkiewicza znajomość z nim ponownie się rozwinęła i z czasem przekształciła się w narzeczeństwo. Ślub odbył się w czasie wojny, w listopadzie 1939 r. W czasie wojny Centkiewiczowie mieszkali w Warszawie. Alina pracowała jako urzędnik w Państwowym Banku Rolnym do 1943 r. Obydwoje brali udział w powstaniu warszawskim w 1944 r. 
Po powstaniu Alina Centkiewicz trafiła do obozu w Ravensbrück a pod koniec wojny do Stuttgartu. W 1946 r. powróciła do kraju i odnalazła męża. Zamieszkali w Jeleniej Górze.
W latach 1946–1950 była wiceprzewodniczącą Ligi Kobiet w Jeleniej Górze i członkiem Towarzystwa Przyjaciół Dzieci. Od 1948 roku należała do PZPR. W 1949 wyszła drukiem pierwsza napisana wspólnie z mężem książka "Odarpi, syn Egigwy". 
W 1950 r. osiadła w Legionowie, gdzie została wybrana radną. W drugiej połowie 1955 r. przeprowadziła się wraz z mężem na Saską Kępę w Warszawie. Zamieszkali w domu przy ul. Zakopiańskiej 16.
W 1958 roku była pierwszą Polką (szóstą kobietą na świecie), która stanęła na Antarktydzie.
Pochowana na Cmentarzu Wojskowym na Powązkach w Warszawie (kwatera 3A tuje-2-15).
Odznaczenia i upamiętnienie.
Została odznaczona m.in. Złotym Krzyżem Zasługi (1956), Krzyżem Kawalerskim Orderu Odrodzenia Polski (1962), Odznaką 1000-lecia Państwa Polskiego (1968), Medalem Komisji Edukacji Narodowej (1969), Krzyżem Oficerskim Orderu Odrodzenia Polski (1974).
W 1963 otrzymała wraz z mężem Nagrodę „Problemów”.
W 1969 otrzymała wraz z mężem Nagrodę Ministra Kultury i Sztuki I stopnia za całokształt twórczości literackiej.
W 1970 roku została Kawalerem Orderu Uśmiechu. 
W 2004 rondu u zbiegu ulic Jagiellońskiej i Parkowej w Legionowie nadano imię Aliny i Czesława Centkiewiczów.
26 września 2012 otrzymała pośmiertnie tytuł Honorowego Obywatela Miasta Legionowa.
Twórczość (wybór).
Z Czesławem Centkiewiczem wydała m.in.:

</doc>
