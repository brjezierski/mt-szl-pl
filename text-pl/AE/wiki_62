<doc id="521244" url="https://pl.wikipedia.org/wiki?curid=521244" title="Wilberforce Eaves">
Wilberforce Eaves

Wilberforce Vaughan Eaves (ur. 10 grudnia 1867 w Melbourne, zm. 10 lutego 1920 w Londynie) – brytyjski tenisista, finalista Wimbledonu i mistrzostw USA, medalista olimpijski.
Pochodził z Australii, ale reprezentował barwy brytyjskie. Z wykształcenia był lekarzem.
Kariera tenisowa.
W 1895 roku osiągnął finał turnieju pretendentów (All Comers) na Wimbledonie, przegrywając z Wilfredem Baddeleyem mimo prowadzenia 2:0 w setach. Ze względu na fakt, że w Wimbledonie 1895 nie wziął udziału obrońca tytułu, a zarazem nominalny uczestnik właściwego finału (challenge round) Joshua Pim, Eaves widnieje w statystykach jako finalista. W tym samym roku, w parze z Ernestem Lewisem, Eaves doszedł ponadto do finału debla, gdzie także poniósł porażkę z Wilfredem Baddeleyem oraz jego bratem bliźniakiem Herbertem. Przegrywał jeszcze dwukrotnie wimbledońskie finały pretendentów, w 1896 roku z Haroldem Mahonym i w 1897 roku z Reginaldem Dohertym.
W 1897 roku wziął udział w międzynarodowych mistrzostwach USA (obecne US Open), rozgrywanych wówczas w Newport. W finale turnieju pretendentów pokonał Harolda Nisbeta 7:5, 6:3, 6:2, ale w challenge round uległ w pięciu setach Robertowi Wrennowi.
Eaves trzykrotne wywalczył halowe mistrzostwo Wielkiej Brytanii (1897 w finale z Ernestem Lewisem, 1898 w finale z Lawrence’em Dohertym, 1899 w finale z Haroldem Mahonym), mistrzostwo Irlandii (1897), mistrzostwo Walii (1895). W 1895 roku w finale halowych mistrzostw Wielkiej Brytanii nie sprostał Ernestowi Lewisowi, w 1892 roku przegrał z Haroldem Barlowem w finale mistrzostw południowej Anglii w Eastbourne.
W 1908 roku, w wieku 40 lat, zdobył brązowy medal na igrzyskach olimpijskich w Londynie w grze pojedynczej na kortach trawiastych. Na tych samych igrzyskach w turnieju halowym zajął w grze pojedynczej 4. miejsce.

</doc>
<doc id="521245" url="https://pl.wikipedia.org/wiki?curid=521245" title="Eberhard Mock">
Eberhard Mock

Eberhard Mock (ur. 18 września 1883 w Wałbrzychu, zm. 21 listopada 1960 w Nowym Jorku) – postać fikcyjna, funkcjonariusz wydziału kryminalnego policji w Breslau, główny bohater cyklu powieści kryminalnych Marka Krajewskiego, których akcja toczy się w pierwszej połowie XX wieku we Wrocławiu.
Charakterystyka postaci.
Główny bohater kryminalnej serii, Eberhard Mock urodził się w Wałbrzychu 18 września 1883 r. jako młodszy syn Willibalda Mocka, ubogiego szewca. Jego starszy brat Franz, z zawodu kolejarz, był zawsze ulubionym synem Willibalda. Ten ostatni występuje i umiera (30 września lub 1 października 1919 r.) w książce "Widma w mieście Breslau". Franz pojawia się w tomach: "Koniec świata w Breslau" i "Festung Breslau" oraz w retrospekcji w tomie "Widma w mieście Breslau". Zginął 17 marca 1945 r. w podziemiach miasta, w wyniku eksplozji miny. Matka Eberharda zmarła przed 1906 rokiem. W powieści "Moloch" wspomniany jest także mieszkający w Namysłowie stryj Mocka (brat Willibalda) Herrmann (w przeciwieństwie do innych Mocków, jest to postać rzeczywista).
Eberhard był dwukrotnie żonaty: z Sophie von Finckl (1903–1960), oraz z Karen Thestrup (1894-1945?). Pierwsza jest jedną z głównych postaci tomu "Koniec świata w Breslau". Sophie pochodziła z bawarskiej arystokracji. Była 20 lat młodsza od Mocka, za którego wyszła w wieku 22 lat. Gdy dwa lata później mąż zaczął nadużywać alkoholu i być wobec niej brutalny, uciekła do Wiesbaden. Sophie zmarła niedługo przed Mockiem - informację o jej śmierci zamieściła Süddeutsche Zeitung z 20 listopada 1960 r. Druga żona, Karen była Dunką; do Niemiec trafiła w czasie studiów, a Mocka poznała przez kopenhaskie biuro matrymonialne. Podczas drugiej wojny światowej zdesperowana Karen wraz ze służącą Martą Goczoll uciekły od Mocka i najprawdopodobniej zginęły w jednym z bombardowań (taką wersję przyjął Mock).
Erwin Mock (syn Franza) został zamordowany 24 grudnia 1927 r. w kamienicy przy Antonienstr. 27 (dziś ul. św. Antoniego) razem ze swoją partnerką, malarką Inge Gänserich. Mordercą pary (zamordowanej przez wstrzyknięcie skażonego opium) mógł być policjant Meinerer. Co do wieku Erwina można przypuszczać, że miał 18–19 lat. W 1928 r. miał zdawać maturę.
Eberhard Mock zdał maturę i studiował filologię klasyczną na Uniwersytecie Wrocławskim. Interesował się kulturą starożytnego Rzymu i filozofią, znał łacinę ("Koniec świata w Breslau"). Był koneserem dobrych trunków oraz smakoszem dobrego, wyszukanego jedzenia. Sporadycznie korzystał z usług prostytutek; nienawidził alfonsów, którzy nękali jego ulubienice. Mieszkał początkowo przy Plesser Str. (obecnie ul. Pszczyńska na Księżu Małym), a następnie przy Rehdigerplatz (obecnie pl. Icchaka Lejba Pereca). W trakcie oblężenia Wrocławia zajmowali wraz z Karen i ich służącą Martą mieszkanie przy Zwingerplatz 1 (obecnie pl. Teatralny).
Praca w policji.
Pracę we wrocławskim prezydium policji rozpoczął w 1909 r. Brał udział w I wojnie światowej. W Breslau poznał najbliższych współpracowników, zajmujących się haraczami i wymuszeniami Wirtha i Zupitzę oraz posterunkowego, a potem wachmistrza kryminalnego Kurta Smolorza. Dzięki dobrym wynikom w pracy oraz szantażowi i przynależności do loży masońskiej z asystenta kryminalnego awansował na stanowisko radcy kryminalnego, by w końcu zostać szefem wrocławskiej policji kryminalnej.
W czasie prowadzenia sprawy zabójstwa arystokratki Marietty von der Malten ("Śmierć w Breslau") poznał Herberta Anwaldta i po pewnym czasie zaczął traktować go jak syna, którego nigdy nie miał. Anwaldt pomagał mu prowadzić śledztwa, wiele ich łączyło. Jeszcze przed wojną dwukrotnie współpracował z policjantem ze Lwowa – komisarzem Edwardem Popielskim, który był swoistym polskim alter ego Mocka. Między mężczyznami zrodziła się wtedy silna przyjaźń, pomimo zbliżającej się wojny. W czasie drugiej wojny światowej Mock w stopniu kapitana służył w wywiadzie. Po ustaniu działań wojennych Mock przez kilkanaście miesięcy mieszkał nadal we Wrocławiu w swoim starym mieszkaniu przy ul. Pszczyńskiej, a następnie opuścił miasto na zawsze.
W 1946 w zrujnowanym Wrocławiu ponownie spotkał się z Edwardem Popielskim, któremu pomógł w odnalezieniu pedofila gwałcącego niepełnosprawne dziewczynki (ów kryminalista wymknął się Popielskiemu we Lwowie w 1933 – "Rzeki Hadesu"). W wyniku splotu okoliczności w 1950 Mock wyciągnął Herberta Anwaldta ze szpitala psychiatrycznego na terenie NRD, do którego Anwaldt trafił na mocy wyroku sądowego; później razem wyjechali do USA. W 1950 r. zemścili się na osobie współwinnej ich tragedii – Georgu Maassie. Cztery lata później w Wiedniu Mock zabił Hansa Gnerlicha, byłego komendanta obozu przy Bergstrasse (obecnie ul. Góralska) w Breslau, swojego zaciekłego wroga, którego ścigał od zakończenia wojny. 21 listopada 1960 r. Mock umarł w Nowym Jorku na raka płuc ("Koniec Świata w Breslau"). W tym samym roku umarła również jego pierwsza żona Sophie.
Eberhard Mock w literaturze.
Nazwisko Mock jest prawdziwe i zostało zaczerpnięte z Dziennika Urzędowego Miasta Wrocławia z 1927 r. Prawdziwy pan Mock był kandydatem do śląskiego Landtagu z ramienia NSDAP.
Postać detektywa Mocka jest tematem studiów kilku prac naukowych i publicystycznych m.in. w: "Zgubne nawyki bohaterów literatury kryminalnej – detektywi a używki" Agaty Szczepanek z uniwersytetu kieleckiego, "Zwyrodniałe miasto i jego bohater. Na przykładzie powieści Marka Krajewskiego" Magdaleny Iwanek z Repozytorium Uniwersytetu Jagiellońskiego, "Ślady pamięci. O słowiańskiej tożsamości bohaterów literackich w świetle historycznych kontekstów w prozie po 1989 roku: Marek Krajewski, Inga Iwasiów, Stefan Chwin i Andrzej Zawada" autorstwa Jarosława Petrowicza z Wieluńskiego Towarzystwa Naukowego, "Wrocław tło czy bohater cyklu Marka Krajewskiego?" Kamili Augustyn z Uniwersytetu Wrocławskiego.
Gerson Schade w pracy "Niezwykły przypadek wczesnego Mocka i klasyków" łączy profesję i osobowość Mocka z literaturą antyczną i literaturą klasyczną. Jego działania zawodowe wiąże z różnymi motywami starożytnej mitologii oraz z bohaterami antycznego świata (Platon). Powiązanie Mocka z literaturą klasyczną przejawia się w jego znajomości łaciny, oczytaniu i pasji do klasyki. Powiązania te najmocniej wybrzmiewają głównie w trzech tomach: "Widma w mieście Breslau", "Dżuma w Breslau" i "Koniec świata w Breslau".
W pracy Magdaleny Iwanek pt. "Zwyrodniałe miasto i jego bohater. Na przykładzie powieści Marka Krajewskiego", na podstawie postaci Mocka, autorka ilustruje przedwojenne działania policji kryminalnej, metody walki z przestępczością, często wykraczające poza granice prawa i obcujące lub zachodzące w interakcje z kryminalną śmietanką Wrocławia. Anna Gemra w swojej pracy "Eberhard Mock na tropie: Breslau/Wrocław w powieściach Marka Krajewskiego" Mocka przedstawia m.in. jako przewodnika po dawnym niemieckim mieście, który wędrując po dawnych ulicach, różnych przybytkach kultury i rozrywki, urzędach i lokalach ukazuje Wrocław pełny barw, ale i miasto pełne mrocznych zakamarków.
Eberhard Mock w sztuce.
W 2015 r. na deskach Teatru Współczesnego miała miejsce premiera spektaklu "Koniec świata w Breslau". W roli detektywa Mocka wystąpił Konrad Imiela. 12 października 2019 r. w Teatrze Muzycznym „Capitol” we Wrocławiu odbyła się premiera musicalu "Mock. Czarna burleska", w reżyserii Konrada Imieli. W tytułową postać wcielił się Artur Caturian.

</doc>
<doc id="521249" url="https://pl.wikipedia.org/wiki?curid=521249" title="Zeljko Raznatović">
Zeljko Raznatović



</doc>
<doc id="521251" url="https://pl.wikipedia.org/wiki?curid=521251" title="Polski">
Polski



</doc>
<doc id="521252" url="https://pl.wikipedia.org/wiki?curid=521252" title="Trombita">
Trombita

Trombita, trąbita, trembita – ludowy instrument dęty w kształcie prostej rury lub zagiętej nieco na końcu, sięgającej do 4 metrów długości, używany jako pasterska trąba wydająca głęboki, niski dźwięk. Nazwa zaczerpnięta została prawdopodobnie z języka rumuńskiego. 
Opis występowania.
W Polsce odmiany trombit można spotkać do dziś w Beskidach i na Podhalu. Zwane są one po góralsku "fajerami". Eugeniusz Janota ok. 1860 roku skomponował dwie melodie, grywane później na podhalańskich trombitach. W Polsce wschodniej i centralnej ten rodzaj instrumentu nazywany jest ligawką, a na Kaszubach – bazuną. Wśród Hucułów funkcjonuje nazwa "trembita". Największą trombitę na świecie o długości 8,35 metra stworzył Józef Chmiel z Darkowa na Zaolziu.
Odmiany trombit.
Na terenie Polski wyróżnia się następujące rodzaje trombit:

</doc>
<doc id="521253" url="https://pl.wikipedia.org/wiki?curid=521253" title="Dysplazja obojczykowo-czaszkowa">
Dysplazja obojczykowo-czaszkowa

Dysplazja obojczykowo-czaszkowa (ang. cleidocranial dysplasia, CCD, choroba de P.Marie i Saintona) – rzadka choroba genetyczna dziedziczoną autosomalnie dominująco. Mutacja znajduje się na 6 chromosomie w obrębie genu "RUNX2" odpowiedzialnego za powstawanie struktur kostnych.
W 1897 roku dwaj francuscy lekarze: Pierre Marie i R. Sainton po raz pierwszy dokładnie opisali ten zespół.
Nadali oni jej również nazwę dyzostozy obojczykowo-czaszkowej. W 1967 z powodu zmiany postrzegania przyczyn pojawiania się zaburzeń zmieniono nazwę na obecnie stosowaną. Czasami nazywano ją również zespołem Mariego-Saintona.
Objawy.
Inne rzadziej występujące cechy:
Epidemiologia.
Zespół występuje z jednakową częstością u obu płci.

</doc>
<doc id="521257" url="https://pl.wikipedia.org/wiki?curid=521257" title="Centrum Ekohydrologii">
Centrum Ekohydrologii



</doc>
<doc id="521266" url="https://pl.wikipedia.org/wiki?curid=521266" title="Søren Peder Lauritz Sørensen">
Søren Peder Lauritz Sørensen

Søren Peder Lauritz Sørensen (ur. 9 stycznia 1868 w Havrebjergu, zm. 13 lutego 1939) – duński biochemik i fizykochemik, członek Królewskiej Duńskiej Akademii Nauk.
Ukończył studia na Uniwersytecie Kopenhaskim. Prowadził badania aminokwasów i białek, mieszanin buforowych, stężenia jonów wodorowych. W 1909 wprowadził pojęcie pH.

</doc>
<doc id="521269" url="https://pl.wikipedia.org/wiki?curid=521269" title="Louchebem">
Louchebem



</doc>
<doc id="521274" url="https://pl.wikipedia.org/wiki?curid=521274" title="Koronalny wyrzut masy">
Koronalny wyrzut masy

Koronalny wyrzut masy (, "CME") – olbrzymi obłok plazmy, w którym pole magnetyczne jest bardziej intensywne, przyspieszany w obszarze korony słonecznej i wyrzucany w przestrzeń międzyplanetarną. Jest to jeden z najważniejszych czynników kształtujących pogodę kosmiczną.
Masa materii skupionej w ukształtowanym plazmoidzie sięga miliardów ton, a składa się głównie z elektronów i protonów z niewielkim dodatkiem jonów cięższych pierwiastków, jak hel, tlen i żelazo. Obłoki wyrzuconej plazmy osiągają prędkość od prawie 200 do ponad 2000 km/s. Wyrzuty koronalne są skutkiem rekoneksji magnetycznej podczas rozbłysków słonecznych i protuberancji. Częstość ich występowania zmienia się w zależności od fazy cyklu aktywności słonecznej. Podczas minimum aktywności zjawisko zanika, a podczas maksimum częstość wzrasta do 4–5 dziennie. W przestrzeni międzyplanetarnej plazma ta rozchodzi się w postaci stosunkowo dobrze ukierunkowanego i wąskiego wyrzutu rozszerzającego się do średnicy np. 50 mln km w odległości równej promieniowi orbity Ziemi.
Jeżeli koronalny wyrzut masy osiągnie okolice Ziemi, wywoła wtedy zaburzenia ziemskiej magnetosfery i zorze polarne. Bardzo intensywne burze magnetyczne mogą spowodować uszkodzenia sieci przesyłowych energii elektrycznej na rozległych obszarach i zakłócać łączność radiową, głównie w zakresie fal krótkich. Fale uderzeniowe otaczające wyrzuty koronalne mogą zmieniać trajektorie satelitów. Ich zagrożenie dla astronautów nie jest jeszcze dokładnie znane - podczas sztormów słonecznych z października 2003 roku astronauci znajdujący się na ISS zostali poinstruowani, żeby udać się do bardziej chronionej przed promieniowaniem, rosyjskiej części stacji. Plazmoidy powstają jedynie w tym samym czasie co rozbłyski, nie poruszają się natomiast w przestrzeni tak szybko jak powstałe wówczas cząstki o dużych energiach. Te właśnie mogą niszczyć panele baterii słonecznych, powodować gromadzenie ładunku elektrycznego na satelitach, a dla astronautów stanowią zagrożenie takie samo jak jonizujący zakres widma promieniowania elektromagnetycznego.
1 września 1859 podczas obserwacji Słońca angielski amator astronomii Richard Christopher Carrington zauważył w pobliżu grupy plam słonecznych dwie jasne wstęgi. Zjawisko to trwało około pięciu minut. Gdy nastała noc, niebo zasnuło się światłami zorzy polarnej, którą można było zaobserwować nawet na Karaibach; linie telegraficzne w Europie i USA zaczęły iskrzyć, a indukowane w nich prądy wystarczały do utrzymywania pracy telegrafów nawet po odłączeniu od zasilania. Zarejestrowano także wahania ziemskiego pola magnetycznego. Dziś możemy się domyślać, że zaobserwował on rozbłysk na Słońcu, któremu prawdopodobnie towarzyszył koronalny wyrzut masy i po dotarciu do Ziemi spowodował potężną burzę magnetyczną. Naukowcy uważają, że powtórka z 1859 roku jest tylko kwestią czasu, ponieważ badania rdzeni ziemskich lodowców wykazały, że wyrzuty ze Słońca o takiej sile występują średnio raz na 500 lat.
Zdaniem wielu naukowców rozbłyski słoneczne i związane z nimi koronalne wyrzuty masy mogące wywołać wielką burzę słoneczną są zagrożeniem znacznie większym niż ocieplenie klimatu.
Pierwsza bezpośrednia obserwacja koronalnego wyrzutu masy została wykonana 14 grudnia 1971 z pokładu satelity OSO 7 (Orbiting Solar Observatory 7), który badał Słońce w latach 1971–1973. W późniejszych latach obserwacje CME prowadzone były między innymi przez instrumenty umieszczone na pokładzie stacji kosmicznej Skylab, obserwatorium kosmiczne Solar Maximum Mission, satelitę P78-1 oraz obecnie przez zespół koronografów (instrument LASCO) umieszczonych na satelicie SOHO. Obserwacja powstawania oraz rozchodzenia się CME w heliosferze stanowi główne zadanie misji sond STEREO. Te dwie sondy obserwują koronę słoneczną z różnych miejsc umożliwiając uzyskanie informacji o przestrzennym rozmieszczeniu wyrzutów. Od 2015 roku CME monitoruje także Deep Space Climate Observatory – sonda umieszczona w pobliżu punktu L1 między Ziemią a Słońcem.
9 marca 1989 na Słońcu doszło do potężnego koronalnego wyrzutu masy, który cztery dni później spowodował na Ziemi burzę magnetyczną i uszkodził sieć energetyczną w prowincji Quebec w Kanadzie. Awaria ta na wiele godzin odcięła miliony Kanadyjczyków od energii elektrycznej i miała poważne skutki ekonomiczne. Podobne burze zarejestrowano w innych miejscach świata w latach 1921 i 1960. Spowodowały one między innymi globalne zakłócenia w odbiorze stacji radiowych

</doc>
<doc id="521275" url="https://pl.wikipedia.org/wiki?curid=521275" title="Księga Świętej Magii Abramelina Maga">
Księga Świętej Magii Abramelina Maga

Księga Świętej Magii Abramelina Maga – grimoire opowiadający historię egipskiego czarnoksiężnika, Abramelina, który uczył magii niemieckiego Żyda, Abrahama (1362-1458).
Grimoir ten to rodzaj listownego opowiadania, w którym Abraham opisuje synowi Lamechowi swoją podróż z Niemiec do Egiptu, spotkanie z Abramelinem i tajemnice kabalistycznego systemu. System ów polegać ma na odprawieniu rytuału wymaganego do zdobycia „wiedzy i konwersacji” Świętego Anioła Stróża. Przygotowania są pracochłonne, trudne i długie. W tłumaczeniu MacGregora Mathersa, w pierwszej fazie pracy system trwać ma 6 miesięcy zanim dojdzie do jakiegokolwiek duchowego kontaktu. W czasie pracy nad systemem mag musi każdego ranka budzić się przed świtem, chodzić do specjalnie wyznaczonego miejsca i modlić się. Te same czynności wykonać powinien także przed zachodem słońca. Podczas fazy przygotowawczej mag powinien dostosować się do wielu nakazów tj. wstrzemięźliwość od alkoholu i od seksu, oderwanie od spraw związanych z pracą zawodową itp. Po tym czasie przybędzie Święty Anioł Stróż, aby nauczać tajemnic magii. Celem tych zabiegów magicznych jest wezwanie demonów, które dzięki pomocy Świętego Anioła Stróża będą ponoć służyć magowi. Za pomocą tych demonów, jak zapewnia Abramelin, można stać się niewidzialnym, latać, zmieniać kształt, poznać przyszłość itd. Pomocne w tych operacjach są również magiczne kwadraty i olejek Abramelina.
Księga istnieje w formie manuskryptów. Pochodzenie i autentyczność tego tekstu nie są jednoznacznie zweryfikowane. Tekst datowany jest na rok 1458.
Grimoire ten odegrał znaczącą rolę w rozwoju zachodniego okultyzmu. Korzystał z niego m.in. Aleister Crowley.

</doc>
<doc id="521276" url="https://pl.wikipedia.org/wiki?curid=521276" title="Dysplasia cleidocranialis">
Dysplasia cleidocranialis



</doc>
<doc id="521277" url="https://pl.wikipedia.org/wiki?curid=521277" title="Dyzostoza obojczykowo-czaszkowa">
Dyzostoza obojczykowo-czaszkowa



</doc>
<doc id="521279" url="https://pl.wikipedia.org/wiki?curid=521279" title="Zespół Marii-Saintona">
Zespół Marii-Saintona



</doc>
<doc id="521281" url="https://pl.wikipedia.org/wiki?curid=521281" title="Józef Koriot">
Józef Koriot

Józef Koriot vel Koryot vel Koriott (ur. 24 marca 1785 w Reszlu na Warmii, zm. 25 marca 1855 w Warszawie) – kartograf i topograf wojskowy, major Armii Księstwa Warszawskiego, pułkownik Wojska Polskiego Królestwa Kongresowego i generał lejtnant Armii Imperium Rosyjskiego.
Urodził się w rodzinie niemieckiej, ojcem był Martin Koriot, a matką Katharina z domu Grossman.
Od 1 stycznia 1807 służył w armii Księstwa Warszawskiego, najpierw jako kadet w kompanii artylerii w Warszawie, potem jako podporucznik Szkoły Aplikacyjnej Artylerii i Inżynierów. W 1809 walczył przeciw Austrii; po odbyciu tej kampanii został asystentem, a później wykładowcą w Szkole Aplikacji Artylerii. Był też członkiem Rady Administracyjnej Korpusu Inżynierów.
1 kwietnia 1810 został mianowany porucznikiem, a 20 stycznia 1812 kapitanem saperów. W 1813 będąc oficerem sztabowym korpusu J. Poniatowskiego (od 25 lipca w korpusie C. Victora) brał udział m.in. w bitwach pod Dreznem, Lipskiem i Hanau; odznaczony za to Krzyżem Złotym Orderu Virtuti Militari. Za kampanię we Francji w 1814 otrzymał Krzyż Kawalerski francuskiej Legiii Honorowej i stopień majora. W latach następnych brał udział w pracach Biura Topograficznego Korpusu Inżynierów (od 1815 jako zastępca szefa) i wykładał geometrię wykreślną na Królewskim Uniwersytecie Warszawskim i w Szkole Wojskowej Aplikacyjnej, gdzie od 1820 był profesorem geometrii wykreślnej i fortyfikacji polowych. 21 maja 1820 awansował do stopnia podpułkownika.
Brał udział w powstaniu listopadowym w 1831, podczas którego budował zewnętrzne fortyfikacje i okopy Warszawy, za co awansował do stopnia pułkownika.
Po upadku powstania listopadowego objęła go amnestia. Złożył wniosek, wraz z porucznikiem Leszczyńskim oraz pułkownikami Alfoncem i Dönhoffem, o przyjęcie do armii rosyjskiej. Przyjęty do niej w 1832 w stopniu podpułkownika do Korpusu Topografów, w 1835 awansował do pułkownika, w 1837 do generał-majora i w 1844 do generał-lejtnanta, po czym 16 marca tegoż roku przeszedł na emeryturę.
Dorobek.
Słabo znając język polski i francuski Koriot nie miał wielkich zasług jako wykładowca. Był jednak pracowitym i dobrym fachowcem, pozostawił znaczną ilość map i planów stanowiących dziś cenne źródła historyczne, m.in. Czerniakowa i okolic (z 1813), twierdzy Modlin (z 1814), twierdzy Zamość (z 1818). Brał udział w opracowaniu kilku kolejnych planów Warszawy, w tym m.in. opartego na jego własnym systemie triangulacji oraz mapy topograficznej Królestwa Polskiego (1843).

</doc>
<doc id="521288" url="https://pl.wikipedia.org/wiki?curid=521288" title="Godło heraldyczne">
Godło heraldyczne



</doc>
<doc id="521289" url="https://pl.wikipedia.org/wiki?curid=521289" title="Przestępczość zorganizowana">
Przestępczość zorganizowana

Przestępczość zorganizowana – zjawisko kryminalne występujące w skali międzynarodowej, którego nie można ściśle ograniczyć stanem faktycznym przestępstwa. Obejmuje ona zbiór poszczególnych przestępstw, złożoną postać (formę) aspołecznych zachowań, nie jest zjawiskiem wcześniej nieznanym, występowała w wielu krajach, w różnej formie, a przedmiotem jej zainteresowań były różne obszary życia społeczno-ekonomicznego.
Definiowanie przestępczości zorganizowanej w Polsce.
Problem definicji przestępczości zorganizowanej jest niezwykle kontrowersyjny i skomplikowany ze względu na różnorodność i zmienność form jej występowania w różnych krajach, dlatego definicji tego rodzaju przestępczości istnieje wiele. W polskiej praktyce organów ścigania i wymiaru sprawiedliwości są wykorzystywane różne definicje wypracowane przez poszczególne państwa i organizacje międzynarodowe.
Biuro do Walki z Przestępczością Zorganizowaną Komendy Głównej Policji posługuje się własną definicją przestępczości zorganizowanej, na którą składa się kilka elementów. Sprawcy działają z chęci zysku lub żądzy władzy, działalność grupy trwa przez dłuższy czas, jest to zorganizowana struktura, w której występuje podział zadań między członkami, sposobem zarabiania pieniędzy jest multiprzestępczość, grupa jest hermetyczna, zdyscyplinowana i poddana kontroli, używa przemocy lub innych środków zastraszania, dąży do wywarcia wpływu na politykę, organy ścigania, sądy lub media, nieraz prowadzi działalność w skali międzynarodowej, „pierze brudne pieniądze”.
Pojęcie przestępczość zorganizowana do polskiego ustawodawstwa zostało wprowadzone w ustawie "O ochronie obrotu gospodarczego" z 12 października 1994 r. do przepisu zakazującego „prania brudnych pieniędzy” (jednak bez właściwej interpretacji prawnej).
W treści Kodeksu karnego zawarto najważniejsze z punktu widzenia niniejszego zagadnienia unormowania prawne, stanowiące obecnie podstawy ścigania działalności zorganizowanych grup oraz związków przestępczych. Zgodnie z art. 258 § 1 Kodeksu karnego „Kto bierze udział w zorganizowanej grupie albo związku mających na celu popełnienie przestępstwa lub przestępstwa skarbowego, podlega karze pozbawienia wolności od 3 miesięcy do lat 5.”. Kolejne paragrafy tegoż artykułu przewidują kwalifikowany typ wzmiankowanego przestępstwa, zagrożony wyższą odpowiedzialnością karną sprawcy. Odpowiednio § 2 przewiduje, że w wypadku gdy grupa albo związek określone w § 1 mają charakter zbrojny albo mają na celu popełnienie przestępstwa o charakterze terrorystycznym, sprawca podlega karze pozbawienia wolności od 6 miesięcy do lat 8. Zgodnie z § 3 kto grupę albo związek określone w § 1 w tym mające charakter zbrojny zakłada lub taką grupą albo związkiem kieruje, podlega karze pozbawienia wolności od roku do lat 10. Zgodnie z § 4 kto grupę albo związek mające na celu popełnienie przestępstwa o charakterze terrorystycznym zakłada lub taką grupą lub związkiem kieruje, podlega karze pozbawienia wolności na czas nie krótszy od lat 3. Znamienne pozostaje rozróżnienie podmiotu przestępstwa, wedle stopnia zorganizowania: na związek przestępczy oraz zorganizowaną grupę przestępczą. Za związek przestępczy uważać należy trwały zespół przynajmniej 3 osób, przejawiający cechy zorganizowania zmaterializowane w ustalonych regułach przyjmowania do struktury nowych członków, zasadzie podporządkowania hierarchicznego, dyscypliny oraz realizacji obowiązków związanych z przydzielonym zakresem kompetencji, właściwych dla profilu działania związku. Natomiast pod pojęciem zorganizowanej grupy przestępczej rozumieć należy współpracę, co najmniej, trzech osób, której cel stanowi popełnienie określonych przestępstw lub też generalnie popełnianie przestępstw o luźnym związku zachodzącym pomiędzy poszczególnymi popełnionymi czynami, między innymi bez określenia stałych ról i utrwalonych hierarchii wewnątrz struktury, o większym jednak określeniu ról niż przy współsprawstwie. Nie stanowi jednak grupy przestępczej samo zawiązanie porozumienia z inną osobą lub osobami w celu popełnienia jednostkowego przestępstwa.
W prawie międzynarodowym.
W Konwencji ONZ przeciwko międzynarodowej przestępczości zorganizowanej z 2000 r. w art. 2a) zorganizowana grupa przestępcza oznacza "posiadającą strukturę grupę składającą się z 3 lub więcej osób, istniejącą przez pewien czas oraz działającą w porozumieniu w celu popełnienia jednego lub więcej poważnych przestępstw określonych na podstawie niniejszej konwencji, dla uzyskania, w sposób bezpośredni lub pośredni, korzyści finansowej lub innej korzyści materialnej". W art. 2c) grupa posiadająca strukturę oznacza "grupę, która została utworzona nie w sposób przypadkowy w celu bezpośredniego popełnienia przestępstwa i która nie musi posiadać formalnie określonych ról dla swoich członków, ciągłości członkostwa czy rozwiniętej struktury".
Przestępczość zorganizowana na świecie.
W wielu państwach na świecie działają zorganizowane grupy przestępcze, często posiadające długą tradycję.
Poniżej przedstawiono najbardziej znane zorganizowane grupy przestępcze z podziałem na państwa w których występują.

</doc>
<doc id="521292" url="https://pl.wikipedia.org/wiki?curid=521292" title="Filip Stamma">
Filip Stamma

Filip Stamma (ur. 1705 w Aleppo, zm. czerwiec/lipiec 1755 w Londynie) – syryjski szachista, szczególnie zasłużony jako problemista, jako pierwszy użył w druku notacji algebraicznej. 
W roku 1737 w Paryżu opublikował swoją pierwsza książkę szachową, którą potem poprawił i wznowił w roku (1745) w Londynie. Jego zadania szachowe, oparte na tradycji szachów arabskich, wywarły znaczny wpływ na rozwój europejskiej problemistyki. Był silnym graczem praktycznym, w roku 1747 został jednak wysoko pokonany przez Philidora.
Poniżej przykładowa kompozycja szachowa autorstwa Stammy.
Rozwiązania:
[1.S:c5! dc5 2.Gd5+ Kd6 3.Sf5 mat]
[1.S:c5! W:c5 2.Gd5+ W:d5 3.cd5 mat]
"(zaznacz tekst pomiędzy nawiasami, aby zobaczyć rozwiązanie)"

</doc>
<doc id="521297" url="https://pl.wikipedia.org/wiki?curid=521297" title="Randy Vasquez">
Randy Vasquez

Randy Vasquez, właściwie Randall J. Vasquez (ur. 16 października 1961 w Escandido) – amerykański aktor telewizyjny i filmowy, reżyser. 
Życiorys.
Urodził się w Escandido, w stanie Kalifornia w rodzinie amerykańsko-meksykańskiej. Jego rodzice rozwiedli się, gdy był dzieckiem. Randy przeprowadził się wraz z matką i bratem do High Point w Karolinie Północnej. Regularnie odwiedzał ojca, który pozostał w Kalifornii. 
Jako nastolatek Randy marzył o karierze zawodowego baseballisty, ale zarzucił ten pomysł i zwrócił się ku aktorstwu; szybko otrzymał swoją pierwszą rolę w sztuce teatralnej "Juliusz Cezar" według Szekspira. W kinie zadebiutował u boku Eddiego Murphy’ego w filmie "Gliniarz z Beverly Hills" ("Beverly Hills Cop", 1984). 
Potem się na małym ekranie w serialach: NBC "Autostrada do nieba" ("Highway to Heaven", 1984), NBC "Posterunek przy Hil Street" ("Hill Street Police Blues", 1986), operze mydlanej NBC "Santa Barbara" (1989), operze mydlanej CBS "Knots Landing" (1989-90), "Brygada Acapulco" ("Acapulco H.E.A.T.", 1993-94, 1999) jako Marcos, CBS "Nash Bridges" (1997) z Donem Johnsonem, "Sliders" (1997), CBS "JAG – Wojskowe Biuro Śledcze" (1999-2003) jako sierżant Victor Galindez i "Bez skazy" ("Nip/Tuck", 2008). 
Za rolę barmana Paolo Vaire w sitcomie ABC "Statek miłości: Następna fala" ("The Love Boat: The Next Wave", 1998) otrzymał nominację do nagrody American Latino Media Arts (ALMA). W 2005 roku zadebiutował jako reżyser komediodramatu "Percepcje" ("Perceptions").
Randy gra w baseball i jeździ na motorze. Pozostaje stanu wolnego, mieszka w Los Angeles.

</doc>
<doc id="521300" url="https://pl.wikipedia.org/wiki?curid=521300" title="Andrzej Wróblewski (malarz)">
Andrzej Wróblewski (malarz)

Andrzej Wróblewski (ur. 15 czerwca 1927 w Wilnie, zm. 23 marca 1957 w Tatrach) – malarz, historyk sztuki i krytyk sztuki, pracownik dydaktyczny Akademii Sztuk Pięknych w Krakowie. Jeden z najwybitniejszych polskich artystów w II połowie XX wieku.
Życiorys.
Był synem profesora prawa, rektora Uniwersytetu Wileńskiego, Bronisława Wróblewskiego i artystki graficzki Krystyny z d. Hirschberg i bratem prawnika Jerzego. Od najmłodszych lat przejawiał talent artystyczny. Uczęszczał do Liceum im. Króla Zygmunta Augusta w Wilnie, podczas II wojny światowej brał udział w tajnych kompletach. 26 sierpnia 1941 w trakcie domowej rewizji przeprowadzonej przez hitlerowców umarł na atak serca ojciec artysty. 14-letni wówczas Wróblewski był tego świadkiem. Matka była jego pierwszym nauczycielem sztuki. Uczyła go techniki drzeworytnicznej – pod jej kierunkiem wykonał swoje pierwsze grafiki (prace „Memento mori – Czaszka”). Na początku 1945 Krystyna Wróblewska razem z dziećmi (miał starszego brata Jerzego) opuściła Wilno i przeniosła się do Krakowa. Tam Wróblewski zdał egzamin dojrzałości i rozpoczął studia na dwu kierunkach jednocześnie: historii sztuki na Uniwersytecie Jagiellońskim oraz malarstwa na Akademii Sztuk Pięknych.
W 1947 wraz z grupą warszawskiej i krakowskiej ASP wyjechał do Holandii na trzymiesięczne stypendium, w ramach wymiany zorganizowanej przez Międzynarodowy Związek Studentów. Udało mu się przedłużyć pobyt za granicą o kolejne trzy miesiące – zwiedził wtedy najważniejsze holenderskie miasta: Amsterdam, Hagę, Rotterdam, podróżował przez Danię, Szwecję, północne Niemcy, w drodze powrotnej zwiedził również Norymbergę i Pragę.
W 1948 ukończył historię sztuki na Uniwersytecie Jagiellońskim, a w 1952 Akademię Sztuk Pięknych w Krakowie (ASP), gdzie nauczali go m.in. Adam Hoffmann, Zbigniew Pronaszko, Jerzy Fedkowicz, Hanna Rudzka-Cybisowa. W 1948 zadebiutował w Krakowie na I Wystawie Sztuki Nowoczesnej. Pracował jako asystent na ASP w Krakowie gdzie był twórcą Grupy Samokształcenia, do której należeli m.in. Andrzej Wajda, Witold Damasiewicz, Jan Tarasin i Przemysław Brykalski. Powstanie tej grupy było pierwszym zanegowaniem estetyki kolorystów. Uprawiał krytykę artystyczną na łamach czasopism: „Przegląd Artystyczny”, „Twórczość”, „Gazeta Krakowska”.
Zmarł, idąc drogą Oswalda Balzera w Tatrach, prawdopodobnie na zawał serca. Zwłoki znaleziono na poboczu zaśnieżonej drogi między Toporową Cyrhlą a Zazadnią. Pochowany został na cmentarzu Salwatorskim w Krakowie (kwatera SC12-14-40).
Twórczość.
Od 1947 głównym tematem jego malarstwa był człowiek, ale wykonywał także prace eksperymentalne, inspirowane socrealizmem i abstrakcyjne. Ulubione techniki to malarstwo olejne, gwasz, rysunki, grafika (w tym monotypia). W twórczości Wróblewskiego widać zadumę nad człowiekiem i jego losem, a także dramatyzm będący reminiscencją jego wojennych przeżyć (cykl „Rozstrzelania” 1948–1949). Na początku lat 50. malował obrazy w stylistyce socrealizmu („Fajrant w Nowej Hucie” 1953).
Do swojej dawnej stylistyki wrócił po 1955. W okresie tym tworzył sugestywne, metaforyczne obrazy, nawiązujące do codzienności („Kolejka trwa”, „Szofer” 1956). Twórczość ostatnich lat Wróblewskiego cechuje profetyczna obsesja związana ze śmiercią („Ukrzesłowienie II”, „Nagrobki”, „Cień Hiroszimy I” 1957).
Upowszechnianiem i popularyzacją twórczości Wróblewskiego zajmuje się powołana w 2012 Fundacja Andrzeja Wróblewskiego. 
Nawiązania.
Cykl obrazów Wróblewskiego stał się inspiracją dla utworu Jacka Kaczmarskiego „Rozstrzelanie”.

</doc>
<doc id="521301" url="https://pl.wikipedia.org/wiki?curid=521301" title="Andrzej Wróblewski">
Andrzej Wróblewski



</doc>
<doc id="521302" url="https://pl.wikipedia.org/wiki?curid=521302" title="Administracyjna reforma Danii (1970)">
Administracyjna reforma Danii (1970)



</doc>
<doc id="521303" url="https://pl.wikipedia.org/wiki?curid=521303" title="Marcin Król">
Marcin Król

Marcin Feliks Król (ur. 18 maja 1944 w Warszawie, zm. 25 listopada 2020 w Białej Podlaskiej) – polski filozof polityki, historyk idei, nauczyciel akademicki i publicysta. Działacz opozycji demokratycznej w okresie PRL. Profesor nauk humanistycznych.
Uczestnik wydarzeń marcowych w 1968, więziony w tym samym roku przez kilka miesięcy. Długoletni współpracownik „Tygodnika Powszechnego”, współzałożyciel (wraz z Wojciechem Karpińskim) pisma „Res Publica”, a także jego redaktor naczelny. W 1975 sygnatariusz "Listu 59" przeciwko zmianom w Konstytucji PRL. Współpracownik PPN oraz członek TKN. Na początku lat 80. doradca NSZZ „Solidarność” Regionu Mazowsze. W 1988 zaproszony w skład Komitetu Obywatelskiego. W III RP profesor zwyczajny Uniwersytetu Warszawskiego, w latach 1996–2002 i 2005–2012 dziekan Wydziału Stosowanych Nauk Społecznych UW, przewodniczący rady Fundacji im. Stefana Batorego (2009–2020).
Życiorys.
Rodzina.
Był synem Stanisława Józefa Króla (1902–1984), profesora Politechniki Warszawskiej, i Zofii Antoniny z domu Trybulskiej. Jego ojcem chrzestnym był Józef Rybicki.
Marcin Król był żonaty z teatrolożką Małgorzatą Dziewulską, a następnie z tłumaczką Julią Kalinowską-Król. Miał dwoje dzieci: córkę Zofię i syna Józefa.
Okres PRL.
Lata 60. i 70..
Był absolwentem VI Liceum Ogólnokształcącego im. Tadeusza Reytana w Warszawie (1961). Tam zaprzyjaźnił się z Wojciechem Karpińskim, kolegą z klasy i późniejszym wieloletnim współpracownikiem. W 1966 ukończył studia filozoficzne, a w 1967 studia socjologiczne (studiował dwa kierunki równolegle) na Uniwersytecie Warszawskim. Jego praca magisterska z dziedziny filozofii nosiła tytuł "Absolut epistemologiczny i komunikacja intersubiektywna u Kartezjusza i Husserla". W 1967 rozpoczął na Uniwersytecie Warszawskim studia doktoranckie.
W styczniu 1968 uczestniczył w proteście przeciwko zdjęciu ze sceny spektaklu "Dziady" Adama Mickiewicza w reżyserii Kazimierza Dejmka. 8 marca 1968 wziął udział w demonstracji studenckiej w obronie relegowanych z Uniwersytetu Warszawskiego studentów; był członkiem delegacji studenckiej, która podjęła rozmowy z władzami uczelni. 9 marca 1968 uczestniczył w nieformalnym spotkaniu u Włodzimierza Kofmana, na którym omawiano przebieg wydarzeń i rozważano dalsze możliwości protestu. W kolejnych dniach wspierał komitet studencki, który koordynował dalsze protesty. 10 kwietnia 1968 został zatrzymany, a 12 kwietnia 1968 aresztowany po zarzutem „organizacji nielegalnych zgromadzeń”; zwolniono go bez procesu po trzech miesiącach.
Następnie kontynuował studia doktoranckie, w 1971 obronił pracę doktorską pt. "Historia i utopia. Świadomość historyczna w ideologii jakobinów (1789–1794)", napisaną pod kierunkiem Niny Assorodobraj-Kuli. Od 1972 był zatrudniony w Instytucie Filozofii i Socjologii Polskiej Akademii Nauk. Na przełomie lat 60. i 70. nawiązał współpracę z „Tygodnikiem Powszechnym”, w którym debiutował w 1972. Razem z Wojciechem Karpińskim publikował na jego łamach teksty w cyklu "Od Mochnackiego do Piłsudskiego. Sylwetki polityczne XIX wieku", które ukazały się drukiem w 1974 (okrojone przez cenzurę, która nie zgodziła się m.in. na pierwszą część tytułu). Książka ta była jedną z ważnych lektur środowisk opozycyjnych II połowy lat 70.; była dyskutowana m.in. w środowisku Aleksandra Halla, który uważał ją za wyjątkowo ważną dla przełamania lęku przed ideą narodową.
W 1975 podpisał "List 59", którego sygnatariusze protestowali przeciwko zmianom w Konstytucji PRL, w tym wpisaniu do niej kierowniczej roli PZPR i wieczystego sojuszu z ZSRR. W 1977 uzyskał w IFiS PAN stopień doktora habilitowanego, na podstawie pracy poświęconej polskiemu konserwatyzmowi XIX wieku. W latach 1977–1978 przebywał w USA, wykładał na Uniwersytecie Yale i Uniwersytecie Teksańskim w Austin.
Po powrocie do Polski włączył się w działania niezależne od władz. Jesienią 1978 został członkiem Towarzystwa Kursów Naukowych, w roku akademickim 1979/1980 powierzono mu prowadzenie seminarium "Polska myśl polityczna XX wieku". Był opiekunem przygotowywanej przez Aleksandra Halla pracy doktorskiej zatytułowanej "Polska myśl polityczna na przełomie XIX i XX wieku", a w 1981 wydał broszurę "Józef Piłsudski – ewolucja myśli politycznej". W 1978 założył razem z Wojciechem Karpińskim pismo „Res Publica” (pierwszy numer ukazał się na początku 1979) i został jego redaktorem naczelnym. Ambicją pisma było poszukiwanie liberalno-konserwatywnego, pragmatycznego stylu pisania o polityce, wolnego od nadużywania patriotycznych haseł i symboli.
W 1979 w emigracyjnym wydawnictwie Libella opublikował książkę "Style politycznego działania. Wokół „Buntu Młodych” i „Polityki”", która odbiła się szerokim echem w środowiskach opozycji. W książce tej wskazywał na aktualność myśli konserwatywnej dla kształtowania filozofii polityki opartej na roztropnym rozpoznawaniu problemów społecznych, a także formowania wewnętrznej suwerenności narodu. Jednocześnie wykluczał stosowanie ideologii konserwatywnej w bieżącej akcji politycznej, uznając takie próby za groteskowe.
Również w 1979 został członkiem polskiego oddziału PEN Clubu.
Lata 80..
W okresie wydarzeń sierpniowych w 1980 był sygnatariuszem skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Współpracował z Polskim Porozumieniem Niepodległościowym, dla którego przygotował wydane w sierpniu 1980 fragmenty pamiętników Jeana Monneta. W 1980 został doradcą NSZZ „Solidarność” Regionu Mazowsze, nie był jednak członkiem związku, gdyż formalnie nigdzie nie pracował. Podjął pozostawioną bez odzewu próbę legalizacji „Res Publiki”, której wydawanie zakończyło wprowadzenie stanu wojennego w grudniu 1981.
Na początku lat 80. został członkiem zespołu redakcyjnego „Tygodnika Powszechnego”. W latach 80. przybliżał w dalszym ciągu myśl konserwatywną, w 1982 opublikował pracę "Stańczycy. Antologia myśli społecznej i politycznej konserwatystów krakowskich", a w 1985 książkę "Konserwatyści a niepodległość. Studia nad polską myślą konserwatywną XIX wieku". Pozostawał natomiast krytyczny wobec dziedzictwa Narodowej Demokracji. Wartości konserwatywne uznawał za istotne w refleksji teoretycznej, prowadzenie polityki prawicowej uważał jednak za anachroniczne. W latach 1983–1985 współtworzył Grupę Publicystów Politycznych, która sformułowała propozycję ugody politycznej z władzami komunistycznymi. Dzięki temu miały zostać zapoczątkowane procesy modernizacyjne, ku czemu miały prowadzić ułatwienia dla prywatnej inicjatywy w gospodarce oraz niezależne od władz działania w sferze kultury i nauki. Grupa nie widziała sensu prowadzenia polityki prowadzonej wyłącznie dla celów dalekosiężnych, takich jak niepodległość i demokracja. Jesienią 1984 zaangażował się w założony przez Stanisława Stommę Klub Myśli Politycznej „Dziekania”; należał obok jego twórcy do głównych ideologów tego środowiska, kontynuując poszukiwanie realistycznych prób tworzenia większej autonomii obywatelskiej. Jego oponenci w środowiskach opozycyjnych (Adam Michnik, publicyści pisma „Krytyka”) nazwali jego styl myślenia „nowym realizmem”, krytykując koncepcję ugody – jak uważali – za wszelką cenę. Środowiska prawicowe z kręgu Wiesława Chrzanowskiego i Marka Jurka obawiały się fasadowych układów z władzą i rozmycia ideowego ruchu proweniencji konserwatywno-narodowej o odcieniu katolickim. Czesław Bielecki uważał natomiast, że stanowisko „realistyczne” jest zbyt minimalistyczne, a nadto cechuje się nadmiernie gabinetowym, salonowym stylem. Poczynając od 1986, Marcin Król był członkiem nieformalnego konwentu seniorów „Dziekanii”, wyznaczającego program działania klubu. W 1987 zaczął rozluźniać swoją współpracę, albowiem preferował wcześniejszą formułę klubu dyskusyjnego, zamiast sformalizowanego stowarzyszenia. W tym okresie zaczęło być mu bliżej do środowiska sformowanego wokół Lecha Wałęsy, Tadeusza Mazowieckiego i Bronisława Geremka. Po legalizacji KMP „Dziekania” jako stowarzyszenia w sierpniu 1988 wszedł jeszcze w skład pozastatutowego Konwentu Opiniodawczego.
Po wielomiesięcznych staraniach w czerwcu 1987 rozpoczął wydawanie, tym razem w obiegu oficjalnym, reaktywowanego pisma „Res Publica” (w nakładzie 25 tys. egzemplarzy) i został jego redaktorem naczelnym. Jakkolwiek oznaczało to faktyczne poszerzenie możliwości działania niezależnego od władz, spotkało się z negatywnym odbiorem części opinii publicznej. W listopadzie 1987 uczestniczył w spotkaniu 60 intelektualistów zaproszonych przez Lecha Wałęsę w celu poszukiwania możliwości formowania bardziej demokratycznego ustroju PRL. W czasie tego spotkania opowiedział się przeciwko jednolitemu kierownictwu całej opozycji (pogląd ten okazał się jednak mniejszościowy). Na łamach podziemnego pisma „Wola” we wrześniu 1988 postulował stworzenie Komitetu Ocalenia Ekonomicznego składającego się z fachowców wybranych wspólnie przez władzę i opozycję. W „Tygodniku Powszechnym” zamieścił jesienią 1988 i w styczniu 1989 cykl artykułów poświęconych minimalnym warunkom ugody z władzami PRL, które dotyczyły legalizacji NSZZ „Solidarność”, odpolitycznienia gospodarki, zapewnienia legalnego działania opozycji oraz postulatu prowadzenia jawnej polityki międzynarodowej. W grudniu 1988 został członkiem Komitetu Obywatelskiego przy przewodniczącym NSZZ „Solidarność” Lechu Wałęsie. W 1989 uczestniczył w obradach Okrągłego Stołu, pracował w zespole do spraw reform politycznych i w podzespole do spraw środków masowego przekazu. Bezpośrednio po wyborach parlamentarnych w czerwcu 1989 opowiadał się na forum KO za budowaniem pluralistycznego życia politycznego i stworzeniem szerokiej partii obywatelskiej. 22 czerwca wszedł w skład komisji ds. reorganizacji Komitetu Obywatelskiego, w ramach której przygotował projekt przekształcenia go w Radę Ruchu Obywatelskiego. Celem nowego organu miało być wzmocnienie ruchu regionalnych komitetów obywatelskich, tak aby mogły w większym stopniu animować inicjatywy lokalne, przygotować się do wyborów samorządowych i stać się zapleczem dla Obywatelskiego Klubu Parlamentarnego. Projekt ten nie znalazł ostatecznie poparcia na forum Komitetu Obywatelskiego z uwagi na niejasny status lokalnych komitetów. W grudniu 1989 Marcin Król został członkiem rady Fundacji Obywatelskiej, której celem miało być wsparcie ruchu komitetowego.
III Rzeczpospolita.
W 1990 został członkiem prezydenckiego sztabu wyborczego Tadeusza Mazowieckiego. W kolejnych latach pomimo wielu propozycji znalazł się poza czynną polityką, poświęcając się pracy naukowej i publicystycznej.
Do 1992 pozostawał redaktorem naczelnym pisma „Res Publica”, następnie do 2007 był redaktorem naczelnym pisma „Res Publica Nowa”. W 1992 został pracownikiem Uniwersytetu Warszawskiego, w latach 1996–2002 oraz 2005–2012 był dziekanem, a w latach 2002–2005 prodziekanem Wydziału Stosowanych Nauk Społecznych UW, kierował założoną przez siebie w 2003 Katedrą Studiów nad Tradycją i Zmianą Społeczną w XIX i XX wieku (od 2007 pod nazwą Katedra Historii Idei i Antropologii Kulturowej). W 1999 otrzymał tytuł profesora nauk humanistycznych.
Był członkiem Collegium Invisibile, w latach 2009–2020 przewodniczącym rady Fundacji im. Stefana Batorego.
W okresie III RP wydał kilkanaście książek, poświęconych m.in. zaletom i wadom myśli liberalnej, miejscu romantyzmu w polityce polskiej, pojęciu patriotyzmu, kryzysowi intelektualnemu i duchowemu zagrażającemu Europie. Popularyzował także historię myśli politycznej, akcentując jej aktualność w konfrontacji z problemami współczesności. Podejmował refleksję nad wolnością, w tym nad jej relacjami ze sprawiedliwością i równością, oraz nad zagadnieniem demokracji.
Od 2000 publikował w „Tygodniku Powszechnym” stały felieton. W 2008 zrezygnował z dalszej współpracy z tym tygodnikiem, był krytyczny wobec sposobu redagowania pisma. Współpracował z gazetą „Dziennik Polska-Europa-Świat” i jej dodatkiem „Europa”. Później był stałym komentatorem „Dziennika Gazety Prawnej”.
W udzielonym w 2014 „Gazecie Wyborczej” wywiadzie pt. "Byliśmy głupi", a następnie w wydanej w 2015 książce pod tym samym tytułem, krytycznie spojrzał na sposób transformacji Polski po upadku komunizmu oraz na udział swojej formacji w tych przemianach.
Od lat 90. mieszkał w Drelowie w powiecie bialskim. Został pochowany na cmentarzu Powązkowskim w Warszawie (kwatera 315a, rząd 4, miejsce 24).

</doc>
<doc id="521305" url="https://pl.wikipedia.org/wiki?curid=521305" title="Administracyjna reforma Danii (2007)">
Administracyjna reforma Danii (2007)



</doc>
<doc id="521306" url="https://pl.wikipedia.org/wiki?curid=521306" title="Lloyd Bradley">
Lloyd Bradley

Lloyd Bradley (ur. 1955 w Londynie) – brytyjski dziennikarz i pisarz muzyczny. Jego największą fascynacją jest muzyka reggae, którą odkrył jako nastolatek. Chodził wtedy na sound systemy w północnym Londynie i założył nawet swój własny pod nazwą "Dark Star System".
Pracował w magazynach takich jak: "Q" (1988), "Empire", "Big", "Maxim", "Encore" (1994), a następnie był wydawcą "GQ". Aktualnie jest "wolnym strzelcem" i konsultantem w wielu pismach, zajmuje się pisaniem biografii takich ludzi jak Rod Stewart czy George Clinton. Publikują go m.in. NME, Black Music Magazine, The Guardian, Mojo.
Jego najsłynniejsza książka Bass Culture: When Reggae Was King jest uznawana za jedną z najważniejszych książek dotyczących reggae.
Jeszcze nikt nie podjął się przetłumaczenia i wydania jego twórczości w Polsce.

</doc>
<doc id="521310" url="https://pl.wikipedia.org/wiki?curid=521310" title="Urby Emanuelson">
Urby Emanuelson

Urby Vitorrio Diego Emanuelson (ur. 16 czerwca 1986 w Amsterdamie) – holenderski piłkarz surinamskiego pochodzenia występujący na pozycji pomocnika, obecnie piłkarz holenderskiego FC Utrecht. Były reprezentant Holandii.
Kariera klubowa.
Ajax Amsterdam.
Emanuelson to wychowanek szkółki piłkarskiej Ajaksu Amsterdam. Do pierwszego zespołu trafił za kadencji Ronalda Koemana w sezonie 2004/2005. Na debiut w Eredivisie czekał kilka miesięcy, wcześniej zadebiutował w Lidze Mistrzów w lutym 2005 w meczu z AJ Auxerre. Natomiast debiut w lidze miał miejsce 10 kwietnia 2005 roku w meczu z AZ Alkmaar.
W sezonie 2005/2006 Emanuelson był już podstawowym zawodnikiem drużyny z Amsterdamu. Z Ajaksem wywalczył awans do eliminacji Ligi Mistrzów, które Ajax w sezonie 2006/2007 przeszedł pomyślnie. Z Ligi Mistrzów odpadł po fazie grupowej, a z Pucharu UEFA po meczach z Werderem Brema. W rozgrywkach ligowych został z Ajaksem wicemistrzem Holandii oraz zdobył Puchar Holandii.
AC Milan.
23 stycznia 2011 podpisał 3,5 letni (do 30 czerwca 2014) kontrakt z AC Milan; według doniesień mediów, kwota transferu opiewała na 1,7 miliona euro. Swojego pierwszego gola w czerwono-czarnych barwach strzelił 20 kwietnia 2011 roku w spotkaniu z US Palermo. Wtedy to AC Milan zremisował 2:2 na własnym boisku w półfinale Pucharu Włoch. Dnia 29 kwietnia 2012 roku strzelił jedyną bramkę w meczu z Chelsea, dającą zwycięstwo Rossonerim. W sezonie 2012/2013 Emanuelson zagrał we wszystkich meczach fazy grupowej Ligi Mistrzów, zdobywając przy tym jedną bramkę w spotkaniu przeciwko Zenitowi.
Fulham.
Podczas zimowego okienka transferowego został wypożyczony do angielskiego Fulham. Po przybyciu do ekipy z Londynu, Emanuelson występował tylko w końcówkach spotkań. Pierwszy raz w wyjściowym składzie zagrał 13 kwietnia 2013 roku, w zremisowanym 1:1 meczu przeciwko Aston Villi. Swoją jedyną bramkę dla "The Cottagers" zdobył w ostatnim spotkaniu sezonu ze Swansea. W barwach angielskiej drużyny zagrał łącznie w 13 meczach, w tym 8 krotnie wchodził na murawę z ławki rezerwowych.
Powrót do AC Milan.
Po skończonym wypożyczeniu Emanuelson powrócił do AC Milanu. W sezonie 2013/2014 piłkarz mógł liczyć na bardziej systematyczne występy. W meczach ligowych pojawiał się na boisku 24 razy i zanotował trzy asysty. Zespołowi z Mediolanu pomógł także wyjść z grupy rozgrywek Ligi Mistrzów. AC Milan zajął w grupie H drugie miejsce, tuż za FC Barceloną. Na tym etapie turnieju Emanuelson zagrał pięciokrotnie, opuszczając tylko rewanżową potyczkę z Ajaxem Amsterdam. W przegranym dwumeczu 1/8 finału z Atlético Madryt wystąpił w obydwu spotkaniach, rozgrywając pełne 90 minut. Zawodnik grał także w przegranym meczu Pucharu Włoch przeciwko Udinese Calcio. Mimo łącznie rozegranych 33 spotkań w barwach "Rossonerich", kontrakt z zawodnikiem nie został przedłużony i wraz z końcem sezonu 2013/2014 Emanuelson stał się wolnym zawodnikiem.
AS Roma.
Latem 2014 dołączył na zasadzie wolnego transferu do Romy. Umowa została podpisana na rok i zawierała opcję przedłużenia na kolejne dwa sezony. Zawodnik w stołecznym zespole wystąpił dwukrotnie, tylko w meczach ligowych, spędzając na boisku łącznie 16 minut.
Atalanta.
Po półrocznym pobycie w stolicy Włoch, Emanuelson został przetransferowany definitywnie do Atalanty BC. W nowej drużynie zadebiutował 1 lutego 2015 roku, w wygranym 2:1 meczu z Cagliari Calcio, zmieniając w 57 minucie Cristiana Del Grosso. W ekipie z Bergamo zagrał łącznie 9 razy, trzykrotnie asystując przy bramkach kolegów z zespołu. Po półrocznej grze dla Atalanty jego kontrakt nie został przedłużony i po raz kolejny Emanuelson stał się wolnym zawodnikiem.
Hellas Werona.
W dniu 3 stycznia 2016 roku, Emanuelson dołączył Werona na zasadzie wolnego transferu.
Kariera reprezentacyjna.
W przeszłości występował w młodzieżowych reprezentacjach Holandii. Grał w przedziałach wiekowych do lat 17, 19, 20 i 21. W dorosłej reprezentacji "Oranje" zadebiutował 12 listopada 2005 roku w meczu z reprezentacją Włoch w Amsterdamie. Selekcjoner reprezentacji, Marco van Basten, nie powołał go jednak na Mistrzostwa Świata w Niemczech.
Do tej pory w reprezentacji Holandii rozegrał 17 spotkań, nie zdobywając żadnej bramki.
Statystyki.
"Stan na dzień 9 stycznia 2016:"

</doc>
<doc id="521322" url="https://pl.wikipedia.org/wiki?curid=521322" title="RIM-24 Tartar">
RIM-24 Tartar

RIM-24 Tartar – amerykański kierowany pocisk rakietowy klasy woda-powietrze średniego zasięgu, opracowany pod koniec lat 50. 
Historia.
Pocisk Tartar został opracowany w latach 50. w odpowiedzi na potrzebę lżejszego systemu przeciwlotniczego, niż opracowane wcześniej RIM-2 Terrier i RIM-8 Talos, który zmieściłby się na okrętach wielkości niszczycieli, a ponadto mógłby niszczyć cele na bliższych dystansach. Nowy pocisk został opracowany przez firmę General Dynamics; powstał w uproszczeniu przez pozbawienie pocisku RIM-2C Terrier pierwszego stopnia. W odróżnieniu od Terriera, był samonaprowadzany za pomocą półaktywnej głowicy radiolokacyjnej. Pocisk był jednostopniowy, miał silnik rakietowy na paliwo stałe. Miał zasięg od 1,85 do 13,7 km (1 – 7,5 Mm) i pułap od 15 do 16 765 m (50 – 55 000 stóp). Pociski Tartar miały także możliwość zastosowania do zwalczania celów morskich, z zasięgiem ok. 18 km. 
Pocisk nie otrzymał oznaczenia we wczesnym systemie SAM-N-x, lecz oznaczany był początkowo jedynie Missile Mk 15 (pocisk model 15), aż do wprowadzenia systemu oznaczeń RIM w 1963, kiedy został oznaczony RIM-24A. 
Ulepszona wersja RIM-24B (Improved Tartar) miała skuteczniejszą głowicę poszukiwawczą i bojową oraz nowy silnik rakietowy, pozwalający na zwiększenie zasięgu do 32,5 km i pułapu do 21 335 m (70 000 stóp). Weszła do służby w 1963 roku. 
Część wyprodukowanych pocisków została zmodyfikowana w ramach programu TRIP (Tartar Reliability Improvement Program), otrzymując oznaczenie RIM-24C, znanych także jako ITR (Improved Tartar Retrofit). Ulepszono w nich elektronikę, w tym zwiększono odporność głowicy na zakłócenia. Ich zasięg wzrósł do ok. 46,3 km (25 Mm).
Wyprodukowano ok. 6500 pocisków RIM-24 wszystkich wersji. Pocisków Tartar używano na szeregu typów okrętów, głównie amerykańskich (zarówno marynarki USA, jak i sprzedawanych do krajów sojuszniczych, jak RFN i Australia), a także sam system był przedmiotem eksportu, instalowany na okrętach francuskich, włoskich, japońskich i holenderskich. Jednymi z pierwszych okrętów wyposażonymi weń były niszczyciele rakietowe typu "Charles F. Adams". 
Początkowo używano podwójnych wyrzutni Mk 11, późniejsze okręty używały wyrzutni pojedynczych Mk 13 i Mk 22, z pionowymi magazynami bębnowymi pocisków pod wyrzutnią. Przeładowanie z bębna następowało automatycznie, po uniesieniu ramienia wyrzutni do pozycji pionowej. Wyrzutnie pocisków Tartar współpracowały z parą stacji radiolokacyjnych naprowadzania pocisków AN/SPG-51. System kierowania ogniem Mk 74 Guided Missile Fire Control System określany był również jako Tartar Fire Control System, nawet na późniejszych okrętach wyposażonych w pociski rodziny Standard.
Następcą pocisku Tartar jest szeroko rozpowszechniona rodzina pocisków RIM-66 Standard MR, opracowana na bazie kadłuba pocisku Tartar w celu umożliwienia modernizacji okrętów do wystrzeliwania nowszych pocisków (wizualnie od pocisków Standard MR, Tartar odróżnia się prostymi brzechwami stabilizującymi na całej długości, bez wcięcia).

</doc>
<doc id="521324" url="https://pl.wikipedia.org/wiki?curid=521324" title="Kanał Bristolski">
Kanał Bristolski

Kanał Bristolski (ang. "Bristol Channel", wal. "Môr Hafren") – zatoka Oceanu Atlantyckiego u południowo-zachodnich wybrzeży Wielkiej Brytanii.
Wcina się bardzo głęboko, na 230 km, w głąb lądu. Do kanału uchodzą m.in. rzeki Severn, Usk i Avon. Szerokość maksymalna 126 km, największa głębokość 50 m, bardzo wysokie pływy, nawet do 14,5 m.
Ważniejsze porty: Bristol, Newport, Cardiff, Swansea.

</doc>
<doc id="521331" url="https://pl.wikipedia.org/wiki?curid=521331" title="Noir Désir">
Noir Désir

Noir Désir – francuski zespół rockowy.
Zespół założyli w 1981 w Bordeaux Bertrand Cantat i Serge Tessot Gaya, przyjaciele z lat szkolnych. Zespół nazywany był „muzycznym sumieniem Francji”, a ich teksty poruszały takie tematy jak: kultura masowa, globalizacja, pacyfizm czy los emigrantów. Noir Désir był grupą grającą rock alternatywny, w którym można odnaleźć wpływy muzyki punk – takie jak zadziorność, bunt, sprzeciw, które zawierały pisane przez Cantata teksty, w których starał się zwracać uwagę na to, o czym inni bali się mówić – wyzysk, głupota, rasizm, krytyka polityków czy piętnowanie niesprawiedliwości.
Album "Des visages des figures" otrzymał nagrodę francuskiego przemysłu muzycznego les Victoires de la Musique za najlepszy album rockowy.
28 marca 2002 r. zespół wystąpił w Polsce w warszawskim klubie muzycznym Proxima.
27 lipca 2003 Bertrand Cantat – wokalista zespołu – dotkliwie pobił swą przyjaciółkę, aktorkę Marie Trintignant, która w wyniku obrażeń zapadła w śpiączkę i zmarła 1 sierpnia. Sąd w Wilnie, gdzie doszło do zdarzenia, skazał muzyka na 8 lat pozbawienia wolności. Cantat wyrok odbywał w rodzinnej Francji. 15 października 2007 został zwolniony warunkowo po odbyciu połowy kary.
W 2010 roku Serge Tessot Gay ogłosił swoje odejście z zespołu, uzasadniając swoją decyzję niemożliwością dalszej pracy z Cantatem. W efekcie, pozostali muzycy zakończyli działalność grupy.

</doc>
<doc id="521332" url="https://pl.wikipedia.org/wiki?curid=521332" title="Pocisk przeciwlotniczy Tartar">
Pocisk przeciwlotniczy Tartar



</doc>
<doc id="521345" url="https://pl.wikipedia.org/wiki?curid=521345" title="Pomniki przyrody w powiecie sochaczewskim">
Pomniki przyrody w powiecie sochaczewskim

Na terenie powiatu sochaczewskiego istnieje ponad 100 drzew uznanych za pomniki przyrody oraz 4 zabytkowe aleje. Część drzew rośnie w lasach, większość jednak w starych parkach podworskich i pałacowych.
Liczba pomników przyrody w poszczególnych gminach przedstawia się następująco:
Gatunki wybranych pomników przyrody.
Ważniejsze pomniki przyrody na terenie powiatu sochaczewskiego obejmują następujące gatunki drzew:
Wybrane pomniki przyrody według gmin i miejscowości.
gmina Brochów.
Kromnów
Przęsławice
Śladów
Tułowice
Gmina Iłów.
Giżyce
Lasotka
Łady
Pieczyska Iłowskie
Rezerwat przyrody Rzepki
Uderz
Gmina Młodzieszyn.
Kamion
Ruszki
Gmina Rybno.
Ćmiszew Rybnowski
Rybno
Sarnów
przystanku autobusowego)
Gmina Sochaczew.
Jeżówka
Kożuszki-Kolonia
Sochaczew
Żelazowa Wola
Żdżarów
Gmina Teresin.
Mikołajewo Stare
Niepokalanów
Szymanów
Teresin
Zielonka

</doc>
<doc id="521346" url="https://pl.wikipedia.org/wiki?curid=521346" title="Mike, Lu i Og">
Mike, Lu i Og

Mike, Lu i Og (ang. "Mike, Lu &amp; Og") – amerykański serial animowany. Serial składa się z 26 odcinków po 2 epizody każdy.
W Polsce serial można było oglądać od 4 września 2000 roku do 2 stycznia 2005 roku w Cartoon Network.Od 12 maja 2007 roku serial jest emitowany na kanale Boomerang.
Historia.
Pewnego dnia na małą wyspę na oceanie przybywa Mike, dziewczyna z Nowego Jorku. Mieszkańcy wysepki przyjmują ją bardzo przyjaźnie. Wyspa jest bardzo mała, a mieszka na niej zaledwie 6 mieszkańców. „Gubernatorem” i sędzią na wyspie jest Wendell. Wendell to stary, „spierniczały” mężczyzna, samotnie wychowujący swą córkę, Lu. Lu jak każde rozpuszczone dziecko chce bardzo dużo. Każe nazywać się „księżniczką” i bardzo nie lubi, gdy ktoś się jej sprzeciwia. Na wyspie mieszka także małżeństwo, Margery i Alfred, mające syna Oga. Margery będąca jedyną dorosłą kobietą na wyspie, gotuje, pierze i wykonuje inne domowe roboty, za resztę mieszkańców wyspy. Jej mąż Alfred jest myśliwym, który nic nigdy nie upolował. Poluje ciągle na małego wombata, który wymyka się z jego zasadzek. Syn Alfreda i Margery, Og jest wynalazcą. Dzięki jego wynalazkom wyspa przeżyła wiele trudnych chwil. Wreszcie ostatnim mieszkańcem wyspy jest stary Skrzyp, mieszkający samotnie w wygasłym wulkanie. Sprawuje on rolę szamana na wyspie, lecz ciągle marudzi i mieszkańcy niezbyt go lubią. Po przyjeździe Mike, mieszkańcy wyspy przeżywają wiele śmiesznych, czasem niebezpiecznych, a zawsze ciekawych przygód. Na wyspie mieszkają również Kazlewicowie, którzy prowadzą odwieczną wojnę z innymi mieszkańcami. Mike zaprzyjaźniła się z Hermioną w jednym z odcinków.
Wersja polska.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi polskie: Dariusz Dunowski
Udział wzięli:
W pozostałych rolach:
i inni
Piosenkę czołówkową śpiewała: Anna Apostolakis

</doc>
<doc id="521352" url="https://pl.wikipedia.org/wiki?curid=521352" title="Bygdøy">
Bygdøy

Bygdøy (również Bygdø, wcześniej znany jako "Ladegaardsøen") – półwysep na terenie Oslo.
Częściowo zabudowany jako dzielnica willowa, ale popularny przede wszystkim ze względu na swoje atrakcje turystyczne. Należą do nich m.in.: Bygdø Kongsgård (park królewski), Oscarshall Slott (zamek Oscarshall), Vikingskipshuset (Muzeum Łodzi Wikingów), Kon-Tiki Museet (muzeum Kon-Tiki), Frammuseet (muzeum statku polarnego "Fram"), Sjøfartsmuseet (muzeum morskie) oraz Norsk Folkemuseum (muzeum ludowe i skansen).
Funkcjonują tu trzy plaże:
Na Bygdøy można dostać się drogą lądową (autobusem lub samochodem), zaś w okresie wiosenno-letnim także drogą wodną - kursującymi regularnie spod ratusza łodziami.

</doc>
<doc id="521357" url="https://pl.wikipedia.org/wiki?curid=521357" title="Wojskowa Organizacja Niepodległościowa">
Wojskowa Organizacja Niepodległościowa

Wojskowa Organizacja Niepodległościowa (WON, krypt. Koral); inna nazwa: Obóz Konspiracyjny – polska organizacja konspiracyjna o charakterze narodowo-katolickim działająca od pocz. 1940 r. do poł. 1941 r. na obszarze Pomorza Gdańskiego
Na początku 1940 r. z inicjatywy księdza ppłk. Józefa Wryczy ps. "Rawycz", "Koral" została utworzona w rejonie Olpucha-Wdzydz organizacja konspiracyjna występująca pod kryptonimem "Koral". Później przyjęta została oficjalna nazwa Wojskowa Organizacja Niepodległościowa. Dzięki dużemu autorytetowi jej przywódcy zasięg jej działania szybko objął powiaty tczewski, chojnicki, kościerski i bytowski. Składała się ona w większości z przedwojennych działaczy lokalnych struktur Stronnictwa Narodowego. Jej liczebność osiągnęła kilkuset członków. Ze względu na silne poszukiwania przez Niemców księdza J. Wryczy jako symbolu oporu antyniemieckiego oraz duże zagrożenie dekonspiracją kierownictwo WON prawdopodobnie stworzyła zdecentralizowaną strukturę organizacyjną, dopuszczając znaczną samodzielność ogniw terenowych. Organizacja prowadziła głównie działalność w zakresie samoobrony (udzielanie pomocy członkom zagrożonym aresztowaniem i ich rodzinom oraz zbiegłym jeńcom wojennym), krzewienia postaw i idei niepodległościowych, przygotowań do akcji zbrojnej. Na przełomie 1940 i 1941 r. w okolicy Bytowa z księdzem ppłk. J. Wryczą nawiązał kontakt Józef Dambek, który stał na czele innej organizacji konspiracyjnej Tajnej Organizacji Wojskowej "Gryf Kaszubski" z propozycją współdziałania. Chciał podnieść wiarygodność i rangę swojej organizacji w oczach mieszkańców Pomorza. Od tej pory obie organizacje blisko współpracowały ze sobą. WON miała także kontakty z Organizacją Wojskową Młodzieży Kaszubskiej i Grunwaldem. 7 lipca 1941 r. na spotkaniu w Czarnej Dąbrowie WON współtworzyła Tajną Organizację Wojskową "Gryf Pomorski".

</doc>
<doc id="521358" url="https://pl.wikipedia.org/wiki?curid=521358" title="Płaj">
Płaj



</doc>
<doc id="521359" url="https://pl.wikipedia.org/wiki?curid=521359" title="Wybory do Izby Poselskiej Republiki Czeskiej w 2006 roku">
Wybory do Izby Poselskiej Republiki Czeskiej w 2006 roku

Wybory do niższej izby Parlamentu Republiki Czeskiej ("Poslanecká sněmovna") odbyły się w piątek 2 czerwca 2006 i w sobotę 3 czerwca 2006. 
Do niższej izby kandydowało 26 ugrupowań (partii i ruchów). Sondaże przedwyborcze wskazywały - jako zwycięzcę - opozycyjną prawicową partię "ODS" z lekką przewagą nad rządzącą partią lewicową "ČSSD". Na trzecim miejscu zajmowała partia komunistyczna "KSČM". Próg wyborczy (5%) powinny byli przekroczyć jeszcze chrześcijańscy demokraci "KDU-ČSL" oraz "Strana zelených" (Partia Zielonych).
KDU-ČSL i SZ już wcześniej wykluczyły możliwość współpracy z komunistami (KSČM). Sytuacja po wyborach była więc patowa: ODS + KDU-ČSL + SZ = 100 mandatów, a ČSSD + KSČM = 100 mandatów. 
Negocjacje po wyborach.
W lipcu nie tylko nie doszło do zawiązania koalicji rządowej, ale nawet nie udało się wybrać prezydium izby niższej, ponieważ kandydaci ODS+KDU-ČSL+Zielonych nie otrzymali wymaganej większości 101 głosów, podczas gdy ČSSD najpierw odmawiała wystawienia swojej kandydatury, a następnie dwukrotnie na kilka godzin przed wyborami ją wycofywała z braku poparcia co najmniej 101 posłów. Powołanie prezydium stanowi warunek konieczny, aby Izba mogła rozpocząć obrady. Według komentatorów, ČSSD bojkotowała ukonstytuowanie izby niższej, gdyż dzięki temu kontrolowany przez nią dotychczasowy rząd nie był w stanie złożyć dymisji. Uważano, że celem ČSSD mogło być stworzenie wielkiej koalicji z ODS z pominięciem mniejszych partii, a tym samym pozostanie w rządzie.
Dopiero 14 sierpnia udało się wybrać przewodniczącego izby, został nim Miloslav Vlček (ČSSD), ale przyznano mu jedynie tymczasowy mandat. W czeskim porządku prawnym obowiązuje bowiem zasada, że najpierw premiera mianuje prezydent, jeżeli natomiast rząd nie uzyska zaufania, prezydent może ponownie spróbować mianować szefa rządu, a dopiero za trzecim razem decyzję co do obsadzenia tego stanowiska podejmuje przewodniczący parlamentu. Według uzgodnień partii politycznych Miloslav Vlček zobowiązał się jednak zrezygnować ze stanowiska przewodniczącego izby niższej i nie wskazywać premiera, gdyby nie udało mu się to dwukrotnie.
Prezydent Václav Klaus mianował premierem Mirka Topolánka z ODS, którego rząd mniejszościowy nie uzyskał jednak wotum zaufania parlamentu. Niezrażony prezydent ponowił próbę przeforsowania kandydatury Topolánka, któremu udało się zestawienie rządu koalicyjnego z udziałem ministrów z ramienia ODS, KDU-ČSL i Partii Zielonych. Premier in-spe zadbał o to, by dwóch posłów ČSSD nie stawiło się 19 stycznia 2007 na głosowanie ws. udzielenia kierowanemu przez siebie gabinetowi wotum zaufania, w wyniku czego, po ponad siedmiu miesiącach od przeprowadzenia wyborów, obecni w pełnym składzie parlamentarzyści prawicy zdołali ukonstytuować popierany przez siebie rząd mimo sprzeciwu socjaldemokratów i komunistów.

</doc>
<doc id="521363" url="https://pl.wikipedia.org/wiki?curid=521363" title="Clarendon">
Clarendon

Australia:
Jamajka:
Miejscowości w USA:
Gminy w USA:
Hrabstwa w USA:

</doc>
<doc id="521364" url="https://pl.wikipedia.org/wiki?curid=521364" title="Clarion">
Clarion

Miejscowości w USA:
Gminy w USA:
Hrabstwa w USA:

</doc>
<doc id="521368" url="https://pl.wikipedia.org/wiki?curid=521368" title="Monolithic Baby!">
Monolithic Baby!

Monolithic Baby! – to szósta pełnowymiarowa płyta stonermetalowego zespołu Monster Magnet. Jest to jednocześnie dziewiąte wydawnictwo zespołu. Materiał na album został nagrany w The Chop Shop w Los Angeles i Paramount Studios w Kalifornii. Album dedykowany jest Geraldowi F. Wyndorfowi, niedawno zmarłemu ojcu Davea.
Lista utworów.
Digipack
Limitowana wersja zawierająca dodatkowo DVD

</doc>
<doc id="521381" url="https://pl.wikipedia.org/wiki?curid=521381" title="Ave Maria">
Ave Maria



</doc>
<doc id="521388" url="https://pl.wikipedia.org/wiki?curid=521388" title="Książęta połoccy">
Książęta połoccy

Władcy księstwa połockiego i jego dzielnic
Kniaziowie Witebska.
Giedyminowicze

</doc>
<doc id="521396" url="https://pl.wikipedia.org/wiki?curid=521396" title="Zakerzonie">
Zakerzonie

Zakerzonie, Zakierzonie, Zak(i)erzoński Kraj, Zak(i)erzonia (od ukr. "Закерзоння") – publicystyczna nazwa nadana przez część historyków i publicystów ukraińskich ziemiom leżącym na zachód od linii Curzona, które według nich znajdują się na dawnym etnicznym i historycznym terytorium ukraińskim, to znaczy Łemkowszczyźnie i Nadsaniu oraz części Lubaczowszczyzny, Rawszczyzny, Sokalszczyzny, Chełmszczyzny i Podlasia. Był to teren obejmujący 19 000 km², zamieszkany przez około 1,5 mln osób.
Termin „Zakerzoński Kraj” używany był w publicystyce OUN-B i nomenklaturze UPA.
Termin „Zakerzonie” obejmuje część obszaru obecnego województwa podkarpackiego oraz drobne części małopolskiego i lubelskiego. Tereny te były zamieszkane głównie przez ludność polską, natomiast mniejszości narodowe stanowili, między innymi, Łemkowie, Bojkowie i Ukraińcy.
Obszar.
Ukraińcy uważali Zakerzonie za ziemie etnicznie ukraińskie, wysuwając argument zarówno znacznego odsetka ludności ukraińskiej (do której zaliczali także Rusinów, Łemków, Bojków) na niektórych obszarach, jak i tysiącletnich powiązań tych terenów z „ziemiami ukraińskimi”, identyfikując się tym samym ze spuścizną czasów Rusi Kijowskiej. Argumentem były także nazwy geograficzne.
Na terenie większości powiatów, do których rościli sobie pretensje Ukraińcy (szerząc zasadę „słuszności etnicznej”), ludność ukraińska stanowiła niewielki odsetek ogółu mieszkańców; było tak pod Rzeszowem oraz w powiatach biłgorajskim, chełmskim, hrubieszowskim, krasnostawskim, tomaszowskim i zamojskim, gdzie łącznie zamieszkiwało podczas I wojny światowej 487 343 osoby, z czego 457 500 (94%) stanowili Polacy, natomiast pozostałe 6% (29 843 osób) to przedstawiciele innych narodowości.
Za „etnicznie ukraińskie” ziemie Ukraińcy uznawali obecne powiaty:
Za swoje ziemie etniczne uważali też wschodnią część województwa lubelskiego, aż po Lublin, z dzisiejszymi powiatami:
Po wyparciu Niemców i zajęciu wymienionych terenów przez wojska radzieckie w ostatnim kwartale 1944 rozpoczęła się akcja wysiedlania ludności ukraińskiej do ZSRR. Akcji tej z wielką siłą przeciwstawiły się jednostki OUN-B, UPA, i SKW, demolując siedziby komisji przesiedleńczych, atakując garnizony wojskowe i posterunki MO, niszcząc infrastrukturę kolejową.
Działalność OUN i UPA zakończyła się po spacyfikowaniu tego terenu w ramach akcja „Wisła” (w 1947) w Polsce oraz analogicznych operacji NKWD na terenie dzisiejszej Ukrainy.
Granice.
Granice wyznaczały:
Organizacja Zakerzońskiego Kraju OUN.
Od 1945 roku kolejne szczeble podziału terytorialnego OUN-B w Polsce to: stanica, kuszcz, rejon, nadrejon, okręg i kraj.
„Zakerzoński Kraj” OUN był kierowany przez Jarosława Starucha „Stiaha” i dzielił się na trzy okręgi:
Oddziały UPA na terenie Zakerzonia podlegały VI Okręgowi Wojskowemu „Sian”, który dzielił się na odcinki taktyczne odpowiadające w przybliżeniu nadrejonom OUN.

</doc>
<doc id="521400" url="https://pl.wikipedia.org/wiki?curid=521400" title="Grupa Żywiec">
Grupa Żywiec

Grupa Żywiec S.A. – spółka akcyjna zajmująca się produkcją piwa. W jej skład wchodzi pięć browarów: w Elblągu, Leżajsku, Namysłowie, Warce i Żywcu. Wcześniej w skład grupy wchodziły także browary w Bielsku-Białej, Braniewie, Bydgoszczy, Gdańsku, Łańcucie i Warszawie. Należy do Grupy Heineken.
Historia.
Grupa Żywiec S.A. powstała w grudniu 1998 roku jako efekt połączenia Zakładów Piwowarskich w Żywcu S.A. (główny akcjonariusz: Heineken International BV) z firmą Brewpole BV (browary w Elblągu, Leżajsku, Warce, Gdańsku i Radomiu). Powstała wówczas Grupa Kapitałowa Żywiec SA, zwana Grupą Żywiec. W 2004 r. Grupa Żywiec przejęła od grupy piwowarskiej Brau Union Polska dwa browary: Kujawiak z Bydgoszczy zlikwidowany dwa lata później oraz Browary Warszawskie Królewskie, w których produkcja piwa została już przez Brau Union wstrzymana. Dla Grupy Żywiec piwo produkuje również Browar Zamkowy w Cieszynie, który do 2008r. był osobną spółką akcyjną. Ostatecznie został wchłonięty przez Żywiec S.A. W 2006 roku roczna sprzedaż piwa przekroczyła 11 milionów hektolitrów. Ponad 100 tysięcy hektolitrów piwa produkowanego przez spółkę jest każdego roku eksportowane za granicę. W 2018 roku spółka przejęła Browar Namysłów, w którego skład wchodziły browary w Namysłowie oraz Braniewie.
W latach 1991–2023 notowana na Giełdzie Papierów Wartościowych w Warszawie.
Browary.
Do Grupy Żywiec należy pięć czynnych browarów (stan w dn. 29 kwietnia 2021). W przeszłości do grupy należały jeszcze inne browary. Grupa Żywiec posiada w dalszym ciągu prawa do marek piw ze zlikwidowanych browarów.

</doc>
<doc id="521402" url="https://pl.wikipedia.org/wiki?curid=521402" title="Dicentrarchus labrax">
Dicentrarchus labrax



</doc>
<doc id="521417" url="https://pl.wikipedia.org/wiki?curid=521417" title="Kolcomysz skalna">
Kolcomysz skalna

Kolcomysz skalna ("Acomys cahirinus") – gatunek ssaka z podrodziny sztywniaków (Deomyinae) w obrębie rodziny myszowatych (Muridae).
Występowanie.
Występuje w północnej Afryce i na Bliskim Wschodzie. Zasięg jej obejmuje:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1803 roku francuski przyrodnik Étienne Geoffroy Saint-Hilaire nadając mu nazwę "Mus cahirinus". Holotyp pochodził z Kairu, w Egipcie.
"A. cahirinus" został początkowo umieszczony w rodzaju "Mus" ze względu na jego niewielkie rozmiary, ale został przeniesiony do "Acomys" ze względu na jego morfologię (kolczaste włosy, wtórne podniebienie). Na podstawie danych morfologicznych, cytogenetycznych i mitochondrialnych "A. cahirinus" uznano za odrębnego od "A. chudeaui", "A. dimidiatus" i "A. seurati". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość głowy i tułowia od 100 do 120 mm, ogona od 92 do 137 mm, długość ucha od 18 do 24 mm, długość tylnej stopy od 18 do 21 mm; masa ciała od 29 do 52 g. Bardzo charakterystyczne dla tego rodzaju gryzoni są kolczaste włosy na grzbiecie, mogące się stroszyć i nadające zwierzęciu oryginalny wygląd. Długi ogon jest nieowłosiony. Ubarwienie sierści jest jasnopiaskowe lub brązowe. Szczególnie długie są włosy zatokowe.
Środowisko.
Kamieniste i piaszczyste suche tereny w wapiennych górach i stepach z karłowatymi zaroślami we wschodniej części rejonu śródziemnomorskiego. W związku z odżywianiem się względnie soczystym pokarmem nie jest uzależniona od wody i może występować w bardzo suchych biotopach.
Status.
Gatunek jest pospolity. Jego populacja utrzymuje się na stałym poziomie.

</doc>
<doc id="521418" url="https://pl.wikipedia.org/wiki?curid=521418" title="Pistolet HK USP">
Pistolet HK USP

Heckler &amp; Koch USP ("Universale Selbstladepistole") — pistolet samopowtarzalny, produkowany od 1993 r. przez niemiecką firmę Heckler &amp; Koch.
Historia.
W 1991 roku na zlecenie jednostek specjalnych US Navy (US Navy SEAL) w niemieckiej firmie Heckler &amp; Koch skonstruowano pistolet Pistolet HK MK23. Już na etapie projektowania przewidywano, że po rozpoczęciu produkcji broni noszącej fabryczne oznaczenia US Pistol (USP) opracowana zostanie zbliżona konstrukcja przeznaczona na rynek cywilny.
W 1993 roku rozpoczęto produkcję cywilnej wersji USP. Nazwa pistoletu wzięła się od skrótowca USP czyli "Universale Selbstladepistole". Pistolet produkowany jest w wersjach różniących się zastosowanym nabojem i rodzajem mechanizmu spustowego. W 1996 roku jedna z wersji USP stała się przepisową bronią krótką Bundeswehr jako P8 zastępując pistolet P1. W tym samym roku rozpoczęto produkcję kompaktowej wersji USP Compact. Od 2000 roku USP Compact znajduje się na uzbrojeniu niemieckiej policji jako P10. Poza RFN jest używany przez policje, jednostki wojskowe (w Polsce gł. Jednostkę Wojskową Komandosów, JW Grom te jednostki wojskowe mają także model USP SD przystosowany do tłumika) i paramilitarne, wśród nich znajduje się warszawska straż miejska.
Wersje.
USP.
Oznaczenie USP nosi wersja standardowa wersja pełnowymiarowa. Jest ona produkowana w wersjach kalibru 9 mm Parabellum, .40 S&amp;W i .45 ACP. Wszystkie wersje kalibrowe mogą mieć zamek ze stali nierdzewnej lub stali węglowej z czarnym pokryciem ochronnym. Pistolet HK USP jest produkowany w 9 wersjach różniących się zastosowanym mechanizmem spustowym:
Odmiana HK USP kalibru 9 mm Parabellum wyposażona w mechanizm spustowy Model 1 jest przepisową bronią krótką Bundeswehry jako P8.
USP SD.
Wersja przystosowana do montażu tłumika dźwięku.
USP Custom Sport.
Wersja sportowa na bazie USP.
USP Tactical.
Wersja wojskowa z wydłużoną lufą, przystosowana do montażu tłumika dźwięku. Wprowadzona na uzbrojenie niemieckich wojsk specjalnych jako P12.
USP Compact.
Wersja kompaktowa opracowana w 1996 roku, wyposażona w krótszą lufę.
USP Compact Tactical.
Wersja kompaktowa kalibru 45 ACP, przystosowana do montażu tłumika dźwięku.
USP Match.
Produkowana od 1997 roku wersja sportowa wyposażona w wydłużoną lufę, ciężarek wyważający i regulowany celownik.
USP Expert.
Wersja zbliżona do standardowej, ale wyposażona w regulowany celownik oraz dłuższą lufę. Zaprezentowana w 1998 roku.
USP Elite.
Wersja z lufą i celownikiem jak w USP Match, ale bez ciężarka wyważającego.
Opis.
HK USP jest bronią samopowtarzalną. Zasada działania oparta o krótki odrzut lufy.
Mechanizm spustowy z kurkowym mechanizmem uderzeniowym. Pistolet może być wyposażony w bezpiecznik nastawny i zwalniacz kurka.
USP jest zasilany z wymiennego, dwurzędowego magazynka pudełkowego o pojemności zależnej od rodzaju naboju. Zatrzask magazynka po obu stronach chwytu pistoletowego. Po wystrzeleniu ostatniego naboju z magazynka zamek zatrzymuje się w tylnym położeniu.
Lufa poligonalna, o skoku gwintu 250 mm (9 mm Parabellum), 380 mm (.40 S&amp;W) lub 406 mm (.45 ACP).
Przyrządy celownicze stałe (muszka i szczerbinka). Pistolet wykonany jest z tworzywa sztucznego (szkielet) i stali.
Zabezpieczenia.
Pistolety USP są bardzo bezpieczne. Mają zabezpieczenia które zapobiegają niechcącemu oddaniu strzału. Pierwszym zabezpieczeniem jest bezpiecznik skrzydełkowy na chwycie, który włączony (górna pozycja) blokuje spust i kurek. Za pomocą bezpiecznika, można bezpiecznie nosić pistolet napięty i przeładowany w Single-Action tak jak Colt 1911.
Bezpiecznik ma jeszcze funkcje odprężenia kurka (dolna pozycja) gdy jest napięty. Napięty kurek zostaje bezpiecznie odprężony wpadając do blokady kurka (Half-Cock-Position). Blokadę kurka, która uniemożliwia jego styczność z iglicą, można także włączyć krótko napinając odprężony kurek do kliknięcia.
Poza tym, iglica jest automatycznie zablokowana i zostaje tylko odblokowana przy całkowitym naciśnięciu spustu (firing pin block).

</doc>
<doc id="521422" url="https://pl.wikipedia.org/wiki?curid=521422" title="Trędowata">
Trędowata

Trędowata – dwutomowa powieść Heleny Mniszkówny, wydana w Krakowie w 1909 roku.
Treść.
Fabuła powieści, której akcja rozgrywa się na przełomie XIX i XX wieku, opisuje tragiczne dzieje miłości, której spełnieniu stają na przeszkodzie przesądy społeczne i nietolerancja członków rodów arystokratycznych z ich hermetyzmem. Tytułową postacią jest skromna, nieutytułowana szlachcianka Stefania (Stefcia) Rudecka. Po doznanym zawodzie miłosnym przyjmuje posadę guwernantki u baronowej Elzonowskiej, ciotki młodego ordynata Waldemara Michorowskiego. Początkowo Stefania unika ordynata, u którego ją razi jego podejście do rzeczywistości; z wolna jednak pojawia się wzajemne zrozumienie i uczucie. Przypadkowo okazuje się, że dziadek Waldemara i babka Stefanii byli zakochani i zaręczeni, choć do małżeństwa nie doszło wskutek sprzeciwu rodziny ordynata. Obawiając się powtórzenia sytuacji, Rudecka zamierza opuścić rezydencję Michorowskich, ale zdecydowany na ślub Waldemar przezwycięża przeszkody i doprowadza do zaręczyn ze Stefanią. Jednak w wyniku szykan i intryg ze strony miejscowych rodzin arystokratycznych, dziewczyna popada w chorobę i przedwcześnie umiera w dniu planowanego ślubu. Śmierć ta w intencji autorki stanowi rodzaj ofiary złożonej przez jednostkę przerastającą swe otoczenie, a zarazem staje się symbolem moralnego triumfu odtrąconej jak „trędowata” bohaterki powieści.
Fabuła wykorzystująca znany literacki motyw „księcia i kopciuszka”, odznacza się sprawnym wykorzystaniem schematów fabularnych i maksymalnym spiętrzeniem sentymentalnego dramatyzmu. Niechętnie przyjęta przez krytykę, odniosła sukces czytelniczy. Nie mniejszym powodzeniem cieszył się dalszy ciąg losów Waldemara – "Ordynat Michorowski" (1910).
Ekranizacje.
Powieść Mniszkówny jest jednym z najczęściej ekranizowanych polskich utworów literackich.
"Trędowata" została sparodiowana przez Magdalenę Samozwaniec w satyrycznej powieści "Na ustach grzechu: powieść z życia wyższych sfer towarzyskich" (Kraków 1922). Ironizująco odniósł się do niej także Tadeusz Dołęga-Mostowicz w "Karierze Nikodema Dyzmy" (1932), wspominając że jego bohater „wyobrażał sobie książąt i hrabiów tak, jak ich poznał w najpiękniejszej powieści na świecie, w "Trędowatej"”.

</doc>
<doc id="521426" url="https://pl.wikipedia.org/wiki?curid=521426" title="GRASS GIS">
GRASS GIS

GRASS GIS (Geographic Resources Analysis Support System) – opracowany przez US Army CERL program do tworzenia, analizy i przetwarzania danych geoprzestrzennych, działający w środowisku Uniksa. Jest programem Open Source.
Ogólna charakterystyka.
Darmowy pakiet oprogramowania GIS, udostępniany na licencji GNU GPL. Od 1982 roku rozwijany przez CERL jako narzędzie do analiz środowiskowych. Ostatnia pełna wersja opracowana przez CERL to 4.1 z 1992 roku. Powstały tam także podstawy do wersji 5.0 z obsługą liczb zmiennoprzecinkowych. Po roku 1997 był rozwijany przez Baylor University (USA). Od 1999 roku nad kolejnymi wersjami pracuje międzynarodowy, otwarty zespół programistów GRASS Development Team pod kierunkiem Marka Natelera, przy współpracy z ITC-irst w Trento we Włoszech. Pakiet ten ma budowę modułową, co ułatwia jego rozwój przez grupę niezależnych od siebie programistów.
Systemy operacyjne.
Od początku GRASS GIS był opracowywany dla systemu UNIX. Obecnie dostępne są wersje dla kilku dystrybucji systemu Linux, systemu OS X oraz dla systemów MS Windows.
Dostępność.
Na stronie domowej projektu zamieszczone są linki do stron zawierających pakiety binarne w formatach RPM i DEB dla dystrybucji Linuksa (Debian, Fedora, Mandrake/Mandriva, SuSE, Slackware) oraz pakiety dla systemów OS X. Podany jest także adres zawierający instrukcję instalacji środowiska Cygwin i uruchomienia pakietu GRASS GIS pod systemami MS Windows. Na stronie tej udostępniane są także bezpłatnie kody źródłowe poszczególnych wersji oprogramowania.
Obsługiwane formaty danych.
Import i eksport danych odbywa się za pomocą modułów odpowiednich dla danego formatu (np. "r.in.png", "v.in.shape", "r.out.tiff", "v.out.dxf") lub za pomocą bibliotek GDAL i OGR ("r.in.gdal", "v.in.ogr", "r.out.gdal", "v.out.ogr").
Organizacja danych.
GRASS GIS ma specyficzną formę organizacji danych. Wszystkie dane gromadzone są w jednym katalogu bazowym, który podzielony jest na lokalizacje ("locations"). Każda lokalizacja ma przypisane określone odwzorowanie i układ odniesienia. Dane w lokalizacji podzielone są na zestawy danych ("mapsets"). Zestaw PERMANENT zawiera podstawowe dane dotyczące lokalizacji i dane nie podlegające edycji. Dodatkowo istnieją zestawy danych należące do poszczególnych użytkowników, którzy mają wyłączność na ich edycję. Równocześnie każdy może przeglądać dane ze wszystkich zestawów.
Dane rastrowe umieszczone są w katalogach:
Gdy przechowujemy mapę rastrową o nazwie mapa, plik o takiej nazwie znajduje się w każdym z wymienionych katalogów. Katalogi cats i colr są opcjonalne. W inny sposób są przechowywane dane wektorowe. Są one gromadzone w katalogu "vector", którego podkatalogi reprezentują poszczególne warstwy danych. Każda warstwa składa się z plików coor, dbln, hist, sidx i topo. Podobna jest struktura plików z danymi atrybutowymi – gromadzone są one w katalogu "dbf".
Każdy zestaw danych (mapset) zawiera plik WIND określający współrzędne graniczne i rozmiar rastra aktualnego regionu (okna). Plik ten modyfikuje się przez określenie parametrów polecenia g.region.
Praca w GRASS GIS.
Używając modułów GRASS GIS możemy korzystać zarówno z powłoki systemu (wpisując polecenia z klawiatury) jak i z interfejsu graficznego (GUI). Podstawowym interfejsem jest GIS Manager. Dane, szczególnie trójwymiarowe, mogą być także przeglądane za pomocą NVIZ. Moduły GRASS GIS są także obsługiwane przez oddzielny program Quantum GIS (QGIS). Obsługę modułów GRASS GIS zapewnia także framework JGRASS
Funkcjonalność.
GRASS GIS zawiera około 350 modułów pozwalających m.in. na przetwarzanie obrazów (image processing), manipulację danymi przestrzennymi (rastrowymi i wektorowymi) i atrybutowymi, wyświetlanie danych na ekranie lub przygotowanie ich do druku, przeprowadzenie analiz wektorowych (m.in. analizy sieciowe, wydzielenie stref buforowych, analiza intersekcji) i rastrowych (m.in. algebra map, klasyfikacja obrazów, analizy geomorfologicznie na podstawie Numerycznego Modelu Terenu), digitalizację, georeferencję i geokodowanie, rasteryzację i wektoryzację danych. GRASS GIS umożliwia pracę z bazami danych PostgreSQL, MySQL, DBF (dBase) i ODBC. Dane mogą być przygotowane do udostęniania w Internecie za pomocą środowiska UMN MapServer dzięki użyciu bibliotek GDAL i OGR. Analizy statystyczne mogą być wykonywane za pomocą obsługi gstat i języka GNU R. Działania matematyczne mogą być wykonane dzięki obsłudze języków Octave i Matlab. GRASS GIS pozwala na pracę na wektorowych i rastrowych danych trójwymiarowych (do standardowych danych wektorowych dodano jednostki face i kernel, dane zapisywane są w formacie x, y, z; podstawowa jednostka trójwymiarowych danych rastrowych to woksel).
Zastosowanie.
GRASS GIS jest szczególnie popularny w środowisku akademickim, ze względu na swoją funkcjonalność i możliwość swobodnego jej rozwijania. Przeznaczony jest przede wszystkim dla użytkowników posiadających pewną wiedzę na temat GIS-u i znających podstawowe zasady pracy w systemach linuksowych. Zgodnie z jego pierwotnym przeznaczeniem używany jest obecnie przede wszystkim do analiz środowiskowych. Wśród użytkowników pakietu znajduje się wiele amerykańskich i europejskich uniwersytetów i organizacji rządowych.

</doc>
<doc id="521427" url="https://pl.wikipedia.org/wiki?curid=521427" title="Ernest Renshaw">
Ernest Renshaw

James Ernest Renshaw (ur. 3 stycznia 1861 w Royal Leamington Spa, zm. 2 września 1899 w Waltham St. Lawrence) – brytyjski tenisista, zwycięzca Wimbledonu w grze pojedynczej i grze podwójnej.
Kariera tenisowa.
Był bratem bliźniaczym Williama Renshawa, wspólnie z którym tworzył parę deblową dominującą na kortach Wimbledonu w latach 80. XIX wieku. Renshawowie stanowili w tym okresie także wiodącą siłę w grze pojedynczej, będąc pionierami ofensywnego użycia serwisu, woleja i smeczu. Wielokrotnie między sobą rozstrzygali walkę o tytuł na Wimbledonie – zazwyczaj zwycięsko wychodził z niej młodszy o 15 minut i nieco niższy William – a ich głównym rywalem w tym okresie był Herbert Lawford. Gry uczyli się na asfalcie szkolnego podwórka w Cheltenham.
Ernest Renshaw pięć razy walczył o mistrzostwo Wimbledonu w grze pojedynczej, w tym raz w finale turnieju pretendentów (All Comers). Obowiązywał w tym okresie regulamin, który gwarantował zwycięzcy udział w finale kolejnej edycji (challenge round), z rywalem wyłonionym w turnieju pretendentów. Kilkakrotnie zdarzało się, że ubiegłoroczny zwycięzca do rywalizacji nie stawał i wtedy tytuł przypadał triumfatorowi turnieju pretendentów. Statystycy wimbledońscy zazwyczaj traktują wówczas finały All Comers jako właściwe finały, ale można się spotkać także z formułą finałowego walkowera.
W 1882 roku Ernest Renshaw po raz pierwszy wygrał turniej pretendentów, by we właściwym finale spotkać się w broniącym tytułu bratem i przegrać w pięciu setach. Rok później w turnieju pretendentów Ernest Renshaw spotkał się z Herbertem Lawfordem i odniósł pięciosetowe zwycięstwo, chociaż rywal prowadził już w decydującej partii 5:0. Renshaw awansował następnie po raz drugi z rzędu do challenge round, ale ponownie uległ w pięciu setach bratu. W 1885 i 1886 roku Lawford zdołał pokonać Ernesta Renshawa w turnieju pretendentów. Jeszcze raz Ernest i Lawford spotkali się w finale All Comers w 1887 roku – Renshaw nie wykorzystał prowadzenia 2:1 w setach i zszedł z kortu pokonany, a rywalowi przypadł tytuł mistrzowski, gdyż William Renshaw nie przystąpił do obrony mistrzostwa.
W 1888 roku Ernest Renshaw doczekał się wreszcie swojego zwycięstwa na Wimbledonie. Wykorzystując słabszą dyspozycję brata, który przegrał z Willoughbym Hamiltonem, ponownie triumfował w turnieju pretendentów (w finale z Ernestem Lewisem) i w challenge round zmierzył się z Herbertem Lawfordem. Odniósł trzysetowe zwycięstwo, w ostatnim secie do zera. Tym samym w kolejnym roku sam przystępował do turnieju jako obrońca tytułu i w challenge round po raz kolejny spotkał się z bratem, któremu uległ 4:6, 1:6, 6:3, 0:6.
Para deblowa Renshawów, która jako pierwsza stosowała żelazną później zasadę gry podwójnej atakowania w jednej linii, odniosła łącznie siedem zwycięstw na Wimbledonie, w tym dwukrotnie na kortach Oksfordu (1880, 1881 – zwycięstwa te nie są uwzględniane w oficjalnych statystykach Wimbledonu). Liczba triumfów krótko stanowiła rekord turnieju, kilkanaście lat później po raz ósmy triumfowali inni bracia, Reginald i Lawrence Doherty.
Poza Wimbledonem Renshawowie triumfowali cztery razy w mistrzostwach Irlandii (1881, 1883, 1884, 1885). W grze pojedynczej Renshaw wygrywał ten turniej także cztery razy (1883, 1887, 1888, 1892). Podobnie jak brat był praworęczny.
Ernest Renshaw zmarł w wieku 38 lat. W 1983 roku został wpisany w poczet członków Międzynarodowej Tenisowej Galerii Sławy.

</doc>
<doc id="521432" url="https://pl.wikipedia.org/wiki?curid=521432" title="Baix Llobregat">
Baix Llobregat

El Baix Llobregat () – comarca (powiat) w Hiszpanii, we wspólnocie autonomicznej Katalonia. Liczy mieszkańców i obejmuje powierzchnię 486,5 km². Stolicą jest Sant Feliu de Llobregat, a największym miastem – Cornellà de Llobregat.

</doc>
<doc id="521437" url="https://pl.wikipedia.org/wiki?curid=521437" title="Samuel Liddell MacGregor Mathers">
Samuel Liddell MacGregor Mathers

Samuel Liddell MacGregor Mathers, (ur. 8 lub 11 stycznia 1854, zm. 5 lub 20 listopada 1918 w Paryżu) – angielski okultysta, mag, jedna z najbardziej wpływowych postaci nowożytnego okultyzmu. Najbardziej znany jest jako założyciel Hermetycznego Zakonu Złotego Brzasku. 
Urodził się 8 lub 11 stycznia 1854 w Londynie. Był osobą jak na owe czasy bardzo ekscentryczną; praktykował wegetarianizm i nie palił papierosów. Jego głównymi zainteresowaniami były magia i wojskowość. 
Mathers wstąpił do masonerii 4 października 1877. 30 stycznia 1878 został Mistrzem Masonów a w 1882 został członkiem Towarzystwa Różokrzyża w Anglii, które w 1903 przekształciło się w Hermetyczny Zakon Złotego Brzasku. 
Mathers znał wiele języków tj. francuski, łaciński, grecki, hebrajski, celtycki (Gaelic) i koptyjski. Przetłumaczył na angielski następujące książki: "Księga Świętej Magii Abramelina Maga", "Kabała Odsłonięta", "Większy Klucz Salomona" i "Mniejszy Klucz Salomona". Przyczynił się tym samym do ogromnego rozwoju okultyzmu i ezoteryzmu.
Jednym z jego wrogów był dawny przyjaciel Aleister Crowley. 
Mathers umarł 5 listopada (lub 20 listopada) 1918. Przyczyna jego śmierci nie jest do końca znana; prawdopodobnie jednak był ofiarą hiszpańskiej grypy.
Był mężem Moiny Mathers.

</doc>
<doc id="521438" url="https://pl.wikipedia.org/wiki?curid=521438" title="Barcelonès">
Barcelonès

Barcelonès – comarca (powiat) w Hiszpanii, w Katalonii, w prowincji Barcelona. Zajmuje powierzchnię 145 km², liczy ponad 2,2 mln mieszkańców. Comarca jest częścią obszaru metropolitalnego Barcelony – jej stolicą i największym miastem jest Barcelona.

</doc>
<doc id="521439" url="https://pl.wikipedia.org/wiki?curid=521439" title="Barcelonés">
Barcelonés



</doc>
<doc id="521440" url="https://pl.wikipedia.org/wiki?curid=521440" title="Barcelones">
Barcelones



</doc>
<doc id="521442" url="https://pl.wikipedia.org/wiki?curid=521442" title="Bajo Llobregat">
Bajo Llobregat



</doc>
<doc id="521444" url="https://pl.wikipedia.org/wiki?curid=521444" title="Rota (organizacja konspiracyjna)">
Rota (organizacja konspiracyjna)

Rota – nazwa kilku polskich organizacji konspiracyjnych, działających w początkowym okresie okupacji niemieckiej na Pomorzu

</doc>
<doc id="521445" url="https://pl.wikipedia.org/wiki?curid=521445" title="Indeks Oscylacji Południowej">
Indeks Oscylacji Południowej



</doc>
<doc id="521447" url="https://pl.wikipedia.org/wiki?curid=521447" title="McDonnell Douglas DC-9">
McDonnell Douglas DC-9

McDonnell Douglas DC-9 – wąskokadłubowy odrzutowy samolot pasażerski średniego zasięgu. Jest to pierwszy model z dużej rodziny tych samolotów stworzonych przez firmę McDonnell Douglas przejętą później przez Boeing Company.
Historia.
Tuż po połączeniu Douglas Aircraft Company z McDonnell Aircraft Corporation w 1963 roku firma uruchomiła projekt. Celem było stworzenie samolotu pasażerskiego średniego zasięgu, mniejszego niż poprzedni czterosilnikowy DC-8. Pierwszego oblotu dokonano drugiego lutego 1965 roku.
Pierwszym odbiorcą nowego samolotu były linie lotnicze Delta Airlines.
DC-9 produkowany był w sześciu wersjach:
Wojskowi operatorzy DC-9.
Włochy, Kuwejt, Stany Zjednoczone (Air Force, Marine Corps, Navy).
Niektórzy cywilni operatorzy DC-9.
DHL, Northwest, USA jet, Aero california, Aeropostal, Aserca, Dinar Lineas Aeras, 1 time, Legend airlines, TWA, Olympia Aviation, UM Air, Iberia, Ameristar Air Cargo, AMC Airlines (Egypt).
Samoloty DC-9 i DC-10 w latach 1978-1979 były planowane do zakupu przez Polskie Linie Lotnicze „Lot”. Początkowo McDonnell Douglas był zainteresowany zakupem wyłącznie polskich obrabiarek od firmy Polish-American Machinery Corporation (Polamco). Z czasem wyrażono zainteresowanie sprzedażą samolotów dla Polski. Planowany był offset na polski węgiel i miedź. Wytwórca McDonnell Douglas zapewnił, że w razie zakupu, PLL „Lot” uzyska prawo do lądowania w Chicago, co byłoby bardzo korzystne dla Polski z racji licznej Polonii w Chicago. Przygotowano wizualizację DC-9 w barwach „Lotu” oraz porównanie wszystkich danych DC-10 z samolotem Ił-62. Katastrofa samolotu DC-10 w 1979 roku negatywnie odbiła się na postrzeganiu tego samolotu i ostatecznie z tego powodu nie doszło do sprzedaży samolotów DC-9 i DC-10 do Polski.
Produkcja.
Następcy konstrukcji DC-9 to jedyne samoloty, których produkcja została utrzymana po przejęciu firmy przez Boeinga. Model oznaczony MD-95 był produkowany pod nazwą Boeing 717 w fabryce Boeinga w Long Beach do 2006 roku.
MD-80.
MD-80 to następna generacja rodziny DC-9:MD-80/81/82/83/88 i skrócona wersja MD-87.
Oryginalnie zaprojektowana jako DC-9 Super 80. Pierwsze modele z serii MD-80 powstały na początku lat osiemdziesiątych. Odbiorcami były głównie American Airlines, Alitalia i Delta AirLines. Produkcja serii MD-80 została zakończona w 1999 roku.
MD-95.
McDonnell Douglas po raz pierwszy poinformował o MD-95 na Paryskich Pokazach Lotniczych w czerwcu 1991 roku. W tym czasie firma zakładała początek programu na koniec 1991 roku i pierwszy lot w czerwcu 1994 roku. Plan ten okazał się niemożliwy do zrealizowania i program ruszył dopiero w październiku 1995 roku, kiedy to linia ValuJet (później AirTran Airlines, obecnie część Southwest Airlines) zamówiła 50 sztuk z opcją zakupu kolejnych 50 egzemplarzy.
Boeing 717.
W styczniu 1998 (już po przejęciu McDonnell Douglas w 1997 roku) Boeing Company zaprezentował model 717-200, którego pierwszy lot odbył się 2 września 1998 roku.
Maszyna uzyskała certyfikat 1 września 1999 roku i wkrótce potem 23 września dostarczono pierwsze egzemplarze do AirTran Airlines.

</doc>
<doc id="521448" url="https://pl.wikipedia.org/wiki?curid=521448" title="Hardware (ujednoznacznienie)">
Hardware (ujednoznacznienie)



</doc>
<doc id="521452" url="https://pl.wikipedia.org/wiki?curid=521452" title="Aigle">
Aigle

Aigle – miasto, stolica dystryktu Aigle w kantonie Vaud w Szwajcarii. Znajduje się około 13 km na południowy wschód od Montreux. Jego populacja wynosi 8100 ludzi.
Swoją siedzibę ma w nim Union Cycliste Internationale. Miniaturę zamku w Aigle oglądać można w Swiss Vapeur Parc. W mieście znajduje się stacja kolejowa. W latach 1900−1932 działa linia tramwajowa do Leysin.

</doc>
<doc id="521456" url="https://pl.wikipedia.org/wiki?curid=521456" title="Dozór policyjny">
Dozór policyjny

Dozór policyjny – środek zapobiegawczy używany w stosunku do oskarżonego lub podejrzanego, który może nałożyć prokurator lub sąd polegający na obowiązku okresowego zgłaszania się do określonego organu dozorującego (np. miejscowej komendy policji), meldowaniu o zmianach pobytu, zakazie opuszczania określonego obszaru (np. terenu danego województwa) oraz innych ograniczeń swobody. Dozór policyjny bywa częściej łączony z innymi środkami zapobiegawczymi, m.in. z zakazem opuszczania kraju. 
Prawo polskie.
Celem dozoru policyjnego jest głównie ułatwienie prowadzenia śledztwa, przewodu prokuratorskiego lub sprawy sądowej, mniej uciążliwe i mniej kosztowne dla Skarbu Państwa niż tymczasowe aresztowanie.
W Polsce zasady stosowania dozoru policyjnego są określone w Kodeksie postępowania karnego. Zgodnie z art. 275 § 2 oddany pod dozór ma obowiązek stosowania się do wymagań zawartych w postanowieniu sądu lub prokuratora. Obowiązek ten może polegać na zakazie opuszczania określonego miejsca pobytu, zgłaszaniu się do organu dozorującego w określonych odstępach czasu, zawiadamianiu go o zamierzonym wyjeździe oraz o terminie powrotu, a także na innych ograniczeniach jego swobody, niezbędnych do wykonywania dozoru.
Często mylony z dozorem policyjnym jest dozór kuratorski, będący środkiem mającym ułatwić resocjalizację skazanego na karę pozbawienia wolności z warunkowym zawieszeniem jej wykonania lub warunkowo przedterminowo zwolnionego z zakładu karnego.
Historia prawa.
W dawniejszych systemach prawa dozór mógł być karą dodatkową z wyroku sądu.
Kodeks Karny Rzeszy Niemieckiej z 15 maja 1871 w § 38 głosił "Obok kary na wolności może być orzeczona w wypadkach ustawą przewidzianych dopuszczalność dozoru policyjnego" w okresie do 5 lat od chwili odbycia kary pozbawienia wolności. W ramach dozoru policja mogła zabronić pobytu w określonych przez nią miejscowościach, jeśli skazany był cudzoziemcem wydalić go z obszaru państwa, przeszukania w jego domu nie podlegały ograniczeniom co do pory ich odbywania. Dozór mógł być orzekany np. przy odgrywaniu kierowniczej roli w napaści tłumu na osobę lub mienie (par. 125), za stręczycielstwo (§ 180n), kradzież lub sprzeniewierzenie (§ 248), rozbój lub wymuszenie rozbójnicze (§ 256), kłusownictwo (§ 294).
Rozporządzenie ustawodawcze Prezydenta RP z 24 października 1934 r. dotyczące ochrony tajemnicy państwowej w art. 5 postanawiało, że w razie skazania za określone w rozporządzeniu przestępstwo popełnione umyślnie na karę ponad rok więzienia, sąd zarządzał, jako środek zabezpieczający, rozciągnięcie nad skazanym dozoru policyjnego na czas od roku do lat 5. Rozciągnięcie dozoru policyjnego pociągało za sobą skutki:
a) powiatowa władza administracji ogólnej mogła oddanemu pod dozór zabronić pobytu w pewnych okręgach lub miejscowościach, bądź wyznaczyć mu miejsce pobytu z tym skutkiem, że opuszczenie wyznaczonej miejscowości dopuszczalne było tylko za jej zezwoleniem;
b) oddany pod dozór obowiązany był zawiadomić powiatową władzę administracji ogólnej w ciągu 6 godzin o zmianie mieszkania lub miejsca pobytu;
c) przesyłki pocztowe, wysyłane przez oddanego pod dozór lub do niego nadchodzące, mogły być przeglądane przez powiatową władzę administracji ogólnej bez nakazu;
d) powiatowa władza administracji ogólnej mogła nakazać oddanemu pod dozór okresowe zgłaszanie się do niej lub do określonej jednostki policyjnej w celu złożenia wyjaśnień na temat swych zajęć, trybu życia i środków utrzymania;
e) władza ta mogła w celu stwierdzenia prawdziwości zeznań oddanego pod dozór wkraczać o każdej porze do jego mieszkania.
Zlekceważenie tych zakazów lub nakazów było wykroczeniem zagrożonym karą aresztu do 3 miesięcy i grzywny do 3 000 złotych, albo jednej z tych kar (art. 23 d Rozporządzenia). Dekret Prezydenta RP z 22 listopada 1938 r. o ochronie niektórych interesów Państwa w art. 14 wprowadzał taki sam dozór jako środek zabezpieczający w razie skazania za zbrodnie stanu określone w art. 93 - 98 Kodeksu Karnego z 1932.

</doc>
<doc id="521463" url="https://pl.wikipedia.org/wiki?curid=521463" title="Beriański Instytut Biblijny">
Beriański Instytut Biblijny

Beriański Instytut Biblijny (; BBI) – korporacja prawna reprezentująca powstały w Australii w 1918 roku odłam Badaczy Pisma Świętego po wybraniu Josepha F. Rutherforda na prezesa Towarzystwa Strażnica po śmierci Charlesa Taze Russella. Grupa ta została założona przez R.E.B. Nicholsona. Opiera się na Biblii i pismach pastora Charlesa T. Russella.
Historia.
Po śmierci Charlesa T. Russella sekretarz oddziału australijskiego R.E.B. Nicholson odrzucił wybór Josepha F. Rutherforda na stanowisko drugiego prezesa Towarzystwa Strażnica. Zaczął krytykować nowe publikacje biblijne (głównie książkę Dokonana tajemnica) oraz osobę prezesa. Zabrał ze sobą część majątku Towarzystwa który przepisał na siebie i założył oddzielną grupę badacką nazwaną Beriańskim Instytutem Biblijnym. Jednakże jego żona Jane Nicholson pozostała w zborze związanym z Towarzystwem Strażnica aż do śmierci w 1951 roku. 
Od początku swojej działalności współpracuje z amerykańskimi korporacjami Pastoralnym Instytutem Biblijnym, i od roku 1936 z Dawn Bible Students Association. W okresie późniejszym BBI rozpoczął współpracę przy organizowaniu konwencji z "New Covenant Fellowship" ("Wspólnota Nowego Przymierza") – ruchem religijnym założonym w Australii w roku 1909 przez Ernesta C. Henningesa, który sprzeciwiał się nauczaniu C.T. Russella w sprawie Nowego Przymierza. Członkowie Beriańskiego Instytutu Biblijnego uczestniczą w corocznej konwencji "New Covenant Fellowship", a członkowie "New Covenant Fellowship" uczestniczą w corocznej konwencji BBI.
Beriański Instytut Biblijny od 1 lipca 1918 roku wydaje główne czasopismo "Peoples Paper and Herald of Christ's Kingdom" (). Początkowo był to miesięcznik, obecnie ukazuje się jako kwartalnik. Pismo ma objętość 12 stron formatu A4. Do roku 1929 działalnością BBI kierował pięcioosobowy komitet. W roku 1929 R.E.B. Nicholson opuścił założony przez siebie ruch i zamieszkał w Australii Zachodniej, gdzie zmarł w roku 1955. Po nim działalności BBI do roku 1988 przewodził Ernest E. Martin, a po jego śmierci David Simkin.
Polski Zbór Badaczy Pisma Świętego w Melbourne.
Z Beriańskim Instytutem Biblijnym współpracuje polski Zbór Badaczy Pisma Świętego w Melbourne, który występuje pod nazwą „The Polish Bible Students Association” (odrębne stowarzyszenie od amerykańskiego o tej samej nazwie). Zbór ten powstał na początku lat 60. XX wieku w wyniku emigracji polskich członków ruchu Wolnych Badaczy Pisma Świętego do Australii. Od kwietnia 2001 roku przygotowuje on 15 minutowe audycje dla radia 3ZZZ z Melbourne nadawane w każdą czwartą sobotę miesiąca. Łącznie z młodzieżą i dziećmi w 2007 roku liczył około 80 osób i był największym polskim zborem WBPŚw poza granicami kraju.

</doc>
<doc id="521464" url="https://pl.wikipedia.org/wiki?curid=521464" title="Janusz Zdunek">
Janusz Zdunek

Janusz Adam Zdunek (ur. 12 lipca 1970 w Szczytnie) – polski muzyk jazzowy, trębacz.
Lider yassowych zespołów 4 Syfon, 5 Syfon i Marienburg, a także członek awangardowej formacji Arhythmic Perfection. Od sesji nagraniowej LP "Ostateczny krach systemu korporacji" (1997) w składzie Kultu. Współpracował z Kazikiem Staszewskim przy jego solowych projektach. Brał udział w nagraniach "Płyty" zespołu Buldog, singla „Dzień dobry, kocham cię” i płyty długogrającej "Autor", Strachów na Lachy, albumu "Nieprzygoda" Happysadu oraz płyty "Derwisz i anioł" Maanamu.

</doc>
<doc id="521465" url="https://pl.wikipedia.org/wiki?curid=521465" title="AXN Crime">
AXN Crime

AXN Crime – kanał spod znaku AXN nadający seriale kryminalne, policyjne i detektywistyczne.
W październiku 2013 roku kanały "AXN Crime" i AXN SciFi zostały zastąpione przez AXN White i AXN Black.

</doc>
<doc id="521466" url="https://pl.wikipedia.org/wiki?curid=521466" title="Bitwa pod Siffin">
Bitwa pod Siffin

Bitwa pod Siffin (arab. وقعة صفين) – starcie zbrojne, do którego doszło w połowie 657 roku w pobliżu współczesnego miasta Ar-Rakka. Wojska Muawiji starły się z siłami wiernymi pierwszemu imamowi szyitów i ostatniemu z czterech kalifów prawowiernych Alemu.
Tło i bitwa.
Nagła śmierć Usmana sprawiła, że muzułmanie ogłosili Alego władcą "ummy". Nowy kalif przeniósł stolicę kalifatu z Medyny do Kufy w Iraku, postanowił on także odwołać Muawiję z pozycji zarządcy prowincją Syrii i powołać na jego miejsce Abd Allah ibn Abbasa. Jako iż Muawija był spokrewniony z Usmanem, a prowincja Syrii była bastionem Umajjadów, wykorzystał on fakt jego śmierci do wszczęcia rebelii przeciwko nowemu władcy. Po bitwie Wielbłądziej Ali wrócił z Basry do Kufy, stolicy swojego kalifatu. Następnie wojska panującego kalifa i umajjadzkich buntowników spotkały się w Syrii na równinie Siffin. Dochodziło do pomniejszych potyczek, lecz wraz z nastaniem miesiąca muharram walki ustały kompletnie. Po miesiącu doszło do dalszych potyczek, które przerodziły się w otwartą bitwę.
W chwili kiedy siły Mu’awiji przegrywały już bitwę, Amr Ibn al-As doradził mu, żeby żołnierze zatknęli na włóczniach "masāhef", fragmenty albo całe egzemplarze Koranu, co sprawiło, że większa część żołnierzy Alego nie chciała walczyć przeciwko nim. Ten gest miał bowiem oznaczać, że spór pomiędzy muzułmanami powinna rozstrzygnąć Święta Księga, a nie broń. W ten sposób Amr doprowadził do tego, że konflikt pomiędzy Alim a Mu'awiją miał być rozstrzygnięty w drodze arbitrażu, w którym Amr jako arbiter Mu’awiji miał odegrać główną rolę. Mniejsza część żołnierzy Alego nie zgodziła się na negocjacje, twierdząc iż „tylko Bóg może sądzić” (6:57), wskazując następnie koraniczny ajat „jeżeli jedna strona wierzących powstanie przeciwko drugiej, (...) walcz z tą która powstała, dopóki nie wróci do porządku Boga (...)” (49:9). Utworzyli oni sektę charydżytów, odrzucając rządy Alego jak i późniejsze Mu’awiji. Po burzliwych rozmowach przedstawiciel Alego Abu Musa al-Aszari ogłosił, że arbitrzy zgodnie pozbawili obu antagonistów prawa do kalifatu i pozostawili wybór kalifa nowej naradzie. Prawdopodobnie tak właśnie ustalono, jednak Amr ibn al-As nie potwierdził oświadczenia Abu Musy i jakiś czas później ogłosił jedynie pozbawienie stanowiska Alego, co pozwoliło mu na późniejsze poparcie pretensji Mu’awiji do kalifatu. Za pomocą podstępu Amr zatem walnie przyczynił się do politycznego zwycięstwa Mu’awiji, który stał się pierwszym kalifem sunnickiej dynastii Umajjadów, za której rządów dalej zwalczano potomków Mahometa i ich zwolenników.
Oceny i kontrowersje.
Zdaniem P.K. Hittiego: „[To] że obaj rozjemcy pozbawili stanowiska obu mocodawców, było przegraną Alego. Mu’awija nie miał żadnego kalifatu, aby się miał go zrzekać. Był tylko gubernatorem prowincji. Sam fakt arbitrażu postawił go na równym poziomie z kalifem Alim, którego pozycja przez to obniżyła się do roli zwykłego pretendenta. Wyrok sędziów pozbawił Alego rzeczywistego stanowiska, a Mu'awiję fikcyjnej pretensji, której nie śmiał nawet dochodzić”.

</doc>
<doc id="521467" url="https://pl.wikipedia.org/wiki?curid=521467" title="AXN SciFi">
AXN SciFi

AXN SciFi – kanał spod znaku AXN, nadający głównie seriale science fiction oraz anime.
W październiku 2013 roku AXN Crime i AXN SciFi zostały zastąpione przez AXN White i AXN Black.

</doc>
<doc id="521471" url="https://pl.wikipedia.org/wiki?curid=521471" title="Wyliczanka (film 1998)">
Wyliczanka (film 1998)

Wyliczanka – amerykański film fabularny z 1998 roku w reżyserii Roberta Pattona-Spruilla.

</doc>
<doc id="521473" url="https://pl.wikipedia.org/wiki?curid=521473" title="McDonnell Douglas KC-10 Extender">
McDonnell Douglas KC-10 Extender

McDonnell Douglas KC-10 Extender – latająca cysterna umożliwiająca dotankowywanie innych samolotów w czasie lotu. Jest on specjalnie przystosowaną wersją cywilnego DC-10-30. Samolot znajduje się na wyposażeniu USAF. Obecnie użytkowanych jest 59 maszyn. Wszystkie stacjonują w bazach McGuire w New Jersey i Travis w Kalifornii. Samolot jest używany równolegle z kilkuset (mniejszymi) samolotami KC-135 Stratotanker. W odróżnieniu od KC-135 samolot wyposażony jest na stałe, oprócz używanego do tankowania samolotów USAF przewodu sztywnego, także w przewód elastyczny, z którego korzystają samoloty US Navy i Marines. Jest on aktualnie samolotem o największym na świecie zasięgu.
Został on wybrany w przetargu jaki zorganizował Departament Obrony USA w 1975. Startowały w nim jeszcze trzy inne maszyny (Boeing 747, Lockheed C-5 Galaxy i Lockheed L-1011). Jednak decyzją ówczesnego sekretarza obrony – Donalda Rumsfelda – wygrał właśnie model DC-10-30.
Przystosowanie modelu cywilnego do potrzeb armii wymagało zamontowania w miejsce przestrzeni ładunkowej w której normalnie znajdują się pasażerowie i bagaż, szeregu zbiorników do przewożenia paliwa i systemu, za pomocą którego inne samoloty mogły się łączyć w celu zatankowania. Pierwszą maszynę dostarczono dopiero w 1981. Wyprodukowano tylko 60 sztuk oznaczonych KC-10A, produkcja zakończyła się w 1987. Jeden samolot utracono na ziemi w pożarze.
Cena KC-10A: 88,4 mln USD /FY 98/
Istnieje również podobna wersja zwana KDC-10, są to dwa cywilne DC-10-30CF przebudowane na tankowce w 1995 dla Holenderskich Sił Powietrznych, w odróżnieniu od KC-10A operator podajnika paliwa siedzi z przodu maszyny, a do sterowania używa monitora.

</doc>
<doc id="521474" url="https://pl.wikipedia.org/wiki?curid=521474" title="Nebelspalter">
Nebelspalter

Nebelspalter. Das Humor und Satire Magazin – szwajcarskie czasopismo o tematyce satyrycznej, ukazujące się od 1875. Od momentu zamknięcia brytyjskiego tygodnika Punch (1841-2002) jest najstarszym na świecie tytułem o tej tematyce.
Ukazuje się dziesięć razy w roku (z wyjątkiem stycznia i sierpnia), w pierwszy piątek miesiąca, w nakładzie 20 000 egzemplarzy. Według wyników badań czytelnictwa, każdy egzemplarz czyta ponad 10 osób. Na co dzień nazwa magazynu często jest zdrabniana do formy "Nebi".
W latach 30. XX wieku wychodzący co tydzień "Nebelspalter" zajął pozycję antytotalitarną. Ogromną popularnością cieszyły się jego ilustracje wymierzone zarówno przeciwko systemowi totalitarnemu ZSRR, jak i III Rzeszy, dlatego jego lektura była w zakazana w nazistowskich Niemczech. Już w 1934 czasopismo to przewidziało zresztą sojusz obydwu systemów. W ciągu roku przed wybuchem II wojny światowej opublikowano 54 karykatury Hitlera, natomiast w czasie wojny, kiedy stało się to zakazane (cenzura wojenna) - zaledwie osiem. W ciągu całej wojny oficjalnej ingerencji cenzury poddano tylko jeden numer, zawierający przedruk z niemieckiej prasy podziemnej, co stało się obiektem interwencji ambasady III Rzeszy. Najlepszym okresem w dziejach magazynu były lata 70., kiedy pismo miało imponujący nakład 70 000 egzemplarzy i było prawdziwą kuźnią talentów dziennikarskich (rysowników i piszących). Lata 90. wymusiły na wydawcy drastyczne zmiany: cyklu wydawniczego, zmniejszenia nakładu, szaty graficznej oraz zawartości.

</doc>
<doc id="521476" url="https://pl.wikipedia.org/wiki?curid=521476" title="Iskra (organizacja konspiracyjna)">
Iskra (organizacja konspiracyjna)

Iskra – polska młodzieżowa organizacja konspiracyjna, działająca od końca 1939 r. do 1940 r. na Pomorzu Gdańskim
Została utworzona w grudniu 1939 r. w rejonie Brus i Czarnowa z inicjatywy Alojzego Bruskiego ps. „Skocz”. Ogółem liczyła kilkudziesięciu lokalnych młodych rolników, gimnazjalistów i byłych studentów. Prowadziła działalność w zakresie samoobrony oraz niesienia pomocy miejscowej inteligencji i ukrywającym się działaczom społeczno-politycznym. Wobec praktycznego zlikwidowania przez Niemców polskiego szkolnictwa i ograniczenia dopływu informacji poprzez zakaz posiadania odbiorników radiowych i niezależnej prasy, kolejnym celem organizacji stała się działalność propagandowa i edukacyjna. Bruski rozpoczął tajne nauczanie i nasłuch radiowy. Zasłyszane przez skonstruowane przez siebie radio informacje dotyczące sytuacji na froncie notował, a następnie rozpowszechniał ich treść. W 1940 r. Iskra przyłączyła się do Tajnej Organizacji Wojskowej „Gryf Kaszubski”, a jej dowódca objął funkcję komendanta gminy Brusy i łącznika między komendą powiatu chojnickiego a Radą Naczelną TOW „Gryf Kaszubski”.

</doc>
<doc id="521486" url="https://pl.wikipedia.org/wiki?curid=521486" title="Ansambl">
Ansambl

Ansambl (z fr. "ensemble" – razem, zespół) – utwór dla kilku instrumentalistów lub kilku śpiewaków solistów, a także zespół śpiewaków solistów o różnych barwach głosu.

</doc>
<doc id="521487" url="https://pl.wikipedia.org/wiki?curid=521487" title="Sobór w Bazylei">
Sobór w Bazylei



</doc>
<doc id="521490" url="https://pl.wikipedia.org/wiki?curid=521490" title="François Jauffret">
François Jauffret

François Jauffret (ur. 9 lutego 1942 w Bordeaux) – francuski tenisista, reprezentant w Pucharze Davisa.
Kariera tenisowa.
Jauffret startował jako amator aż do ery open, później razem z tenisistami zawodowymi. Wygrał dwa turnieje singlowe rangi ATP World Tour, a w dalszych trzech osiągnął finał.
W grze podwójnej zwyciężył w siedmiu imprezach z cyklu ATP World Tour, a także awansował do pięciu finałów.
W latach 1964–1978 występował w reprezentacji Francji w Pucharze Davisa. Występował w singlu i deblu, a łącznie wygrał 43 mecze i przegrał 27, w 35 spotkaniach międzypaństwowych.
W rankingu gry pojedynczej Jauffret najwyżej był na 20. miejscu (6 listopada 1974), a w klasyfikacji gry podwójnej na 33. pozycji (23 sierpnia 1977).
Finały w turniejach ATP World Tour.
Zwycięzca.
gra pojedyncza (2):
gra podwójna (7):
Finalista.
gra pojedyncza (3):
gra podwójna (5):

</doc>
<doc id="521492" url="https://pl.wikipedia.org/wiki?curid=521492" title="Bezrobocie jawne">
Bezrobocie jawne

Bezrobocie jawne – kategoria bezrobocia odnosząca się do osób niepracujących i gotowych do podjęcia pracy, a ujawniających swoją sytuację poprzez rejestrację w Urzędach pracy. Obejmuje wszystkich, którzy znajdują się w oficjalnej ewidencji statystycznej. Przeciwieństwem pojęcia "bezrobocie jawne" jest bezrobocie ukryte.

</doc>
<doc id="521493" url="https://pl.wikipedia.org/wiki?curid=521493" title="Jarosław Staruch">
Jarosław Staruch

Jarosław Mychajło Tymotejowycz Staruch, , ps. „Synij”, „Stiah”, „Jarlan”, „Stojar” – (ur. 17 listopada 1910 w Słobodzie Złotej, zm. 20 września 1947 pod Lubaczowem) – ukraiński działacz nacjonalistyczny.
Życiorys.
Syn Tymoteja Starucha – posła Sejmu Krajowego Galicji. Absolwent gimnazjum w Brzeżanach. Studiował na wydziale prawa na Uniwersytecie Jana Kazimierza we Lwowie. Przed wstąpieniem do OUN był organizatorem kursów nacjonalistycznych w klubach Proswity.
W 1934 aresztowany i skierowany jako jeden z pierwszych osadzonych do utworzonego po zabójstwie Bronisława Pierackiego obozu w Berezie Kartuskiej. Po uwolnieniu kontynuował działalność jako zastępca krajowego przewodniczącego OUN i członek Egzekutywy Krajowej OUN. W 1939 przez sąd w Równem skazany na 13 lat więzienia, kary nie odbył ze względu na wybuch II wojny światowej. Po zakończeniu kampanii wrześniowej przeszedł na teren okupacji niemieckiej do Krakowa.
Po ogłoszeniu proklamacji niepodległości Ukrainy 30 czerwca 1941, był odpowiedzialny za resort propagandy w rządzie Jarosława Stećki. 4 grudnia 1942 został aresztowany we Lwowie przez Gestapo, 13 września 1943 został wyprowadzony z więzienia przy Łąckiego przez podziemie OUN-B, dzięki grypsowi przesłanemu przez współwięźnia Lecha Sadowskiego i dostarczonemu prawdopodobnie przez Sadowskiego fałszywemu blankietowi doprowadzenia na przesłuchanie. Starucha i Dmytro Hrycaja wykradło na podstawie tego blankietu sześciu Ukraińców z Sonderdienst, którzy następnie zdezerterowali. Od jesieni 1943 do lata 1944 kierował Radiostacją UPA „Samostijna Ukraina”.
Członek Ukraińskiej Głównej Rady Wyzwoleńczej i Głównego Sztabu Wojskowego UPA. Po wojnie był przewodniczącym Organizacji Ukraińskich Nacjonalistów w tzw. "Zakerzoniu".
Okrążony przez żołnierzy KBW po kilkugodzinnej walce popełnił samobójstwo w schronie w Lasach Monasterskich w okolicach Lubaczowa (prawdopodobnie przez otrucie), zginęła również jego ochrona.
W 1946 Staruch pod ps. „Jarlan” wydał w języku polskim broszurę pt. "Upiór faszyzmu", tekst dostępny w Litopysie UPA, t. VIII, w 1946 sporządził również informację o wydarzeniach we wsi Zawadka Morochowska pt. "Krwawym szlakiem stalinowskiej demokracji", a w styczniu 1947 wydał broszurę pt. "Wybory na radzieckiej Ukrainie" oraz "Nowa katastrofa głodu na Ukrainie".

</doc>
<doc id="521494" url="https://pl.wikipedia.org/wiki?curid=521494" title="Class of service">
Class of service

Class of Service (CoS) – usługi pozwalające na zarządzanie i rezerwację pasma przesyłowego umożliwiające uzyskanie gwarantowanej jakości strumienia danych. Pozwala realizować usługi QoS i efektywną implementację transmisji typu multicast.
Funkcja.
CoS jest formą priorytetowego kolejkowania, która jest używana w protokołach sieciowych. To jest droga do klasyfikacji i priorytowania pakietów, bazując na typie aplikacji (głos, obraz, transmisja plików), typie użytkownika i innych ustawieniach.
Sposób działania.
CoS jest dziedziną kolejkowania, podczas gdy QoS zawiera szerszy zakres technologii w zarządzaniu zasobami sieciowymi. CoS klasyfikuje pakiety poprzez sprawdzanie parametrów, a także zaznacza i umiejscawia pakiety w kolejkach różnych priorytetów, bazując na predefiniowanych kryteriach. QoS musi zagwarantować pewien poziom użytkowy, aby być zgodnym i podołać ruchowi w czasie rzeczywistym. W QoS niektóre metody są używane do zarezerwowania pasma poprzez sieć w zaawansowanym wysyłaniu pakietów.

</doc>
<doc id="521497" url="https://pl.wikipedia.org/wiki?curid=521497" title="Dubska">
Dubska

Dubska – polski zespół grający muzykę reggae.
Zespół powstał w 1999 roku w Bydgoszczy. Początkowo swój materiał wydawali sami pod szyldem "Madżonga Records". W takiej formie ukazała się płyta demo z 2000 roku oraz dwa zapisy koncertów w bydgoskich klubach: "Sanatorium" i "Mózg". Na festiwalu w Ostródzie otrzymali nagrodę w kategorii "najlepsza sekcja rytmiczna". W 2005 r. wydali pierwszą oficjalną płyty pt. "Dubska", która ukazała się nakładem Mami Records. Płyta zawierała 13 piosenek, z których największą popularność zdobyły utwory: "Raj", "Subway", "Wiatr" czy "Reggae music".
Rok 2006 to płyta "Avokado", na której znajdowało się 11 utworów utrzymanych w stylistyce reggae, Dub. Płyta została bardzo dobrze odebrana i była grana przez wiele stacji radiowych. Szczególnie radiowcom do gustu przypadło tytułowe "Avokado", które nie schodziło z prestiżowej listy przebojów Trójki.
Latem 2007 roku nawiązali współpracę z Gerbertem Moralesem, zwanym ojcem rosyjskiego reggae, założycielem i liderem kultowej rosyjskiej grupy Jah Division. Wspólny projekt nosił nazwę "Dubska Division". Album to 2-płytowy digipack, który zawiera CD z pieśniami Gerberta Moralesa w nowych aranżacjach oraz DVD z filmem dokumentalnym, który opisuje historię wspólnego muzykowania (reż. Lech Wilczaszek - Aimart).
Również w 2008 ukazała się pierwsza siódemka. Na jeden stronie Dubska z utworem "Kumple", a na drugiej Cała Góra Barwinków i "To ostatnia niedziela".
Po czterech latach, od wydania "Avokado", ukazała się kolejna ich płyta pt. "Loko-Loko". Na płycie obok reggae i ska, usłyszeć można echa soulu, muzyki latynoskiej, akustyczne ballady czy nawet oldschoolowe disco. Nagraniami i miksem zajął się Jarosław Hejmann. Płyta ukazała się w lipcu 2010 r. nakładem Offside Records.
Z nowymi studyjnymi nagraniami zespół powrócił w 2013 roku. "Love &amp; Culture" to minialbum z interpretacjami piosenek światowych mistrzów harmonii i melodii. Prym wiodą piosenki o tematyce miłosnej. Na płycie znalazły się dwa utwory amerykańskiego duetu Everly Brothers (All I Have To Do Is Dream, Crying In The Rain) mającego rewolucyjny wpływ na rozwój rock and rolla, piosenkę Take It Easy ojca stylu rocksteady – Hopetona Lewisa, lovesong króla reggae Boba Marleya (How Many Times) oraz uliczną opowieść kultowej jamajskiej grupy Black Uhuru (Living In The City).
27 maja 2016 roku do sklepów trafił ich najnowszy album zatytułowany „Ulicami”. Muzycy zaprosili do współpracy Aleksandra "Mothashippa" Molaka Nowe piosenki, inspirowane własnymi doświadczeniami oraz historiami napotkanych na ulicach osób, po spotkaniu z Mothashippem zamieniły się w nowoczesną produkcję, a zespół Dubska otworzył się nowe muzyczne przestrzenie. "Ulicami" to album zatopiony w kulturze miejskiej. Słychać tutaj już nie tylko wyraźną inspirację muzyką reggae, ale również hip-hopem, soulem i muzyką klubową. Brzmienia akustyczne przenikają się z syntetycznymi a chwytliwe, popowe melodie z uliczną zadziornością.

</doc>
<doc id="521503" url="https://pl.wikipedia.org/wiki?curid=521503" title="Lemegeton">
Lemegeton

Lemegeton lub Mniejszy Klucz Salomona (Clavicula Salomonis, Clavicula Salomonis Regis) – anonimowy XVII-wieczny grimoire i jedna z najbardziej popularnych demonologicznych ksiąg. 
Autorstwo tej księgi przypisuje się królowi Salomonowi. Jednak tytuły i godności określające demony nie były znane w jego czasach, podobnie jak modlitwy do Jezusa i Trójcy Świętej.
"Lemegeton" zawiera szczegółowy opis duchów, aniołów, demonów i sposoby ich przywoływania i zmuszania do posłuszeństwa. 
"Lemegeton" podzielony jest na pięć części.
Sztuka Goecji.
"Goecja" to pierwsza część Lemegetonu. 
Zawiera opis 72 demonów, które Salomon uwięził w specjalnym naczyniu i odtąd są zobowiązane służyć każdemu, kto będzie ich wzywał. Demony "Goecji" są w większości duchami złymi (upadli Aniołowie) i posiadają ścisłą hierarchię. Najwcześniejszy opis demonów "Sztuki Goecji" można odnaleźć w "Pseudomonarchia Daemonum" Jana Wiera z 1577 r. Natomiast pierwszym znanym przekładem na język angielski jest dzieło Reginalda Scota "The Discoverie of Witchcraft" z 1584 r. Najwcześniejszy znany obecnie egzemplarz "Sztuki Goecji" powstał kilka lat po ich wydaniu. "Sztuka Goecji" doczekała się swego najbardziej znanego wydania w 1904 r. dzięki Aleisterowi Crowleyowi i MacGregorowi Mathersowi.
72 duchy "Goecji" według Crowleya.
"Opracowano na podstawie materiału źródłowego".
Przyzywanie.
W rytuałach wymaga się spełnienia bardzo wielu konkretnych i niełatwych warunków. Rytuały muszą być odprawiane w bardzo konkretnym miejscu (odludnym, gdzie nikt i nic nie zakłóci ceremonii), czasie (najlepiej 2, 4, 6, 8, 10, 12 lub 14 dnia miesiąca księżycowego), z użyciem bardzo konkretnych narzędzi. Dodatkowe warunki dotyczą samego przyzywającego, który musi osiągnąć doskonałość, by nie paść ofiarą przyzwanych potęg.
Każdy z demonów ma odpowiednią porę przywoływania:
Każdemu z demonów przyporządkowany jest sigil, czyli magiczny symbol (pieczęć):
Sztuka Teurgii Goecji.
Druga księga "Lemegetonu" zawiera opis 31 powietrznych duchów, częściowo dobrych, a częściowo złych. 
Duchy te mogą ukazać wszystkie ukryte rzeczy, tajemnice osób, a także wykonać czynności znajdujące się w mocy czterech żywiołów (powietrza, wody, ognia, ziemi).
Sztuka Paulińska.
"Sztuka Paulińska", to trzecia część "Lemegetonu". Zgodnie z legendą sztuka ta została odkryta przez Pawła z Tarsu. Znana była już w średniowieczu. Składa się z dwóch rozdziałów. 
Pierwszy rozdział odnosi się do sposobu sprowadzania aniołów kilku godzin dnia i ich sług oraz relacji tych aniołów z siedmioma planetami znanymi w tym czasie. Bardzo ważną rolę odgrywają tu specjalne tablice astrologiczne.
Drugi rozdział dotyczy aniołów znaków zodiaku i ich relacji z czterema żywiołami (powietrzem, wodą, ogniem i ziemią).
Sztuka Almadeli (Almadelowa).
"Sztuka Almadelowa", to czwarta część "Lemegetonu", która mówi o tym, jak zrobić Almadel, woskową tablicę z wyrytymi na niej ochronnymi symbolami i czterema świecami.
"Sztuka Almadeli" mówi także o aniołach, które mają być wzywane i wyjaśnia, że każda rzecz, czynność, czy pytanie zadane aniołom musi być odpowiednie i rozsądne. 
Podobnie jak w poprzednich częściach nieodzowną rolę odgrywają tu aspekty astrologiczne.
Sztuka Objawiona (Godna Uwagi).
"Sztuka Objawiona" ("Sztuka Notariusza" oraz "Księga Helisola") to ostatnia, piąta część "Lemegetonu", objawiona przez Boga za pośrednictwem Archanioła Michała królowi Salomonowi. Wierzy się, iż to dzięki tej części król osiągnął swoją dużą wiedzę.
Jest tu zbiór modlitw wraz z kabalistycznymi i magicznymi słowami w kilku językach i sposobami ich odmawiania. Prawidłowe odmawianie tych modlitw dać ma ponoć naukową wiedzę o każdej rzeczy, a także dobrą pamięć, równowagę umysłu i elokwencję.

</doc>
<doc id="521511" url="https://pl.wikipedia.org/wiki?curid=521511" title="Marcin Władyniak">
Marcin Władyniak

Marcin Władyniak (ur. 22 marca 1975 w Gdańsku) – polski aktor i operator filmowy. 
Życiorys.
W 1998 ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi. Debiutował 18 grudnia 1998 rolą Hipolita w "Fedrze" Jeana Racine’a na scenie Teatru Powszechnego im. Zygmunta Hubnera w Warszawie (reż. Laco Adamík). W latach 1998-2003 występował w Teatrze Powszechnym w Warszawie. 
Absolwent dziennikarstwa (specjalizacja – fotografia prasowa) na Uniwersytecie Warszawskim 2002.
Absolwent Wydziału Operatorskiego PWSFTviT (2008) w Łodzi. 
Był mężem Agnieszki Dygant.

</doc>
<doc id="521512" url="https://pl.wikipedia.org/wiki?curid=521512" title="William Conrad">
William Conrad

William Conrad, właśc. John William Cann (ur. 27 września 1920 w Louisville, Kentucky, zm. 11 lutego 1994 w Los Angeles) – amerykański aktor, reżyser i producent filmowy, znany m.in. z roli prokuratora w serialu "Gliniarz i prokurator".
Życiorys.
Obdarzony charakterystycznym niskim głosem, już pod koniec lat 30. rozpoczął pracę w radiu. W czasie II wojny światowej służył w lotnictwie. Po wojnie powrócił do pracy radiowej i zyskał uznanie dzięki rolom w licznych słuchowiskach, szczególnie jako marshal Matt Dillon w serii "Gunsmoke" (1952-1962). Ubiegał się o tę rolę również w wersji telewizyjnej, ale przyznano ją Jamesowi Arnessowi (m.in. ze względu na otyłość Conrada). Poza radiem występował w filmach, zazwyczaj w rolach drugoplanowych, m.in. w "The Killers" ("Zabójcy", 1946, u boku Burta Lancastera), "Body and Soul" (1947), "Przepraszam, pomyłka" (1948), "The Naked Jungle" (1954).
Od lat 60. był związany z telewizją. Początkowo był głównie narratorem i podkładał głos w filmach animowanych, m.in. postaci Denethora w animowanej wersji "Powrotu króla" Tolkiena (1980). Popularność przyniosły mu trzy role w serialach kryminalnych – detektywa Franka Cannona w "Cannon" (1971-1976), tytułowego detektywa w "Nero Wolfe" (1981) oraz prokuratora Jasona McCabe’a w "Jake and the Fatman" (pol. "Gliniarz i prokurator", 1987-1992). Z biegiem lat nadmierna tusza coraz bardziej utrudniała aktorowi życie.
Zmarł w 1994 na atak serca. W 1997 wpisano go do Hall of Fame Radia Amerykańskiego w Chicago.
Był trzykrotnie żonaty i miał jedno dziecko.

</doc>
<doc id="521514" url="https://pl.wikipedia.org/wiki?curid=521514" title="Spółka handlowa">
Spółka handlowa

Spółka handlowa – prawna forma współdziałania w celu zarobkowym co najmniej dwóch podmiotów (spółki kapitałowe mogą mieć jednego wspólnika) w rozumieniu prawa cywilnego, powstająca na skutek zawarcia właściwej umowy uregulowanej przepisami prawa handlowego. Rozróżnia się osobowe i kapitałowe spółki prawa handlowego.
Prawo polskie.
Wprowadzenie.
Kodeks spółek handlowych (KSH) reguluje tworzenie, organizację, funkcjonowanie, rozwiązywanie, łączenie, podział i przekształcanie spółek handlowych. Podpisując umowę spółki handlowej, wspólnicy lub akcjonariusze zobowiązują się dążyć do osiągnięcia wspólnego celu przez wniesienie wkładów finansowych oraz jeśli umowa lub status spółki tak stanowi, przez współdziałanie w inny określony sposób. Spółkami handlowymi w rozumieniu KSH są:
Spółka jawna.
Spółka jawna to spółka "osobowa", która prowadzi przedsiębiorstwo pod własną firmą, a nie jest inną spółką handlową. Spółka jawna jest osobową spółką handlową i praktycznie stanowi odpowiednik spółki cywilnej. Każdy wspólnik odpowiada za zobowiązania spółki bez ograniczenia całym swoim majątkiem solidarnie z pozostałymi wspólnikami oraz ze spółką, z uwzględnieniem przepisu, który mówi, że wierzyciel spółki może prowadzić egzekucję z majątku wspólnika w przypadku, gdy egzekucja z majątku spółki okaże się bezskuteczna (subsydiarna odpowiedzialność wspólnika).
Spółka partnerska.
Spółka partnerska to spółka "osobowa", utworzona przez wspólników (partnerów) w celu wykonywania wolnego zawodu w spółce prowadzącej przedsiębiorstwo pod własną firmą. Firma tej spółki powinna zawierać nazwisko co najmniej jednego partnera, dodatkowe oznaczenie, że chodzi o spółkę partnerską – „i partner”; „i partnerzy”; „spółka partnerska” – oraz określenie wolnego zawodu (bądź zawodów) wykonywanego w spółce. Spółka powstaje w momencie wpisu do odpowiedniego rejestru. Niezbędne jest przestawienie w trakcie rejestracji dokumentu potwierdzającego uprawnienia do wykonywania wolnego zawodu.
Partnerami w spółce mogą być osoby wykonujące następujące wolne zawody, np. adwokat, radca prawny, notariusz, architekt, inżynier budownictwa, biegły rewident, księgowy, makler papierów wartościowych, doradca inwestycyjny, doradca podatkowy, lekarz, lekarz weterynarii, lekarz dentysta, aptekarz, położna, pielęgniarka, tłumacz przysięgły, rzecznik patentowy.
Partner nie ponosi odpowiedzialności za zobowiązania spółki powstałe wskutek wykonywania wolnego zawodu przez partnerów. Jak również nie odpowiada za następstwa działań lub zaniechań osób zatrudnionych przez spółkę, które podlegają kierownictwu innego partnera. Wspólnicy mogą jednak uregulować tę kwestię według modelu spółki jawnej- dotyczy to też reprezentacji spółki (wówczas wspólnik odwoływany jest większością 3/4 głosów przez 2/3 ogólnej liczby partnerów). Możliwe jest też powołanie przez wspólników zarządu i reprezentacja według modelu spółki z ograniczoną odpowiedzialnością.
Tylko w tej spółce występuje quasi-wyłączenie wspólnika, wskutek utraty przez niego uprawnienia do wykonywania wolnego zawodu.
Spółka komandytowa.
Spółka komandytowa to spółka "osobowa" mająca na celu prowadzenie przedsiębiorstwa pod własną firmą, w której wobec wierzycieli za zobowiązania spółki co najmniej jeden wspólnik odpowiada bez ograniczenia (komplementariusz), a odpowiedzialność co najmniej jednego wspólnika (komandytariusza) jest ograniczona.
Spółka ta jest często stosowaną formą prowadzenia działalności gospodarczej w sytuacji, w której jeden ze wspólników chce zainwestować kapitał w dane przedsięwzięcie i czerpać zeń korzyści, bez obawy o majątek osobisty, a pełną odpowiedzialność wobec wierzycieli przyjmują pozostali wspólnicy, prowadząc spółkę i ją reprezentując.
Jest to znakomita forma współpracy przewidziana dla osób, z których jedna ma pomysł na działalność, a druga posiada wolny kapitał na jej sfinansowanie.
Spółka komandytowo-akcyjna.
Spółka komandytowo-akcyjna to spółka "osobowa" mająca na celu prowadzenie przedsiębiorstwa pod własną firmą, w której wobec wierzycieli za zobowiązania spółki co najmniej jeden wspólnik odpowiada bez ograniczenia (komplementariusz), a co najmniej jeden wspólnik jest akcjonariuszem.
Główną więc różnicą między spółką komandytową a komandytowo-akcyjną jest fakt nabywania kapitału przez emitowanie akcji.
Spółka z ograniczoną odpowiedzialnością.
Spółka z ograniczoną odpowiedzialnością to podstawowa i najczęściej spotykana forma prawna spółki prawa handlowego. Jest to "kapitałowa" spółka prawa handlowego, choć silnie obecne są w niej elementy osobowe. W tym kontekście należy wymienić przede wszystkim prawo do informacji i kontroli działalności spółki przez wspólników, brak wymogu ustanowienia rady nadzorczej w spółkach o kapitale zakładowym nieprzekraczającym 500.000 PLN i liczbie wspólników mniejszej niż 25, możliwość gromadzenia kapitału poprzez nałożenie na wspólników obowiązku dopłat. Specyficznie polskim rozwiązaniem (funkcjonującym od 1933 r.), jest możliwość pociągnięcia do odpowiedzialności za zobowiązania spółki członków jej zarządu, jeśli nie zgłoszą w odpowiednim terminie wniosku o upadłość spółki (przy czym możliwość ta podlega pewnym obostrzeniom). Rozwiązanie to stanowi swego rodzaju namiastkę rozwiniętej w zachodnich systemach prawnych doktryny odpowiedzialności przebijającej.
Historycznie spółka z ograniczoną odpowiedzialnością wykształciła się w końcu XIX wieku w Niemczech, jako odpowiedź ustawodawcy na potrzeby przedsiębiorców. W warunkach szybko rozwijającej się gospodarki przemysłowej, powstała ze strony tej grupy społecznej presja na stworzenie instrumentu prawnego umożliwiającego wyłączenie osobistej odpowiedzialności inwestora za ewentualne niepowodzenie rynkowe, a jednocześnie bardziej elastycznego od spółki kapitałowej w czystej formie, czyli spółki akcyjnej.
Zgodnie z Kodeksem spółek handlowych, spółka z ograniczoną odpowiedzialnością może być utworzona przez jedną albo więcej osób w każdym celu prawnie dopuszczalnym, chyba że ustawa stanowi inaczej. Nie może być zawiązana wyłącznie przez inną jednoosobową spółkę z ograniczoną odpowiedzialnością. Opiera się na koncepcji zaangażowania kapitałowego wspólników i ich odpowiedzialności ograniczonej do wkładu w majątek spółki.
Charakterystyczną cechą spółki z ograniczoną odpowiedzialnością jest brak odpowiedzialności co do zasady wspólników za zobowiązania spółki. Spółka nabywa osobowość prawną z chwilą zarejestrowania w Krajowym Rejestrze Sądowym (w rejestrze przedsiębiorców). Wpis ten ma więc charakter konstytutywny.
Spółka z ograniczoną odpowiedzialnością umożliwia pozyskiwanie kapitału i nowych wspólników, wyłącza odpowiedzialność wspólników za zobowiązania samej spółki oraz daje możliwość pełnej kontroli poczynań zarządu przez udziałowców spółki.
Umowa spółki z o.o. obowiązkowo musi zostać zawarta w formie aktu notarialnego (chyba że skorzystano z wzorca umowy), ponieważ stanowi najważniejszy dokument spółki. Wszelkie zmiany w funkcjonowaniu spółki, wymagają aktualizacji danych w Krajowym Rejestrze Sądowym (KRS).
Umowa spółki musi zawierać:
Spółka akcyjna.
Spółka akcyjna to "kapitałowa" spółka prawa handlowego. Przyjmuje się, iż jest to właściwa („czysta”) spółka kapitałowa, której kapitał zakładowy jest podzielony na akcje będące papierami wartościowymi. Zawiązać spółkę akcyjną może jedna albo więcej osób w celu nie tylko gospodarczym.
Spółka posiada osobowość prawną. Wyłączona jest osobista odpowiedzialność akcjonariuszy za zobowiązania spółki. Spółkę charakteryzuje fakt nabywania kapitału przez emitowanie i sprzedaż akcji, dzięki czemu możliwa jest łatwa kumulacja kapitałów wielu osób lub firm. Spółka nabywa osobowość prawną z chwilą zarejestrowania w Krajowym Rejestrze Sądowym (w rejestrze przedsiębiorców). Wpis ten ma więc charakter konstytutywny.
W przypadku spółki akcyjnej kapitał zakładowy wynosi przynajmniej 100 000 złotych. Jego wartość jest dzielona pomiędzy akcje, które z kolei w następnej kolejności mogą zostać objęte przez akcjonariuszy (wspólników spółki akcyjnej). Jedną z jego cech jest to, że jest niepodzielny, co wiąże się z tym, iż pieniądze nie mogą zostać podzielone między działających wspólników. Kapitał zakładowy może być pokryty w formie wkładów gotówkowych, bądź w postaci niepieniężnej. Zadaniem wspólników jest ujęcie wszystkich informacji na temat kapitału zakładowego w umowie spółki.

</doc>
<doc id="521516" url="https://pl.wikipedia.org/wiki?curid=521516" title="Żyworódka Endlera">
Żyworódka Endlera



</doc>
<doc id="521522" url="https://pl.wikipedia.org/wiki?curid=521522" title="Real Madrid Castilla">
Real Madrid Castilla



</doc>
<doc id="521524" url="https://pl.wikipedia.org/wiki?curid=521524" title="Alt Camp">
Alt Camp

Alt Camp – comarca (powiat) w Hiszpanii, w Katalonii w prowincji Tarragona. Jej stolicą i największym miastem jest Valls. Ma 544,7 km² powierzchni i 35 635 mieszkańców.

</doc>
<doc id="521525" url="https://pl.wikipedia.org/wiki?curid=521525" title="Made in Heaven (album Queen)">
Made in Heaven (album Queen)

Made in Heaven – ostatni studyjny album zespołu Queen, nad którym grupa rozpoczęła pracę jeszcze za życia Freddiego Mercury’ego.
Materiał na album został częściowo nagrany w 1991 w Montreux w Szwajcarii, gdzie grupa miała swoje własne studio nagraniowe. W 1993, dwa lata po śmierci Mercury’ego, zespół powrócił do pracy nad albumem. Ostatecznie ukazał się on w 1995.
Na portalu Rate Your Music został określony jako reprezentujący m.in. gatunki hard rock, pop-rock i ambient. Na albumie znalazły się przeróbki starych solowych przebojów Mercury’ego, Briana Maya i Rogera Taylora oraz nowe utwory zespołu, które poruszają temat życia i śmierci. Płyta odzwierciedla także fascynację przyrodą, o czym świadczyć może utwór „A Winter’s Tale” (ostatni napisany przez Freddiego Mercury’ego).
Okładka płyty przedstawia rzeźbę Freddiego Mercury’ego (autorstwa czeskiej rzeźbiarki Ireny Sedleckiej), widoczną o świcie na tle Jeziora Genewskiego, na które wychodziły okna domu Freddiego w Montreux. Okładkę zaprojektował Richard Gray.
Tydzień po premierze płyty (13 listopada) ukazał się box "Ultimate Queen", który zawierał wszystkie wydane jak dotąd albumy studyjne i koncertowe.
W 1996 roku album otrzymał nagrodę Fryderyka'95 dla najlepszego albumu zagranicznego w Polsce. W Polsce nagrania dwukrotnie uzyskały status platynowej płyty; w 1996 – Pomaton EMI w 2009 – Wydawnictwo Agora.

</doc>
<doc id="521527" url="https://pl.wikipedia.org/wiki?curid=521527" title="Tadeusz Kaube">
Tadeusz Kaube

Tadeusz Kaube (ur. 5 lipca 1921 w Bydgoszczy, zm. 20 stycznia 1942 w Poznaniu) – założyciel i przywódca pomorskiej organizacji konspiracyjnej Rota.
Życiorys.
Był synem Franciszka Kaube, właściciela kina Apollo w Grudziądzu i Heleny z domu Kaja. Uczęszczał do szkoły powszechnej i gimnazjum w Grudziądzu. W 1938 r. zdał tzw. małą maturę. Następnie rozpoczął naukę na Wydziale Budownictwa Państwowej Szkoły Technicznej w Toruniu. Brał udział w szkoleniu w ramach Przysposobienia Wojskowego. Latem 1939 r. zaciągnął się jako ochotnik do kompanii junaków PW w Batalionie Obrony Narodowej "Świecie". W jego szeregach uczestniczył w wojnie obronnej 1939 r. w obronie Grudziądza. Od 3 września brał udział wraz z oddziałami 16 Dywizji Piechoty w walkach odwrotowych z Niemcami. Podczas bitwy nad Bzurą jego kompania została włączona do spieszonego pododdziału marynarzy z Oddziału Wydzielonego Rzeki Wisły. Udało mu się przedostać do Warszawy, a po jej kapitulacji, powrócić na Pomorze. Początkowo przebywał u swojego szwagra rtm. Andrzeja Niedzielskiego, który wprowadził go w tajniki pracy konspiracyjnej. Powróciwszy do Grudziądza, w grudniu 1939 r. utworzył jedną z pierwszych pomorskich organizacji podziemnych o nazwie Rota, skupiającej uczniów miejscowych szkół. Stanął na czele jej Rady Okręgowej. Prowadził działalność werbunkowo-organizacyjną, czynił przygotowania do wydawania podziemnego biuletynu z wiadomościami pochodzącymi z nasłuchu radiowego. Prawdopodobnie od samego początku był inwigilowany przez konfidenta gestapo plut. Alfonsa Lipowskiego, którego poznał jeszcze w trakcie walk wrześniowych. Niemcy nie chcieli go jednak na razie aresztować, licząc na szersze rozpoznanie polskiej konspiracji. W maju 1940 r. T. Kaube zorientował się, że jest śledzony i wyjechał do Warszawy, gdzie jednak zamieszkał w mieszkaniu podsuniętym mu przez A. Lipowskiego. 1 czerwca 1940 r. został ostatecznie aresztowany i przewieziony do siedziby gestapo w Grudziądzu. Podczas śledztwa był torturowany, ale nie załamał się. W dniach 9 – 17 września 1941 r. przed sądem wojennym odbył się jego proces, w wyniku którego skazano go na karę śmierci. Został zgilotynowany 20 stycznia 1942 r. w niemieckim więzieniu w Poznaniu.

</doc>
<doc id="521529" url="https://pl.wikipedia.org/wiki?curid=521529" title="Valls (miasto)">
Valls (miasto)

Valls – miasto w Hiszpanii, stolica comarki Alt Camp. Liczy 22 851 mieszkańców oraz 55,28 km² powierzchni.
W miejscowości tej odbywa się co roku święto "calçotada".
Z Valls pochodzi Andrea Fuentes, hiszpańska pływaczka synchroniczna, medalistka olimpijska, mistrzyni świata, 5-krotna mistrzyni Europy.

</doc>
<doc id="521534" url="https://pl.wikipedia.org/wiki?curid=521534" title="Język ojracki">
Język ojracki

Język ojracki – język należący do grupy zachodniej języków mongolskich (ałtajska grupa językowa). Używany przez Ojratów w zachodniej części Mongolii oraz w chińskim regionie autonomicznym Sinciang i prowincji Qinghai przez około 285 tys. osób (stan z roku 1990). Język ojracki tworzy rozbudowany zespół dialektów. Literatura w tym języku rozwinęła się od połowy XVII wieku w tzw. piśmie ojrackim stworzonym przez Zaja Panditę w 1648 na podstawie alfabetu staromongolskiego. 
Na początku XX wieku wykształcił się z niego język kałmucki, zapisywany współcześnie cyrylicą.

</doc>
<doc id="521538" url="https://pl.wikipedia.org/wiki?curid=521538" title="Ostróda Reggae Festival">
Ostróda Reggae Festival

Ostróda Reggae Festival – największy festiwal muzyki reggae w Polsce, organizowany w Ostródzie od 2001 roku.
Historia.
Korzenie festiwalu sięgają roku 1983, kiedy to kilku pracowników ówczesnego Miejskiego Domu Kultury postanowiło pod nazwą „Ost-Rock” zorganizować przegląd młodych zespołów z Ostródy i okolic, jako lokalne eliminacje do Ogólnopolskiego Młodzieżowego Przeglądu Piosenki. Kolejne edycje odbywały się corocznie w różnych miejscach miasta, do roku 1989 włącznie. Najczęstszym zwycięzcą była sztandarowa w tamtych latach ostródzka kapela Magister z Wyciętą Przysadką Mózgową, oprócz niej występowały m.in. takie zespoły jak Blues Children, Klaps, Policja w Krainie Czarów, Rzeka Czasu, Positive Vibration, Nasza Rozgłośnia, Napalm czy Naga Prawda. W latach 90. podjęto próbę reaktywacji przeglądu, jednak odbyły się tylko dwie edycje w roku 1995 i 1996 (dwukrotnie triumfował zespół Agonya).
Imprezę udało się przywrócić do życia w roku 2001, dzięki zaangażowaniu Artura „Many” Munje, szefa ostródzkiego Biura Promocji Miasta oraz Piotra „Pitera” Kolaja, reprezentującego agencję Positive Music Promotion. Przez pierwsze trzy lata odbywała się na dziedzińcu zamku krzyżackiego pod nazwą „Ost-Rock-Reggae”, natomiast od 2004 roku, już jako Ostróda Reggae Festival, na terenie kompleksu wojskowego „Białe Koszary”. Tradycyjnie w jej program wchodzi konkurs młodych zespołów, w którego jury zasiadali dotychczas tacy znawcy gatunku jak Włodzimierz Kleszcz, Sławomir Gołaszewski, Robert Brylewski, Mirosław „Maken” Dzięciołowski, Grzegorz Kasjaniuk czy Jarosław Hejenkowski.
Od piątej edycji festiwal odbywa się na trzech scenach głównych: Red Stage, Green Stage oraz Yellow SoundSystem Stage.

</doc>
<doc id="521540" url="https://pl.wikipedia.org/wiki?curid=521540" title="Greatest Hits (album Queen)">
Greatest Hits (album Queen)

Greatest Hits – kompilacja studyjnych nagrań (od 1973 do 1981) rockowej grupy muzycznej Queen. Jest to najlepiej sprzedający się album w historii Wielkiej Brytanii (ponad 7 milionów egzemplarzy).
Lista utworów.
W poszczególnych krajach, gdzie wydawany był album, zamieszczano te utwory, które cieszyły się w danym państwie największą popularnością.
U.S. 2004 "Greatest Hits: We Will Rock You Edition".
Taka sama lista jak na brytyjskiej wersji "1981 Greatest Hits", z dodatkowymi utworami na końcu albumu:
Inne.
Album wydany w Polsce, Danii, Japonii i Niemczech Zachodnich; nagrania poddano obróbce cyfrowej.
Spis utworów:

</doc>
<doc id="521542" url="https://pl.wikipedia.org/wiki?curid=521542" title="Rybnik SK Górnik Radlin">
Rybnik SK Górnik Radlin



</doc>
<doc id="521546" url="https://pl.wikipedia.org/wiki?curid=521546" title="Oleg Michał">
Oleg Michał

Oleg Michał (ur. ok. 1055, zm. 1 sierpnia 1115) – książę ruski, syn Światosława II.
Po śmierci ojca w roku 1077, panującego w Czernihowie i Kijowie, rozpoczął walkę ze stryjem Wsiewołodem o odzyskanie księstwa czernihowskiego; od 1083 panował, jako lennik Bizancjum, w Tmutarakanie, a w roku 1093, korzystając z pomocy Połowców, z których chanami był spokrewniony, zdobył Czernihów.
Na stałe wrócił na ojcowiznę (wraz z braćmi, Dawidem i Jarosławem) dopiero po zjeździe Rurykowiczów w Lubeczu (1097). W latach 1107 i 1113 uczestniczył w wyprawach na Połowców, zapoczątkował linię Olegowiczów, książąt czernihowskich w XII wieku i XIII wieku.
Miał trzech synów:

</doc>
<doc id="521547" url="https://pl.wikipedia.org/wiki?curid=521547" title="Bede Griffiths">
Bede Griffiths

Alan Richard „Bede” Griffiths, znany także jako Swami Dayananda (ur. 17 grudnia 1906, zm. 13 maja 1993) – benedyktyński mnich pochodzenia brytyjskiego, który żył w aśramie w południowych Indiach, autor książek o dialogu między chrześcijaństwem a hinduizmem.
Studiował literaturę na Uniwersytecie Oksfordzkim pod kierownictwem C.S. Lewisa, z którym zaprzyjaźnił się na całe życie. 
W grudniu 1932 wstąpił do zakonu benedyktynów w Prinknash Abbey koło Gloucester, gdzie otrzymał święcenia kapłańskie w 1940. Spędził trochę czasu w siostrzanym opactwie w Szkocji, lecz w 1955 - po dwudziestu latach życia wspólnotowego - przeniósł się do Kengeri w Bangalore (Indie) z zamiarem zbudowania tam klasztoru. Projektu nie udało się zrealizować.
Za świętego uważany w Reformowanym Kościele Katolickim w Polsce - wspomnienie liturgiczne obchodzone jest 13 maja.

</doc>
<doc id="521550" url="https://pl.wikipedia.org/wiki?curid=521550" title="Dekanat Częstochowa – Podwyższenia Krzyża Świętego">
Dekanat Częstochowa – Podwyższenia Krzyża Świętego

Dekanat Częstochowa – Podwyższenia Krzyża Świętego – jeden z 36 dekanatów rzymskokatolickich należących do archidiecezji częstochowskiej. Należy do regionu częstochowskiego. Dziekanem jest proboszcz parafii św. Andrzeja Boboli ks. kan. Adam Zyzik, przedtem pełniący funkcję wicedziekana. Do 2014 roku dziekanem był proboszcz parafii Pięciu Pierwszych Męczenników Polski ks. prał. Andrzej Filipecki. Przed nim funkcję tę pełnił ks. Kazimierz Najman.

</doc>
<doc id="521551" url="https://pl.wikipedia.org/wiki?curid=521551" title="Jagniątków">
Jagniątków

Jagniątków (do 1945 niem. "Agnetendorf"; 1945–1946 "Agnieszków") – część miasta Jelenia Góra (do 1954 wieś, 1954–1976 część osiedla typu miejskiego, a następnie miasta Sobieszów, 1976–1997 część miasta Piechowice) o zabudowie typowej dla podgórskich pensjonatów. Prowadzi stąd wiele szlaków w Karkonosze, zarówno pieszych, jak i rowerowych.
Historia.
Jagniątków założyli w 1650 roku czescy protestanci, którzy uchodząc przed prześladowaniami religijnymi przenieśli się na śląską stronę Karkonoszy. Zajmowali się chałupniczo tkactwem, a później również szlifowaniem szkła.
W 1891 założono tu opadową stację meteorologiczną, położoną na wys. 575 m n.p.m. (). Średnia roczna suma opadów z lat 1891–1937 wyniosła 901 mm: najwięcej 107 mm w lipcu, najmniej 50 mm w lutym. W roku 2012 Fundacja Centrum Kultury i Rozwoju Karkonoszy odtworzyła Stację Meteorologiczną w Jagniątkowie. Mieści się ona przy ul. Agnieszkowskiej 2A przy Pierwszej Winnicy Karkonoskiej na wys. 554 m n.p.m. (). Stacja ta służy badaniom klimatu Kotliny Jeleniogórskiej, prowadzonym przez Centrum Kultury i Rozwoju Karkonoszy wespół z Uniwersytetem Przyrodniczym we Wrocławiu.
Od 1901 r. aż do śmierci w 1946 r. w Jagniątkowie mieszkał niemiecki noblista w dziedzinie literatury – Gerhart Hauptmann. W jego domu (Villa Wiesenstein) zbudowanym w 1901 r. według projektu berlińskiego architekta Hansa Grisebacha urządzono Muzeum Miejskie. Fabuła powieści "Wiesenstein" niemieckiego pisarza Hansa Pleschinskiego rozgrywa się w Agnetendorfie.
Od połowy XIX wieku Jagniątków był popularną miejscowością letniskową i zimowiskową; w lipcu 1907 przebywał tu Karl May. W 1910 zamieszkiwało tu 790 osób. Przez rok po wojnie dawny "Agnetendorf" nazywał się "Agnieszków", ale w roku 1946 zdecydowano zmienić nazwę na obecną (po łacinie "agnus" oznacza „jagnię”).
W 1954 polscy naukowcy prowadzili w rejonie Jagniątkowa szereg badań górniczych, mających na celu znalezienie złóż rudy uranu. Kopalnia badawcza pod górą Sośnik nosiła oznaczenie „OP-7 Jagniątków” i była eksploatowana zaledwie przez kilka miesięcy. Mimo iż badania wykazywały silne promieniowanie w tym rejonie, to rudy uranu wartej wydobycia nie znaleziono.
W związku z reformą administracyjną wprowadzającą w 1954 gromady jako trzeci, najniższy szczebel podziału administracyjnego Polski, Jagniątków wszedł zgodnie z uchwałą Wojewódzkiej Rady Narodowej z 2 października w skład gromady Sobieszów, przekształconej następnie jeszcze 13 listopada tego roku w osiedle typu miejskiego, a potem 18 lipca 1962 w miasto Sobieszów. Od 2 lipca 1976 do 31 grudnia 1997 Jagniątków był częścią miasta Piechowice; 1 stycznia 1998 Jagniątków włączono w obszar miasta Jelenia Góra.
Do 21 grudnia 2007 r. w funkcjonowało przejście graniczne Jagniątków-Petrova Bouda, które na mocy układu z Schengen zostało zlikwidowane.
Jesienią 2012 roku z inicjatywy Fundacji Centrum Kultury i Rozwoju Karkonoszy zaprojektowany został herb miejscowości Jagniątków. Herb ten nawiązuje zarówno do położenia geograficznego, czyli Karkonoszy, czeskich protestanckich drwali – faktycznych założycieli tej miejscowości, oraz poprzez charakterystyczne cztery czerwone pasy podkreśla pochodzenie i historię nazwy Agnetendorf/Agnieszków. Powstała ona bowiem od imienia Agnieszki, małżonki hrabiego Krzysztofa Leopolda von Schaffgotscha, właściciela zamku Chojnik. Pomagała ona prześladowanym protestantom, uciekinierom z Czech, a nazwa ta użyta została, by oddać jej cześć.
Zabytki.
Do wojewódzkiego rejestru zabytków wpisane są obiekty:

</doc>
<doc id="521559" url="https://pl.wikipedia.org/wiki?curid=521559" title="Dariusz Jabłoński (zapaśnik)">
Dariusz Jabłoński (zapaśnik)

Dariusz Jabłoński (ur. 28 kwietnia 1973 w Chełmie), zapaśnik polski w stylu klasycznym, mistrz świata i Europy, olimpijczyk.
Absolwent Technikum Samochodowego w Chełmie i Instytutu Kultury Fizycznej w Gorzowie Wielkopolskim, zawodnik Gryfa Chełm, trenował kolejno pod kierunkiem Krzysztofa Grabczuka (pierwszy trener), Jana Potockiego, Andrzeja Głąba (klub) oraz Stanisława Krzesińskiego i Ryszarda Świerada (kadra). Startował na Igrzyskach Olimpijskich w Atlancie (1996, 8. miejsce), Sydney (2000), Atenach (2004). W 2003 zdobył tytuł mistrza świata. Czterokrotnie stawał na podium mistrzostw Europy, w tym na najwyższym stopniu w 1997 (ponadto srebrny medal w 1999 oraz brązowe medale w 2001 i 2002). Dziewięciokrotnie zdobywał mistrzostwo Polski (1994, 1996, 1998-2004).
W Plebiscycie "Przeglądu Sportowego" na najlepszego sportowca Polski w 2003 roku zajął 6. miejsce. Był także kilkakrotnie w czołówce plebiscytu "Kuriera Lubelskiego" na najpopularniejszych sportowców województwa - siódmy w 1999, ósmy w 2000, pierwszy w 2003, szósty w 2004. Mieszka w Chełmie i uczy wf-u w Zespole Szkół Technicznych.
Bibliografia:

</doc>
<doc id="521561" url="https://pl.wikipedia.org/wiki?curid=521561" title="II sobór laterański">
II sobór laterański



</doc>
<doc id="521562" url="https://pl.wikipedia.org/wiki?curid=521562" title="Clementinae">
Clementinae

Clementinae lub Constitutiones Clementinae (pol. Klementyny) – zbiór prawa kanonicznego promulgowany 25 października 1317 roku przez Jana XXII bullą "Quoniam nulla". Został włączony do Corpus Iuris Canonici.
Przyczyny i cel powstania zbioru.
Na ostatniej sesji Soboru w Vienne, która odbyła się 6 maja 1312 roku, Klemens V polecił jeszcze raz odczytać przyjęte uchwały soboru, jak również uznał za uchwalone dyspozycje soborowe, które nie zostały ostatecznie zredagowane. Ostateczną redakcją zajęła się specjalna komisja, która uwzględniła również niektóre dekretały papieża. Cały zbiór został ogłoszony jako "Liber septimus" (Księga siódma) podczas konsystorza na zamku w Monteux, ale moc prawną miał uzyskać dopiero po przesłaniu go do uniwersytetu w Orleanie. Jednak przed przesłaniem zbioru papież zmarł i promulgacji dokonał jego następca Jan XXII po zrewidowaniu wcześniejszego tekstu.
Systematyka.
Zbiór składa się z pięciu ksiąg podzielonych na tytuły i "capitula". Układ tytułów i ich rubryki był wzorowany na wcześniejszych zbiorach. Cały zbiór liczy 52 tytuły i 106 "capitula".
Zawartość.
Zbiór zawiera przede wszystkim konstytucje wydane przez Klemensa V, a z dawniejszych dokumentów uwzględniono tylko konstytucje Bonifacego VIII "Super cathedram" z 1300 roku, oraz Urbana IV "Transiturus" z 1264 roku, którym Sobór w Vienne przywrócił moc obowiązującą. W oryginalnych tekstach dokonano wielu skrótów i zastosowano nowe podziały tekstów, jednak bez zaznaczenia tych zmian.
Znaczenie.
Zbiór był autentyczny, powszechny, jeden. Nie był jednak zbiorem wyłącznym, w związku z czym obowiązywały nadal zbiory i dekretały wydane po 1298 roku, które nie były sprzeczne z nowymi normami.

</doc>
<doc id="521564" url="https://pl.wikipedia.org/wiki?curid=521564" title="Janikowo (stacja kolejowa)">
Janikowo (stacja kolejowa)

Janikowo – stacja kolejowa w Janikowie. Według klasyfikacji PKP ma kategorię dworca lokalnego. W roku 2017 stacja obsługiwała 300–499 pasażerów na dobę.
Jest to jedna z największych stacji towarowych województwa Kujawsko-Pomorskiego. Mieści się tu oddział Ciech Cargo.
Dane ogólne.
Ruch prowadzi nastawnia dysponująca "Ji". Przed stacją od strony Mogilna znajduje się most kolejowy nad Jeziorami Pakoskimi.
Podróżni odprawiani są z budynku dworca przy ul. 1-go maja 7. Do ich dyspozycji jest poczekalnia czynna w godzinach kursowania pociągów. Znajdują się tu dwa perony. Peron pierwszy przylega bezpośrednio do budynku, natomiast drugi jest peronem wyspowym pomiędzy torami numer 1 i 2. Na peronach znajdują się tablice informacyjne, ławki, śmietniki oraz gabloty z rozkładem jazdy. System informacji pasażerskiej składa się z megafonów oraz ekranów wyświetlających kierunki i godziny odjazdu pociągów umieszczonych na peronach i wewnątrz budynku. Cały teren jest oświetlony i monitorowany. Do części pasażerskiej stacji należą dwa tory.
Składa się z dziewięciu torów, od których odchodzą dwie bocznice. We wschodniej części stacji znajduje się bocznica zakładów sodowych "Janikosoda", która jest najbardziej używana. Obsługuje ona składy przywożące surowce potrzebne do produkcji i te wywożące gotowe produkty. W zachodniej głowicy stacji znajduje się wyciąg służący do formowania składów i druga bocznica obsługująca warsztaty kolejowe, cukrownię "Janikowo”, a także składy nawozów sztucznych i produktów spożywczych. Do stacji należy również plac ładunkowy i rampa wojskowa.
Stacja poza budynkiem dworca posiada jedną nastawnię i budynek gospodarczy należące do PKP PLK. Od strony ulicy 1-go maja znajduje się duży parking, postój taxi oraz przystanki autobusowe, z których można dojechać do miejscowości gmin Janikowo, Pakość i Inowrocław. Przed budynkiem zlokalizowany jest pomnik ku czci Powstańców Wielkopolskich. Dworzec posiada też parking rowerowy z serwisem. 
Historia.
W XIX wieku trwała rewolucja przemysłowa. Coraz ważniejszy stawał się transport ludzi i towarów. W drugiej połowie XIX stulecia zapadła decyzja o budowie linii kolejowej z Poznania do Torunia. Linia dotarła do Janikowa. Początkowo na odcinku z Poznania do Inowrocławia miała 1 tor. Odcinek ten otwarto 26 maja 1872 roku. Później ten fragment trasy został rozbudowany o drugi tor. Dwutorową linią można jeździć od 1 stycznia 1886 roku. Od 23 grudnia 1976 linia jest zelektryfikowana.
Pierwszy dworzec został oddany do użytku w 1873 roku. Był to budynek piętrowy zbudowany z cegły. Przetrwał bombardowanie Janikowa na początku września 1939 roku, którego dokonała niemiecka Luftwaffe po ataku Niemiec na Polskę. Stary dworzec został spalony przez wycofujących się Niemców w styczniu 1945 roku. O stację toczyły się również walki podczas Powstania wielkopolskiego w 1919 roku. Budynek ten ostatecznie zburzono na początku lat 60. XX wieku, kiedy to wybudowano drugi dworzec. W 2012 roku został odremontowany, a w 2020 rozebrany. 
Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz pomieszczenia kas biletowych i przestrzenią dla punktów handlowo-usługowych. 29 stycznia 2021 nowy dworzec został otwarty.
Połączenia.
Ruch pasażerski na stacji jako przewoźnik obsługuje spółka Polregio. Pociągami można dojechać bezpośrednio m.in. do stacji:

</doc>
<doc id="521565" url="https://pl.wikipedia.org/wiki?curid=521565" title="Flaga Serbii">
Flaga Serbii

Flaga Serbii – jeden z symboli państwowych Republiki Serbii.
Symbolika.
Flaga jest prostokątem o proporcjach 2:3 podzielonym na trzy poziome pasy: czerwony, niebieski i biały. Jej barwy nawiązują do wywodzącej się z panslawizmu idei flagi wszechsłowiańskiej. Flaga państwowa zawiera mały herb Serbii umieszczony centralnie w stosunku pionowym. W stosunku poziomym jest on przesunięty w stronę masztu o 1/7 łącznej długości flagi . Dopuszczone jest stosowanie wersji flagi pozbawionej godła. Aktualny wzór flagi z godłem został oficjalnie wprowadzony w listopadzie 2010 roku.
Dokładne barwy to:
Barwy flagi Serbii nawiązują do tak zwanej flagi wszechsłowiańskiej i w tym rozumieniu symbolizują rewolucyjne ideały oraz wspólne korzenie wszystkich Słowian. W nawiązaniu do flagi rosyjskiej kolejne kolory można interpretować w odmienny sposób, jako symbole doskonałości (biały), wierności i wiary (niebieski) oraz energii i krwi przelanej za ojczyznę (czerwony).

</doc>
<doc id="521567" url="https://pl.wikipedia.org/wiki?curid=521567" title="Pigmej">
Pigmej



</doc>
<doc id="521568" url="https://pl.wikipedia.org/wiki?curid=521568" title="Boeing C-17 Globemaster III">
Boeing C-17 Globemaster III

Boeing C-17 Globemaster III – ciężki wojskowy samolot transportowy produkowany przez Boeinga. Wchodzi on w skład wyposażenia USAF, RAF, Royal Australian Air Force, sił powietrznych NATO a dokładnie Stanów Zjednoczonych, Bułgarii, Estonii, Węgier, Litwy, Holandii, Norwegii, Rumunii, Słowenii, Polski oraz, niewchodzących w skład NATO, Szwecji i Finlandii, które w ramach Strategic Airlift Capability utworzyły jednostkę transportową wyposażoną w trzy samoloty stacjonujące na lotnisku Papa na Węgrzech. Maszyna została również zakupiona przez Royal Canadian Air Force oraz Katar.
Geneza.
Historia C-17 sięga końca lat 60. ubiegłego wieku, kiedy amerykańskie siły powietrzne rozpisały konkurs określany akronimem AMST ("Advanced Medium STOL Transport"), który miał wyłonić następcę używanego od 1956 samolotu Lockheed C-130 Hercules. Nowy samolot miał mieć możliwość przenoszenia o połowę więcej ładunku niż Hercules i posiadać właściwości STOL (Short Take-Off and Landing). Finałową dwójkę utworzyły maszyny Boeinga YC-14 oraz samolot McDonnell Douglas YC-15. Obie firmy otrzymały kontrakt na budowę dwóch prototypów. Próby gotowych samolotów rozpoczęły się w Edwards Air Force Base w 1975 (YC-15 w 75 r. a rok później YC-14). Obydwie maszyny spełniły stawiane przed nimi oczekiwania ale to YC-15 zyskał większe uznanie. Jednak nim ogłoszono oficjalnie wyniki konkursu, w styczniu 1978 Departament Obrony Stanów Zjednoczonych ogłosił anulowanie całego programu. Powodem decyzji było szukanie oszczędności w budżecie a ofiarą tych samych cięć finansowych padł wówczas również bombowiec B-1A. Nie był to jednak koniec poszukiwań nowych samolotów transportowych przez US Air Force. Ówczesne "Military Airlift Command" (Dowództwo Lotnictwa Transportowego) potrzebowało nowej maszyny zdolnej wypełniać zadania stawiane lotnictwu transportowemu w ramach nowej doktryny wojennej. Krótko po anulowaniu konkursu AMST ogłoszono kolejny program znany jako C-X ("Cargo-Experimental"). Tym razem, zamiast zastępować C-130, nowy samolot miał je uzupełniać. W ramach nowej doktryny wojennej Stanów Zjednoczonych, zakładano, że w przypadku dużych konfliktów w Europie lub na Bliskim Wschodzie, stacjonujące w kontynentalnej części USA siły wojskowe, przerzucane będą samolotami w bezpośredni rejon konfliktu lub walk. Nowy samolot miał stanowić uzupełnienie maszyn Lockheed C-5 Galaxy i Lockheed C-141 Starlifter i wraz z C-130 przewozić wojsko wraz z wyposażeniem w bezpośrednie rejony walk, korzystając przy tym z lotnisk polowych, bez rozbudowanego zaplecza techniczno-logistycznego, narażonych na ataki z powietrza.
Program C-X.
W programie C-X zwiększono wymagania stawiane samolotom. Podwyższono maksymalną masę przewożonego ładunku, nowa maszyna miała być zdolna do startu z maksymalnym ładunkiem 75 734 kg, z wykorzystaniem pasa startowego o długości 2286 m i lotu na odległość 3862 km, zwiększono zasięg do przebazowania do 7908 km, zakładano zmniejszenie kosztów całego projektu dzięki szerokiemu użycie części dostępnych na rynku cywilnym oraz silników już certyfikowanych przez cywilną agencję Federal Aviation Administration, ograniczono liczbę członków załogi do trzech osób oraz zwiększono stopień niezawodności zakładając 18,6 h obsługi na jedną godzinę lotu. Oficjalne wymagania ogłoszone zostały 15 października 1980. Do walki stanęły Lockheed ze zmodyfikowanym C-5 i C-141, w którym chciano zastosować poszerzony kadłub oraz płat z bezpośrednim nadmuchem gazów z silników na szczelinowe klapy, Boeing ze zmodernizowanym YC-14 (powiększono kadłub oraz dodano trzeci silnik umieszczony nad kadłubem) oraz McDonnell Douglas z samolotem D-9000, który również był zmodyfikowaną wersją wcześniejszego YC-15. 28 sierpnia 1981 zwycięzcą konkursu ogłoszono McDonnella Douglasa i jego D-9000, który otrzymał wojskowe oznaczenia C-17. Doświadczenie firmy w budowie samolotów transportowych oraz wcześniejszy udział w programie AMST, pozwalał sądzić, iż wybór oferty tej firmy, obarczony będzie najmniejszym ryzykiem niepowodzenia oraz zmniejszy koszty całego przedsięwzięcia. Zakładano, że oblot maszyny odbędzie się w lipcu 1985, a w kolejnym roku samoloty znajdą się już na wyposażeniu jednostek liniowych i osiągną wstępną gotowość operacyjną. Planowano budowę 210 egzemplarzy. Naciski ze strony Lockheeda na zakup nowych samolotów C-5, decyzją Kongresu USA przesunęły przyznane już środki finansowe, w związku z tym cały program budowy C-17 został opóźniony o cztery lata.
Budowa.
Umowa na budowę prototypu oraz 210 maszyn seryjnych podpisana została 31 grudnia 1985. Zakładano, że w swój dziewiczy lot maszyna wzbije się w 1990. Pierwsze prace związane z nowym samolotem skupiły się na wyborze jednostki napędowej. Miały być to cywilne silniki Pratt &amp; Whitney PW2037 przeznaczone dla samolotów Boeing 757 i Ił-96M. Wojskowa wersja silnika, oznaczona jako Pratt &amp; Whitney PW2040 (wojskowe oznaczenie F117-PW-100) uzyskała certyfikat zdolności do lotu w 1987. Równolegle opracowywano cyfrowy system sterowania "fly-by-wire". C-17 miał być drugą po Airbusie A320 maszyną nie bojową wyposażoną w tego typu układ. Podczas prac przy budowie pojawiły się problemy techniczne, których rezultatem był wzrost kosztów zakupu samolotu. Zastosowane rozwiązania zwiększyły masę maszyny, trudności sprawiał cyfrowy system sterowania, konsekwencją opóźnień było zmniejszenia zamówienia do 120 sztuk. Istniało również ryzyko, iż Kongres anuluje cały program. Wybudowano trzy prototypy oznaczone jako S-1, D-1 i T-1. Do prób w locie wybrano maszynę T-1 oraz pierwsze maszyny seryjne oznaczone jako P-1, P-2, P-3 i P-4. Po raz pierwszy w powietrze C-17 wzbił się 15 września 1991. Testy maszyn podczas lotu, sprawdzające zachowanie się samolotu w różnych warunkach klimatycznych, możliwości transportowania pojazdów i śmigłowców znajdujących się na wyposażeniu US Army, zrzuty ładunku, transportu i desantowania spadochroniarzy, trwały do 1995. Podczas próby obciążeniowej skrzydła prototypu, oznaczonego jako S-1, w październiku 1992 pękł płat przy dopuszczalnym obciążeniu wynoszącym 128% zamiast 150%. Zaowocowało to wzmocnieniem konstrukcji skrzydła, a tym samym kolejnym wzrostem masy samolotu. Otwarta tylna rampa ładunkowa zaburzała przepływ powietrza podczas lotu uniemożliwiając bezpieczny skok spadochroniarzy przez boczne drzwi zamontowane w kadłubie. Wzrost masy samolotu prowadził w konsekwencji do zmniejszenia zakładanego zasięgu samolotu. Na początku 1993 roku C-17 otrzymał oficjalną nazwę własną Globemaster III. Po zakończeniu wstępnej fazy testów w locie rozpoczęto badania niezawodności konstrukcji. C-17 latały po kontynentalnej części Stanów Zjednoczonych, do Wielkiej Brytanii, przewożąc na pokładzie żołnierzy i wyposażenie oraz korzystały z prowizorycznych lotnisk. Intensywna eksploatacja nie wpłynęła na awaryjność samolotu. Uzyskany stopień niezawodności samolotu wyniósł 99,2%. Podczas całego okresu badań samolotu w locie, C-17 ustanowił 22 rekordy dla tej klasy maszyn. Wśród nich rekord wysokości lotu z ładunkiem 70 ton - 9805 metrów i z ładunkiem 60 ton - 11 171 metrów. W 1997 firma McDonnell Douglas została przejęta przez Boeinga.
W 2008 Pentagon zdecydował o zaprzestaniu zakupów C-17, do 2012 zamówiono łącznie 223 sztuki. Do 2011 zdobyto zamówienia na 34 eksportowe C-17A. W związku z 18-miesięcznym cyklem produkcji i koniecznością wygaszenia linii montażowej, w 2013 Boeing sfinansował produkcję dodatkowych 12 sztuk. W 2013 dostarczono ostatniego Globemaster III dla USAF. 29 listopada 2015 zakłady Long Beach, Kalifornia opuścił ostatni 279. C-17 Globemaster III dla Kataru, sama linia została zamknięta w 2014
Konstrukcja.
C-17 jest ciężkim, odrzutowym, wolnonośnym górnopłatem o właściwościach skróconego startu i lądowania, przeznaczonym do transportu strategicznego i taktycznego. Kadłub o konstrukcji półskorupowej, owalnym przekroju, hermetyzowanej kabinie pilotów i przestrzeni ładunkowej. Załoga składa się z dwóch pilotów i technika ładunku ("loadmaster"). Kabina ładunkowa o wymiarach 20,78 x 5,49 x 4,11 m (wysokość pod dźwigarem centropłata jest mniejsza-3,76 m) i całkowitej objętości 591,47 m³. Samolot może przewozić maksymalnie 134 żołnierzy lub 48 rannych na noszach, maksymalnie 77 519 kg ładunku. W tylnej części kadłuba po obu jego stronach znajdują się drzwi, przez które desantowani są spadochroniarze. Poza drzwiami desantowymi znajdują się jeszcze trzy pary wyjść awaryjnych. Maszyna wyposażona jest w instalację do pobierania paliwa w locie. Trzyczęściowe, dwudźwigarowe skrzydła zbudowane z aluminium zakończone wingletami o powierzchni 3,33 m² każdy. Centropłat o obrysie prostokątnym, końcówki płata o obrysie trapezowym ze skosem na krawędzi natarcia wynoszącym 25° i ujemnym wzniosie. W skrzydłach zamontowanych jest pięć integralnych zbiorników paliwa o pojemności 102 297 litrów (pierwszych 70 egzemplarzy seryjnych posiada tylko cztery zbiorniki w skrzydłach). Skrzydła zaopatrzone są w skrzela na krawędzi natarcia, szczelinowe klapy Fowlera oraz lotki. Usterzenie klasyczne w kształcie litery T. Powierzchnia statecznika pionowego wynosi 78,5 m² a poziomego 63,7 m². Podwozie chowane trójpodporowe z przednim podparciem, przednie do wnęki w kadłubie, główne do przykadłubowych sponsonów. Podwozie przednie składa się z dwukołowego zespołu sterowanego przez pilotów. Podwozie główne składa się z czterech zespołów trójkołowych wózków, umieszczonych po dwa po obydwu stronach kadłuba. Podwozie umożliwia lądowanie na lotniskach o słabo utwardzonych pasach z dość dużą prędkością opadania - 4,57 m/s (jak dla wartości uzyskiwanych przez samoloty transportowe) jednak z uwagi na brak systemu centralnego pompowania kół podczas lotu, C-17 nie może obniżyć przed lądowaniem ciśnienia panującego w kołach a tym samym nie może operować z lotnisk pustynnych, plaż i lądowisk o gruntowej nawierzchni. Cztery dwuprzepływowe silniki turbowentylatorowe z ułatwiającym manewrowanie na ziemi odwracaczem ciągu zamontowane na pylonach pod skrzydłami. Cyfrowe sterowanie z wykorzystaniem układu Fly-by-wire opracowanym przez firmy General Electric i General Dynamic. Układy obronne samolotu składają się z systemu ostrzegania o pociskach rakietowych ziemia powietrze (ATK AN/AAR-47) oraz wyrzutni pułapek termicznych (AN/ALE-47). W 2007 rozpoczęto instalację systemu opracowanego przez Northrop Grumman, zapewniającego automatyzację procesu obrony samolotu przed pociskami rakietowymi (AN/AAQ-24 (V) NEMESIS). Podczas działań nad Bośnią w 1995 opancerzono kabinę załogi kevlarowymi i ceramicznymi płytami, zapewniającymi ochronę przed bronią małokalibrową. Opancerzenie może być demontowane przed lotami niewymagającymi takiej ochrony.
Strategic Airlift Capability initiative.
Zwiększające się zaangażowanie sił powietrznych państw Unii Europejskiej na arenie międzynarodowej, zarówno w operacjach militarnych jak również niesieniu pomocy humanitarnej, zmusiło państwa NATO do szukania rozwiązania mającego zwiększyć możliwość transportu lotniczego w oparciu o zakup samolotów C-17. W sierpniu 2006 piętnaście państw NATO oraz Szwecja podpisało list intencyjny z firmą Boeing, umożliwiający podjęcie negocjacji w sprawie zakupu trzech maszyn C-17. Dzięki rozłożeniu kosztów zakupu, szkolenia załóg, kosztów eksploatacji i części zamiennych na państwa uczestniczące w programie ich finansowanie leży w granicach możliwości wszystkich partycypujących. Uczestnictwo w programie Stanów Zjednoczonych, posiadających własną flotę C-17 jest wynikiem polityki amerykańskiej, wspierającej rozwój transportu lotniczego swoich sojuszników jak również elementem wspierającym własny przemysł lotniczy. Wśród proponowanych baz lotniczych, zgłoszonych jako miejsce stacjonowania transportowców znalazło się lotnisko w Powidzu jednak z powodu braków w infrastrukturze mającej wspierać obsługę C-17 polska propozycja została odrzucona. Ostatecznie wybrano węgierską bazę Papa. 27 lipca 2009 ceremonią w bazie lotniczej Papa na Węgrzech zainicjowano działalność Skrzydła Ciężkiego Transportu Powietrznego ("Heavy Airlift Wing" - HAW) w ramach programu "Strategic Airlift Capability" (SAC) NATO. Uroczystość połączona była z przybyciem do bazy Papa pierwszego z zamówionych w Boeing trzech samolotów. Noszą one symbole "Magyar Légierő", nazwę bazy (PÁPA) i skrót SAC. Program zarządzany jest przez NATO Airlift Management Agency (NAMA), zaś samoloty zakupione zostały przez grupę 12 państw, w tym Polskę, do wspólnego użytku w ramach NATO. Obok Polski, w programie uczestniczą Bułgaria, Estonia, Węgry, Litwa, Holandia, Norwegia, Rumunia, Słowenia oraz Stany Zjednoczone. Dodatkowymi partnerami są Finlandia oraz Szwecja. Polsce jako członkowi programu - przysługuje prawo do wykorzystania samolotów przez 150 godzin rocznie. 12 lutego 2010 samoloty SAC osiągnęły nalot wynoszący 1000 godzin, zdarzenie to miało miejsce podczas lotu jednego z Boeingów z Kabulu do bazy na Węgrzech. Od chwili rozpoczęcia swojej działalności do lutego 2010 samoloty wykonały 65 misji, przewożąc 1700 osób i około 1950 ton ładunków, latając do Afganistanu, Iraku i Haiti.
Samoloty te prowadziły regularne dostawy sprzętu i ekwipunku dla polskich żołnierzy w Iraku w czasie II wojny w Zatoce Perskiej i po niej, stanowiąc most powietrzny Wrocław–Bagdad.
Samolot ten można było zobaczyć na Okęciu 14 i 15 kwietnia 2010 r., gdy dwukrotnie przywiezione zostały trumny 30 oraz 34 osób tragicznie zmarłych w katastrofie polskiego samolotu Tu-154M w Smoleńsku. C17 użyto do przetransportowania ciała królowej Elżbiety II z Edynburga do Londynu przed jej pogrzebem w 2022 roku, na co monarchini sama wyraziła wcześniej zgodę.

</doc>
<doc id="521571" url="https://pl.wikipedia.org/wiki?curid=521571" title="Żagań (stacja kolejowa)">
Żagań (stacja kolejowa)

Żagań – stacja kolejowa w Żaganiu, w województwie lubuskim, w Polsce. Według klasyfikacji PKP ma kategorię dworca regionalnego.
W roku 2017 stacja obsługiwała 300–499 pasażerów na dobę.
Historia.
Początki kolejnictwa na ziemi żagańskiej należy datować na 1845 rok, kiedy to podjęto decyzję o budowie głogowsko-żagańskiej linii kolejowej, przyłączonej do Dolnośląsko-Marchijskiej kolei żelaznej. W maju wspomnianego roku rozpoczęto wznoszenie dwóch mostów kolejowych – na Czernej i na Bobrze. Pierwszy pociąg z Głogowa na miejscowy dworzec przyjechał 26 lipca 1846 roku. W 1850 księżna żagańska Dorota poleciła wznieść nowy most na rzece Bóbr zwany "Mostem Doroty", a później "Mostem Królewskim" (dziś nieistniejący), łączący park królewski (bażanciarnię) z dworcem kolejowym. 8 września 1851 księżna wraz z władzami miasta, mieszkańcami Żagania i korpusem strzeleckim z Głogowa powitała na żagańskim dworcu króla pruskiego Fryderyka Wilhelma IV, który przybył tu z wizytą. W 1869 Wilhelm II podpisał koncesję na budowę linii Żagań – Żary, którą oddano do użytku 2 lata później. W następnych latach otwarto także linie łączące Żagań z Legnicą (1875), Nową Solą (1890) oraz Zebrzydową i Świętoszowem (1905). 
Pierwszy gmach dworca kolejowego przetrwał do 1876 roku (został zniszczony z powodu pożaru). Obecny, będący trzecim z kolei, zbudowany został w 1913 roku. Przed I wojną światową krzyżowało się tu siedem linii kolejowych:
W okresie od kwietnia do czerwca 1919 przez Żagań odbywał się transport części Błękitnej Armii gen. Józefa Hallera. Polscy żołnierze przewiezieni na tutejszy dworzec francuskimi eszelonami po przeładunku na podstawione przez polskie koleje składy zostali przewiezieni do Kalisza.
Przed wybuchem II wojny światowej polski wywiad posiadał na żagańskiej kolei swojego agenta – dyspozytora kolei, który identyfikował niemieckie jednostki wojskowe i informował o ich przemieszczaniu. Dzięki niemu zidentyfikowano prawie wszystkie jednostki, które w latach 1937–1939 kierowano przez żagański węzeł kolejowy do rejonów koncentracji, na przedpolu GO "Śląsk" i armii "Kraków". Podczas II wojny światowej przez żagański dworzec przewinęło się tysiące jeńców wojennych z całego świata, nieopodal bowiem (ok. 1 km na południe od dworca) zlokalizowany był jeden z największych kompleksów jenieckich III Rzeszy. Część biorących udział w wielkiej ucieczce jeńców z obozu Stalag Luft III pociągami odjeżdżającymi z żagańskiego dworca kontynuowała ucieczkę. 
W dniu 27 lipca 1945 przybył pierwszy na Ziemiach Odzyskanych polski pociąg osobowy z dworca Wrocław Główny przewożąc kolejarzy, których zadaniem było utworzenie tu poddyrekcji PKP i przejęcie służby i kolei od władz radzieckich (poddyrekcja PKP funkcjonowała od 20 sierpnia do 17 września 1945). W latach 1945–1947 z żagańskiego dworca wyruszały pociągi na wschód z kolejnymi transportami niemieckich jeńców – byłych żołnierzy frontowych Wehrmachtu, oddziałów SS oraz funkcyjnych partyjnych struktur NSDAP. Do 1958 roku stacja kolejowa w Żaganiu podlegała Dyrekcji Okręgowej Kolei Państwowej we Wrocławiu, później – w Poznaniu. W czerwcu 1971 na tutejszy dworzec przyjechała pierwsza lokomotywa spalinowa. 31 maja 1991 odbył się ostatni kurs pociągu prowadzonego lokomotywą parową. 1 września 1991 powstała Stacja Rejonowa z siedzibą w Żaganiu. Dziś, z powodu problemów finansowych PKP, większość linii kolejowych została zamknięta, zlikwidowano również Stację Rejonową.
W listopadzie 2017 PKP podpisały z przedsiębiorstwem SKB umowę na remont dworca. Zmodernizowany dworzec oddano do użytku 10 maja 2019.

</doc>
<doc id="521572" url="https://pl.wikipedia.org/wiki?curid=521572" title="Jezioro Szymoneckie">
Jezioro Szymoneckie

 
Jezioro Szymoneckie – jezioro w woj. warmińsko-mazurskim, w pow. giżyckim, w gminie Miłki, leżące na terenie Krainy Wielkich Jezior Mazurskich.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Szymoneckie". W różnych publikacjach i na mapach topograficznych jezioro to występuje pod nazwą "Jędzel".
Jezioro jest południowo-zachodnią zatoką Jeziora Jagodnego, a przez Kanał Szymoński łączy się z jeziorem Szymon. Na południowo-zachodnim brzegu jeziora leży wieś Szymonka.
W środkowej części zwęża się do 100 m, a na niektórych odcinkach osiąga ok. 800 m. Na północno-wschodnim krańcu akwen wydłuża się, tworząc wąską zatokę, długą na ok. 2 km, znaną jako jezioro Górkło. Jest ono mocno zarośnięte, płytkie i prawie niedostępne.

</doc>
<doc id="521573" url="https://pl.wikipedia.org/wiki?curid=521573" title="Józef z Arymatei">
Józef z Arymatei

Józef z Arymatei – według Nowego Testamentu człowiek, który ofiarował grób przygotowany dla siebie, na pochówek ukrzyżowanego Jezusa. Był osobą majętną i członkiem Sanhedrynu. Józef "wyczekiwał królestwa Bożego" i według Ewangelii św. Jana był uczniem Jezusa, święty Kościoła katolickiego, prawosławnego, ewangelickiego i ormiańskiego. 
Po śmierci Jezusa "udał się do Poncjusza Piłata i poprosił o ciało Jezusa". Piłat, upewniony przez centuriona o śmierci skazańca, spełnił prośbę Józefa. Ten zaś niezwłocznie zakupił płótno i udał się na Golgotę, aby zdjąć ciało z krzyża. Tam, razem z Nikodemem, owinęli ciało Jezusa wraz z wonnościami (mirrą i aloesem) w płótno i złożyli je w grobie wykutym w skale.
Józef jest postacią bardzo tajemniczą i epizodyczną, na temat której powstało kilka wczesnych apokryfów Nowego Testamentu oraz legend powstałych w średniowieczu. Wiązały one jego osobę z Brytanią i św. Graalem.
Legendy arturiańskie.
Według legend arturiańskich Józef z Arymatei był tym, który zebrał krew z przebitego boku Jezusa Chrystusa do legendarnego kielicha zwanego św. Graalem. 
Następnie udał się z nim w podróż na "Wyspę Potężnych", jak była nazywana przez tubylców Brytania. Tam ukrył kielich na Świętych Regaliach, które pod swoją opiekę wzięła Pani Jeziora, czyli najwyższa kapłanka świętej wyspy Avalon. 
Józef założył pierwszy klasztor w Brytanii i skupił wokół siebie grupę katechumenów, którzy poszli za nim w imię Chrystusa.
Dzień obchodów.
Jego wspomnienie liturgiczne w Kościele rzymskokatolickim obchodzone jest 17 marca lub 31 sierpnia, zaś w Kościele ewangelickim 31 lipca. 
Kościoły wschodnie, z uwagi na liturgię według kalendarza juliańskiego wspominają św. Józefa:
Józef z Arymatei w filmie.
Postać Józefa z Arymatei najbardziej widoczna jest w filmie "Jezus z Nazaretu" (1977) w reżyserii Franco Zeffirellego. Rolę tę grał James Mason.

</doc>
<doc id="521574" url="https://pl.wikipedia.org/wiki?curid=521574" title="Doktorzy honoris causa Akademii Górniczo-Hutniczej">
Doktorzy honoris causa Akademii Górniczo-Hutniczej

Doktorzy honoris causa AGH

</doc>
<doc id="521576" url="https://pl.wikipedia.org/wiki?curid=521576" title="Sztum (stacja kolejowa)">
Sztum (stacja kolejowa)

Sztum – stacja kolejowa w Sztumie, w województwie pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.

</doc>
<doc id="521577" url="https://pl.wikipedia.org/wiki?curid=521577" title="Piotr Jabłoński (zapaśnik)">
Piotr Jabłoński (zapaśnik)

Piotr Jacek Jabłoński (ur. 15 stycznia 1975 w Chełmie) – polski zapaśnik, olimpijczyk i samorządowiec. Brat Dariusza Jabłońskiego.
Życiorys.
Trenował zapasy w stylu klasycznym (w wadze papierowej 48 kg i muszej 54 kg). Był zawodnikiem Gryfa Cheł prowadzonym przez Krzysztofa Grabczuka, później m.in. przez Jana Potockiego i Andrzeja Głąba, a w kadrze narodowej przez Stanisława Krzesińskiego i Ryszarda Świerada. Siedmiokrotnie zdobywał mistrzostwo Polski w wadze papierowej i muszej (1992, 1994, 1995, 1996, 1997, 2000, 2002), trzykrotnie uczestniczył w mistrzostwach świata (1994, 1995, 1997). Wywalczył dwa srebrne medale na mistrzostwach świata juniorów (1993, 1995) i brązowy medal mistrzostw Europy juniorów (1993). W 1996 wystartował na Igrzyskach Olimpijskich w Atlancie, zajmując 15. miejsce w wadze papierowej.
Ukończył Technikum Samochodowe w Chełmie (1997) i trzyletnie studium trenerskie w Instytucie Wychowania Fizycznego w Gorzowie Wielkopolskim. Został instruktorem zapasów w UKS Olimpijczyk w Chełmie i nauczycielem wychowania fizycznego w Chełmie. W 2010 i w 2014 kandydował do chełmskiej rady miasta z ramienia Platformy Obywatelskiej. W 2018 z listy Koalicji Obywatelskiej uzyskał mandat radnego miejskiego.

</doc>
<doc id="521578" url="https://pl.wikipedia.org/wiki?curid=521578" title="Tryzub">
Tryzub



</doc>
<doc id="521579" url="https://pl.wikipedia.org/wiki?curid=521579" title="Extravagantes Joannis Papae XXII">
Extravagantes Joannis Papae XXII

Extravagantes Joannis Papae XXII (pol. Ekstrawaganty Jana XXII od łac.
"ekstra" 'poza czymś' i "vagans" dpn. "vagantis" 'wędrujący') – zbiór prawa kanonicznego sporządzony przez francuskiego kanonistę Jana Chappuis wydany po raz pierwszy w 1500 roku. Został włączony do Corpus Iuris Canonici.
Początkowo zbiór składał się z trzech dekretałów Jana XXII z 1317 r. w sprawie rezerwacji papieskich. Następnie Wilhelm de Monte Lauduno, benedyktyn, napisał glosę. Po dołączeniu następnych 17 dekretałów Jana XXII, całość opracowana została w 1325 r. przez Zenzelinusa de Cassanis, profesora prawa kanonicznego w Montpellier.
Jan Chappuis włączył dekretały Jana XXII do paryskiego wydania zbiorów prawa kanonicznego z 1500 roku uprzednio je opracowując. Podzielił je na 14 tytułów i 20 capitula. Późniejsze wydania zbiorów prawa kanonicznego zawierały tekst w takiej postaci.

</doc>
<doc id="521580" url="https://pl.wikipedia.org/wiki?curid=521580" title="Theodor Erdmann Kalide">
Theodor Erdmann Kalide

Theodor Erdmann Kalide (ur. 8 lutego 1801 w Królewskiej Hucie, zm. 23 sierpnia 1863 w Gliwicach) − niemiecki rzeźbiarz określany mianem
„rzeźbiarza brązu i żelaza”. 
Życiorys.
Był drugim z kolei, po starszym o 6 lat Wilhelmie, synem niemieckiego inspektora hutniczego Gottlieba Kalide z miejscowej huty żelaza i Górnoślązaczki, pochodzącej z Nakła Śląskiego - Charlotty Wilhelminy Beck. Miał jeszcze siostrę - Alwinę, przyszłą żonę Franza Winklera. Przyszedł na świat w jednym z pierwszych budynków, tworzących osadę królewskohucką (stawianych w latach 1798-1802).
Edukację rozpoczął w szkole brackiej ("Knappschaftsschule") w Królewskiej Hucie, następnie od 1816 uczęszczał do nowo utworzonego gimnazjum w Gliwicach. Zamieszkiwał wówczas u pracującego w Królewskiej Odlewni Żeliwa w Gliwicach brata Wilhelma. Szybko jednak przerwał naukę i już w 1817 r. podjął pracę jako elew (uczeń) w hucie „Królewskiej", a następnie we wspomnianej Królewskiej Odlewni Żeliwa, jako pracownik modelarni. Kształcił się pod okiem Friedricha Wilhelma Ludwiga Beyerhausa.
W 1819 udał się do Berlina, gdzie uczęszczał na zajęcia do Królewskiej Akademii Sztuk Pięknych, najpierw jako wolny słuchacz, a następnie jako student. Pobierał nauki u wybitnych mistrzów: Johanna Gottfrieda Schadowa i Chrystiana Daniela Raucha. Już w latach 20. XIX wieku Kalide zyskał sławę plastyka postaci zwierzęcych, szczególnie dzięki umiejętności tworzenia naturalnie ukształtowanych modeli śpiących i czuwających lwów.
Królewska Odlewnia Żeliwa w Gliwicach, jako fundator stypendium, zawarła w 1824 z Kalide nowy kontrakt, w którym zobowiązał się on do wykonywania i posyłania z Berlina do odlewni w Gliwicach modeli swoich prac, według których można było wykonywać formy odlewnicze. W ten sposób odlewnia poszerzyła swój asortyment, a modele zamieszczone zostały w katalogu wyrobów.
24 grudnia 1831 Kalide został mianowany artystą rzeźbiarzem akademickim i rozpoczął w Berlinie samodzielną działalność, którą prowadził do 1856. Jego pracownia znajdowała się w Berlinie, w pobliżu Bramy Brandenburskiej, na rogu Unter den Linden oraz Pariser Platz. Jednocześnie utrzymywał współpracę z gliwicką odlewnią, którą zakończyła dopiero śmierć rzeźbiarza w 1863.
W 1824 w Berlinie odbyła się wystawa gipsowych modeli dwóch lwów (śpiącego i czuwającego) autorstwa Kalide.
W 1836 wykonał rzeźbę "Chłopca z łabędziem". Znalazła się ona w katalogu gliwickiej odlewni. Została, na podstawie modelu, wykonana w wielu egzemplarzach. Jeden z egzemplarzy wystawiany był na wystawie światowej w Londynie w 1852. Inny egzemplarz do 1912 był umieszczony na rynku w Królewskiej Hucie, obok miejskiej fontanny, a obecnie jest ustawiony na chorzowskim Placu Matejki, a inny z odlewów ustawiony jest w Gliwicach. Pozostałe egzemplarze znajdziemy między innymi w Mińsku, Czeladzi i w dawnej królewskiej rezydencji Osborne House na wyspie Wight.
W 1838, po 6 latach pracy ukończył „Wazę prowincji pruskich" przeznaczoną dla Nowego Pałacu w Parku Sanssouci.
Dobrze rozwijającą się karierę rzeźbiarza przerywa wykonanie i przedstawienie w 1848 roku gipsowego modelu rzeźby „Bachantki na panterze" ukazującej postać nagiej, pijanej kobiety leżącej na wznak na grzbiecie pantery. Dwór królewski dopatrzył się w tym dziele alegorii Wiosny Ludów i zrezygnował ze składania mu dalszych zleceń. Szwagier, Franz Winckler, zobaczywszy wykonany w carraryjskim marmurze oryginał, zaszokowany, odesłał rzeźbę Kalidemu, nie żądając zwrotu płaconej należności. Zapisaną w testamencie córce rzeźbiarza „Bachantkę..." w 1878 roku kupuje berlińska Galeria Narodowa. Obecnie, uszkodzona w wyniku II wojny światowej (postać kobiety, podobnie jak pantery, ma utrącone kończyny), była wystawiona w galerii mieszczącej się w kościele Friedrichswerde. W 2013 roku Muzeum w Gliwicach na okresowej wystawie wystawiło niewielki (wymiary: wys. 42 cm x szer. 53,5 cm x głębokość 26 cm) odlew z brązu „Bachantki na panterze" przypisywany Kalidemu.
W 1852, z okazji 50-lecia uruchomienia pierwszego wielkiego pieca w hucie Królewskiej (niem. "Königshütte"), na wzgórzu w Królewskiej Hucie (ob. Chorzów) postawiono pomnik Friedricha Wilhelma von Redena, autorstwa Theodora Erdmanna Kalide. Pomnik ten, zniszczony w lipcu 1939 r. przez działaczy „Związku Stowarzyszeń Polskich Chorzowian”, odbudowany i ponownie odsłonięty rok później, i powtórnie usunięty po zajęciu Chorzowa przez Polaków w 1945 r. 
Dnia 6 września 2002 na Placu Hutników w Chorzowie postawiono pomnik hr. Redena, autorstwa tyskiego rzeźbiarza Augusta Dyrdy. Dokonał on rekonstrukcji pierwszego pomnika, którego autorem był Theodor E. Kalide.
Uważa się, że ostatnią pracą Kalidego jest wykonana przez niego, na zamówienie drugiej żony Franza Wincklera, „Madonna z Dzieciątkiem". Stoi ona w miechowickim kościele pod wezwaniem Świętego Krzyża.
Był także autorem, między innymi, pomników: Fryderyka Wielkiego (1839) dla Wrocławia, Winckelmanna (1842/44)dla berlińskiego Altes Museum, Fryderyka Wilhelma III jako jeźdźca dla berlińskiego Lustgarten (1860) i dla Kolonii (1861), Fryderyka Schillera (1862) dla Berlina.
Życie prywatne rzeźbiarza nie było udane. Ożenił się z Friederiką Kohl, modelką która pozowała mu do „Bachantki...", mieli dwie córki, lecz małżeństwo rozpadło się. Kalide popadł w alkoholizm, zamieszkał u brata w Gliwicach gdzie zmarł; został pochowany na Cmentarzu Hutniczym w Gliwicach. Jego grób został odrestaurowany w 2005.
Jest patronem ulicy w Chorzowie, przy której znajduje się zabytkowy dom, w którym rzeźbiarz się urodził.

</doc>
<doc id="521581" url="https://pl.wikipedia.org/wiki?curid=521581" title="Extravagantes communes">
Extravagantes communes

Extravagantes communes (pol. Ekstrawaganty powszechne od łac.
"ekstra" 'poza czymś' i "vagans" dpn. "vagantis" 'wędrujący', "communis" 'wspólny; powszechny; ogólny; pospolity') - zbiór prawa kanonicznego sporządzony przez francuskiego kanonistę Jana Chappuis wydany po raz pierwszy w 1500 roku. Został włączony do Corpus Iuris Canonici.

</doc>
<doc id="521582" url="https://pl.wikipedia.org/wiki?curid=521582" title="Theodor Kalide">
Theodor Kalide



</doc>
<doc id="521583" url="https://pl.wikipedia.org/wiki?curid=521583" title="Teodor Kalide">
Teodor Kalide



</doc>
<doc id="521585" url="https://pl.wikipedia.org/wiki?curid=521585" title="Poznań Główny">
Poznań Główny

Poznań Główny – dworzec kolejowy w Polsce sklasyfikowany przez PKP w kategorii Premium. Położony w centrum Poznania, przy ul. Dworcowej, na terenie pomiędzy ulicami: Zachodnią, Głogowską, Mostem Dworcowym, Przemysłową i Spichrzową (dawniej również ul. Składową na terenie tzw. Wolnych Torów).
Wymiana pasażerska.
W roku 2017 wymiana pasażerska na stacji wyniosła 20,5 mln osób (56,3 tys. dziennie), co dało jej 1. miejsce w Polsce.
W roku 2018 wymiana pasażerska na stacji wyniosła 21,1 mln osób (57,8 tys. dziennie), co dało jej 2. miejsce w Polsce.
W roku 2019 wymiana pasażerska na stacji wyniosła 22,6 mln osób (62 tys. dziennie), co dało jej 1. miejsce w Polsce.
W roku 2020 wymiana pasażerska na stacji wyniosła 12 mln osób (32,8 tys. dziennie), co dało jej 2. miejsce w Polsce.
W 2021 roku dworzec kolejowy odprawiał 41 tys. pasażerów na dobę (łącznie 15 mln osób), co dawało mu 2. miejsce w kraju.
Budynki dworca w użytku.
Nowy budynek.
PKP S.A. podpisały w 2009 umowę inwestycyjną z węgierskim developerem Trigranit Development Corporation. Umowa otworzyła drogę do rozpoczęcia budowy Zintegrowanego Centrum Komunikacyjnego w Poznaniu o wartości 160 mln euro. W założeniu miało ono objąć nowy budynek dworca kolejowego, parking na 1500 samochodów, dworzec autobusowy oraz centrum handlowo-usługowe (galerię handlową). Połączone miało zostać z Międzynarodowymi Targami Poznańskimi oraz Poznańskim Szybkim Tramwajem, który obecnie posiada swój przystanek na ówczesnym peronie 7 dworca. Budowa nowego obiektu związana była z organizacją w Poznaniu EURO 2012.
Nowy dworzec został uroczyście otwarty 29 maja 2012 przez Prezydenta RP Bronisława Komorowskiego. Budynek ma powierzchnię 7 tys. m². Położony jest nad torami i peronami 5, 3, 2 (przed wrześniem 2022 oznaczone jako: 1, 2, 3), równolegle do Mostu Dworcowego.
Przy nowym budynku powstała galeria handlowa Poznań City Center, która w listopadzie 2016 zmieniła nazwę na Avenida, co w języku hiszpańskim oznacza aleję.
Budynek jest przedmiotem silnej krytyki zarówno ze strony części pasażerów, jak i specjalistów, m.in. ze względu na chaotyczny układ hali głównej, niewielką liczbę kas, a także spore oddalenie od niektórych peronów (np. dotarcie do czołowego peronu 7 – przed wrześniem 2022 oznaczony jako 4a – jako wymaga pokonania pieszo ok. 400 m drogą mało intuicyjną dla pasażerów z innych miast, wiodącą przez co najmniej dwa inne perony). Początkowo krytyka dotyczyła również niewystarczającego skomunikowania dworca z przystankiem tramwajowym odległym o 100 m od wyjścia głównego. Do 2015 r. jedyna droga prowadziła przez centrum handlowe, wymagała trzykrotnego użycia schodów lub windy i była wielokrotnie dłuższa.
W lutym 2019 PKP Polskie Linie Kolejowe podpisały z przedsiębiorstwem Colas Rail umowę na budowę dodatkowego peronu oraz przedłużenie przejścia podziemnego do dworca PKS.
4 września 2022 zmieniono oznaczenia peronów – usunięto oznaczenia literowe, zastosowano jednolitą liczbową numerację od 1 do 11 w kierunku rosnącym od centrum handlowego do dworca zachodniego.
12 grudnia 2022 nowy 417-metrowy peron 1 został oddany do użytku.
Dworzec Letni.
Budynek pierwotnie występujący pod nazwą Dworzec Cesarski – zabytkowy obiekt, powstały w 1902 (rozbudowany później o pawilon i otwartą halę z cylindrycznym dachem) jako prywatny, luksusowy dworzec kolejowy, wzniesiony specjalnie dla cesarza Wilhelma II. Zbudowano go po prawej stronie ulicy dojazdowej do ówczesnego głównego budynku dworca (ul. Dworcowa). Obecnie zlokalizowany jest przy nim peron 9 (przed wrześniem 2022 oznaczony jako: 4b).
Na Dworzec Cesarski 26 grudnia 1918 przyjechał Ignacy Paderewski, skąd rozpoczęła się jego wizyta w Poznaniu, której efektem był wybuch powstania wielkopolskiego.
W okresie II Rzeczypospolitej dworzec nadal służył celom reprezentacyjnym, korzystali z niego między innymi naczelnik państwa Józef Piłsudski i prezydent Polski Stanisław Wojciechowski.
W 1996 na Dworcu Letnim Filip Bajon kręcił sceny do filmu Poznań '56, opowiadającym przez pryzmat losów głównych bohaterów o Powstaniu Poznańskim z 1956. Ukazane są również losy pięciu profesorów (Władysław Kowalski, Daniel Olbrychski, Janusz Gajos, Jan Nowicki oraz Jerzy Radziwiłowicz), uwięzionych w wagonie i stąd komentujących sytuację w mieście.
W budynku od 2011 znajdują się kasy Kolei Wielkopolskich.
Dworzec Zachodni.
W 1904 u wylotu tunelu łączącego perony od strony ul. Głogowskiej zbudowano niewielki budynek nazywany Dworcem Łazarskim, w pobliżu dawnego Dworca Marchijskiego. Rozebrano go w 1927 i na jego miejscu, w związku z przygotowaniami do Powszechnej Wystawy Krajowej, zbudowano obecny obiekt według projektu Władysława Czarneckiego. W 1978 dworzec został uznany za zabytek. Został odnowiony w latach 1992–1996. Kolejny remont połączony z niewielką modernizacją wnętrza miał miejsce w latach 2017–2018.
Stary budynek dworca.
Projekt budynku opracowano w 1870, a jego realizacja trwała od 1874 do 16 listopada 1879 (prace związane z wykończeniem prowadzono do 1906). Powstał na osi szerokiej ulicy dojazdowej (obecna ul. Dworcowa) z kaponiery kolejowej (obecnie Rondo Kaponiera). Składał się z północnego skrzydła frontowego z centralnie usytuowanym holem oraz zespołu przylegających od południa skrzydeł zgrupowanych przy dwu dziedzińcach wewnętrznych. Elewacje obłożone były czerwoną cegłą licówką.
Stary budynek stanowi typ dworca przejazdowego – usytuowany jest centralnie w stosunku do torów z peronami umieszczonymi wzdłuż wschodniej (licząc w kolejności od budynku perony: 5, 3, 2) i zachodniej elewacji budynku (licząc w kolejności od budynku perony: 8, 10, 11). Połączony jest z peronami przejściem podziemnym.
Remont dworca przeprowadzono w 1929 przed Powszechną Wystawą Krajową. Podczas okupacji niemieckiej w latach 1939–1945 ze względów strategicznych wybudowano południową obwodnicę dworca Poznań Główny (Górczyn-Dębiec-Starołęka-Franowo-Swarzędz). W tym samym czasie w ramach ochrony przeciwlotniczej zbudowano serię schronów przeciwlotniczych wzdłuż ul. Dworcowej. 9 kwietnia 1944 dworzec został zbombardowany przez aliantów, w wyniku czego zginęło 47 Polaków oraz 35 cywilnych Niemców (straty wśród osób ze służb mundurowych nie zostały ujawnione). Ponowne bombardowania miały miejsce 29 maja 1944 oraz w czasie bitwy o Poznań w 1945.
Po zakończeniu wojny dworzec odbudowano w latach 1946–1949. Największemu przeobrażeniu uległa fasada budynku, która uzyskała cechy klasycystyczne.
Kolejna przebudowa miała miejsce w latach 1961–1976, w wyniku której obiekt uzyskał cechy modernistyczne.
25 listopada 2006 w holu dworca Ryszard Kapuściński odsłonił tablicę pamiątkową poświęconą podróżnikowi Kazimierzowi Nowakowi, który pokonał 40 tys. km pieszo i rowerem po Afryce.
Stary budynek dworca został zamknięty dla obsługi biletowej 25 października 2013, w dniu otwarcia galerii handlowej Poznań City Center przy nowym dworcu.
Zmiana numeracji peronów.
4 września 2022 roku PKP zmieniło numeracje peronów:
Z oznaczeń peronów usunięto litery. Na dworcu zamontowano ponad 300 nowych tablic. Zmiana numeracji kosztowała PKP PLK ok. 4,8 mln złotych.
PKP PLK wybudowało 400 metrowy całkowicie zadaszony nowy peron pomiędzy obecnym peronem nr 2 a budynkiem galerii handlowej Avenida. Nowy peron oznaczono numerem 1. Jego wybudowanie kosztowało 112 mln złotych. Jego otwarcie nastąpiło 12 grudnia 2022 roku. Do połączenia go z pozostałymi peronami rozbudowano tunel o ponad 200 metrów. Rozbudowany tunel połączył ul. Składową ze starym przejściem podziemnym do ulicy Głogowskiej. Peron został połączony windą i ruchomymi schodami z rozbudowanym tunelem.
Dojazd do dworca.
Do dworca, ulicą Dworcową, docierała pierwsza linia poznańskiego tramwaju konnego (nr 1) od 1880. Początkowo torowiska pętli tramwajowej przechodziły bezpośrednio przy arkadach dworca, umożliwiając bezpośrednie wsiadanie do wagonów. Sytuacja taka miała miejsce do 1900, kiedy to dyrekcja kolei zażądała przesunięcia torowisk. Po ich odsunięciu od arkad, bliżej centrum placu dworcowego (około 60 metrów), wybudowano w 1900 drewnianą poczekalnię tramwajową, czynną aż do likwidacji linii w ulicy Dworcowej.

</doc>
<doc id="521586" url="https://pl.wikipedia.org/wiki?curid=521586" title="Vatu">
Vatu

Vatu – jednostka monetarna Vanuatu od 1983 roku.

</doc>
<doc id="521587" url="https://pl.wikipedia.org/wiki?curid=521587" title="Większy Klucz Salomona">
Większy Klucz Salomona

Większy Klucz Salomona (Klucz Salomona, Clavicula Salomonis, Clavis Salomonis) – grimoire, którego autorstwo przypisuje się królowi Salomonowi. Kopie pochodzą z czasów średniowiecza lub późniejszych. Księga zawiera wiele zdań i terminów opierających się na tekstach talmudycznych i kabalistycznych.
Prawdopodobnie zainspirował powstanie późniejszych dzieł tj. "Lemegeton" ("Mniejszy Klucz Salomona"), chociaż jest wiele różnic między nimi.
Historia.
Styl, w którym napisano "Większy Klucz Salomona" jest typowy dla czasów średniowiecznych. Wiele ksiąg przypisywanych Salomonowi datuje się na czas pomiędzy 1000-1453 r., czyli czas wypraw krzyżowych, który wpłynął na kontakty z żydowskimi kabalistami i arabskimi alchemikami. 
"Większy Klucz Salomona" różni się od innych podobnych ksiąg tym, że nie ma w nim żadnych wzmianek o demonach, a jedynie szczegółowe przepisy dotyczące wykonywania operacji magicznych. 
Treść księgi.
"Większy Klucz Salomona" podzielony jest na dwie części zawierające inwokacje do duchów i sposoby ochrony wzywającego (zwanego w księdze egzorcystą) przed ich szkodliwym działaniem, a także zaklęcia zmuszające te duchy do posłuszeństwa.
We wstępie rzekomy autor, Salomon, zwraca się do swego syna Roboama ze wskazaniami dotyczącymi używania "Klucza". 
W księdze tej jest także napisane jak przygotować atrament, służący do pisania magicznych symboli koniecznych w eksperymentach, z krwi nietoperza zmieszanej z innymi wymyślnymi składnikami. Wszystkie składniki potrzebne do wykonania magicznych rysunków i amuletów są szczegółowo opisane, podobnie jak samo ich przygotowanie.
Sam mag również powinien oczyścić się w dokładnie opisany sposób zanim przystąpi do rytuałów. Tak samo wyszczególniony jest rodzaj stroju, jaki powinien założyć. 
"Większy Klucz Salomona" zawiera instrukcje dotyczące praktykowania nekromancji, stawania się niewidzialnym, szkodzenia wrogom, odnajdywania skarbów itp.
Ważne jest dokładne przestrzeganie dni i godzin, w jakich powinny być wykonywane poszczególne operacje magiczne, jak również wiele innych szczegółów tj. przygotowanie magicznego kręgu i magicznych narzędzi. Warunkiem niezbędnym jest bojaźń Boża i czystość moralna.

</doc>
<doc id="521588" url="https://pl.wikipedia.org/wiki?curid=521588" title="Radosław Truszkowski">
Radosław Truszkowski

Radosław Truszkowski (ur. 5 października 1978 w Olsztynie) – polski zapaśnik w stylu klasycznym, olimpijczyk. 
Reprezentant Budowlanych Olsztyn, następnie Cementu Gryfa Chełm (od szesnastego roku życia). Podopieczny trenerów: Bolesława Jurewicza, Andrzeja Olszewskiego, Andrzeja Głąba (w klubie), a także Józefa Tracza (w kadrze). Startował na Igrzyskach Olimpijskich w Atenach (2004, odpadł w eliminacjach po dwóch porażkach). Mistrz Polski (2004), wielokrotny srebrny i brązowy medalista Mistrzostw Polski. Żonaty, mieszka w Chełmie. Uzyskał licencjat w kieleckiej Wszechnicy Świętokrzyskiej, a następnie ukończył uzupełniające studia magisterskie w Białej-Podlaskiej.

</doc>
<doc id="521590" url="https://pl.wikipedia.org/wiki?curid=521590" title="Teodor Czecholiński">
Teodor Czecholiński

Teodor Czecholiński (ur. 19 listopada 1918 w Starej Kiszewie, zm. 26 marca 1943 w obozie koncentracyjnym Mauthausen) – współorganizator i przywódca pomorskiej organizacji konspiracyjnej Rota.
Był synem Wiktora Czecholińskiego i Zofii z domu Żynda. Po ukończeniu szkoły powszechnej zamieszkał z rodziną w Starogardzie, gdzie uczęszczał do gimnazjum klasycznego. Należał wówczas do miejscowej drużyny harcerskiej. Od września do października 1938 r. uczył się w Liceum Pedagogicznym w Bydgoszczy, po czym powrócił do Starogardu. Po klęsce wrześniowej 1939 r. zaangażował się wraz ze swoimi kolegami ze szkoły w działalność konspiracyjną, organizując zebrania towarzyskie, wieczory literackie, dyskusje dotyczące perspektyw walki podziemnej. Od początku 1940 r. rozpoczął tworzenie struktur organizacji konspiracyjnej o nazwie Rota, stając na jej czele. Szczególnie angażował się w działalność propagandową, kolportując wiadomości pochodzące z nasłuchu radiowego i własne wiersze patriotyczne. 10 czerwca 1940 r. został aresztowany przez Niemców wskutek denuncjacji i osadzony w więzieniu w Gdańsku. 27 grudnia 1940 r. zesłano go wraz z kilkoma innymi członkami Roty do obozu koncentracyjnego Stutthof, gdzie trafił do karnej kompanii. Został uratowany od śmierci z głodu i przemęczenia przez współwięźnia. 29 sierpnia 1941 r. przewieziono go z powrotem do gdańskiego więzienia, gdzie w dniach 25–27 września odbył się jego proces. Otrzymał karę 13 lat więzienia. Został przeniesiony do więzienia w Koronowie, gdzie był kalifaktorem, podreperowując sobie zdrowie. W styczniu 1943 r. odesłano go do obozu koncentracyjnego Mauthausen, w którym zginął tragicznie 26 marca.

</doc>
<doc id="521594" url="https://pl.wikipedia.org/wiki?curid=521594" title="Chill Out">
Chill Out

Chill Out płyta Johna Lee Hookera wydana w 1995 roku. Zebrane zostały na niej utwory Hookera nagrane pomiędzy kwietniem 1991 a czerwcem 1993 roku.
Płyta została wydana przez wytwórnię Virgin/Pointblank (producent Roy Rogers) i skatalogowana pod numerem VPBCD 22.
Linki zewnętrzne.
Strona wytwórni Virgin Records

</doc>
<doc id="521595" url="https://pl.wikipedia.org/wiki?curid=521595" title="Karma (ujednoznacznienie)">
Karma (ujednoznacznienie)

Buddyzm
Kultura
Przyroda i geografia
Motoryzacja

</doc>
<doc id="521596" url="https://pl.wikipedia.org/wiki?curid=521596" title="Wysokie Obcasy">
Wysokie Obcasy



</doc>
<doc id="521607" url="https://pl.wikipedia.org/wiki?curid=521607" title="Seksty">
Seksty

Seksty (niem. "Sexter See") – jezioro w woj. warmińsko-mazurskim, w pow. piskim, w gminie Pisz, leżące na terenie Krainy Wielkich Jezior Mazurskich
Jezioro tworzy południową zatokę jeziora Śniardwy. Jezioro poprzez Kanał Jegliński ma połączenie z jeziorem Roś. Z główną taflą Śniardw łączy się wąską i dość płytką cieśniną nazywaną Bramką Seksteńską.
Od północnego zachodu jeziora Seksty znajduje się zatoka Kaczerajno (uważana czasem za odrębne jezioro), oddzielona od Sekst i Śniardw wąskim, bagnistym półwyspem Kaczor, a na południowym wschodzie jest wejście do Kanału Jeglińskiego. Od Bramki Seksteńskiej do Kanału Jeglińskiego prowadzi oznakowany szlak wodny z Mikołajek do Pisza.
Powierzchnia zwierciadła wody wynosi 792 ha; głębokość jeziora dochodzi do 7 m.
Brzegi Sekst są od wschodu niskie i podmokłe, od zachodu wyższe, zalesione (Puszcza Piska). Porośnięte trzcinami i roślinnością przybrzeżną. Pas ten jednak nie jest zbyt szeroki; 5–15 m od brzegu. Seksty nie są tak uczęszczane jak inne jeziora szlaku Wielkich Jezior Mazurskich, są jednak lubiane przez żeglarzy, a przy brzegach Sekst znajduje się kilka bardzo popularnych miejsc biwakowych i postojowych, np. Binduga Port (dawna przystań do spławiania tartacznego drewna) lub wierzchołek półwyspu Kaczor.
Kąpieliska: Południowo-zachodnia część jeziora obfituje w bindugi. Tam wybudowane są liczne pomosty i istnieją wygodne, piaszczyste zejścia do wody.
Nad brzegiem jeziora znajdują się wsie Karwik i Zdory.
Na polskiej mapie z 1932 roku Wojskowego Instytutu Geograficznego zaznaczono polską nazwę "Seksty". W 1950 roku wprowadzono urzędowo nazwę "Seksty", zastępując poprzednią niemiecką nazwę jeziora – "Sexter See".
Istnieje połączenie kanałem z jeziorem Roś poprzez Kanał Jegliński, który wypływa w południowo-wschodniej części Sekst, a uchodzi w zachodniej części jeziora Roś. Seksty przechodzi cieśniną: na północnym zachodzie w Śniardwy, a na zachodzie w Kaczerajno. Przy samym wschodnim brzegu Sekst, od północnego brzegu, aż po południowy koniec przebiega granica Mazurskiego Parku Krajobrazowego.

</doc>
<doc id="521609" url="https://pl.wikipedia.org/wiki?curid=521609" title="Epitet sprzeczny">
Epitet sprzeczny



</doc>
<doc id="521610" url="https://pl.wikipedia.org/wiki?curid=521610" title="Niewola awiniońska">
Niewola awiniońska

Niewola awiniońska papieży (1309–1377, również: babilońska niewola papieży) – okres rezydowania papieży w Awinionie.
Historia.
Awinion stał się rezydencją papieży w 1309, kiedy osiadł tam wraz z Kurią papież Klemens V. Ich własnością miasto zostało jednak dopiero w 1348, kiedy papież Klemens VI kupił je za 80 tys. złotych guldenów od królowej Joanny Neapolitańskiej.
Wszyscy papieże rezydujący w Awinionie byli narodowości francuskiej. Byli szczególnie związani z południową Francją, a ich językami macierzystymi były różne języki (dialekty) "langues d'oc". Z tego powodu woleli rezydować w Prowansji, na terytorium eksklawy należącej od 1274 do Państwa Kościelnego, zwanej hrabstwem Venaissin. 
Inną przyczyną było zagrożenie dla życia papieży ze strony obcego im środowiska włoskich kardynałów w Rzymie. Papież Urban V próbował powrócić do Rzymu, jednak zrezygnował przerażony chaosem i walkami między różnymi frakcjami kardynalskimi. Ponadto rezydując w Rzymie, nie potrafili zapanować nad ruchami plebejskimi.
Papieże w Awinionie korzystali ze wsparcia królów Francji, jednak byli też od nich uzależnieni i zagrożeni politycznie i militarnie ze strony silnej monarchii francuskiej. Na skutek przeniesienia Kurii do Awinionu, zaczęła się szerzyć symonia i nepotyzm, autorytet papieża gwałtownie spadł, a wśród części duchownych rozpowszechniła się rozwiązłość i brak dyscypliny. Dopiero Grzegorz XI, wsłuchując się w napomnienia św. Katarzyny Sieneńskiej, powrócił do Rzymu w 1377.

</doc>
<doc id="521611" url="https://pl.wikipedia.org/wiki?curid=521611" title="Régis Loisel">
Régis Loisel

Régis Loisel (ur. 4 grudnia 1951) - francuski twórca komiksów. Jest autorem lub współautorem takich serii komiksowych jak: "W poszukiwaniu Ptaka Czasu", "Piotruś Pan", "Skład główny", "Wielki Martwy".
Pracował ze studiem Walta Disneya przy filmach "Atlantyda, zaginione miasto" i "Mulan".
Dla francuskiego wydawnictwa Glénat stworzył komiks disnejowski ,Café Zombo", który nawiązuje do pasków z Myszką Miki Floyda Gottfredsona z lat 30 XX wieku .

</doc>
<doc id="521613" url="https://pl.wikipedia.org/wiki?curid=521613" title="Peptyzacja">
Peptyzacja

Peptyzacja – zjawisko przechodzenia osadu koloidalnego lub żelu w koloid, np. zol. Jest to odwrotność koagulacji i zachodzi w sposób odwracalny.

</doc>
<doc id="521616" url="https://pl.wikipedia.org/wiki?curid=521616" title="Glikokortykosteroidy">
Glikokortykosteroidy



</doc>
<doc id="521619" url="https://pl.wikipedia.org/wiki?curid=521619" title="Udar krwotoczny mózgu">
Udar krwotoczny mózgu



</doc>
<doc id="521626" url="https://pl.wikipedia.org/wiki?curid=521626" title="Wilfred Baddeley">
Wilfred Baddeley

Wilfred Baddeley (ur. 11 stycznia 1872 w Bromley, zm. 24 stycznia 1929 w Mentonie) – brytyjski tenisista, trzykrotny zwycięzca Wimbledonu w grze pojedynczej i w grze podwójnej.
Kariera tenisowa.
Praworęczny Baddeley po raz pierwszy triumfował na Wimbledonie w 1891 roku, kiedy w finale pokonał Joshuę Pima. Baddeley miał wówczas 19 lat i 6 miesięcy i przez prawie 100 lat należało do niego miano najmłodszego zwycięzcy Wimbledonu w grze pojedynczej panów. Młodszy był triumfator z 1985 roku, Niemiec Boris Becker.
W latach 1892–1896 Baddeley nieprzerwanie występował w meczach decydujących o tytule wimbledońskim. W 1892 roku ponownie pokonał Pima, by w dwóch kolejnych edycjach z tym samym rywalem przegrywać. W 1895 roku, pod nieobecność Pima, Baddeley pokonał w finale Wilberforce’a Eavesa, broniąc jednej piłki meczowej. Rozgrywki Wimbledonu 1895 obfitowały w walkowery i Baddeley rozegrał w walce o tytuł zaledwie dwa mecze (uczestniczyło osiemnastu tenisistów). Rok później w obronie tytułu przegrał w pięciu setach z Haroldem Mahonym.
Wilfred Baddeley tworzył skuteczną parę deblową z bratem bliźniakiem Herbertem. W latach 1891–1897 Baddeleyowie wystąpili w sześciu meczach decydujących o mistrzostwie Wimbledonu. W finale z 1891 roku pokonali broniących tytułu Joshuę Pima i Franka Stokera, rok później przegrali z Ernestem Lewisem i Haroldem Barlowem. W 1893 roku zakończyli udział w turnieju na finale pretendentów ("All Comers"). W 1894 roku odnieśli drugie zwycięstwo, po pokonaniu w finale "All Comers" Harolda Barlowa i Charlesa Martina (do obrony tytułu nie przystąpili Pim i Stoker). Do 1896 roku Baddeleyowie pozostawali na Wimbledonie niepokonani, w kolejnych finałach pokonując Ernesta Lewisa i Wilberforce Eavesa (1895) oraz Reginalda Doherty’ego i Harolda Nisbeta (1896). W 1897 roku doszło na Wimbledonie do finału par braterskich, Baddeleyowie zmierzyli się z braćmi Doherty (Reginald i Lawrence Doherty). W czterech setach lepsi okazali się bracia Doherty.
Wilfred Baddeley w deblu braterskim grał na lewej stronie kortu. Poza triumfami wimbledońskimi Baddeleyowie wygrali dwa razy mistrzostwa Irlandii (1896, 1897).
W 2013 roku został przyjęty do Międzynarodowej Tenisowej Galerii Sławy.

</doc>
<doc id="521633" url="https://pl.wikipedia.org/wiki?curid=521633" title="Flaga Jaworzna">
Flaga Jaworzna



</doc>
<doc id="521634" url="https://pl.wikipedia.org/wiki?curid=521634" title="Pałac w Bożkowie">
Pałac w Bożkowie

Pałac w Bożkowie – zabytkowy pałac z XVI w. wzniesiony przez hrabiego von Magnisa we wsi Bożków w województwie dolnośląskim.
Historia.
Od około 1520 roku majątek w Bożkowie znajdował się w posiadaniu rodziny von Raueck. Po wojnie czesko-palatynackiej posiadłość została skonfiskowana i oddana przybocznemu lekarzowi cesarza, Casparowi Jäschkemu von Eisenhut. Następnie przeszła w ręce jezuitów, od których wykupił ją Johann Georg von Götzen, który rozbudował zamek i w znacznym stopniu przyczynił się do budowy kościoła w jego obecnym kształcie. Po bezdzietnej śmierci ostatniego męskiego potomka tego rodu, hrabiego Johanna von Götzena, majątek przeszedł w 1780 w ręce syna jednej z jego sióstr, hrabiego Antona Aleksandra von Magnisa.
Pałac w obecnym kształcie powstał w latach 1787–1791 z przebudowy wcześniejszej budowli z fundacji Aleksandra von Magnisa.
Od strony północnej w 1800 roku założono park ze sztucznymi ruinami z płytami nagrobnymi i tarczami herbowymi z XVI i XVII w. oraz leśniczówkę. W 1813 na górze Grodziszcze zbudowano wieżę widokową.
Ostatnia przebudowa pałacu nastąpiła po jego wielkim pożarze w 1870 roku za hrabiego Wilhelma von Magnisa. W 1871 przystąpiono do odbudowy pałacu. W 1930 przebudowano elewację na klasycystyczną. Po 1945 pałac przeszedł na własność skarbu państwa (a od 1999 starostwa). Przez wiele lat mieściły się w nim różne szkoły agrotechniczne: od grudnia 1951 Ośrodek Szkoleniowy Kierowników Gospodarstw Rolnych, od 1956 Technikum Rolnicze i szkoła ogrodnicza, w latach 1998–2002 funkcjonujące pod nazwą Zespołu Szkół Agrotechnicznych im. Batalionów Chłopskich
W 1973 roku przeprowadzono remont kapitalny pałacu, a w latach 1975–1979 przeprowadzono zabiegi konserwatorskie w pomieszczeniach pierwszego piętra. Pod koniec XX wieku obiekt popadł w ruinę. W 2005 starosta kłodzki sprzedał pałac spółce Fenelon Group za 2,5 mln zł. W roku 2010 kupił go inwestor z Sobótki. W 2016 pałac został udostępniony do zwiedzania.
Wśród gości, którzy odwiedzili pałac w Bożkowie, byli m.in. John Quincy Adams, późniejszy prezydent USA, oraz królowie Prus Fryderyk Wilhelm III Hohenzollern z małżonką Luizą i Fryderyk Wilhelm IV Hohenzollern.
Decyzją wojewódzkiego konserwatora zabytków z dnia 14 maja 1981 r. obiekt został wpisany do rejestru zabytków.
Architektura.
Zaczątkiem rezydencji w Bożkowie był późnorenesansowy dwór z lat ok. 1570-1625. Dwór ten został przebudowany w stylu barokowym w 1676 r. W latach 1787-1791 dokonano dalszej przebudowy, po której Pałac w Bożkowie zyskał barokowo–klasycystyczny charakter. W 1870 roku pałac prawie kompletnie spłonął i został odbudowany w stylu neorenesansowym. Wzniesiono wówczas wysoką wieżę i dwa skrzydła pałacowe. Przekształceniu uległa również barokowa część budowli. Założenie posiada trzy kondygnacje i zbudowane jest na planie wycinku koła, w układzie wielotraktowym. Budowla posiada wewnętrzne świetliki i kilka dachów dwuspadowych z lukarnami i facjatkami. W części środkowej głównego skrzydła zachowały się mury założenia barokowego. Obecnie wnętrza pałacu są w poważnej części zniszczone i zdewastowane.
Obok pałacu wznosi się późnobarokowy pawilon ogrodowy z ok. 1800 r., nakryty dachem mansardowym.

</doc>
<doc id="521636" url="https://pl.wikipedia.org/wiki?curid=521636" title="Flaga Republiki Serbskiej">
Flaga Republiki Serbskiej

Flaga Republiki Serbskiej (w Bośni i Hercegowinie) to bezpośrednia adaptacja flagi Serbii w wersji bez godła. Jest ona prostokątem o wymiarach 2:3 podzielonym na trzy poziome pola: czerwone, niebieskie i białe. Jej symbolika i etymologia jest taka sama jak pierwowzoru.

</doc>
<doc id="521640" url="https://pl.wikipedia.org/wiki?curid=521640" title="Klub Przodujących Szkół">
Klub Przodujących Szkół

Klub Przodujących Szkół – ogólnopolski ruch społeczny działający w ramach Krajowego Stowarzyszenia Pomocy Szkole. Inicjatorem jego powstania w 1986 był profesor Mikołaj Kozakiewicz. 
Klub zrzesza placówki które osiągają sukcesy organizacyjne, dydaktyczno-wychowawcze i opiekuńcze. Zajmuje się promowaniem aktywności szkół członkowskich, upowszechnianiem ich dorobku, wspomaganiem nowatorskich rozwiązań dydaktycznych, organizowaniem warszatów i obozów.
Aby zostać członkiem, szkoła musi być wyróżniającą się placówką, wspomagającą rozwój swoich uczniów. Do klubu mogą należeć szkoły podstawowe, gimnazjalne i ponadgimnazjalne każdego typu.

</doc>
<doc id="521645" url="https://pl.wikipedia.org/wiki?curid=521645" title="Sathya sai">
Sathya sai



</doc>
<doc id="521646" url="https://pl.wikipedia.org/wiki?curid=521646" title="Gediminas Vagnorius">
Gediminas Vagnorius

Gediminas Vagnorius (ur. 10 czerwca 1957 w Vilkaičiai w rejonie płungiańskim) – litewski polityk i ekonomista, dwukrotny premier (w latach 1991–1992 i 1996–1999), poseł na Sejm.
Życiorys.
W 1975 został absolwentem szkoły średniej w Telszach. Ukończył następnie w 1980 studia w Wileńskim Instytucie Inżynierii Budownictwa. W latach 1980–1987 był zatrudniony na tej uczelni, zaczynając jako młodszy pracownik naukowy. W 1987 uzyskał stopień doktora nauk ekonomicznych. W 1988 został starszym pracownikiem naukowym w instytucie ekonomii Litewskiej Akademii Nauk.
W 1990 z ramienia niepodległościowego Sąjūdisu uzyskał mandat posła do Rady Najwyższej Litewskiej SRR, będąc jednym z sygnatariuszy aktu niepodległości z 11 marca 1990. 13 stycznia 1991, gdy wojska rosyjskie znajdowały się w Wilnie, a powołany kilka dni wcześniej premier Albertas Šimėnas nie pokazywał się publicznie, parlament powierzył mu misję sformowania rządu.
Na czele trzeciego gabinetu niepoległej Litwy Gediminas Vagnorius stał 21 lipca 1992. W tym samym roku został po raz drugi posłem. W 1993 znalazł się wśród założycieli Związku Ojczyzny.
Po zwycięstwie konserwatystów w 1996 ponownie stanął na czele rządu, tworzonego wspólnie z partią chadeków. Wkrótce zaczął rywalizować o zwiększenie swoich wpływów w Związku Ojczyzny, wykorzystując dość słaby wynik Vytautasa Landsbergisa w wyborach prezydenckich w 1997. Pogłębiające się spory w partii doprowadziły do odwołania w 1998 ministrów do spraw europejskich i spraw wewnętrznych, Laimy Andrikienė i Vidmantasa Žiemelisa, którzy wkrótce powołali własne ugrupowanie.
W 1999 Gediminas Vagnorius wszedł w otwarty konflikt z prezydentem Valdasem Adamkusem, który wyraził wobec niego wotum nieufności w orędziu do narodu. Ostatecznie urzędujący premier podał się do dymisji. Wbrew jego woli Związek Ojczyzny zdecydował się pozostać w koalicji i wystawić nowego kandydata na premiera.
Utrata znaczenia w partii doprowadziła do odejścia z niej Gediminasa Vagnoriusa wraz z grupą działaczy (w tym kilkunastoma posłami i kilkoma byłymi ministrami). W lipcu 2000 były premier zainicjował utworzenie nowej formacji pod nazwą Umiarkowany Związek Konserwatywny. W tym samym roku jako jedyny przedstawiciel tego ugrupowania uzyskał mandat poselski w okręgu większościowym.
W 2004 przekształcił swoją partię w Chrześcijańsko-Konserwatywny Związek Socjalny, przegrał w tym samym roku zarówno wybory do Parlamentu Europejskiego, jak i litewskiego Sejmu kolejnej kadencji. W 2008 zarejestrował się jako niezależny kandydat na posła, przegrał w tych wyborach w drugiej turze, a rok później ponownie bez powodzenia startował do Europarlamentu. W 2010 został liderem powstałej na bazie KKSS Partii Chrześcijańskiej, która nie zdobyła jednak żadnych mandatów w wyborach sejmowych w 2012. W 2013 z tym ugrupowaniem dołączył do Partii Pracy, w 2016 ponownie bezskutecznie kandydował do Sejmu.
Odznaczony m.in. Krzyżem Wielkim Orderu Zasługi Rzeczypospolitej Polskiej (1999).

</doc>
<doc id="521647" url="https://pl.wikipedia.org/wiki?curid=521647" title="Real Zaragoza">
Real Zaragoza



</doc>
<doc id="521650" url="https://pl.wikipedia.org/wiki?curid=521650" title="Gorączka (ujednoznacznienie)">
Gorączka (ujednoznacznienie)



</doc>
<doc id="521652" url="https://pl.wikipedia.org/wiki?curid=521652" title="Onomatopeje">
Onomatopeje



</doc>
<doc id="521659" url="https://pl.wikipedia.org/wiki?curid=521659" title="Amfisa">
Amfisa

Amfisa (gr. Άμφισσα, "Ámfissa"; łac. "Amphissa") – miasto w środkowej Grecji, w administracji zdecentralizowanej Tesalia-Grecja Środkowa, w regionie Grecja Środkowa, na północnym wybrzeżu Zatoki Korynckiej, siedziba administracyjna jednostki regionalnej Fokida i gminy Delfy. W 2011 roku liczyło 6919 mieszkańców.
W mieście rozwinął się przemysł winiarski i olejarski.
W starożytności miasto Lokrów Ozolijskich. Znane z urodzajności i upraw winorośli, zbóż i oliwek. Zostało zniszczone przez Filipa Macedońskiego w 339 roku p.n.e. Za czasów Oktawiana Augusta zostało rzymskim municypium.

</doc>
<doc id="521663" url="https://pl.wikipedia.org/wiki?curid=521663" title="Herb Seszeli">
Herb Seszeli

Herb Seszeli – herb Seszeli przyjęty w 1996 roku.
Opis.
Herb przedstawia tarczę, na której widoczny jest żółw olbrzymi na trawie. Jest on symbolem fauny Seszeli. Za żółwiem znajduje się palma lodoicja seszelska. W tle widoczne jest niebieskie morze z wyspą oraz statkiem.
Nad tarczą hełm, zawój i klejnot. Ponad nimi znajduje się rysunek faetona żółtodziobego ("Phaethon lepturus lepturus"), który niektórym przypomina mewę. Trzymaczami są dwie żaglice. Pod tarczą znajduje się wstęga z dewizą Seszeli: "Finis Coronat Opus" (łac. „Koniec wieńczy dzieło”). 
Historia.
W 1996 roku kolory herbu zmieniono na jaśniejsze. Zmieniono zawój z biało-niebiesko-czerwonego (w oparciu o starszą flagę Seszeli) na niebiesko-żółto-czerwono-biało-zieloną (kolor obecnej flagi Seszeli).

</doc>
<doc id="521664" url="https://pl.wikipedia.org/wiki?curid=521664" title="Olejek Abramelina">
Olejek Abramelina

Olejek Abramelina – wykorzystywany w magii ceremonialnej olejek, wymieszany z aromatycznymi składnikami roślin. Nazwę swoją wziął od imienia postaci opisywanej w średniowiecznym grimoire "Księdze Świętej Magii Abramelina Maga". Przepis na olejek jest wzorowany na przepisie z biblijnej Księgi Wyjścia.
Na początku XX wieku zainteresowało się olejkiem Abramelina kilku znanych okultystów, zwłaszcza MacGregor Mathers i Aleister Crowley, który używał zbliżonej wersji tego olejku w swoim systemie magii. 
Składniki i sposoby przygotowywania.
Istnieje wiele wersji przepisów na olejek Abramelina.
W oryginalnych manuskryptach przepis jest następujący:
„Rozdziel mirrę na części, do pierwszej części dodaj odrobinę cynamonu chińskiego, a do drugiej połowę tataraku; a do tych wszystkich ziół dodaj najlepszej jakości oliwę z oliwek. Wszystko wymieszaj razem zgodnie z zasadami sztuki aptekarskiej. Zrób z tego balsam, wlej go do szklanego naczynia i trzymaj w szafce ołtarza.”
Przepis na Olej Namaszczenia z "Księgi Wyjścia":
„Weźmij sobie rzeczy wonnych: mirry pierwszej i wybornej pięćset syklów, cynamonu pół tyle, to jest dwieście i pięćdziesiąt syklów, trzciny pachnącej też dwieście pięćdziesiąt, i kasji pięćset syklów wedle wagi świątyni, a oliwy z oliwnic miarę hinu. I sporządzisz olejek namaszczenia święty, maść sprawioną robotą aptekarską.”

</doc>
<doc id="521666" url="https://pl.wikipedia.org/wiki?curid=521666" title="Jet lag">
Jet lag



</doc>
<doc id="521668" url="https://pl.wikipedia.org/wiki?curid=521668" title="Plac Zamkowy">
Plac Zamkowy

Plac Zamkowy:

</doc>
<doc id="521670" url="https://pl.wikipedia.org/wiki?curid=521670" title="Plac zamkowy">
Plac zamkowy



</doc>
<doc id="521680" url="https://pl.wikipedia.org/wiki?curid=521680" title="Stokes (jednostka)">
Stokes (jednostka)

Stokes (St) – jednostka lepkości kinematycznej w układzie jednostek miar CGS. Jej nazwa pochodzi od nazwiska irlandzkiego fizyka i matematyka George'a Gabriela Stokesa.
1 St = 1 cm2/s
W układzie SI analogiczną jednostką jest m²/s
1 St = 10-4 m²/s

</doc>
<doc id="521683" url="https://pl.wikipedia.org/wiki?curid=521683" title="Rabarbar">
Rabarbar

Rabarbar, rzewień ("Rheum" L.) – rodzaj roślin należących do rodziny rdestowatych. Obejmuje około 60 gatunków występujących w subtropikalnej i umiarkowanej Azji (najdalej na zachód, do europejskiej części Rosji, sięga zasięg rabarbaru tatarskiego). Rośliny te rosną zwykle na górskich łąkach oraz w miejscach skalistych. Wiele gatunków rozpowszechnionych jest w uprawie jako rośliny ozdobne i lekarskie. Do częściej uprawianych należą: rabarbar dłoniasty, rabarbar kędzierzawy, rabarbar lekarski i rabarbar ogrodowy oraz mieszańce między rabarbarem kędzierzawym i ogrodowym ("R. × hybridum").
Systematyka.
Rodzaj z podrodziny "Polygonoideae", rodziny rdestowatych ("Polygonaceae"), rzędu goździkowców ("Caryophyllales") w obrębie dwuliściennych właściwych. W obrębie podrodziny reprezentuje plemię "Rumiceae", obejmujące trzy rodzaje, w obrębie których bazalnym jest szczawiór "Oxyria", a rabarbar tworzy wspólny klad z siostrzanym rodzajem szczaw "Rumex".

</doc>
<doc id="521688" url="https://pl.wikipedia.org/wiki?curid=521688" title="Tymotka łąkowa">
Tymotka łąkowa

Tymotka łąkowa, brzanka pastewna ("Phleum pratense" L.) – gatunek rośliny zielnej z rodziny wiechlinowatych (traw). W Polsce gatunek pospolity.
Biologia i ekologia.
Występuje na glebach mineralnych, średnio zwięzłych oraz torfowych. Lubi stanowiska żyzne, umiarkowanie wilgotne i wilgotne, dobrze znosi zalewy. Hemikryptofit. W klasyfikacji zbiorowisk roślinnych gatunek charakterystyczny dla Cl. "Molinio-Arrhenatheretea" (podgat. "P. pratense" subsp. "pratense").
Ta europejska roślina została przypadkowo przeniesiona na kontynent amerykański przez pierwszych osadników. Po raz pierwszy została opisana w 1711 roku przez botanika Johna Hurda opisującego rośliny rosnące w New Hampshire. Nadał jej nazwę "Hurd Grass". Obecnie roślina rośnie na większości terytorium Stanów Zjednoczonych i Kanady. Tymotka łąkowa razem z wiechliną łąkową dały poetycką nazwę stanu Kentucky nazywanego "bluegrass state" (pol. stan niebieskich traw).
Zastosowanie.
Cenna roślina łąkowa i pastwiskowa. Znajduje się w rejestrze roślin rolniczych Unii Europejskiej. Jest trawą o bardzo wysokich walorach pokarmowych i smakowych. Może być stosowana na łąki i pastwiska. Nie wymaga żyznej gleby, jest odporna na mrozy, ale niezbyt dobrze znosi suszę. Dobrze znosi spasanie. Na łąkach musi być koszona przed wykłoszeniem, po wykłoszeniu bowiem szybko drewnieje i siano ma mniejszą wartość użytkową.

</doc>
<doc id="521689" url="https://pl.wikipedia.org/wiki?curid=521689" title="Podwale (Jaworzno)">
Podwale (Jaworzno)

Osiedle Podwale – osiedle mieszkaniowe w Jaworznie.
Osiedle Podwale sąsiaduje z osiedlami: Podłęże i Leopold (z południa), Gigant (z zachodu), Warpie (z północy) oraz ze Śródmieściem (od wschodu).
Historia.
W latach 1953–1961 powstało osiedle mieszkaniowe złożone z zabudowy wielorodzinnej (proj. Aleksander Grygorowicz z zespołem).
Nazwa.
Nazwę osiedla można wiązać z topografią jego okolicy - większość zabudowy mieszkaniowej położona jest na opadającym w kierunku południowo-wschodnim stoku wyniesionego garbu.
Brak dowodów na potwierdzenie lokalnej legendy wywodzącej toponim od domniemanych wałów obronnych Jaworzna, które miały nie zachować się do czasów teraźniejszych.
Inne obiekty i miejsca.
Edukacja.
W obrębie osiedla funkcjonują placówki edukacyjne:

</doc>
<doc id="521694" url="https://pl.wikipedia.org/wiki?curid=521694" title="Harold Barlow">
Harold Barlow

Harold S. Barlow (ur. 5 kwietnia 1860 w Hammersmith, zm. 16 lipca 1917 w Kennington) – brytyjski tenisista, zwycięzca Wimbledonu w grze podwójnej.
Kariera tenisowa.
Harold Barlow był regularnym uczestnikiem Wimbledonu w latach 80. i 90. XIX wieku. Dwukrotnie dochodził do finału turnieju pretendentów (All Comers) i dwukrotnie schodził z kortu pokonany mimo wysokiego prowadzenia. W 1889 roku grał w finale rundy All Comers z Williamem Renshawem. Wygrał dwa pierwsze sety, trzeciego przegrał 6:8. W czwartym secie prowadził 5:2 i miał sześć piłek meczowych. W historii turnieju zapisała się szczególnie piłka meczowa przy stanie 6:7 i 30:40 (serwis Renshawa). Renshaw ruszył po podaniu do siatki, ale potknął się i upuścił rakietę; rywal nie skorzystał z szansy zakończenia meczu, odegrał piłkę wysoko, umożliwiając Renshawowi kontynuację gry. Renshaw obronił meczbola i wygrał seta. W piątym secie ponownie wysoko przegrywał, tym razem 0:5. I tej szansy Barlow nie wykorzystał przegrywając pięć gemów z rzędu, wyszedł jeszcze na prowadzenie 6:5, ale ostatecznie przegrał 6:3, 7:5, 6:8, 8:10, 6:8.
Rok później Barlow ponownie znalazł się w finale All Comers, tym razem mając za przeciwnika Irlandczyka Willoughby’ego Hamiltona. Hamilton przegrał pierwszego seta, ale kolejne dwa rozstrzygnął na swoją korzyść. Czwarty set zakończył się triumfem Barlowa. W decydującym secie Barlow wyszedł na wysokie prowadzenie, ale ostatecznie przegrał go 5:7.
Jedyne zwycięstwo na Wimbledonie Barlow odniósł w 1892 roku w grze podwójnej. W parze z Ernestem Lewisem pokonał w finale bliźniaków Wilfreda i Herberta Baddeleyów. Rok później Barlow i Lewis wystąpili w finale ("challenge round") jako obrońcy tytułu, ale nie sprostali parze Joshua Pim–Frank Stoker. W 1894 roku debel Barlow–Lewis po raz kolejny przegrał finał, tym razem z braćmi Baddeleyami.

</doc>
<doc id="521697" url="https://pl.wikipedia.org/wiki?curid=521697" title="George Gabriel Stokes">
George Gabriel Stokes

George Gabriel Stokes (ur. 13 sierpnia 1819 w Skreen w hrabstwie Sligo w Irlandii, zm. 1 lutego 1903 w Cambridge w Anglii) – irlandzki matematyk i fizyk, profesor Uniwersytetu w Cambridge. Prezes Royal Society (w latach 1885–1890) i jego wcześniejszy sekretarz; laureat nagród tego towarzystwa – Medalu Copleya (1893) i Medalu Rumforda (1852). W 1889 został mu nadany tytuł baroneta.
Zajmował się między innymi dynamiką płynów (równania Naviera-Stokesa, prawo Stokesa, Liczba Stokesa), optyką i fizyką matematyczną (twierdzenie Stokesa). Oprócz wspomnianych terminów upamiętnia go też nazwa jednostki lepkości w układzie CGS: stokes (St).

</doc>
<doc id="521701" url="https://pl.wikipedia.org/wiki?curid=521701" title="Karen Zerby">
Karen Zerby

Karen Elva Zerby (ur. 31 lipca 1946 w Camden, New Jersey) − aktualna przywódczyni nowego ruchu religijnego The Family International. Była drugą żoną Davida Berga i po jego śmierci w październiku 1994 przejęła po nim kierownictwo. Należy do grupy od 1969 i nazywana jest w niej (od czasu ślubu z Bergiem) Marią David.

</doc>
<doc id="521703" url="https://pl.wikipedia.org/wiki?curid=521703" title="Irlandczycy">
Irlandczycy

Irlandczycy (, ) – naród pochodzenia celtyckiego zamieszkujący Irlandię.
W przeszłości ich językiem ojczystym był język irlandzki, ale współcześnie jest to zazwyczaj język angielski (tylko dla niespełna 1% Irlandczyków językiem ojczystym jest język irlandzki). Dominującym wyznaniem wśród Irlandczyków jest katolicyzm, schrystianizowani w V wieku naszej ery. Zasadniczą rolę w etnogenezie odegrali Celtowie, którzy w IV-III wieku p.n.e. opanowali wyspę Irlandię. Od XII wieku świadomość narodowa kształtowała się w walce z Anglikami. W XVII wieku utracili całkowicie niepodległość, co spowodowało liczną emigrację w XIX i na początku XX wieku do Ameryki.
Około 80 mln osób na całym świecie przyznaje się do pochodzenia irlandzkiego. Istnieje bardzo duża diaspora Irlandczyków mieszkających poza Irlandią, najwięcej w Stanach Zjednoczonych – 36,5 mln. Wielu zamieszkuje także Kanadę – 4,3 mln i Australię – 1,9 mln. W średniowieczu irlandzka kultura oddziaływała na Europę Zachodnią, ale stopniowo ulegała kulturze angielskiej i traciła celtycki charakter. Od XIX wieku notuje się odrodzenie irlandzkiej kultury i zachowanie celtyckiej tożsamości, zwłaszcza języka. W kulturze ludowej przetrwały do dziś elementy celtyckie, bogaty i żywy folklor muzyczny i słowny oraz kult Świętego Patryka, bohatera narodowego.

</doc>
<doc id="521711" url="https://pl.wikipedia.org/wiki?curid=521711" title="Brian Burton">
Brian Burton

Brian Burton (ur. 29 lipca 1977 w White Plains, Nowy Jork), znany też jako Danger Mouse i Pelican City – amerykański DJ i producent muzyczny.
Aktualnie członek zespołu Danger Doom oraz Gnarls Barkley. Zasłynął albumem Grey Album”, który jest połączeniem albumów "The White Album" zespołu The Beatles i "The Black Album" rapera Jay-Z. Wyprodukował również płyty "Demon Days" zespołu Gorillaz, "El Camino" zespołu The Black Keys i "The Getaway" zespołu Red Hot Chili Peppers.

</doc>
<doc id="521712" url="https://pl.wikipedia.org/wiki?curid=521712" title="Stolica Piotrowa">
Stolica Piotrowa



</doc>
<doc id="521714" url="https://pl.wikipedia.org/wiki?curid=521714" title="Blow-Back">
Blow-Back

Blow-Back (BB) – system odrzucania zamka broni stosowany w replikach ASG oraz wiatrówkach, głównie w modelach gazowych. Zjawisko to następuje poprzez przeznaczenie sporej części gazu zasilającego replikę za pośrednictwem zaworów zamka repliki. Dzięki systemowi Blow-Back replika staje się bardziej zbliżona do oryginału, poprzez poruszający się jak w rzeczywistości zamek, co zwiększa realizm gry oraz wartości kolekcjonerskie. Obecnie coraz więcej replik o napędzie elektrycznym zaczyna posiadać system blow-back, jednak w przeciwieństwie do replik gazowych, zamek jest tu poruszany mocą silnika napędzającego całą replikę. Repliki z gazowym Blow-Backiem określa się skrótem GBB (Gas Blow Back) a elektryczne wersje skrótem EBB (Electric Blow Back).
Działanie systemu Blow-Back.
Gaz wyrzucany ze zbiornika trafia do lufy, wystrzeliwując pocisk, oraz do tłoczka w zamku repliki, co pozwala na jego odrzucenie w tył. Naśladuje to działanie broni palnej, gdzie zamek odrzucany jest przez gaz ze spalania prochu. Repliki z Blow-Backiem cechuje jednak większe zużycie gazu niż modele bez tej funkcji, przez co liczba strzałów na jednym napełnieniu zbiornika jest mniejsza. Częstsze jest także niepożądane zjawisko „syfonowania” w niskich temperaturach, polegające na zablokowaniu zaworu i ucieczce całego gazu po jednym strzale.
W replikach elektrycznych funkcję Blow Backu spełnia zazwyczaj wyrzutnik łusek. Używany jest wówczas tłok z wypustką, która ma za zadanie poruszanie suwadła wyrzutnika. Minusem BlowBacku w replikach o napędzie elektrycznym jest poruszanie się wyrzutnika na sztywno z tłokiem. Tłok zatrzymuje się w dowolnym miejscu, przez co wyrzutnik zazwyczaj jest nie domknięty. Naraża to replikę na dostawanie się zanieczyszczeń i przedwczesne zużycie naprężonych elementów. Rozwojowe wersje replik EBB posiadają już funkcję luzowania sprężyny tłoka i/lub elektroniczny kontroler pracy (np. AB – Active Braking). Eliminuje to zjawisko niedomkniętego wyrzutnika przez każdorazowe ustawienie tłoka w pozycji luźnej.

</doc>
<doc id="521724" url="https://pl.wikipedia.org/wiki?curid=521724" title="Test Schirmera">
Test Schirmera

Test Schirmera – badanie wydzielania łez. Określa stopień podstawowego i odruchowego wydzielania łez. Używa się standaryzowanego paska bibuły o wymiarach 5 x 35 mm. Umieszcza się go w worku spojówkowym w ten sposób, że zagięty koniec paska o długości 5 mm tkwi pod dolną powieką od strony skroniowej, nie dotykając rogówki. Przy prawidłowym wydzielaniu powinno ulec zwilżeniu przynajmniej 10 mm paska w ciągu pięciu minut, licząc od krawędzi powieki. Słabsze zwilżanie świadczy o tym, że istnieje niedostateczne wydzielanie łez ("suche oko").

</doc>
<doc id="521725" url="https://pl.wikipedia.org/wiki?curid=521725" title="Marek Batkiewicz">
Marek Batkiewicz

Marek Rafał Batkiewicz (ur. 14 sierpnia 1969 w Nowym Targu) – polski hokeista, reprezentant Polski, olimpijczyk, trener. Działacz sportowy i samorządowy. 
Kariera zawodnicza.
Wychowanek i wieloletni zawodnik Podhala Nowy Targ. W reprezentacji Polski rozegrał 66 meczów. Wystąpił na zimowych igrzyskach olimpijskich w Albertville w 1992 oraz sześciokrotnie na mistrzostwach świata: w 1992 (grupa A), 1993, 1994, 1995, 1996, 1997 (grupa B). Podczas tych turniejów rozegrał 31 spotkań.
W trakcie kariery zyskał pseudonim "Śliwa".
Inna działalność.
W lipcu 2008 został dyrektorem sportowym Podhala Nowy Targ. Od lipca 2011 trener bramkarzy reprezentacji Polski.
Po zakończeniu czynnej kariery zawodniczej zawodnik TS Old Boys Podhale. Od 2012 przewodniczący Komisji ds. oldboyów w PZHL.
W wyborach samorządowych 2010 startował do Rady Miasta Nowy Targ z listy Platformy Obywatelskiej. Uzyskał 242 głosów i zdobył mandat rady miasta. W lipcu 2012 (wraz z Jackiem Kubowiczem, także byłym hokeistą) opuścił klub radnych PO. W wyborach samorządowych 2014 bez powodzenia startował do rady miasta Nowy Targ.
Pełnił funkcję trenera bramkarzy reprezentacji Polski do lat 18 na turnieju mistrzostw świata juniorów do lat 18 2013 (Dywizja I Grupa B) i reprezentacji Polski do lat 20 na mistrzostwach świata juniorów do lat 20 2013 (Dywizja I Grupa B), 2014 (Dywizja I Grupa A), 2015 (Dywizja I Grupa A).
Został zastępcą dyrektora ds. sportowych NLO SMS PZHL Sosnowiec i trenerem w szkole. W sezonie I ligi 2016/2017 asystent trenera SMS U18 Sosnowiec. Na sezon 2019/2020 został trenerem bramkarzy reprezentacji Polski juniorów do lat 16. Został potwierdzony na tym stanowisku na sezon 2020/2021.
Został radnym Rady Miasta Nowego Targu.
Przez dziewięć lat pracował w Szkole Mistrzostwa Sportowego, a w połowie października 2021 został ogłoszony trenerem bramkarzy Podhala Nowy Targ.

</doc>
<doc id="521730" url="https://pl.wikipedia.org/wiki?curid=521730" title="Simutrans">
Simutrans

Simutrans – komputerowa gra ekonomiczna dostępna na różne platformy m.in.: Windows, Linux, Mac OS X (tylko na platformę Intel), BeOS, AmigaOS 4. Pierwotnie stworzona przez Niemca Hansjörga "Hajo" Malthanera, obecnie rozwijana przez grupę, którą kieruje Markus "Prissi" Pristovsek. Jest to symulator rozwoju sieci transportowej, połączony z rozwojem przedsiębiorstw (elementy gry "Transport Tycoon", "Chris Sawyer’s Locomotion" i "Transport Giant"). Gra została wydana 6 marca 1999 roku i jest dostępna na licencji GNU GPL.
Celem gry jest budowa dochodowych połączeń drogowych, kolejowych (w tym tramwajów i kolei jednoszynowych), lotniczych i morskich. Pojazdy, które kupujemy, służą do transportu pasażerów, poczty oraz rozmaitych towarów podzielonych na typy (np.: węgla z kopalni do elektrowni – towar sypki, ryb ze stawu hodowlanego do restauracji – towar chłodniczy). Na bieżąco możemy śledzić, które linie i pojazdy są dochodowe, a które przynoszą straty. Dzięki temu możemy wprowadzać odpowiednie zmiany. W podobny sposób możemy obserwować czy przystanki (stacje, ładownie, porty, lotniska bądź ich połączone kompleksy) nie są przepełnione i odpowiednio reagować, np. wprowadzając nowy pojazd obsługujący przepełniony przystanek bądź zwiększając ilość miejsca w poczekalniach czy magazynach.
W odróżnieniu od "Transport Tycoon" czy "Chris Sawyer’s Locomotion" pasażerowie, poczta i towary mają zdefiniowane docelowe punkty podróży, mogą również wielokrotnie przesiadać się bądź być przeładowywane w ramach środków transportu będących w dyspozycji gracza. Dużym atutem gry są spore możliwości konfiguracyjne, wiele wersji językowych do wyboru (w tym polska) oraz prostota obsługi. Istnieje kilka wersji gry, z których największe to Pak64 (oryginalna) oraz Pak128 (istniejąca od listopada 2004). Określają one wielkość obrazków przedstawiających pojedynczy fragment mapy, budynku, itd. Różnią się też rodzajami i typami obiektów (pojazdów, budynków) umieszczonych w grze.

</doc>
<doc id="521735" url="https://pl.wikipedia.org/wiki?curid=521735" title="Alt Empordà">
Alt Empordà

Alt Empordà () – comarca (powiat) w Hiszpanii, w Katalonii, w prowincji Girona. Stolicą jest Figueres. Comarca ma powierzchnię 1342,4 km² i w 2006 liczyła 99 321 mieszkańców.

</doc>
<doc id="521738" url="https://pl.wikipedia.org/wiki?curid=521738" title="Alto Ampurdán">
Alto Ampurdán



</doc>
<doc id="521739" url="https://pl.wikipedia.org/wiki?curid=521739" title="Alt Emporda">
Alt Emporda



</doc>
<doc id="521743" url="https://pl.wikipedia.org/wiki?curid=521743" title="Alto Ampurdan">
Alto Ampurdan



</doc>
<doc id="521752" url="https://pl.wikipedia.org/wiki?curid=521752" title="Wojciech Józef Skarszewski">
Wojciech Józef Skarszewski

Wojciech Józef Skarszewski herbu Leszczyc (ur. 10 listopada 1743, zm. 12 czerwca 1827 w Warszawie) – biskup rzymskokatolicki, biskup diecezjalny chełmski w latach 1791–1805, biskup diecezjalny lubelski w latach 1805–1824, arcybiskup metropolita warszawski i prymas Królestwa Polskiego w latach 1824–1827, pisarz wielki koronny, podkanclerzy koronny.
Życiorys.
Pełnił funkcję sekretarza Rady Nieustającej w 1788. Był członkiem konfederacji Sejmu Czteroletniego. Sprzeciwiał się konstytucji 3 maja, został konsyliarzem konfederacji targowickiej i jako jeden z nielicznych senatorów duchownych wziął udział w sejmie rozbiorowym grodzieńskim w 1793. Na sejmie grodzieńskim w 1793 został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. Podczas sejmu agitował za ratyfikacją traktatów rozbiorowych. Z ramienia konfederacji targowickiej mianowany został w 1793 członkiem Komisji Edukacyjnej Koronnej. Był członkiem konfederacji grodzieńskiej 1793 roku. 22 lipca 1793 podpisał traktat cesji przez Rzeczpospolitą ziem zagarniętych przez Rosję, a 25 września cesji ziem zagarniętych przez Prusy w II rozbiorze Polski. Sejm grodzieński (1793) nominował go do Komisji Edukacji Narodowej. Zwalniał z przysięgi na wierność Konstytucji 3 maja. W czasie insurekcji kościuszkowskiej został aresztowany i 11 września 1794 skazany przez Sąd Kryminalny Wojskowy na karę śmierci. Uniknął szubienicy dzięki osobistej interwencji nuncjusza papieskiego Laurentiusa Litty i nakłonionego do tego przez króla, prawicę i Radę Najwyższą Narodową Tadeusza Kościuszkę (wywołało to oburzenie wśród jakobinów).
Od 1806 był biskupem lubelskim, a od 4 września 1823 był wikariuszem kapitulnym archidiecezji warszawskiej. W dniu 11 lipca 1824 został prekonizowany na arcybiskupa metropolitę warszawskiego. Jednocześnie był prymasem Królestwa Polskiego.
W Królestwie Polskim został senatorem i jako obrońca nierozerwalności małżeństwa przyczynił się w 1820 do upadku ministra oświecenia publicznego Stanisława Kostki Potockiego.
Biskup zdawał się tolerować na swym terenie szerokie wpływy wolnomularstwa. Wydaje się, że nawet w roku supresji zakonów skłonny był współpracować z władzami w sprawach skarg masonów na potępiających ich księży. W końcu jednak przywołał bullę Klemensa XII z 1738, zakazującą katolikom przynależności do masonerii.
Jego szczątki znajdują się w podziemiu archikatedry św. Jana Chrzciciela w Warszawie. W czasach II Rzeczypospolitej wśród lewicowej młodzieży przyjął się zwyczaj zostawiania na jego trumnie sznura szubienicznego.

</doc>
<doc id="521753" url="https://pl.wikipedia.org/wiki?curid=521753" title="Girona (prowincja)">
Girona (prowincja)

Girona (hiszp. "Gerona", kat. "Girona") – prowincja Hiszpanii współtworząca wspólnotę autonomiczną Katalonii. Stolicą jest miasto o tej samej nazwie.
W obecnych granicach uformowana została w roku 1833. Sąsiaduje z prowincjami: Lleida i Barcelona, jak również z Księstwem Andory oraz francuskim departamentem Pireneje Wschodnie.
Prowincja liczy 750 000 mieszkańców. Znana jest z szeregu znanych i popularnych nadmorskich kurortów na Costa Brava, np. Lloret de Mar, Arenys de Mar, Tossa de Mar, Blanes i innych.
Comarki.
W granicach prowincji Girona znajdują się comarki:
oraz pojedyncze gminy comarki Osona.

</doc>
<doc id="521754" url="https://pl.wikipedia.org/wiki?curid=521754" title="Gerona">
Gerona

Zobacz też:

</doc>
<doc id="521759" url="https://pl.wikipedia.org/wiki?curid=521759" title="Toni Collette">
Toni Collette

Toni Collette, właśc. Antonia Colette (ur. 1 listopada 1972 w Sydney) – australijska aktorka filmowa i teatralna.
W 1999 wystąpiła w filmie M. Nighta Shyamalana "Szósty zmysł", grając u boku Bruce’a Willisa.

</doc>
<doc id="521765" url="https://pl.wikipedia.org/wiki?curid=521765" title="Arenys de Mar">
Arenys de Mar

Arenys de Mar – to gmina i miasto w Katalonii, w prowincji Barcelona, w comarce Maresme, w Hiszpanii.
Powierzchnia gminy wynosi 6,87 km². Zgodnie z danymi INE, w 2005 roku liczba ludności wynosiła 13.860, a gęstość zaludnienia 2.017,5 osoby/km². Wysokość bezwzględna gminy równa jest 10 metrów. Współrzędne geograficzne gminy to 41°34'55"N, 2°33'1"E. Kod pocztowy do gminy to 08350.

</doc>
<doc id="521768" url="https://pl.wikipedia.org/wiki?curid=521768" title="Mieszanka">
Mieszanka



</doc>
<doc id="521771" url="https://pl.wikipedia.org/wiki?curid=521771" title="Baltex">
Baltex

Projekt Baltex (ang. The Baltic Sea Experiment) – rozpoczęty w 1992 roku projekt państw nadbrzeżnych Morza Bałtyckiego badający obieg wody w zlewni morza. Projekt składał się z dwuch faz. Przedmiotem badań fazy I projektu (1993 – 2002) był przede wszystkim cykl hydrologiczny i wymiana energii między atmosferą a powierzchnią Ziemi, ponieważ kontrolują one i regulują klimat w sposób zasadniczy. Faza II projektu (2003 – 2012) rozszerzyła zakres badań o regionalne zmiany klimatu, gospodarkę wodną i cykle biogeochemiczne oraz procesy transportowe w regionalnym systemie Ziemi. 
Projekt w skali regionalnej globalnego projektu (GEWEX) w ramach światowego programu badań (WCRP).
W 2015 roku zbiór danych hydrologicznych z projektu został przeniesiony ze (SMHI) do GRDC – dawne stacje i dane dotyczące przepływu są zintegrowane z globalną bazą danych Global Runoff Database.

</doc>
<doc id="521774" url="https://pl.wikipedia.org/wiki?curid=521774" title="Mieszanka paliwowo-powietrzna">
Mieszanka paliwowo-powietrzna

Mieszanka paliwowo-powietrzna jest to mieszanina par paliwa z powietrzem, stanowiąca czynnik termodynamiczny podlegający sprężaniu, spalaniu i rozprężaniu w cylindrze silnika spalinowego tłokowego. Dzięki tym przemianom czynnika możliwa jest produkcja energii mechanicznej w silniku spalinowym tłokowym.
Zadania urządzenia do przygotowywania mieszanki:
Mieszanka powinna mieć odpowiedni skład chemiczny, umożliwiający spalanie stechiometryczne oraz całkowite i zupełne węglowodorowych składników paliwa. Dzięki temu uzyskuje się najmniejsze stężenia toksycznych składników spalin i wysoką skuteczność działania katalizatorów spalin. Szczególnie istotny jest tu współczynnik nadmiaru powietrza, którego wartość powinna być możliwie bliska jedności.
Jeszcze do niedawna podstawowym urządzeniem do przygotowywania mieszanki paliwowo-powietrznej był gaźnik. Szybki rozwój elektroniki doprowadził do powszechnego stosowania elektronicznych układów wtryskowych, znacznie precyzyjniejszych od gaźników. Wysoka precyzja w dawkowaniu paliwa była szczególnie istotna w układach z katalizatorami. Obecnie, dzięki postępowi technologicznemu, elektroniczne układy wtryskowe są także bardziej niezawodne i tańsze od gaźników.
Mieszanka paliwowo-powietrzna powstaje w kolektorze dolotowym (wtrysk pośredni) bądź wewnątrz cylindra (wtrysk bezpośredni). Wtrysk pośredni może być jednopunktowy (przy pomocy jednego wtryskiwacza, na wlocie do kolektora ssącego, przed rozgałęzieniem kolektora na poszczególne cylindry) lub wielopunktowy (w rozgałęzieniach kolektora, przed zaworami ssącymi poszczególnych cylindrów).
Jeśli paliwem dla silnika spalinowego jest gaz sprężony (CNG) lub skroplony (LPG), to przygotowanie odpowiedniej mieszanki może być łatwiejsze, ponieważ parowanie takich paliw, mieszanie par paliwa z powietrzem i uzyskanie jednorodnej mieszaniny składników gazowych jest znacznie łatwiejsze i szybsze, niż w przypadku paliw ciekłych. Mniej precyzyjne może być natomiast dozowanie paliwa w postaci gazowej, jednak współczesna technika radzi sobie coraz lepiej i z takimi zagadnieniami.

</doc>
<doc id="521777" url="https://pl.wikipedia.org/wiki?curid=521777" title="Tremolo">
Tremolo

Tremolo (z wł. "drżenie") – określenie rodzaju artykulacji, która polega na szybkim wykonywaniu wielu dźwięków o tej samej wysokości lub szybkim przejściu między dwoma dźwiękami o różnej wysokości (tremolando).
Wykonanie.
Inne znaczenia.
Tremolo oznacza również elektroniczny efekt dźwiękowy polegający na modulacji amplitudy przetwarzanego dźwięku sygnałem okresowym, powodując wyciszanie dźwięku w regularnych odstępach czasu. To zastosowanie jest zbliżone do efektu tremolo w organach.

</doc>
<doc id="521786" url="https://pl.wikipedia.org/wiki?curid=521786" title="Puffy">
Puffy



</doc>
<doc id="521793" url="https://pl.wikipedia.org/wiki?curid=521793" title="Obój miłosny">
Obój miłosny

Obój miłosny (wł. "oboe d’amore," skrót: "ob d’amore") – instrument dęty drewniany z grupy aerofonów stroikowych. Jest w stroju A, co oznacza, że transponuje o tercję małą w dół. Ma gruszkowatą czarę głosową nadającą mu łagodniejsze brzmienie od zwykłego oboju. Został skonstruowany przez Christopha Graupnera na początku XVIII wieku. Można go usłyszeć w kompozycjach Bacha, jak i Georga Telemanna.

</doc>
<doc id="521802" url="https://pl.wikipedia.org/wiki?curid=521802" title="Białko peryferyczne">
Białko peryferyczne



</doc>
<doc id="521805" url="https://pl.wikipedia.org/wiki?curid=521805" title="Białko powierzchniowe">
Białko powierzchniowe



</doc>
<doc id="521806" url="https://pl.wikipedia.org/wiki?curid=521806" title="Białko przybłonowe">
Białko przybłonowe



</doc>
<doc id="521810" url="https://pl.wikipedia.org/wiki?curid=521810" title="Czaperon">
Czaperon



</doc>
<doc id="521818" url="https://pl.wikipedia.org/wiki?curid=521818" title="Białko transmembranowe">
Białko transmembranowe



</doc>
<doc id="521819" url="https://pl.wikipedia.org/wiki?curid=521819" title="Szaperon">
Szaperon



</doc>
<doc id="521820" url="https://pl.wikipedia.org/wiki?curid=521820" title="Kastela">
Kastela



</doc>
<doc id="521821" url="https://pl.wikipedia.org/wiki?curid=521821" title="Kasztela">
Kasztela



</doc>
<doc id="521822" url="https://pl.wikipedia.org/wiki?curid=521822" title="Czesława Noworyta">
Czesława Noworyta

Czesława Noworyta (ur. 20 sierpnia 1940 w Trzebini, zm. 14 listopada 2017 w Gliwicach) – polska tenisistka stołowa, medalistka mistrzostw Europy.
Była zawodniczką kolejno Stali Trzebinia, AZS Kraków i AZS Gliwice, w latach 1961-1974 zdobyła siedem tytułów mistrzyni Polski w grze pojedynczej. Tworzyła parę deblową z Danutą Calińską; razem zdobyły brązowy medal na Mistrzostwach Europy w Moskwie w 1970. Na mistrzostwach świata w Lublanie w 1965 Noworyta i Calińska doszły do ćwierćfinału, w którym nie wykorzystały trzech piłek meczowych przeciwko Chinkom Liu Hui-chug i Cheng Min-chin.

</doc>
<doc id="521823" url="https://pl.wikipedia.org/wiki?curid=521823" title="Sauna (ujednoznacznienie)">
Sauna (ujednoznacznienie)



</doc>
<doc id="521825" url="https://pl.wikipedia.org/wiki?curid=521825" title="Halina Kowalska (aktorka)">
Halina Kowalska (aktorka)

Halina Kowalska, również Halina Kowalska-Nowak (ur. 27 lipca 1941 w Brzezinach) – polska aktorka teatralna i filmowa. Najbardziej znana z ról w filmach komediowych "Nie lubię poniedziałku" (1971) i "Nie ma róży bez ognia" (1974), a także w serialu "Alternatywy 4" (1983).
Życiorys.
Ukończyła studia w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi w 1966. Była aktorką Teatru im. Wojciecha Bogusławskiego w Kaliszu (1966–1967), Teatru Komedia w Warszawie (1967–1974), Teatru Kwadrat w Warszawie (1974–1981) i Teatru na Woli w Warszawie (1983–1987).
Na VII Kaliskich Spotkaniach Teatralnych (1967) za rolę Julii w „Romeo i Julii” zdobyła nagrodę SPATiF-u dla młodego aktora.

</doc>
<doc id="521838" url="https://pl.wikipedia.org/wiki?curid=521838" title="Architektura renesansu we Włoszech">
Architektura renesansu we Włoszech

Włoskiej mentalności nigdy tak naprawdę nie odpowiadała architektura gotycka. Stąd włoskie budowle też tak znacznie różniły się od dzieł powstających we Francji i Niemczech. Z chwilą pojawienia się nowych prądów w nauce, kulturze i obyczajach, artyści włoscy dość szybko odeszli od kanonów poprzedniej epoki a okres przejściowy pomiędzy gotykiem a renesansem (protorenesans) był stosunkowo krótki a jednym z niezbyt licznych przykładów zabytków tego okresu jest kościół San Miniato we Florencji, w mieście, w którym narodziła się sztuka renesansu.
Architektura renesansu we Włoszech to prawie dwa wieki historii, podczas której przechodziła różne fazy. Zwyczajowo okres ten dzieli się na trzy etapy:
Wczesny renesans.
Renesans korzystając z doświadczeń i rozwiązań konstrukcyjnych dopracowanych w średniowieczu rozwija własną formę i kompozycję dzieł architektonicznych. Włoscy artyści zawsze preferowali harmonię, spokojny rytm i proste, jednoznaczne rozwiązania zarówno bryły jak i wnętrza. W ich projektach często, także w gotyku, pojawiały się detale znane w starożytności. Zatem nie powinno nikogo dziwić, że właśnie Półwysep Apeniński, a ściślej Toskania stała się kolebką renesansu. Architektura renesansu to nadal budownictwo sakralne o wnętrzach rozjaśnionych światłem wpadającym przez znacznie większe niż w okresie gotyku otwory okienne, tym jaśniejsze, że w oknach już nie montowano witraży. Układ bryły niewiele różni się od znanych wzorów a urozmaiceniem są stosowane często rozwiązania centralne. Wnętrza już nie tak strzeliste nadal przykrywane są sklepieniami, kopułami lub drewnianymi stropami. Znacznie większe ożywienie widoczne jest w architekturze świeckiej. Powstaje wiele budowli mieszkalnych: pałaców, rezydencji w miastach i poza jego murami oraz budynków użyteczności publicznej. Budowle tracą swój obronny charakter a ich wnętrza kryją pomieszczenia znaczne większe i jaśniejsze niż w średniowieczu. Posługiwanie się kompozycją i detalem znanym w starożytności nie polega jednak na prostym naśladownictwie. Znane schematy służą jako podstawa do tworzenia własnych, przemyślanych rozwiązań. Podobnie detale architektoniczne tylko w ogólnym zarysie przypominają zachowane zdobienia. Tak zostaje potraktowana np. głowica koryncka, która przetworzona twórczo stała się motywem często spotykanym we Florencji (tzw. głowica florencka). Podobnie traktowane są inne zdobienia rzeźbiarskie, o znacznie delikatniejszym niż starożytności rysunku. Tematycznie nawiązując do detali starożytnych, złożone z przeplatających się form roślinnych, zwierzęcych tworzą fantazyjne detale wypełniające płaszczyzny.
W XV wieku, inaczej niż w średniowieczu, artyści przestali być anonimowi. Oprócz zachowanych zabytków do naszych czasów przetrwały często szczegółowe informacje o ich twórcach, szkołach i warsztatach, w których powstały. Zatem, począwszy od renesansu, omawiając style architektoniczne nawiązuje się do budowniczych i na przykładach ich dzieł analizuje się ich rozwój. Mówiąc o początkach renesansu, jako pierwszego twórcę wymienia się urodzonego we Florencji Filippo Brunelleschiego. Ten architekt i rzeźbiarz zaprojektował i zbudował Szpital Niewiniątek ("Spedale degli Innocenti") w 1419 r. Doceniając jego kunszt powierzono jemu dokończenie budowy florenckiej Katedry Santa Maria del Fiore. Brunelleschi do korpusu bazyliki dobudował od strony wschodniej prezbiterium zaprojektowane na planie ośmioboku, które przykrył ośmiobocznym, dwupowłokowym sklepieniem zwieńczonym latarnią. Ta skomplikowana konstrukcja zrealizowana w latach 1420-1434, doskonale zharmonizowana z gotycką architekturą Arnolda di Cambio została uznana za pierwszą dzieło nowej epoki. Kolejne dwie budowle zaprojektowane przez Brunelleschi to kościół św. Wawrzyńca ("San Lorenzo") i bazylika św. Ducha ("San Spirito"). Pierwszy z nich to trójnawowa bazylika zaprojektowana na planie krzyża łacińskiego z kasetonowym stropem nad nawą główną i żaglastymi sklepieniami nad przęsłami naw bocznych. Nad przecięciem naw wznosi się wsparta na pendentywach kopuła przykryta z zewnątrz piramidalnym dachem. Do ramion nawy poprzecznej przylegają dwie zakrystie: od strony południowej, zbudowana przez Brunelleschiego i od strony północnej, dzieło Michała Anioła. Budowę kościoła św. Ducha Brunelleschi rozpoczął w 1436 r. W tej trójnawowej bazylice nawa boczna okalająca nawę główną i poprzeczną otrzymała sklepienia żagielkowe, nawa środkowa została przykryta stropem a nad jej skrzyżowaniem z nawą poprzeczną Brunelleschi zaprojektował kopułę wspartą na żaglach i niskim bębnie. Kopuła została skonstruowana z 12 korytek (podobnie jak zakrystia w kościele św. Wawrzyńca, lecz tam budowniczy powłokę kopuły podzielił na 16 części). Korytka przechodzą łagodnie w ściany bębna, w której umieszczono okrągłe okienka pod każdym z korytek.
Do znanych budowli zaprojektowanych przez Filippo Brunelleschiego należą także: kaplica rodu Pazzich przy kościele Santa Croce, której budowę rozpoczęto w 1430 oraz Palazzo Pitti. Pałac budowano od 1440 r. do XVII wieku. W efekcie powstało dzieło znacznie odbiegające od pierwotnych założeń.
We Florencji działali także Leone Battista Alberti i Michelozzo. Pierwszym, znanym projektem Alberiego jest wczesnorenesansowy pałac Rucellaich, w elewacji którego po raz pierwszy zostały wprowadzone pilastry na tle boniowanej ściany. Zastosowany porządek spiętrzony i rozdzielenie poszczególnych kondygnacji gzymsami komponuje elewację o mniej rustykalnym charakterze. W latach 1456-1470, pod kierunkiem Albertiego, została przebudowana gotycka fasada kościoła Santa Maria Novella, w której po raz pierwszy zastosował dwie duże woluty, łagodnie łączące fasadę nawy głównej ze znacznie niższymi ścianami fasadowymi naw bocznych. Rozwiązanie to (tzw. esownice Albertiego) było często stosowane zarówno w okresie renesansu jak i baroku. Wśród prac Micelozza di Bartolommeo wyróżniają się: zakrystia kościoła Santa Croce i pałac Medyceuszów (Palazzo Medici-Riccardi), w elewacji którego zastosował stopniowanie boniowania – na parterze rustyka, wyżej gładkie boniowanie o ostro zarysowanych krawędziach markowanych spoin a na drugim piętrze bonie o ledwie widocznych podziałach.
Z Florencji nowe prądy w architekturze zostają przeniesione do Mediolanu. Pierwsze renesansowe elementy pojawiają się w Ospendale Maggiore, w którym przyścienne archiwolty wsparte zostały na korynckiej kolumnadzie (dzieło Antonio Filarete Averulino). Swój ślad w Mediolanie pozostawił także Michelozzo, który zaprojektował w 1456 przykrytą kopułą kaplicę Portinari przy kościele Sant’Eustorgio. Jednak najwybitniejsze budowle tego okresu w Mediolanie zostały zaprojektowane przez Donato Bramante. W 1470 r. zaprojektował nawę poprzeczną z kopułę nad skrzyżowaniem naw w kościele San Satiro oraz zakrystię przykrytą wspaniałym sklepieniem klasztornym na planie ośmiokąta. W latach 1492-1499 Bramante dokończył budowę gotyckiego kościoła Santa Maria delle Grazie. Jego dziełem jest prezbiterium i poprzedzający je krótki transept zakończony półkolistymi absydami przykrytymi półkopułami. Nad kwadratowym skrzyżowaniem umieścił kopułę wspartą na żaglach i niewysokim bębnie. Prezbiterium zakończone absydą otrzymało sklepienie żaglaste.
Rzym pierwsze budowle renesansowe zawdzięcza działalności Giacomo di Pietrasanta, który pracował przy rozbudowie papieskiego pałacu na Watykanie oraz zaprojektował kościół św. Antoniego (kopuła tego kościoła jest pierwszą tego typu konstrukcją zrealizowaną w okresie renesansu w Rzymie). Palazzo Cancellaria oraz kościół San Lorenzo in Damaso to najprawdopodobniej dzieła Albertiego.
W Wenecji dopiero pod koniec XV wieku, po przybyciu Pietra Lombardo i jego synów, Antonio i Tulio, pojawiają się pierwsze budowle renesansowe w swojej formie znacznie odbiegające od florenckich wzorów. W latach 1481-1509 Pietro zbudował pałac Verdramin-Calegri. Jego fasada nawiązywała do innych pałaców weneckich. Urozmaicają ją balkony i loggia wejściowa tworząc lekką i ażurową całość, zupełnie inaczej niż w architekturze florenckiej. W pałacach powszechnie projektowane są stropy kasetonowe, których belkowania konstrukcyjne z czasem zostają ukryte wewnątrz, a sufit zdobią ozdobne belkowania dzielące płaszczyznę sufitu na często nieregularne pola zdobione bogatymi malowidłami. Pałac Dożów w latach 1484-1549 został rozbudowany przez dodanie wschodniego skrzydła zamykającego duży dziedziniec. Prace te były prowadzone początkowo przez Antonio Rizzio i dokończone przez Pietra Lombardo. Krużganki umieszczone na dwóch dolnych kondygnacjach otaczające dziedziniec otrzymały bogate, renesansowe zdobienia. Na piętrze widoczna jest ostrołukowa arkada wsparta na podwójnych, renesansowych kolumnach. Dziełem Pitero Lombardo jest także niewielki, jednonawowy kościół Santa Maria dei Miracoli zbudowany około roku 1480.
W Faenzy znajduje się renesansowa katedra zbudowana w latach 1474-1515. Jedna z największych budowli w północnych Włoszech, Katedra w Pawii, to również przykład architektury wczesnego renesansu.
Rozkwit renesansu.
Umacniająca się rola kościoła i liczne zamówienia ze strony papieży: Sykstusa IV, Aleksandra VI a przede wszystkim Juliusza II ściągają do Rzymu znanych artystów i architektów. Zatem od ok. 1500 r. to Rzym staje się centrum rozwoju renesansu, który wkracza we Włoszech w swój "złoty okres". W architekturze coraz silniejsze stają się dążenia do monumentalizmu w formie i naśladownictwa wzorów antycznych, które przestaje traktować się w sposób dość dowolny. Przestrzeganie klasycznych porządków, ścisłe wzorowanie się na zachowanych detalach a nawet przestrzeganie np. rozstawu kolumn powoduje między innymi odejście od wczesnorenesansowych rozwiązań, Już nie spotyka się archiwolty opartej wprost na głowicach kolumn (teraz wspiera się ona na filarach za pośrednictwem imposty. Rozwiązania architektoniczne portali wzorowane są na zachowanych łukach triumfalnych a obramowania okien ujęte parą kolumn, zwieńczone belkowaniem i tympanonem, podkreślone gzymsem przypominają niewielkie domki nazywane aedicula.
W 1499 do Rzymu przybywa Bramante i buduje niewielką kaplicę – Tempietto na dziedzińcu klasztoru San Pietro in Montorio na Zatybrzu. Zaprojektowana na planie kolistego peripterosu budowla zaowocowała papieskimi zleceniami na rozbudowę watykańskiego pałacu i (w 1505 r.) przebudowę bazyliki św. Piotra. Projekt Bramantego zakładał budowę kościoła rozplanowaną na planie krzyża greckiego z przykryciem pięcioma kopułami – centralną i czterema umieszczonymi pomiędzy ramionami krzyża. Na przedłużeniu osi symetrii poprowadzonych pomiędzy ramionami krzyża Bramante rozmieścił cztery narożne kaplice na planie ośmioboków zwieńczone wieżami. Realizację rozpoczętej budowy przerwała (w 1514 r.) śmierć Bramantego. O kontynuację dzieła zabiegali liczni artyści, z których najbardziej znani to: Rafael Santi, Antonio da Sangallo, Baldassare Peruzzi. Każdy z nich próbował forsować swoje koncepcje zmieniające pierwotny projekt. Dopiero, gdy w 1547 r. zlecenie otrzymał Michał Anioł Buonarroti podjęto prace na większą skalę. Michał Anioł tylko nieco uprościł projekt Bramantego (przede wszystkim zrezygnował z realizacji ośmiobocznych kaplic, skrócił i zwęził ramiona krzyża greckiego). Po wzmocnieniu konstrukcji pod powiększoną centralną kopułą, rozpoczął budowę bębna. Śmierć mistrza tym razem nie przerwała budowy. Kopułę zgodnie z projektem Michała Anioła dokończyli Jacopo Barozzi da Vignola i po nim Giacomo della Porta.
Dzieła Bramantego, w których wyraźnie widoczne są elementy klasyczne podkreślające ich monumentalizm rozpoczęły drugi etap włoskiego renesansu. Ale już twórczość Michała Anioła zmierza w kierunku układów bardziej dynamicznych zwiastuje nową formę renesansu, tzw. renesans dekoracyjny. Stosowane przez niego rozwiązania podkreślające poprzez zastosowane kontrasty dynamikę układu. Wnętrza o ścianach zaakcentowanych wielostopniowymi pilastrami i gzymsami oświetlone zostają światłem, które tworzy malowniczą scenerię podkreśloną wydobytym tymi środkami światłocieniem. Michał Anioł jako pierwszy na taką skalę i w taki sposób świadomie ukształtował wnętrze bazyliki św. Piotra. W podobny sposób zostało ukształtowane wnętrze Biblioteki Laurenziana i kaplicy Medyceuszów we Florencji. Ściany poprzedzielane licznymi kolumnami, ślepymi oknami zwieńczonymi tympanonami, pilastry i zacienione nisze, dwa kontrastujące kolory zastosowanych materiałów tworzą układ sprawiający wrażenie nieustannego ruchu. Michał Anioł dał się także poznać jako urbanista. Plac Kapitoliński rozwiązany na planie trapezu z pomnikiem Marka Aureliusza otrzymał długie schody zabezpieczone balustradą łagodnie podchodzące na wzgórze.
Inne znane dzieła tego okresu to:
Późny renesans.
Od około 1540 r. następuje pewnego rodzaju dwutorowość w podejściu do architektury. Z jednej strony wznoszone są budowle w stylu dekoracyjnym, zapoczątkowanym przez Michała Anioła, o bogatej, rozczłonkowanej bryle i wnętrzu, z drugiej budowle w stylu klasycznym, o tradycyjnej kompozycji z rzeźbiarskimi detalami często podkreślającymi elementy budynku. Różnice pomiędzy stylami nie zawsze są wyraźne, stąd czasem trudno zdecydowanie określić do którego z tych nurtów należy zaliczyć konkretną budowlę.
Giacomo Barozzi da Vignola, uczeń Michała Anioła kontynuował linię stylistyczną zapoczątkowaną przez swojego mistrza. Początkowo samodzielnie kontynuował budowę bazyliki św. Piotra, później otrzymał zamówienie na projekt i budowę rzymskiego kościoła pw. Jezusa (Il Gesù). W latach 1568-1575 powstała prosta, jednonawowa budowla przecięta krótką nawą poprzeczną. Nad nawami Vignola zaprojektował sklepienia kolebkowe a nad ich skrzyżowaniem kopułę wspartą na bębnie i żaglach. Do każdego z czterech przęseł nawy głównej przylegają parami kaplice oddzielone od siebie grubymi ścianami, które podchodząc pod dach kaplic jednocześnie pełnią rolę przypór przejmujących część naprężeń sklepienia nawy. Dobrze rozwiązana akustyka i oświetlenie wnętrza w połączeniu z tradycyjnym, wydłużonym układem kościoła i jednocześnie prostota formy spowodowały upowszechnienie się tego rozwiązania w Europie, nie tylko w przypadku budowli jezuickich. Oczywiście model ten nie był dosłownie kopiowany. Spotykane są rozwiązania, w których zamiast kopuły nad skrzyżowaniem naw umieszczano sklepienia żaglaste, żagielkowe lub krzyżowe a nad kaplicami dodatkowo wprowadzano empory. Budowę kościoła ukończono w latach późniejszych, stąd fasada i wystrój wnętrza należą już do baroku.
W latach 1547-1559 Vignola zbudował pałac Caprarola dla możnego rodu Farnese. Ta rezydencja, położona niedaleko Rzymu została zaprojektowana na planie pięcioboku z kolistym, wewnętrznym dziedzińcem. Jej zewnętrzny obrys nawiązuje do budowanych w tym czasie bastionów podkreślając obronny charakter pałacu. Nie tylko planowanie i realizacja projektów zajmowała Vignolę. Jako teoretyk pozostawił po sobie dzieło "Reguła pięciu porządków architektury" ("Regola delle cinque ordini d'aerchitekttura"), wydane w 1560 r., które stało było przez szereg lat podstawowym podręcznikiem traktującym o poszczególnych porządkach.
We Florencji w tym okresie działali mistrzowie preferujący mocno umiarkowany styl dekoracyjny. Znane dzieła to:
Najważniejszym przedstawicielem kierunku klasycznego był Andrea Palladio, autor dzieła "Cztery księgi o architekturze" ("Il quattro libri dell'architettura") z 1578 r. i twórca nowej szkoły tzw. palladianizmu, często postrzeganego jako przeciwwagę dla baroku. Dzieła Palladio cechuje harmonijność oparta na symetrii, spokojnym rytmie i ostrożnym operowaniu dekoracją opartą na klasycznym detalu. W wielu elewacjach projektuje półkolumny poprowadzone przez całą wysokość elewacji (wielki porządek wprowadzony do architektury już przez Albertiego) nadając budowlom monumentalny charakter nawet przy niewielkiej skali obiektu. Palladio działał w Wenecji i Vicenzy. Najbardziej znane budowle to:

</doc>
<doc id="521841" url="https://pl.wikipedia.org/wiki?curid=521841" title="Lukumi">
Lukumi



</doc>
<doc id="521844" url="https://pl.wikipedia.org/wiki?curid=521844" title="Ocha">
Ocha

Ocha (ros. Оха) – miasto w Rosji (obwód sachaliński), w północnej części Sachalinu. Liczba mieszkańców w 2005 roku wynosiła ok. 26 tys.
W mieście działa ośrodek wydobycia ropy naftowej i gazu ziemnego. W mieście rozwinął się przemysł rybny oraz drzewny.

</doc>
<doc id="521845" url="https://pl.wikipedia.org/wiki?curid=521845" title="United Technologies Corporation">
United Technologies Corporation

United Technologies Corporation (UTC) – amerykański holding produkujący szeroką gamę wyrobów i usług dla przemysłu lotniczego, energetycznego oraz budowlanego.
Spółka ma swoją siedzibę w Hartford w stanie Connecticut.
Historia.
Początki korporacji UTC wywodzą się z końca lat 20. XX wieku, kiedy William Boeing – właściciel zakładów lotniczych Boeing, i Frederick Rentschler – prezes wytwórni silników Pratt &amp; Whitney, zdecydowali stworzyć wielkie przedsiębiorstwo produkujące samoloty i podzespoły do nich oraz jednocześnie świadczące usługi lotnicze. Powołano następnie holding United Aircraft and Transport Corporation (UATC). W jego skład weszły zakłady Boeing w Seattle i Pratt &amp; Whitney w East Hartford, a także zakłady lotnicze Chance Vought z East Hartford, Sikorsky ze Stratford, Stearman z Wichita i producent śmigieł Hamilton Standard (powstały z połączenia firm Hamilton i Standard). Jednocześnie z połączenia linii lotniczych Boeing Air Transport i Varney Air Lines powstały linie lotnicze United Air Lines, wchodzące również w skład holdingu. Siedzibą UATC był Hartford w Connecticut. W 1934 roku jednak na skutek nowych przepisów antymonopolowych, zakazujących łączenia produkcji samolotów i prowadzenia linii lotniczych, korporacja musiała zostać podzielona. Wydzielono z niej linie lotnicze United, oraz wytwórnie lotnicze znajdujące się na zachód od Missisipi – Boeing i Stearman. Pozostałe wytwórnie lotnicze na wschód od Missisipi – Pratt &amp; Whitney, Chance Vought, Sikorsky, Hamilton Standard, przekształciły się w United Aircraft Corporation (UAC). 
Po II wojnie światowej, w 1949 roku z United Aircraft Corporation odłączyły się zakłady Chance Vought. Dominującym podmiotem w grupie były zakłady Pratt &amp; Whitney, które posiadały także zakłady w Kanadzie (Pratt &amp; Whitney Canada). Sikorsky natomiast stał się jednym z głównych światowych producentów śmigłowców. W 1956 roku główne zakłady Hamilton Standard przeniesiono do Windsor Locks w Connecticut.
Nowy prezes Harry Gray zdecydował o poszerzeniu działalności UAC o inne obszary produkcji związane z zaawansowanymi technologiami, co przypieczętowano zmianą nazwy 1 maja 1975 na obecną United Technologies Corporation (UTC). W dalszych latach UTC przejmowało lub wykupywało różne firmy. W 1976 roku UTC wykupiło dużego producenta podnośników i wind Otis Elevator z Farmington w Connecticut, a następnie dużego producenta sprzętu chłodzącego Carrier Corporation. W 1999 wykupiono producenta osprzętu lotniczego Sundstrand Corporation (połączony następnie z Hamilton Standard). 
W 2003 przejęto brytyjskiego producenta sprzętu pożarniczego i z zakresu ochrony Chubb Fire &amp; Security, tworząc w 2005 po kolejnych przejęciach przedsiębiorstwo UTC Fire &amp; Security. W 2012 roku przejęto kolejnego dużego producenta podwozi lotniczych i osprzętu Goodrich Corporation z Charlotte. Po połączeniu z Hamilton Sundstrand utworzono UTC Aerospace Systems.
Od lat 90. XX wieku grupa UTC prowadziła inwestycje również w Polsce, które osiągnęły poziom największych inwestycji poza USA. W 1992 roku firma Pratt &amp; Whitney Canada założyła spółkę zależną Pratt &amp; Whitney Kalisz w oparciu o część majątku WSK "PZL-Kalisz", a w 2002 roku zakupiła większość akcji zakładów WSK "PZL-Rzeszów", tworząc zakład Pratt &amp; Whitney Rzeszów. Następnie zakupiono jeszcze producenta rur Pratt &amp; Whitney Tubes Niepołomice w Niepołomicach. W 2007 roku firma Sikorsky zakupiła zakłady lotnicze PZL-Mielec. W 2010 roku powstał zakład Hamilton Sundstrand Poland w Rzeszowie, a następnie w skład grupy UTC włączono kilka dalszych zakładów na terenie Polski.

</doc>
<doc id="521848" url="https://pl.wikipedia.org/wiki?curid=521848" title="Łódzkie Porozumienie Obywatelskie">
Łódzkie Porozumienie Obywatelskie

Łódzkie Porozumienie Obywatelskie (ŁPO) to łódzkie, centroprawicowe stowarzyszenie samorządowe, założone w 1990 przez działaczy Komitetów Obywatelskich przy Lechu Wałęsie w Łodzi.
Historia.
ŁPO w pierwszych wyborach samorządowych w 1990 roku zdobyło w Łodzi ponad 40% głosów i wygrało ze środowiskiem późniejszej Unii Wolności, skupionym wówczas wokół komitetów popierających Tadeusza Mazowieckiego (WKO). W 1990 roku ŁPO sformowało zarząd miasta z prezydentem Grzegorzem Palką jako prezydentem, który urzędował do końca kadencji (1994 rok).
Po wyborach w 1994 roku ŁPO, zdobywając ok. 20% głosów, było drugą siłą w łódzkim samorządzie. Wybory wygrał SLD – ok. 30% głosów, a na trzecim miejscu znalazło się środowisko Unii Wolności, startujące w wyborach samorządowych pod nazwą „Nowa Łódź”, w koalicji z NSZZ „Solidarność” – ok. 10% głosów. Po wyborach koalicję zawarły ŁPO „Nowa Łódź”. Mimo że „Nowa Łódź” zdobyła o połowę mniej głosów od ŁPO, prezydentem Łodzi został jej lider – Marek Czekalski. W koalicyjnym (ŁPO-NŁ) zarządzie miast był też jeden przedstawiciel SLD. Lider ŁPO Grzegorz Palka został przewodniczącym Rady Miejskiej (w 1996 Palka zginął w wypadku samochodowym). Koalicja przetrwała dwa lata. W 1996 ŁPO zerwała koalicję z Unią Wolności i przeszła do opozycji. Marek Czekalski rządził przy wsparciu SLD.
W 1998 roku SLD zdobył ponad 50% mandatów w Radzie Miejskiej, a ŁPO startowało w koalicji z AWS. Spośród niemal 20 radnych wybranych z list AWS-ŁPO, aż kilkunastu było członkami ŁPO.
W 2002 roku ŁPO ponownie wystartowało pod własnym szyldem, zdobywając ok. 11% głosów. Kandydat ŁPO na prezydenta – Jerzy Kropiwnicki – wygrał w pierwszej turze zarówno z kandydatem Ligi Polskich Rodzin Zbigniewem Klajnertem (został radnym LPR, a potem wstąpił do ŁPO), jak i wspólnym kandydatem PO i PiS Włodzimierzem Fisiakiem. W drugiej turze Kropiwnicki wygrał z urzędującym wówczas prezydentem Krzysztofem Jagiełło (SLD).
Do wyborów samorządowych 2006 roku ŁPO poszło samodzielnie, zblokowane jedynie z Polskim Stronnictwem Ludowym. Mimo uzyskania przyzwoitego wyniku (ok. 10% głosów w skali Łodzi), na skutek niekorzystnej ordynacji (głosy zblokowanych komitetów, które nie przekroczyły progu 5% były dodawana do komitetu, który uzyskał ponad 5%) stowarzyszenie wprowadziło zaledwie 2 radnych (na 43 możliwych).
W 2007 roku odbyły się wybory władz stowarzyszenia. Miejsce wieloletniego przewodniczącego ŁPO radnego Mariana Papisa, zajął były wiceprezydent Łodzi Karol Chądzyński. W marcu 2010 przewodniczącym stowarzyszenia został Włodzimierz Tomaszewski.
W 2010 w wyborach do rady miasta ŁPO zdobyło 5,41% głosów, co nie wystarczyło do zdobycia mandatów. Kandydat ŁPO na prezydenta Łodzi Włodzimierz Tomaszewski uzyskał trzeci wynik (17,5% głosów), wyprzedzając kandydata PiS, przegrywając z kandydatami Platformy Obywatelskiej i SLD.
W ŁPO działała spora grupa łódzkich polityków z wszystkich opcji centrowych i prawicowych. Od samego początku w ŁPO dominowali politycy ZChN. Wieloletnimi członkami lub radnymi ŁPO byli m.in. Mirosław Orzechowski (LPR, były poseł), Michał Król (ŁPO, radny rady miasta), Jarosław Jagiełło (PiS, poseł), Małgorzata Bartyzel (Prawica Rzeczypospolitej, była poseł), Stefan Niesiołowski (PO, senator, poseł, wicemarszałek Sejmu), Waldemar Bohdanowicz (były wojewoda łódzki, obecnie bezpartyjny).

</doc>
<doc id="521858" url="https://pl.wikipedia.org/wiki?curid=521858" title="Akademia Teatralna im. Aleksandra Zelwerowicza w Warszawie">
Akademia Teatralna im. Aleksandra Zelwerowicza w Warszawie

Akademia Teatralna im. Aleksandra Zelwerowicza w Warszawie (do 1996 Państwowa Wyższa Szkoła Teatralna im. Aleksandra Zelwerowicza w Warszawie) – publiczna szkoła wyższa utworzona w 1946 w Łodzi w miejsce Państwowego Instytutu Sztuki Teatralnej, w 1949 przeniesiona do Warszawy. Od 1955 mieści się w dawnej siedzibie Collegium Nobilium pijarów w Warszawie. W tym samym roku nadano jej imię Aleksandra Zelwerowicza.
Historia.
Szkoła powstała w 1946, kontynuując tradycję Państwowego Instytutu Sztuki Teatralnej. Pierwsza siedziba szkoły mieściła się w Łodzi.
W łódzkim okresie PWST pierwszym jej rektorem i dziekanem Wydziału Reżyserii był Leon Schiller, dziekanem Wydziału Aktorskiego był Aleksander Zelwerowicz, a Wydziału Dramaturgicznego – Bohdan Korzeniewski. W wyniku sporu dotyczącego kształcenia aktorów ze szkoły odszedł Zelwerowicz, a jego miejsce zajął Henryk Szletyński.
W 1949 uczelnia została przeniesiona do Warszawy i wkrótce połączona z założoną przez Zelwerowicza Państwową Wyższą Szkołą Aktorską.
Od 1955 siedziba uczelni znajduje się w XVIII-wiecznym budynku Collegium Nobilium przy ulicy Miodowej.
W 1955 PWST nadano imię Aleksandra Zelwerowicza, a siedem lat później szkoła zyskała status uczelni akademickiej.
Po przeniesieniu się w 1949 PWST z Łodzi do Warszawy rektorem szkoły został Jan Kreczmar, który sprawował tę funkcję do 1967. W latach 1970–1981 rektorem szkoły był Tadeusz Łomnicki.
Funkcję rektora pełnili także Andrzej Łapicki i Jan Englert. Za ich kadencji odbudowano dawną scenę Konwiktu Pijarów i nadano jej nazwę Teatr Collegium Nobilium. Obecnie wystawiane są tu spektakle dyplomowe Wydziału Aktorskiego.

</doc>
<doc id="521860" url="https://pl.wikipedia.org/wiki?curid=521860" title="Pozytywka (album Farben Lehre)">
Pozytywka (album Farben Lehre)

Pozytywka – studyjny album polskiego zespołu punkrockowego Farben Lehre, wydany w 2003 przez wydawnictwo Offmusic.
Twórcy.
Realizacja nagrań: Marek Bereszczyński, Maciek Miechowicz.

</doc>
<doc id="521862" url="https://pl.wikipedia.org/wiki?curid=521862" title="Państwowa Wyższa Szkoła Teatralna w Warszawie">
Państwowa Wyższa Szkoła Teatralna w Warszawie



</doc>
<doc id="521863" url="https://pl.wikipedia.org/wiki?curid=521863" title="PWST w Warszawie">
PWST w Warszawie



</doc>
<doc id="521869" url="https://pl.wikipedia.org/wiki?curid=521869" title="Flaga Rwandy">
Flaga Rwandy

Flaga Rwandy została ustanowiona 25 października 2001.
Opis.
Na fladze znajdują się cztery kolory: zielony, niebieski, oraz dwa odcienie żółtego (standardowy żółty, jako środkowy pas oraz odcień zwany "słonecznym żółtym", jako słońce w prawym górnym rogu flagi).
Barwy flagi reprezentują pokój, nadzieję na rozwój narodu oraz mieszkańców państwa.
Poprzednia flaga.
Poprzednia flaga Rwandy była trójkolorowa: zawierała czerwień, żółć oraz zieleń (barwy panafrykańskie). W polu w kolorze żółtym zawarta była czarna litera "R". Flaga ta była używana w latach 1962–2001.

</doc>
<doc id="521871" url="https://pl.wikipedia.org/wiki?curid=521871" title="Lotniskowce typu Invincible">
Lotniskowce typu Invincible

Lotniskowce typu Invincible – brytyjskie lekkie lotniskowce, które zaczęły wchodzić do służby w 1980. Dla Royal Navy zbudowano trzy okręty tego typu, które przeznaczone są głównie dla samolotów pionowego i krótkiego startu i lądowania (V/STOL). Były to najnowsze brytyjskie lotniskowce, z których najdłużej w służbie pozostawał HMS „Illustrious” (wykorzystywany również jako śmigłowcowiec). Główny okręt – HMS „Invincible” został w 2005 wycofany do rezerwy i zezłomowany w 2011 w Turcji, HMS „Ark Royal” wycofano ze służby 11 marca 2011 i rok później sprzedano na złom, ten sam los spotkał HMS „Illustrious” w 2014 roku.
Historia.
Protoplastą typu "Invincible" był projektowany dla marynarki brytyjskiej lotniskowiec eskortowy do zwalczania okrętów podwodnych, o wyporności 12 500 ton, z dwoma katapultami, będący uzupełnieniem większego projektowanego lotniskowca CVA-01. Projekt CVA-01 został jednak anulowany w 1966, a lotniskowiec eskortowy przeprojektowano na krążownik zwalczania okrętów podwodnych, z 6 śmigłowcami i możliwościami używania jako okręt dowodzenia. Później postanowiono zwiększyć ilość śmigłowców do 9 i wyporność do 19 500 ton. Z ostrożności, aby uzyskać akceptację polityków dla projektu, Royal Navy przemianowała projektowane lotniskowce na „krążowniki z ciągłym pokładem lotniczym” ("through-deck cruiser"), ponieważ anulowanie projektu CVA miało oznaczać zrezygnowanie z budowy drogich lotniskowców na dobre. Jednak udane próby samolotu pionowego i krótkiego startu i lądowania (V/STOL) Harrier spowodowały powrót do koncepcji małego lotniskowca. Nowo projektowane lotniskowce typu "Invincible" miały teraz przenosić Hariery oraz śmigłowce.
Uzbrojenie.
Okręty uzbrojone były początkowo w dwa działka 20mm Oerlikon GAM-B01 oraz pociski woda-powietrze Sea Dart. Doświadczenia wojny falklandzkiej (1982) spowodowały, że dodano zestawy artyleryjskie obrony bezpośredniej (CIWS). „Illustrious” otrzymał nową broń chwilę przed wodowaniem, „Ark Royal” już od początku miał je w projekcie. „Invincible” i „Illustrious” zostały wyposażone w działka przeciwlotnicze 20 mm Vulcan Phalanx, które zostały następnie zastąpione przez trzy systemy 30 mm Goalkeeper. „Ark Royal” ma trzy systemy Phalanx. Okręty mają również środki walki radioelektronicznej. W czasie modernizacji pod koniec lat 90. zdemontowano z okrętów systemy Sea Dart, aby zwiększyć rozmiar pokładu lotniczego.
Wojna o Falklandy.
Do 1982 grupa lotnicza „Invicible” obejmowała helikoptery do zwalczania okrętów podwodnych Westland Sea King HAS1 oraz Sea Harriery FRS1, zwykle 9 Sea Kingów i 4 lub 5 Sea Harrierów. Związane to było z głównym celem lotniskowców – walką z flotą ZSRR, a dokładniej z okrętami podwodnymi (ZSRR dysponował niewielką liczbą okrętów nawodnych). Harriery były na pokładzie tylko w celu przechwycenia patrolu lotnictwa radzieckiego lub zniszczenia okrętu nawodnego, natomiast główną bronią lotniskowca „Invincible” były Sea Kingi.
Wojna falklandzka zmieniła wszystko i udowodniła, że Brytyjczycy potrzebują użycia siły lotniskowców w ich tradycyjnych zadaniach, czyli w zwalczaniu sił lądowych i floty nawodnej. Starszy, lecz większy lotniskowiec HMS „Hermes” przejął na siebie ciężar walki używając swych Harrierów w konfiguracji do zwalczania celów lądowych.
Po wojnie o Falklandy, typowa grupa lotnicza, na podstawie wyników analizy zmagań wojennych, zawierała 3 Sea Kingi AEW, 9 Sea Kingów HAS i 8 lub 9 Sea Harierów. Analiza wojny wykazała też konieczność modernizacji Harrierów, do większej skuteczności w działaniach myśliwskich. Skonstruowano więc Sea Hariera FA.2, który wszedł do służby w 1993 roku. Na jego pokładzie znajdował się jeden z najbardziej nowoczesnych radarów dopplerowskich – Blue Vixen, przenosił on też nowoczesne pociski AIM-120 AMRAAM.
Modernizacje.
Początkowo dwa pierwsze lotniskowce miały na końcu pokładu lotniczego na dziobie, po prawej stronie, niewielką rampę startową dla samolotów, wznoszącą się pod kątem 7°, nazwaną „skocznią” ("ski-jump"). Zastosowanie skoczni pozwalało na krótki start samolotów Sea Harrier z większą masą uzbrojenia, niż w przypadku krótkiego startu z płaskiego pokładu, a tym bardziej pionowego startu. „Ark Royal” otrzymał od początku rampę wznoszącą się pod kątem 12° i dłuższą o 12 m, co przedłużyło pokład lotniczy do 183 m. W latach 1986–1989 na „Invincible” i 1991-94 na „Illustrious” dokonano podobnej modernizacji, wymieniając przy tym artyleryjskie zestawy przeciwlotnicze Phalanx na Goalkeeper. W 1999 z okrętów zdjęto system rakiet przeciwlotniczych Sea Dart, co pozwoliło na przedłużenie pokładu lotniczego po prawej stronie na dziobie i zwiększenie miejsca na parkowanie samolotów. Magazyny pocisków systemu przeciwlotniczego zaadaptowano na zwiększenie ilości zabieranego uzbrojenia lotniczego. Uznano, że lotniskowce i tak operują z eskortą innych okrętów z uzbrojeniem przeciwlotniczym, a pozwoliło to na zwiększenie ich możliwości ofensywnych. Na uzbrojeniu okrętów pojawiły się nowe samoloty szturmowe Harrier GR7 i GR9 i śmigłowce Merlin. Stałe włączenie w skład grupy lotniczej samolotów Harrier GR7/9 sił powietrznych wynikało z doświadczeń działań nad byłą Jugosławią, kiedy okazało się, że armijne szturmowe Harriery mają lepsze zdolności atakowania celów lądowych, niż morskie wersje tych samolotów. Podczas niektórych misji polegających na wysadzeniu desantu, z pokładów lotniskowców operowały śmigłowce transportowe Chinook.
Przewidziane jest zastąpienie okrętów przez nowe, większe lotniskowce programu CVF, o wyporności ok. 60 000 t. W czerwcu 1998 roku HMS „Invincible” zawitał do portu w Gdyni.
Dane taktyczno – techniczne.
Uzbrojenie:
Grupa lotnicza
Dalsze projekty.
Jako iż lekkie lotniskowce nie zapewniały odpowiedniego wsparcia dla Royal Navy, planowane jest wprowadzenie w ich miejsce nowych dużych uderzeniowych lotniskowców typu Queen Elizabeth o planowanej wyporności ok. 65 tys. ton. Grupa lotnicza składać będzie się z samolotów F-35B Lightning II.

</doc>
<doc id="521881" url="https://pl.wikipedia.org/wiki?curid=521881" title="Pieczęć stanowa Maryland">
Pieczęć stanowa Maryland

Rewers.
Rewers pieczęci stanowej Maryland otoczony jest łacińskim fragmentem Psalmu 5, znaczącym "Okryjesz go łaską swoją jako najpewniejszą zbroją". Na wstędze, dewiza stanowa: "Fatti maschii, parole femine" (pol. "męskie czyny, kobiece słowa", czasem też rozumiane jako "silne czyny, łagodne słowa"). W centrum herb, nawiązujący do połączonych herbów dwóch rodów angielskich, Calvert i Crossland. Sir George Calvert otrzymał herb w 1622 roku, a w 1634 roku, jego synowie założyli kolonię Maryland. Jako jej symbol wybrali połączony herb ojczysty Calvert z herbem swej prababki z rodu Crossland.
Awers.
Maryland jest jednym z kilku stanów, którego pieczęć jest dwustronna. Awers zaprojektowano 1959 roku. Przedstawia Cecila Calverta, jako konnego rycerza. Inskrypcja wokół, znaczy: "Cecil, Absolutny Pan Marylandu i Avalonu, Baron Baltimore".
Do urzędowych formalności, najczęściej wykorzystuje się rewers. Awers jest przede wszystkim ozdobą na oficjalnych budynkach stanu.

</doc>
<doc id="521882" url="https://pl.wikipedia.org/wiki?curid=521882" title="Samogon">
Samogon



</doc>
<doc id="521890" url="https://pl.wikipedia.org/wiki?curid=521890" title="Labirynt (ujednoznacznienie)">
Labirynt (ujednoznacznienie)



</doc>
<doc id="521893" url="https://pl.wikipedia.org/wiki?curid=521893" title="Topware Interactive">
Topware Interactive



</doc>
<doc id="521903" url="https://pl.wikipedia.org/wiki?curid=521903" title="Game Boy Pocket">
Game Boy Pocket



</doc>
<doc id="521905" url="https://pl.wikipedia.org/wiki?curid=521905" title="Herbert Baddeley">
Herbert Baddeley

Herbert Baddeley (ur. 11 stycznia 1872 w Bromley, zm. 20 lipca 1931 w Cannes) – brytyjski tenisista, zwycięzca Wimbledonu w grze podwójnej.
Kariera tenisowa.
Syn londyńskiego adwokata, praworęczny, zapisał się w kronikach Wimbledonu przede wszystkim jako deblista w parze z bratem-bliźniakiem Wilfredem Baddeleyem. Bracia Baddeleyowie dominowali w turnieju w latach 90., przejmując rolę czołowych deblistów od innych bliźniaków Williama i Ernesta Renshawów. Zdobyli łącznie cztery tytuły wimbledońskie, nieprzerwanie uczestnicząc w meczach o tytuł w latach 1894–1897.
W 1891 Baddeleyowie wygrali po raz pierwszy, pokonując w finale broniących tytułu Franka Stokera i Joshuę Pima. Rok później stracili tytuł na rzecz Harolda Barlowa i Ernesta Lewisa. W latach 1894–1896 Baddeleyowie pozostawali na Wimbledonie niepokonani, w kolejnych finałach wygrywając z Haroldem Barlowem i Charlesem Martinem (1894), Ernestem Lewisem i Wilberforcem Eavesem (1895) oraz Reginaldem Dohertym i Haroldem Nisbetem (1896). W 1897 Baddeleyowie nie sprostali Reginaldowi i Lawrencowi Dohertym.
Poza Wimbledonem Baddeleyowie wygrali dwukrotnie mistrzostwa Irlandii (1896, 1897). Herbert Baddeley występował również w grze pojedynczej, ale nie odnosił takich sukcesów jak brat, trzykrotny triumfator Wimbledonu. Do jego największych osiągnięć można zaliczyć trzy wimbledońskie półfinały (1894, 1895, 1896).

</doc>
<doc id="521909" url="https://pl.wikipedia.org/wiki?curid=521909" title="Harry Barlow">
Harry Barlow



</doc>
<doc id="521918" url="https://pl.wikipedia.org/wiki?curid=521918" title="Sztuka kochania (film)">
Sztuka kochania (film)

Sztuka kochania – polska komedia z 1989 roku w reżyserii Jacka Bromskiego.
Fabuła.
Doktor Olgierd Pasikonik (Piotr Machalica), seksuolog i autor poczytnej rubryki porad sercowych, odpowiada na list Anny (Joanna Trzepiecińska). Zgodnie z sugestią lekarza dziewczyna ucieka narzeczonemu (Piotr Polk) sprzed ołtarza. Później wraz z narzeczonym Piotrem zjawia się w domu doktora. Ten prosi chłopaka o przysługę, odwiezienie pijanej kobiety do domu. Tymczasem Anna postanawia zostać u Pasikonika jako pomoc domowa. Okazuje się, że Pasikonik boryka się z własną impotencją. Zawodowo prowadzi również badania seksualności, w których pomaga mu asystent dr Żebro.

</doc>
<doc id="521919" url="https://pl.wikipedia.org/wiki?curid=521919" title="20th Century Studios">
20th Century Studios

20th Century Studios, Inc. (dawniej 20th Century Fox) – jedna z głównych amerykańskich wytwórni filmowych, położona w Century City w obszarze hrabstwa Los Angeles na zachód od Beverly Hills, własność The Walt Disney Company. W 1949 roku powstał oddział 20th Century Fox Television. Charakterystyczne fanfary odgrywane na początku filmów 20th Century Fox pojawiły się w 1953.
Historia.
W 1933 roku producent filmowy Joseph Schenck i reżyser Darryl F. Zanuck utworzyli wytwórnię filmową 20th Century Pictures, która 28 grudnia 1934 została połączona z założonym w 1915 roku przez Williama Foxa przedsiębiorstwem sprzedającym filmy Greater New York Film Rental oraz wytwórnią Fox Office Attractions Company. Na skutek tej fuzji powstała wytwórnia Twentieth Century-Fox Film Corporation, znana jako 20th Century Fox.
W 2019 roku, wraz z innymi aktywami 21st Century Fox, zostało przejęte przez The Walt Disney Company i obecnie stanowi filię Walt Disney Studios (oddział The Walt Disney Company). Na przełomie 2019 i 2020 r. nowy właściciel zmienił nazwę studia na 20th Century Studios. Stało się tak dlatego, żeby nikt nie mylił wytwórni filmowej z Fox Corporation.

</doc>
<doc id="521920" url="https://pl.wikipedia.org/wiki?curid=521920" title="Callionymidae">
Callionymidae



</doc>
<doc id="521922" url="https://pl.wikipedia.org/wiki?curid=521922" title="Sztuka kochania">
Sztuka kochania



</doc>
<doc id="521923" url="https://pl.wikipedia.org/wiki?curid=521923" title="Leszek Kosedowski">
Leszek Kosedowski

Leszek Marian Kosedowski (ur. 25 maja 1954 w Środzie Śląskiej) – polski bokser, medalista olimpijski.
Życiorys.
Absolwent Technikum Budowy Okrętów w Gdańsku (1975) i Akademii Wychowania Fizycznego i Sportu im. Jędrzeja Śniadeckiego w Gdańsku, gdzie otrzymał tytuł magistra wychowania fizycznego (1986).
Zdobył brązowy medal podczas Igrzysk Olimpijskich w Montrealu 1976 w wadze piórkowej. Startował także w Mistrzostwach Świata w Belgradzie 1978 w wadze lekkiej. Na Mistrzostwach Europy Juniorów w Kijowie 1974 zdobył brązowy medal w wadze koguciej.
Czterokrotnie zdobył tytuł mistrza Polski: w wadze koguciej w 1974 oraz w wadze lekkiej w 1977, 1978 i 1980, a w 1976 był wicemistrzem w wadze piórkowej.
Przez większość kariery był zawodnikiem Stoczniowca Gdańsk. Młodsi bracia Krzysztof i Dariusz byli także znanymi pięściarzami. W latach gdzie odnosił największe sukcesy, proponowano mu przejście do Niemiec.

</doc>
<doc id="521924" url="https://pl.wikipedia.org/wiki?curid=521924" title="Draconettidae">
Draconettidae



</doc>
<doc id="521927" url="https://pl.wikipedia.org/wiki?curid=521927" title="Campo-Formio">
Campo-Formio

Campo Formio – stacja linii nr 5 metra w Paryżu. Stacja znajduje się w 13. dzielnicy Paryża. Została otwarta 6 czerwca 1906 r. Nazwa stacji upamiętnia zawarcie przez Francję traktatu pokojowego z Austrią w 1797 we włoskiej miejscowości o tej samej nazwie, obecnie Campoformido. Stacja została poważnie uszkodzona przez Niemców pod koniec I wojny światowej.

</doc>
<doc id="521948" url="https://pl.wikipedia.org/wiki?curid=521948" title="Azotniak">
Azotniak



</doc>
<doc id="521953" url="https://pl.wikipedia.org/wiki?curid=521953" title="Eriador">
Eriador

Eriador – kraina ze stworzonej przez J.R.R. Tolkiena mitologii Śródziemia.
W Pierwszej Erze żyli tam elfowie ze szczepu Nandorów oraz plemiona ludzi, z których część wkroczyła do Beleriandu. W Drugiej Erze i prawdopodobnie wcześniej Eriador był w większości zalesiony, lecz Dúnedainowie z Númenoru ścięli większość drzew na statki.
Po upadku Númenoru Elendil założył tam Arnor, zajmujący większą jego część. W roku 861 Trzeciej Ery Arnor podzielił się na części: Arthedain, Cardolan i Rhudaur, a kilka stuleci później do Eriadoru zaczęli migrować hobbici, zmierzając się coraz dalej na zachód, aż w końcu osiedlili w Shire. W latach ok. 1300–1975 w Eriadorze trwały wojny Dunedainów z Czarnoksiężnikiem z Angmaru, a ludność jego wciąż malała. Odkąd w 1974 roku upadł Arthedain, całą ludność Eriadoru stanowili hobbici z Shire i Bree, ludzie z Bree, resztki Dúnedainów i prymitywne plemiona z Minhiriathu. W roku 2747 Trzeciej Ery został najechany przez orków z Gór Mglistych, którzy wdarli się aż do Shire.
W Eriadorze znajdowało się również Rivendell.
Granice Eriadoru to: od wschodu Góry Mgliste, od zachodu Góry Błękitne, od północy Forochel i morze, a od południa – Gwathló oraz Enedwaith.
Ważniejsze rzeki to Lhûn i Baranduina.

</doc>
<doc id="521954" url="https://pl.wikipedia.org/wiki?curid=521954" title="Tlalocan">
Tlalocan

Tlalocan (nah. „kraina wody”) – mityczny raj aztecki, którym według indiańskich legend władał bóg deszczu Tlaloc i jego małżonka Chalchiuhtlicue. Według wierzeń Azteków był to najniższy z 3 kręgów niebieskich, który miał być położony w wysokich górach i obfitujący w pożywienie, kwiaty oraz owoce. Przybywały do niego głównie dusze topielców i zmarłych od porażenia piorunem, a także od wszystkich innych chorób związanych z wodą, aby zażywać przez 4 lata wszelkich przyjemności i ponownie wrócić na ziemię.

</doc>
<doc id="521957" url="https://pl.wikipedia.org/wiki?curid=521957" title="Osjan (zespół muzyczny)">
Osjan (zespół muzyczny)

Osjan (Ossian lub Ossjan) – polski zespół muzyczny grający muzykę z pogranicza muzyki improwizowanej, folku i world music.
Nazwę grupy zaczerpnięto z tytułu utworu Bolesława Leśmiana „Jam – nie Osjan”. Według muzyków słowo „Osjan” brzmiało egzotycznie i aby zapobiec skojarzeniom z utworem Leśmiana zapisywali je w różnych wariantach: początkowo Ossian, później Ossjan – po latach powrócono do oryginalnej wersji Osjan.
Historia.
Osjan powstał jesienią 1971 roku, a utworzyli go Jacek Ostaszewski, Marek Jackowski (dwóch członków grupy Anawa) oraz Tomasz Hołuj, który był też odpowiedzialny za literacką i wizualną stronę koncertów grupy. Trio występowało regularnie w Piwnicy „Pod Baranami”, przez następne półtora roku używając nazwy „Teatr Naturalnego Dźwięku – Ossian”. W 1972 muzycy wzięli udział w „Musicoramie” zorganizowanej przez Polskie Stowarzyszenie Jazzowe oraz w Jazz Jamboree. W 1973 roku podczas kilku koncertów w Teatrze Żydowskim w epizodycznych rolach wystąpiły też Olga „Kora” Jackowska oraz Małgorzata Ostaszewska.
W 1973 dali szereg występów w Polsce u boku amerykańskiego muzyka free jazzowego Dona Cherry’ego. W tym samym roku Poljazz opublikował pierwsze nagrania grupy – na winylowym splicie z brytyjską grupą Deep Purple.
Gdy w 1975 wytwórnia Polskie Nagrania „Muza” wydała debiutancki album pt. "Ossian", grupę opuścił Jackowski (który później założył Maanam) i Ossian stał się duetem Ostaszewski – Hołuj. Duet grywał wtedy liczne koncerty prywatne, np. dla pierwszej polskiej grupy buddystów zen w Górach Świętokrzyskich. W 1976 do grupy dołączyli muzyk greckiego pochodzenia Milo Kurtis, który już wcześniej okazjonalnie współpracował z Osjanem, a następnie skrzypek Zygmunt Kaczmarski. Między wrześniem, a listopadem 1978 grupa we współpracy z Tomaszem Stańko, bez Kaczmarskiego nagrała drugą płytę pt. "Ossian".
W styczniu 1979 wraz z Zygmuntem Kaczmarskim i Radosławem Nowakowskim (bębny) dokonano nagrań na kolejny album "Księga chmur". 31 maja 1980 muzycy wystąpili w ramach „V Festiwalu Muzyki Jazzowej”. Koncert ten został zarejestrowany i wydany na płycie po raz kolejny opatrzonej tytułem "Ossian". W tym okresie do zespołu dołączyli Wojciech Waglewski i Jacek Wolski. W grudniu 1982 Osjan w składzie: Waglewski, Ostaszewski, Kurtis i Nowakowski nagrał album "Roots".
W 1983 roku z Osjanem rozstał się uczestniczący do tego czasu w koncertach Tomasz Hołuj, który w 1984 wyemigrował do Szwecji. Po 1985 (wyjazd Kurtisa do USA) aktywność zespołu zaczęła spadać. Do muzyków Osjana dołączyli w tym okresie m.in. Karol Szymanowski (wibrafon), Antymos Apostolis, Sarandis Juvanidis (perkusista) oraz Jorgos Skolias. 2 i 3 sierpnia 1987 występ grupy zarejestrowano na żywo w Pałacu Prymasowskim w Warszawie. Materiał został wydany na płycie "Rytuał dźwięku i ciszy". W listopadzie 1991 Ostaszewski, Waglewski i Nowakowski nagrali album "Głową w dół", wydaną rok później przez Polton.
W lutym 1996 Milo Kurtis zorganizował koncert poświęcony Donowi Cherry’emu (zmarłemu kilka miesięcy wcześniej), po którym grupa wznowiła działalność (dwa utwory Cherry’ego Osjan umieścił na nagranym w Teatrze Małym albumie "Tribute to Don Cherry"). W 1998 ukazał się kolejna płyta "Muzyka fruwającej ryby" – nagrana w warszawskim Teatrze Buffo. W 2005 wydawnictwo Ferment wypuściło na rynek dwupłytowy album "Księga liści / Drzewo Osjan", na który składają się nagrania z koncertów zespołu z 2004 i 1980 oraz nagrania grup Monodrum, Freak Drums i Voo Voo (w których udzielają się Nowakowski, Kurtis i Waglewski). W 2008 Ostaszewski, Nowakowski i Waglewski przy pomocy harfistki Anny Sikorzak-Olek nagrali album "Po prostu". 30 września 2018 roku w ramach Muzycznego Klubu TVP3 Kielce, zarejestrowany został koncert zespołu „Memorial to Miles”.
Muzyka.
Osjan tworzy muzykę intuicyjną, głównie instrumentalną, zdradzającą wpływy muzyki etnicznej. Improwizacje inspirowane jazzem i folkiem grane przez Jacka Ostaszewskiego i Marka Jackowskiego wzięły swój początek jeszcze ze współpracy z Grechutą i Pawluśkiewiczem w czasie powstawania płyty Korowód. W muzyce Osjana zyskały już swój autonomiczny przebieg. Od początku istnienia zespołu muzycy wykorzystują bogate instrumentarium z różnych kultur (flety proste, ligawa, sitar, gayageum, tabla, gongi, bongosy, garnki z Olkusza, ksylofon i wiele innych). Określani są mianem prekursorów world music w Polsce, w grze zespołu obecna jest niemalże cała światowa kultura muzyczna. Muzyka zespołu ciągle ewoluuje z koncertu na koncert, a kolejne płyty odzwierciedlają tylko wycinek muzycznej drogi. W muzyce Osjana centralne miejsce zajmuje rytm, ważnym elementem jest też cisza pomiędzy dźwiękami.
Muzycy.
Komentując w 1997 kolejne odsłony Osjana Bolesław Rok określił je jako odradzanie „jakby feniks z popiołów”, dzięki którym zespół dociera wciąż do nowego pokolenia.
W ciągu ponad 30 lat istnienia grupy przewinęli się przez nią m.in.:

</doc>
<doc id="521958" url="https://pl.wikipedia.org/wiki?curid=521958" title="Seid">
Seid

Seid (staronordyckie "seiðr") – forma szamanizmu (nie magii), uprawiana przez przedchrześcijańskich wikingów. Termin ten odnosi się również do nowożytnych rekonstrukcji i kopii tych praktyk. Seid, czyli norrøn sjamanisme, powiązane było z podróżami astralnymi, transem szamańskim, leczeniem, zielarstwem, używaniem run, śpiewaniem gardłowym run, bębnieniem szamańskim, tańcem itp. Jak w większości przypadków tak i tutaj ważnym elementem był rytm.
Praktykującymi magię "seid" były głównie kobiety ("seiðkonur"). Bogowie, na czele z Freją również uprawiali seid. Jedynym mężczyzną-bogiem zajmującym się seid był Odyn. Z seidr miała związek żona Odyna - Frigg Wszystkowiedząca. Za przykład odmiany seidr - spae mogą posłużyć wikińskie Norny. Seidkone u wikingów była uważana za świętą.
Podczas seansu "seiðkone" (kobieta seid, żona seid) wchodziła w pewien rodzaj transu, podczas którego doświadczały uczucia „odcieleśnienia”, lub „pożyczania” ciała, podróży przez czas i przestrzeń do innych światów (por. płaszcz bogini Freyji z ptasich piór, oraz koń Odyna - ośmionogi Sleipnir - jako archetypy sposobów podróży astralnych) itp. Odmianą "seid" jest "galdr", czyli inkantowanie run i pieśni mających wprowadzać w stan transu, jednak galdr ma znaczenie również mnemotechniczne. Galdr było raczej domeną mężczyzn, tak jak seid - kobiet. Kobiety seid (seidkonur) dzielą się na kilka grup. Najważniejszymi są: seidr-kone, spae-kone, volva. Podczas gdy volva zajmowała się sztuką pod względem dywinacyjnym, seidr-kone zajmowała się w sensie szamańskim ("Zmieniam rzeczywistość poprzez sen"). Seidr-kone nie używała raczej run w aspekcie profetycznym, ale by zmieniać rzeczywistość. W tym samym celu używane były węzły i nici. Atrybutem typowej volvy była różdżka (udowodnione archeologicznie), podczas gdy typowa seidr-kone obywała się bez różdżki, a nawet bez jakiegokolwiek rytuału magicznego. Spae rytuału najczęściej wymagało, czyste pierwotne seidr - nie (seidkone to NIE kapłanka i NIE czarownica). Seidr wytworzyło wiele odmian, jednak samo w sobie pozostało szamańskie, z szamańskimi zadaniami i praktykami.
Śpiew, zawodzenie seidr (najczęściej: śpiewanie run) może mieć swoje odniesienie w śpiewie joik Saamów i do ich Noaidevuohta. Zasięg seidr obejmował Skandynawię oraz Islandię.

</doc>
<doc id="521960" url="https://pl.wikipedia.org/wiki?curid=521960" title="Komputer samochodowy">
Komputer samochodowy

Komputer samochodowy – komputer klasy PC przystosowany do zainstalowania w samochodzie.
Zasilany jest z elektrycznej instalacji samochodowej. Konstrukcja komputera samochodowego odporna jest na wstrząsy, wibracje i wilgoć.
Oprogramowanie komputera samochodowego i jego urządzenia umożliwiają odtwarzanie muzyki, oglądanie filmów, przeglądanie internetu, oglądanie TV oraz monitorowanie stanu zespołów samochodu i parametrów jazdy takich jak:
i inne
Komputer samochodowy to również prosty, okrągły, suwak logarytmiczny wykonany w postaci dwóch znitowanych obrotowo tarcz z podziałkami. Pozwala mnożyć i dzielić dwie liczby. Przeważnie służył do obliczenia średniego zużycia paliwa lub średniej prędkości samochodu.

</doc>
<doc id="521962" url="https://pl.wikipedia.org/wiki?curid=521962" title="Arcybiskupi warszawscy">
Arcybiskupi warszawscy



</doc>
<doc id="521964" url="https://pl.wikipedia.org/wiki?curid=521964" title="Fablok Chrzanów">
Fablok Chrzanów

Fablok Chrzanów – polski klub piłkarski z siedzibą w Chrzanowie założony w 1926 roku.
W sezonie 2006/2007 drużyna występowała w rozgrywkach grupy małopolskiej IV ligi polskiej.
Stadion.
Fablok mecze rozgrywa na stadionie przy ul. Fabrycznej 12a w Chrzanowie. Dane techniczne obiektu:
Inne.
Zawodnikami Fabloku Chrzanów byli m.in.: Nigeryjczyk Adeniyi Agbejule, Piotr Mrozek i Piotr Stach.
W roku 1939 Fablok grał w eliminacjach do ligi państwowej razem z Śląskiem Świętochłowice i z Unią Sosnowiec, gdzie w II grupie zajął 2. miejsce i odpadł z eliminacji. Po wojnie Fablok występował dwa razy w trzeciej lidze: raz w roku 1971, a drugi w 1997.

</doc>
<doc id="521971" url="https://pl.wikipedia.org/wiki?curid=521971" title="Kraje nadbałtyckie">
Kraje nadbałtyckie



</doc>
<doc id="521976" url="https://pl.wikipedia.org/wiki?curid=521976" title="Nizami">
Nizami

Nizami, Nezami Gandżawi, perski نظامی گنجوی, azerski Nizami Gəncəvi, właśc. Nizām ad-Dīn Abū Muhammad Ilyās ibn-Yusūf ibn-Zakī ibn-Muˤayyid Nizāmī Ganjavī (ur. ok. 1141, zm. ok. 1209) – perski poeta pochodzący z Gandży (dzisiejszy Azerbejdżan), mieszkający przez całe życie w tym mieście i uważany za twórcę literatury perskiej.
Życie i rodzina.
O życiu Nezamiego wiadomo bardzo niewiele, właściwie jedynym źródłem są jego wiersze. Poeta został wcześnie osierocony, wychowywany następnie przez wuja Khwaja Umara, dzięki któremu zyskał wspaniałą edukację. Matka, Ra'isa, była pochodzenia kurdyjskiego, ojciec Yusuf (według pewnych źródeł prawdopodobnie pochodzący z Kom) jest wspominany raz w poemacie Nezamiego. Z tego samego źródła dowiadujemy się, ze dziadek nazywał się Zakki, a babka Mu'ayyad. Nizami miał trzy żony, ale tylko z najukochańszą pierwszą Afaq miał syna imieniem Muhammad.
Chamse i inna twórczość.
"Chamse" ("Piątka"), to zbiór pięciu poematów, do których należą :
Autorem ilustracji do "Chamse" jest irański malarz-miniaturzysta Abd ul-Samad.
Nezami tworzył także dywany wierszy lirycznych, z których jeden zachował się częściowo do czasów dzisiejszych. Jako pierwszy perski poeta w swoich dziełach stosował analizę psychologiczną opisywanych postaci, używał też bogatego słownictwa.
Wpływ poezji Nezamiego na kulturę Europy i Azji.
Jego kunsztowne utwory znalazły wielu naśladowców w świecie poezji muzułmańskiej, a także inspirowały literaturę europejską (np. "Dywan Zachodu i Wschodu" Goethego, czy z dużym prawdopodobieństwem "Romeo i Julia" Szekspira). Współczesnym przejawem tych inspiracji jest rockowy utwór gitarowy „Layla”, napisany przez Erica Claptona uderzonego zbieżnością jego własnych przeżyć (nieszczęśliwa miłość do żony jednego z Beatelsów George’a Harrisona) z rysem psychologicznym „opętania” Madżnuna.

</doc>
<doc id="521985" url="https://pl.wikipedia.org/wiki?curid=521985" title="Strefa bałtycka">
Strefa bałtycka



</doc>
<doc id="521986" url="https://pl.wikipedia.org/wiki?curid=521986" title="Werchowyna (zespół muzyczny)">
Werchowyna (zespół muzyczny)

Werchowyna – polski zespół muzyczny powstały w 1991 z inicjatywy warszawskich studentów związanych ze Studenckim Kołem Przewodników Beskidzkich. Wykonuje muzykę z terenów Łemkowszczyzny i Ukrainy. Na początku zespół wykonywał pieśni z akompaniamentem, jednak ostatnio skupił się tylko na śpiewie a cappella. Na przestrzeni lat skład zespołu ulegał zmianie. Zespół był nominowany do nagrody Wirtualnych Gęśli 2006 za płytę "Pieśni święte i grzeszne".
Dyskografia.
MC:
CD:

</doc>
<doc id="521989" url="https://pl.wikipedia.org/wiki?curid=521989" title="Nezami Gandżawi">
Nezami Gandżawi



</doc>
<doc id="521991" url="https://pl.wikipedia.org/wiki?curid=521991" title="Nezami">
Nezami



</doc>
<doc id="521996" url="https://pl.wikipedia.org/wiki?curid=521996" title="Czerwiec 2006">
Czerwiec 2006

__BEZSPISU__

</doc>
<doc id="522000" url="https://pl.wikipedia.org/wiki?curid=522000" title="Cyjanamid wapnia">
Cyjanamid wapnia

Cyjanamidek wapnia (lub cyjanamid wapnia), CaCN2 – organiczny związek chemiczny, sól wapniowa cyjanamidu. Dianion [N=C=N]2− ma budowę liniową i jest izoelektronowy z O=C=O.
Cyjanamid wapnia jest bezbarwnym proszkiem (produkt techniczny ma zabarwienie szare lub czarne), rozkładającym się powoli pod wpływem wody. Powoduje opadanie liści, kwiatów i owoców drzew oraz innej roślinności.
Cyjanamid wapniowy otrzymywany poprzez prażenie w temperaturze około 1100 °C karbidu (węgliku wapnia) z azotem cząsteczkowym:
Przed opracowaniem wydajnych metod produkcji saletry amonowej na skalę przemysłową był stosowany jako nawóz sztuczny o nazwie azotniak. Od lat 60. XX w. nie jest stosowany w Polsce. Zawiera około 20% azotu. Jako nawóz był koloru czarnego, zabarwiony pozostałościami węgla z procesów produkcyjnych. Ze względu na toksyczne działanie na rośliny i kiełkujące nasiona stosowany był tylko przedsiewnie. Azotniak jest nawozem fizjologicznie zasadowym.
Stosuje się go także do utwardzania stali w procesie obróbki cieplno-chemicznej zwanym cyjanowaniem, które jest jednocześnie azotowaniem i nawęglaniem stali.
Jest toksyczny dla ludzi i zwierząt. Objawy zatrucia: silne zabarwienie skóry twarzy na kolor sinoczerwony, bóle i zawroty głowy, uczucie zimna i gorąca oraz ogólne osłabienie. Objawy ustępują po 1–2 dniach. Zatrucia nie są zazwyczaj śmiertelne. Cyjanamid wapnia działa również drażniąco na skórę.
Był stosowany przez lotnictwo amerykańskie podczas wojny wietnamskiej.

</doc>
<doc id="522004" url="https://pl.wikipedia.org/wiki?curid=522004" title="Pieczęć stanowa Karoliny Północnej">
Pieczęć stanowa Karoliny Północnej

Pieczęć stanowa Karoliny Północnej przyjęta w 1885 roku, została znormalizowana w roku 1971.
Z prawej (heraldycznie) strony umieszczono personifikację wolności. W lewej ręce trzyma kij z zawieszoną czapką frygijską, a w prawej zwój z napisem "Konstytucja". Z lewej strony personifikacja dobrobytu z rogiem obfitości, w prawej ręce trzyma kłosy zboża. Tło stanowi wyidealizowany krajobraz stanu oraz trójmasztowy statek na oceanie ze strony lewej.
W roku 1983, senator Julian Allsbrook zaproponował dodać datę 12 kwietnia 1776 roku - datę Postanowień z Halifax (deklaracja w której żądano wolności i niezależności kolonii od Wielkiej Brytanii). Propozycję przyjęto.

</doc>
<doc id="522011" url="https://pl.wikipedia.org/wiki?curid=522011" title="Celestyn Myślenta">
Celestyn Myślenta

Celestyn Myślenta, (także: Mislenski, Mislenta, ur. 27 marca 1588 w Kutach, zm. 20 kwietnia 1653 w Królewcu) – polski teolog luterański, orientalista, przez 24 lata rektor Uniwersytetu Albrechta w Królewcu.
Był synem Mateusza i Eufrozyny z Wiercińskich. Jego ojciec, pochodzący ze starej polskiej szlachty, osiadł w Kutach jako pastor protestancki. 
Językiem domowym Celestyna był polski. Myślenta kształcił się w szkołach łacińskich w Węgorzewie i Frydlandzie. Studia uniwersyteckie podjął na Albertynie w Królewcu, kontynuował w Wittenberdze, Lipsku i Gießen. Studiował teologię, filozofię, języki orientalne. Znał biegle hebrajski, chaldejski, arabski, syryjski, grekę i łacinę, a słabo język niemiecki. 
W Gießen uzyskał tytuł doktora teologii. 
W 1619 został profesorem nadzwyczajnym w katedrze teologii, a w 1621 profesorem zwyczajnym w katedrze hebrajskiego na uniwersytecie w Królewcu. Siedmiokrotnie pełnił funkcję rektora tej uczelni, od 1628 nieprzerwanie przez 24 lata. W 1644 Myślenta jako rektor przewodniczył uroczystościom setnej rocznicy założenia Albertyny.
Celestyn Myślenta był ortodoksyjnym luteraninem. Równolegle z pracą na uniwersytecie sprawował w Kościele ewangelickim następujące funkcje: asesora konsystorza sambijskiego (od 1622), proboszcza kościoła katedralnego w Królewcu (od 1626) oraz wizytatora szkolnego okręgu sambijskiego. Jako wizytator zalecał w szkołach luterańskich wprowadzanie nauki języka polskiego obok łaciny.
Celestyn Myślenta był autorem licznych pism polemicznych, które ukazały się drukiem. W 1638 wspólnie z M. Eiflerem wydał program nauczania dla szkoły miejskiej w Ełku. W 1626 wydana została w Królewcu jego obszerna praca "Manuale Prutenicum" na temat historii religii w Prusach (od czasów pogańskich do roku 1625).
Na pogrzebie Celestyna Myślenty mowę wygłosił Simon Dach.

</doc>
<doc id="522012" url="https://pl.wikipedia.org/wiki?curid=522012" title="Magia enochiańska">
Magia enochiańska

Magia enochiańska – system ceremonialnej magii opartej na przyzywaniu bytów anielskich. 
Stworzony został na podstawie XVI-wiecznych pism Johna Dee i Edwarda Kelleya, którzy twierdzili, że kontaktowali się z aniołami. Istoty te ponoć przekazywały magom różne informacje w języku enochiańskim. W tym samym języku spisane są także tzw. Zewy Enochiańskie (Klucze Enochiańskie), służące do wzywania Aniołów.
Magia enochiańska nawiązuje do apokryficznej Księgi Henocha.

</doc>
<doc id="522017" url="https://pl.wikipedia.org/wiki?curid=522017" title="Kniaziowie Iziasławia">
Kniaziowie Iziasławia

Linia książąt zasławskich (iziasławskich) zaczyna się od syna Wsiesława Czarodzieja (zm. 1101) - Dawida Wsiełsławicza.

</doc>
<doc id="522020" url="https://pl.wikipedia.org/wiki?curid=522020" title="Joris Mathijsen">
Joris Mathijsen

Joris Mathijsen (wym. ; ur. 5 kwietnia 1980 w Goirle) – holenderski piłkarz grający na pozycji środkowego obrońcy.
Kariera klubowa.
Mathijsen jest wychowankiem drużyny Willem II Tilburg, w której to przeszedł wszystkie szczeble juniorskie aż do pierwszej drużyny. W Eredivisie zadebiutował 27 lutego 1999 roku w meczu przeciwko FC Utrecht i był to wówczas jedyny jego mecz w sezonie 1998/1999. Regularnie w zespole Willem II Mathijsen zaczął grać dopiero 2 lata później – najczęściej na lewej obronie. Nie był zbyt wyróżniającym się obrońcą ligi. W drużynie z Tilburga grał do lata 2004 a wtedy to przeszedł do zaczynającego być jedną czołowych drużyn ligi, AZ Alkmaar. W AZ Alkmaar Mathijsen rozwinął się znakomicie i już teraz jest jednym z lepszych obrońców ligi, a w sezonie 2005/2006 znacząco pomógł zespołowi w wywalczeniu wicemistrzostwa Eredivisie. W latach 2006–2011 był piłkarzem Hamburger SV, z którym wystąpił w Lidze Mistrzów. W sezonu 2011/2012 był zawodnikiem Malagi, z którą podpisał 2-letni kontrakt.
W 2012 roku Mathijsen przeszedł do Feyenoordu. W 2015 roku rozwiązał z nim kontrakt.
Kariera reprezentacyjna.
Podczas gry w AZ Alkmaar Mathijsenem zainteresował się selekcjoner reprezentacji Holandii Marco van Basten. W reprezentacji zadebiutował 17 listopada 2004 roku w zwycięskim 3:0 meczu z Andorą. Mathijsen został także wybrany do 23-osobowej kadry na Mistrzostwa Świata w Niemczech, na których to reprezentacja Holandii była jednym z głównych faworytów, a Mathijsen obok Landzaata, Jaliensa, de Clera i Timmera był jednym z pięciu reprezentantów wywodzących się z klubu AZ Alkmaar. Zagrał tam w 3 meczach: grupowych z Serbią i Czarnogórą (1:0), z Wybrzeżem Kości Słoniowej (2:1) oraz ćwierćfinałowym z Portugalią (0:1).

</doc>
<doc id="522027" url="https://pl.wikipedia.org/wiki?curid=522027" title="Książęta czernihowscy">
Książęta czernihowscy

Po śmierci Włodzimierza Wielkiego między jego następcami wybuchły walki o władzę zwierzchnią. Wielkim księciem kijowskim był Świętopełk. Jarosław, nazwany później Mądrym, panował w Nowogrodzie Wielkim, Mścisław – w Tmutarakaniu. W 1019 roku Jarosław zajął Kijów, rozbiwszy wojska swego brata nad Altą. W 1024 roku, gdy był zajęty tłumieniem powstania suzdalskiego, na jego ziemie najechał Mścisław na czele wojsk rusko-kaukaskich. Po przegranej bitwie pod Listwicą Jarosław był zmuszony zgodzić się na podział Rusi. Na mocy pokoju z 1026 roku Mścisław otrzymał ziemie, położone na lewym brzegu Dniepru z głównymi grodami Czernihowem i Perejasławiem. W 1036 roku Mścisław zmarł, nie pozostawiwszy następcy. Jego ziemie powróciły pod władzę Kijowa.
Od śmierci Jarosława do zjazdu w Lubieczu (1054–1097).
Po śmierci Jarosława Mądrego wyodrębniło się oddzielne księstwo czernihowskie, jednak jeszcze za jego życia, został wprowadzony porządek dziedziczenia władzy, polegający na przestrzeganiu zasady senioratu. Ruś Kijowska została podzielona między pięcioma synami Jarosława. Czernihów przypadł w udziale Światosławowi. W 1073 roku wbrew zasadzie senioratu Światosław zajął tron wielkoksiążęcy na skutek ucieczki Izjasława do Polski. W ten sposób zjednoczył pod jednym berłem księstwo czernihowskie i Wielkie Księstwo Kijowskie. Zmarł w 1076 roku.
Po śmierci Światosława następnym w kolejności do tronu wielkoksiążęcego, a więc i do władzy nad księstwem czernihowskim, był Wsiewołod Jarosławowicz, książę pierejasławski, suzdalski, rostowski i biełozierski. Kilka miesięcy po objęciu przez niego rządów do Kijowa przy wsparciu Polaków powrócił Izjaslaw Jarosławowicz i Wsiewołod ustąpił mu tron wielkoksiążęcy, zatrzymując dla siebie księstwo czernihowskie.
W dniach 4–12 maja 1077 roku na tronie czernihowskim zasiadał syn Wiaczesława smoleńskiego, izgoj Borys Wiaczesławowicz, który wykorzystał konflikt zbrojny między Wsiewołodem a powracającym do Kijowa ze wsparciem polskim Izjasławem. Borys był zmuszony jednak do ucieczki do Tmutarakania. W następnym roku potomkowie Światosława pod wodzą Olega Michała przy pomocy Jasów, Kasogów i Połowców oraz wsparcia Borysa Wiaczesławowicza próbowali wypędzić Wsiewołoda. Zdobyli księstwo czernihowskie, a Wsiewołod zmuszony był prosić wielkiego księcia Izjaslawa o pomoc przy pokonaniu koalicji. W bitwie na Nieżatinej Niwie w 1078 roku Jarosławowicze rozbili przeciwników. Izjasław poległ w bitwie, Wsiewołod został wielkim księciem kijowskim, a tron w Czernihowie dostał jego syn Włodzimierz Monomach. Oleg Michał uciekł do Tmutarakania.
Po śmierci Wsiewołoda w 1093 roku porządek obejmowania tronu wielkoksiążęcego został naruszony. Władzę w Kijowie objął Świętopełk, syn Izjasława Jarosławowicza, pozostawiwszy księstwo czernihowskie pod władzą swego kuzyna, Włodzimierza Monomacha. W 1094 roku Oleg Michał, wspierany przez Połowców, zmusił Włodzimierza Monomacha do opuszczenia Czernihowa i wycofania się do Perejasławia. W 1096 roku, dzięki pomocy militarnej wielkiego księcia, Włodzimierz Monomach wypędził Olega Michała z Czernihowa.
Wewnętrzne rozbicie Rusi Kijowskiej oraz osłabienie autorytetu wielkiego księcia doprowadziły do zjazdu w Lubieczu w 1097 roku, na którym na nowo dokonano podziału państwa. Księstwo czernihowskie zostało przywrócone Światosławowiczom: Olegowi Michałowi, Dawidowi i Jarosławowi.
Od zjazdu w Lubieczu do najazdu tatarskiego (1097–1239).
Rok 1097 jest początkiem panowania Światosławowiczów w księstwie czernihowskim. Zjazd Rurykowiczów w Lubieczu przyczynił się do podziału Czernihowszczyzny na trzy udziały. Czernihów został oddany słabemu i nieenergicznemu Dawidowi Światosławowiczowi. Wydzielono dla młodszych Światosławowiczów księstwo nowogrodzko-siewierskie, które otrzymał Oleg Michał, oraz muromsko-riazańskie, w którym panował Jarosław.
Potomkowie Światosława II zajmowali tron czernihowski na zasadzie senioratu. W razie śmierci księcia czernihowskiego władzę przejmował najstarszy potomek męski w linii Światosławiczów. Zasada ta była naruszana rzadko. Władzę nad Czernihowem sprawowali w różnych okresach książęta z linii Dawida (Dawidowicze) i Olega Michała (Olegowicze). Jarosławowe księstwo muromsko-riazańskie usamodzielniło się stosunkowo wcześnie i, choć Jarosław po śmierci Dawida Światosławowicza w 1123 roku jeszcze sprawował kilkuletnie rządy w Czernihowie, to jego potomkowie już nie opuszczali prawie swojej dzielnicy.
W 1126 roku Jarosław został wygnany z Czernihowa przez Wsiewołoda Olegowicza, tym samym po raz pierwszy została złamana zasada senioratu. W obronie praw Jarosława do tronu czernihowskiego próbował interweniować wielki książę kijowski Mścisław Włodzimierzowicz, jednak dyplomacja Wsiewołoda przychyliła Kijów na stronę Olegowicza. W 1139 roku Wsiewołod zajął wielkoksiążęcy tron kijowski, oddawszy Czernihów, zgodnie z zasadą senioratu, najstarszemu wśród Światosławiczów – Włodzimierzowi Dawidowiczowi, po którego śmierci w 1151 roku księciem czernihowskim został Izjasław Dawidowicz. Olegowicze po raz drugi przejęli władzę w Czernihowie po uzyskaniu przez Izjasława tronu kijowskiego w 1155 roku. Księciem na Czernihowie został Światosław Olegowicz, jednak po miesiącu zwrócił księstwo Izjasławowi, który w obliczu konfliktu z Jerzym Dołgorukim opuścił tron kijowski i powrócił do Czernihowa.
Po śmierci Jerzego Dołgorukiego w 1157 roku Izjasław Dawidowicz ponownie zasiadł na tronie w Kijowie, natomiast Światosław Olegowicz – w Czernihowie. W 1157 roku Światosław uwikłał się w czteroletni konflikt zbrojny przeciwko Izjasławowi Dawidowiczowi i Andrzejowi Bogolubskiemu, wszedłszy w koalicję z książętami zachodnimi Rościsławem Michałem, Mścisławem Izjasławiczem i Jarosławem Ośmiomysłem. Podczas działań wojennych w 1161 roku zginął Izjasław, wskutek czego wygasła linia Dawidowiczów. Synowie Olega Michała zostali jedynymi spadkobiercami tronu czernihowskiego i dali początek trzem rozgałęzieniom Olegowiczów. Potomkowie Wsiewołoda Olegowicza nazywali się Wsiewołodowiczami i należeli do tzw. linii czernihowskiej. Tzw. linia siewierska została zapoczątkowana przez Światosława Olegowicza, a jego potomkowie określali się Światosławiczami. Najmłodzą linię – tzw. kurską – zapoczątkował Gleb Olegowicz. Wygasła ona stosunkowo szybko, a księstwo kurskie przejęli Światosławicze.
W 1164 roku zmarł Światosław Olegowicz, tron czernihowski zajął Światosław Wsiewołodowicz. Prawa do Czernihowa rościł także starszy syn zmarłego Światosława Olegowicza – Oleg Światosławowicz, wspierany przez bojarstwo i duchowieństwo czernihowskie oraz wdowę po ojcu. Zaniechał starań w zamian za Nowogród Siewierski, który zgodnie z prawem senioratu miał przypaść rodzonemu bratu Światosława – Jarosławowi Wsiewołodowiczowi – oraz za obietnicę wyznaczenia udziałów dla młodszych braci Olega – Igora i Wsiewołoda Światosławiczów – której Światosław Wsiewołodowicz nie spełnił. Polityka Światosława Wsiewołodowicza różniła się od działań jego poprzedników, zmierzających do opanowania stolca kijowskiego, co każdorazowo powodowało osłabienie księstwa. Dlatego w 1169 roku nie wziął osobiście udziału w wyprawie Andrzeja Bogolubskiego na Kijów, ograniczając się do wysłania mu na pomoc Olega i Igora siewierskich. W 1173 roku Światosław jako najstarszy w rodzie pretendował do tronu kijowskiego, jednak wielkim księciem przy poparciu smoleńskich Rościsławowiczów, potomków Rościsława Michała, został Jarosław Iziasławowicz. Rok później Światosław zdobył Kijów, zmuszając Jarosława do ucieczki na Wołyń. Ten krok spotkał się z reakcją Olega siewierskiego, który najechał i spustoszył Czernihów. W obliczu grożącej z tego powodu wojny Światosław Wsiewołodowicz powrócił do księstwa czernihowskiego, uprowadzając żonę i dzieci Jarosława. W 1175 roku Oleg Światosławowicz w porozumieniu z Jarosławem Izjasławowiczem i synem Rościsława smoleńskiego wyprawił się przeciwko Światosławowi Wsiewołodowiczowi. Na skutek konfliktu zostały spalone Łutawa i Morowsk. Sprzymierzeńcy Olega bez porozumienia z nim zawarli ze Światosławem pokój, co pozwoliło księciu czernihowskiemu na podjęcie pomyślnej wyprawy zbrojnej na Nowogród Siewierski. W 1176 roku Światosław Wsiewołodowicz interweniował w sprawy dynastyczne księstwa włodzimiersko-suzdalskiego, wspierając braci Michała i Wsiewołoda Wielkie Gniazdo w walce przeciwko Rościsławowiczom o objęcie schedy po zmarłym dwa lata wcześniej Andrzeju Bogolubskim. W 1177 roku z winy Dawida Rościsławowicza, brata wielkiego księcia kijowskiego Romana Rościsławowicza, zachodnie tereny księstwa kijowskiego zostały spustoszone przez Połowców. Światosław zażądał ukarania księcia pozbawieniem dzielnicy. Gdy ten odmówił, książę czernihowski najechał Kijów i zmusił Romana do ucieczki. Próba odzyskania Kijowa przez Romana spotkała się z niepowodzeniem.

</doc>
<doc id="522028" url="https://pl.wikipedia.org/wiki?curid=522028" title="Maulana Dżami">
Maulana Dżami

Dżami, Nuraddin Dżami, właśc. Nur ad-Din Abd ar-Rahman Dżami (perski: نورالدین عبدالرحمن جامی; ur. 18 sierpnia 1414, zm. 19 listopada 1492) – perski mistyk, poeta, historyk, uczony i teolog, żyjący w Heracie (dzisiejszy Afganistan).
Autor poematu dydaktycznego "Baharestan" („ogród wiosenny”) oraz innych utworów poetyckich, filozoficznych i teologicznych. Tworzył dywany wierszy. Jego twórczość wywarła wpływ na literaturę Turcji i Azji Środkowej.

</doc>
<doc id="522029" url="https://pl.wikipedia.org/wiki?curid=522029" title="Nuraddin Dżami">
Nuraddin Dżami



</doc>
<doc id="522031" url="https://pl.wikipedia.org/wiki?curid=522031" title="Pan Spock">
Pan Spock



</doc>
<doc id="522032" url="https://pl.wikipedia.org/wiki?curid=522032" title="Bruno Kovačić">
Bruno Kovačić

Bruno Kovačić (ur. 29 stycznia 1967 w Zagrzebiu) – chorwacki gitarzysta, muzyk.

</doc>
<doc id="522036" url="https://pl.wikipedia.org/wiki?curid=522036" title="Obserwacja jawna">
Obserwacja jawna



</doc>
<doc id="522037" url="https://pl.wikipedia.org/wiki?curid=522037" title="44. ceremonia wręczenia Złotych Globów">
44. ceremonia wręczenia Złotych Globów

Złote Globy w roku 1986.
Kino.
Najlepszy film dramatyczny.
nominacje:
Najlepsza komedia lub musical.
nominacje:
Najlepszy aktor dramatyczny.
nominacje:
Najlepszy aktor w komedii lub musicalu.
nominacje:
Najlepsza aktorka dramatyczna.
nominacje:
Najlepsza aktorka w komedii lub musicalu.
nominacje:
Najlepszy aktor drugoplanowy.
nominacje:
Najlepsza aktorka drugoplanowa.
nominacje:
Najlepsza reżyseria.
nominacje:
Najlepszy scenariusz.
nominacje:
Najlepsza muzyka.
nominacje:
Najlepsza piosenka.
nominacje:

</doc>
<doc id="522038" url="https://pl.wikipedia.org/wiki?curid=522038" title="Obrona Cunninghama">
Obrona Cunninghama



</doc>
<doc id="522040" url="https://pl.wikipedia.org/wiki?curid=522040" title="Patachou">
Patachou

Patachou, właśc. Henriette Ragon (ur. 10 czerwca 1918 w Paryżu, zm. 30 kwietnia 2015 tamże) – francuska piosenkarka i aktorka.
W 1948 otworzyła na Montmartre własną kawiarenkę „Chez Patachou”, gdzie występowała, zapraszając później także innych pieśniarzy (m.in. Brassensa). Śpiewała przeważnie ballady podmiejskie i piosenki „gawroszowskie”. Najpopularniejsze z nich to: „Le gamin de Paris”, „Le piano du pauvre”, „Mon homme”, „Paris se regarde”, „Rue Lepic”. Koncertowała w 20 krajach, m.in. w Polsce (1959).

</doc>
<doc id="522043" url="https://pl.wikipedia.org/wiki?curid=522043" title="Logrono">
Logrono



</doc>
<doc id="522046" url="https://pl.wikipedia.org/wiki?curid=522046" title="Denny Landzaat">
Denny Landzaat

Denny Landzaat (ur. 6 maja 1976 w Amsterdamie) – holenderski piłkarz, grający na pozycji ofensywnego pomocnika.
Denny Landzaat jest wychowankiem słynnej szkółki piłkarskiej Ajaksu Amsterdam. Jednak szkoleniowcy pierwszego zespołu nie poznali się na talencie tego piłkarza a najlepszym dowodem jest, że w barwach Ajaksu rozegrał tylko 1 mecz w Eredivisie (30 marca 1996 roku w meczu z Rodą Kerkrade). Latem 1996 pożegnano go bez żalu i Landzaat odszedł do 2-ligowego wówczas MVV Maastricht. Z MVV już zawodnik podstawowej jedenastki awansował do Eredivisie, a w 1999 roku przystał na ofertę Willem II Tilburg. Okres kariery w zespole z Tilburga może zaliczyć do niezwykle udanych. W sezonie 2000/2001 strzelił 12 bramek w lidze a w następnym (2001/2002) dołożył 16. Grał na tyle dobrze, że w zimowym oknie transferowym w 2004 roku odszedł do coraz silniejszego AZ Alkmaar. W drużynie z Alkmaaru z sezonu na sezon potwierdza swój talent i jest ważnym ogniwem zespołu w środkowej linii. Na dodatek Landzaat nadal jest bramkostrzelnym pomocnikiem. W dopiero zakończonym sezonie 2005/2006 pomógł AZ Alkmaar w zdobyciu wicemistrzostwa Eredivisie, a do sukcesów należy także awans do półfinału Pucharu UEFA w sezonie 2004/2005, w którym to AZ Alkmaar był rewelacją rozgrywek. W lecie 2006 Landzaat zmienił barwy klubowe – za 4,4 mln euro przeszedł do klubu grającego w Premiership, Wigan Athletic. W barwach Wigan rozegrał 54 spotkania w których zdobył 5 goli. Na początku 2008 roku Landzaat przeszedł do Feyenoordu Rotterdam, podpisując 3,5 letnią umowę. Suma transferu wyniosła milion funtów. W latach 2010–2013 grał w FC Twente. W sezonie 2010/2011 zdobył z nim Puchar Holandii. W 2013 roku zakończył karierę.
W reprezentacji Holandii Landzaat debiutował za kadencji Louisa van Gaala, grając jeszcze w Willem II, a debiut miał miejsce 2 czerwca 2001 roku podczas wygranego 4-2 meczu z reprezentacją Estonii. Jednak dopiero za kadencji Marco van Bastena Landzaat ma dużo więcej szans na pokazanie się w barwach "Oranje". W reprezentacji rozegrał 38 meczów i zdobył w nich 1 gola, a sukcesem było znalezienie się w 23-osobowej kadrze na finały Mistrzostw Świata w Niemczech.

</doc>
<doc id="522047" url="https://pl.wikipedia.org/wiki?curid=522047" title="Henriette Ragon">
Henriette Ragon



</doc>
<doc id="522049" url="https://pl.wikipedia.org/wiki?curid=522049" title="Zero">
Zero



</doc>
<doc id="522061" url="https://pl.wikipedia.org/wiki?curid=522061" title="Juan Matus">
Juan Matus

Juan Matus – jeden z głównych bohaterów serii książek napisanych przez Carlosa Castanedę.
Według Castanedy, Juan Matus miał być Indianinem z plemienia Yaqui, którego autor spotykał podczas podróży z USA do Meksyku w celu prowadzenia badań antropologicznych. Podczas jednej z pierwszych wizyt Indianin miał wyjaśnić Castanedzie, że jest szamanem z prastarej linii i zaczął uczyć go tolteckiej magii.
Taisha Abelar i Florinda Donner-Grau również pisały o kontaktach z Juanem Matusem, który miał wtedy używać innych pseudonimów jak Mariano Aureliano i John Michael Abelar.
Realne istnienie Juana Matusa, podobnie jak wiarygodność wszystkich 12 książek Castanedy, jest przez środowisko antropologów podważane, a socjolog Marcello Truzzi nazwał legendę o Juanie Matusie „mogą być największym oszustwem w antropologii od czasów człowieka z Piltdown”.

</doc>
<doc id="522062" url="https://pl.wikipedia.org/wiki?curid=522062" title="Jacek Kurczewski">
Jacek Kurczewski

Jacek Maria Kurczewski (ur. 11 stycznia 1943 w Edynburgu) – polski socjolog, specjalizujący się w socjologii i antropologii prawa oraz obyczajów, w latach 1991–1993 poseł i wicemarszałek Sejmu I kadencji.
Życiorys.
Syn oficera Polskich Sił Zbrojnych Mieczysława Kurczewskiego i Marii, córki Antoniego Jawornickiego, architekta i urbanisty, profesora Politechniki Warszawskiej. Ukończył w 1965 studia na Wydziale Filozofii i Socjologii Uniwersytetu Warszawskiego, uzyskiwał następnie stopnie doktora i doktora habilitowanego. W 1995 otrzymał tytuł profesora nauk humanistycznych.
Kontynuator polskiej szkoły socjologii prawa wywodzącej się od Leona Petrażyckiego, uczeń Adama Podgóreckiego. Zawodowo związany z Uniwersytetem Warszawskim, kieruje Katedrą Socjologii Obyczajów i Prawa w Instytucie Stosowanych Nauk Społecznych UW.
W czasach PRL działał w opozycji demokratycznej. W 1976 podpisał "Memoriał 101", list protestacyjny do Sejmu PRL przeciwko zmianom w konstytucji. W okresie wydarzeń sierpniowych w 1980 był sygnatariuszem skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami.
Był doradcą „Solidarności”, od 1987 był członkiem redakcji „Res Publiki”. Uczestniczył w obradach Okrągłego Stołu, w latach 1989–1991 zasiadał w Trybunale Stanu. Od 1991 do 1993 sprawował mandat posła I kadencji z ramienia Kongresu Liberalno-Demokratycznego. W Sejmie zajmował urząd wicemarszałka. Po porażce w wyborach parlamentarnych w 1993 wycofał się z działalności politycznej.
Został stałym współpracownikiem Fundacji im. Stefana Batorego oraz członkiem polskiego Komitetu Helsińskiego. Autor kodeksu etycznego służby cywilnej. Członek Collegium Invisibile. Zasiadł w Radzie Centrum Badania Opinii Społecznej. W latach 1997–1998 był dyrektorem naukowym Oñati International Institute for the Sociology of Law. Od 2014 do 2015 był doradcą sekretarza stanu w Kancelarii Prezesa Rady Ministrów.
W 2007 odznaczony Krzyżem Oficerskim Orderu Odrodzenia Polski. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Jego żoną jest Joanna Kurczewska.
Publikacje.
Jako autor:
Jako redaktor prac zbiorowych:

</doc>
<doc id="522068" url="https://pl.wikipedia.org/wiki?curid=522068" title="Porcjunkula">
Porcjunkula

Porcjunkula (łac. "portiuncula", mała cząsteczka, skrawek gruntu) − kaplica pod wezwaniem Matki Bożej Anielskiej, którą św. Franciszek w XIII wieku otrzymał w darze od benedyktynów i odbudował własnymi rękami. Znajduje się ok. 2 km od Asyżu, rodzinnej miejscowości świętego. Na podarowanym terenie powstały szałasy pierwszych naśladowców św. Franciszka. Kościółek stał się po śmierci świętego miejscem jego kultu. Dzisiaj znajduje się wewnątrz bazyliki Matki Bożej Anielskiej.
Wierna kopia Porcjunkuli znajduje się w obrębie zespołu kościelno-klasztornego oo. franciszkanów-reformatów w Wieliczce. Kapliczkę poświęcił 11 czerwca 2000 roku kardynał Franciszek Macharski.
Odpust Porcjunkuli.
Odpust zupełny w Kościele katolickim oraz zakonach i zgromadzeniach franciszkańskich obchodzony jest 2 sierpnia w uroczystość patronki "Porcjunkuli" Matki Bożej Anielskiej.
Św. Franciszek z Asyżu gorąco prosił Boga o łaskę zbawienia wszystkich ludzi. Objawili mu się Jezus i Maryja, obiecując mu, że kto z wiernych chrześcijan nawiedzi kapliczkę "Porcjunkuli" pw. "Matki Bożej Anielskiej" od I nieszporów, czyli zachodu słońca 1 sierpnia do II nieszporów, czyli zachodu słońca 2 sierpnia ("Uroczystość Matki Bożej Anielskiej"), ten dostąpi łaski odpustu zupełnego odpuszczenia win za wszystkie swoje grzechy i darowania przed Bogiem kary doczesnej za grzechy, ale musi się z nich szczerze wcześniej wyspowiadać, otrzymując ważnie sakramentalne rozgrzeszenie. Ponieważ trudno było wiernym z odległych stron świata spełnić te warunki, więc Kościół zatwierdził, że "Odpust Porcjunkuli" mogą dostąpić wszyscy bracia i siostry należący do któregoś z trzech zakonów franciszkańskich, którzy od zachodu słońca 1 sierpnia do zachodu słońca 2 sierpnia nawiedzą dowolny kościół franciszkański, przy którym pełnią posługę duchową zakonnicy franciszkańscy. 
Paweł VI swoją konstytucją apostolską "Indulgentiarium Doctrina" w 1967 rozciągnął przywilej uzyskania odpustu pełnego najpierw na franciszkanów, później benedyktynów i na cały Kościół.
Każdy, kto w tym dniu (2 sierpnia) nawiedzi swój kościół franciszkański bądź parafialny, spełniając zwykłe warunki konieczne do uzyskania odpustu, zyskuje odpust zupełny.
Warunki uzyskania odpustu za nawiedzenie kościoła to stan łaski uświęcającej oraz modlitwa w intencjach (ogólnej i ewangelizacyjnej), w których w danym miesiącu modli się papież.

</doc>
<doc id="522069" url="https://pl.wikipedia.org/wiki?curid=522069" title="Heinrich Lenz">
Heinrich Lenz

Heinrich Friedrich Emil Lenz (ur. 12 lutego 1804 w Dorpacie, późniejszym Tartu; zm. 10 lutego 1865 w Rzymie) – rosyjski fizyk doświadczalny pochodzenia niemieckiego, członek Petersburskiej Akademii Nauk, profesor Uniwersytetu Petersburskiego. Zajmował się elektromagnetyzmem i geofizyką, w tym klimatologią.
Lenz jest najbardziej znany z elektromagnetycznego prawa Lenza sformułowanego w 1834 roku.
Życiorys.
Heinrich Lenz urodził się w Dorpacie, w guberni inflanckiej Imperium Rosyjskiego, na terenie późniejszej Estonii.
W 1820 ukończył szkołę średnią. Studiował chemię i fizykę na Uniwersytecie w Tartu. W latach 1823–1826 podróżował dookoła świata z Otto von Kotzebuem. Podczas ekspedycji Lenz badał warunki klimatyczne oraz właściwości fizyczne wody morskiej.
Po podróży pracował na Uniwersytecie w Petersburgu. W 1831 zaczął prace badawcze nad elektromagnetyzmem. Poza prawem Lenza niezależnie od Joule’a odkrył również w 1842 prawo Joule’a, które w związku z tym bywa czasem nazywane prawem Joule’a-Lenza.
Zmarł w Rzymie po przebytym zawale.

</doc>
<doc id="522072" url="https://pl.wikipedia.org/wiki?curid=522072" title="Gammakamera">
Gammakamera

Gammakamera (inaczej kamera gamma lub kamera scyntygraficzna) – w scyntygrafii to urządzenie diagnostyczne do badań narządów, w których nagromadzony jest radioizotop. Wyposażony jest on w detektor o dużym polu widzenia. W detektorze znajduje się kryształ scyntylacyjny, który pod wpływem promieniowania jonizującego (najczęściej gamma) emituje błyski świetlne (scyntylacje).
Na powierzchni kryształu umieszczonych jest od 20 do 120 powielaczy fotoelektronowych, w zależności od pola widzenia i typu aparatu. Im dany fotopowielacz znajduje się dalej od miejsca wystąpienia scyntylacji, tym słabszy powstaje impuls elektryczny (mniejsza amplituda). Sygnały ze wszystkich powielaczy są przekazywane do macierzy kodującej pozycję i po odpowiedniej selekcji odtworzone na ekranie lampy oscyloskopowej. W ten sposób następuje odwzorowanie rozmieszczenia radioznacznika w ustroju w postaci rzutu na płaszczyznę. Przed kryształem znajduje się dodatkowo kolimator, który przepuszcza jedynie promienie prostopadłe do powierzchni kryształu.
Aby otrzymane scyntygramy były ostre i czytelne, a wyniki badań nie budziły wątpliwości, grubość kryształu musi być niewielka (ok. 1,5 cm). Natomiast, żeby w tak cienkim krysztale efektywność rejestracji energii była maksymalna, należy odpowiednio dobrać radioizotop pod kątem ilości emitowanej energii, najlepiej nadaje się do tego 99mTc.

</doc>
<doc id="522074" url="https://pl.wikipedia.org/wiki?curid=522074" title="Heinrich Friedrich Emil Lenz">
Heinrich Friedrich Emil Lenz



</doc>
<doc id="522077" url="https://pl.wikipedia.org/wiki?curid=522077" title="Rafał Kaczmarczyk">
Rafał Kaczmarczyk

Rafał Zbigniew Kaczmarczyk (ur. 2 czerwca 1972 w Dzierzgoniu) – polski piłkarz występujący na pozycji pomocnika.
Kaczmarczyk swoją karierę rozpoczął w Powiślu Dzierzgoń. Jeszcze w latach 80. zapoczątkował swe występy w gdańskiej Lechii. Na wiosnę 1995 roku przeniósł się do Stomilu Olsztyn, w którym spędził prawie 4 sezony. W tym czasie zdołał zdobyć 10 bramek dla olsztyńskiego klubu. W 1998 roku warmińskie ziemie zamienił na łódzkie tereny jednocześnie przywdziewając koszulkę Widzewa Łódź. 3 lata później przeniósł się na Śląsk, gdzie podjął się gry w zabrzańskim Górniku. W sezonie 2002/2003 zdobył dla tego zespołu 5 bramek. Po owym sezonie piłkarza zapragnęli mieć w swych szeregach włodarze Dyskobolii Grodzisk Wielkopolski. W klubie tym w sezonie 2004/2005 Kaczmarczyk wywalczył Puchar Polski. W sezonie 2005/2006 reprezentował barwy Górnika Łęczna. W sezonie 2006/2007 i 2007/2008 grał w Orkanie Rumia, gdzie zakończył piłkarską karierę. Obecnie jest trenerem GOSRiT Luzino.
Kariera reprezentacyjna.
Rafał Kaczmarczyk dwukrotnie wystąpił w reprezentacji Polski. Zadebiutował w 1996 roku, natomiast swój drugi i jak dotąd ostatni mecz w koszulce z orłem na piersi rozegrał rok później.

</doc>
<doc id="522079" url="https://pl.wikipedia.org/wiki?curid=522079" title="Fortyfikacje">
Fortyfikacje



</doc>
<doc id="522081" url="https://pl.wikipedia.org/wiki?curid=522081" title="Gatunki lasotwórcze">
Gatunki lasotwórcze

Gatunki lasotwórcze – gatunki drzew o dużym znaczeniu gospodarczym, panujące lub współpanujące w drzewostanach określonego obszaru geograficznego.
G.l. w Polsce są gatunki z rodzajów:

</doc>
<doc id="522082" url="https://pl.wikipedia.org/wiki?curid=522082" title="Grzegorz Miśkiewicz">
Grzegorz Miśkiewicz

Grzegorz Miśkiewicz (ur. 12 marca 1969) – polski muzyk i kompozytor, specjalizujący się w utworach wokalnych a cappella oraz utworach instrumentalnych. Pisze także muzykę filmową.
Laureat nagród kompozytorskich, m.in. za zajęcie 1. miejsca w IV Ogólnopolskim Konkursie na Chóralną Pieśń Pasyjną w Bydgoszczy w 2010 roku za „Miserere, mei”, 3. miejsca na Międzynarodowym Konkursie Kompozytorskim Musica Religiosa 2011 w Ołomuńcu. 2. miejsca w I Ogólnopolskim Konkursie na Chóralną Pieśń Pasyjną, Bydgoszcz 2009, za utwór „Missa brevis”, 3. miejsca w V Ogólnopolskim Konkursie Kompozytorskim na Chóralną Pieśń Pasyjną w 2012 roku za utwór „De profundis”.
Jest również historykiem i autorem książek o tematyce związanej z Holokaustem.
Premiery utworów.
Światowa
Europejska
Kompozycje.
Wybrane utwory sakralne.
Źródło:

</doc>
<doc id="522084" url="https://pl.wikipedia.org/wiki?curid=522084" title="Lotniskowiec klasy Invincible">
Lotniskowiec klasy Invincible



</doc>
<doc id="522086" url="https://pl.wikipedia.org/wiki?curid=522086" title="Gatunek lasotwórczy">
Gatunek lasotwórczy



</doc>
<doc id="522088" url="https://pl.wikipedia.org/wiki?curid=522088" title="Topologia (dział matematyki)">
Topologia (dział matematyki)



</doc>
<doc id="522089" url="https://pl.wikipedia.org/wiki?curid=522089" title="Arkadiusz Klimek">
Arkadiusz Klimek

Arkadiusz Klimek (ur. 25 marca 1975 w Iławie) – polski piłkarz występujący na pozycji napastnika.
Klimek swoją karierę rozpoczął w Unii Susz. Następnie grał w Jezioraku Iława, skąd przeniósł się w 1995 roku do Stomilu Olsztyn. W Olsztynie w ponad 60 meczach strzelił 10 goli. 3 lata po przeprowadzce do Olsztyna przeniósł się do Lubina, by występować w miejscowym Zagłębiu. Tam w trakcie 6 sezonów udało mu 23 razy pokonać bramkarzy rywali. W 2003 roku postanowił kontynuować swoją karierę za granicą. W związku z tym udał się do Grecji, gdzie został piłkarzem Panioniosu GSS. Na greckich boiskach czterokrotnie zdobywał bramki. Do Polski powrócił już po roku i podjął się gry w płockiej Wiśle. Po jednym sezonie spędzonym w polskiej ekstraklasie wyjechał na Litwę. Występował w zespole FBK Kowno, z którym zdobył mistrzostwo i Puchar Litwy w sezonie 2005/2006. W roku 2007 został wypożyczony do szkockiej drużyny Heart of Midlothian. Klimek w nowym klubie zadebiutował 12 lutego 2007 roku w meczu przeciwko Inverness Caledonian Thistle F.C. Trapiony kontuzjami po półrocznej przygodzie w Szkocji wrócił do Kowna. Po słabym sezonie, gdzie nie rozegrał ani jednego meczu, przeniósł się do łotewskiego Liepājas Metalurgs. 16 września 2008 roku podpisał kontrakt z drugoligowym Jeziorakiem Iława. Po dwóch sezonach gry na poziomie II ligi zakończył karierę.

</doc>
<doc id="522093" url="https://pl.wikipedia.org/wiki?curid=522093" title="Prepress-press-postpress">
Prepress-press-postpress

Prepress-press-postpress – faza produkcyjna wyrobów poligraficznych. Przed nią znajduje się przygotowanie materiałów przez autorów, natomiast po niej następuje dystrybucja gotowych wyrobów. Terminy są zadomowioną kalką z języka angielskiego.
Prepress.
Prepress (studio DTP oraz naświetlanie form kopiowych i form drukowych):
Press.
Press (drukarnia):
Postpress.
Postpress (introligatornia, procesy wykończeniowe):

</doc>
<doc id="522094" url="https://pl.wikipedia.org/wiki?curid=522094" title="Krzysztof Kowalczyk (piłkarz)">
Krzysztof Kowalczyk (piłkarz)

Krzysztof Kowalczyk (ur. 11 marca 1979 w Olsztynie) – polski piłkarz występujący na pozycji pomocnika.
Kariera.
Krzysztof Kowalczyk swoją karierę rozpoczął w Stomilu Olsztyn. W jego barwach pod koniec maja 1997 roku zadebiutował w pierwszej lidze w przegranym 1:3 spotkaniu z Odrą Wodzisław Śląski. W sezonie 1999/2000 reprezentował barwy Jezioraka Iława. Pod spadku "Jeziorowców" do trzeciej ligi powrócił do Stomilu i stał się w nim podstawowym zawodnikiem. W maju 2001 roku strzelił pierwszego gola w najwyższej klasie rozgrywkowej w Polsce w wygranym 2:1 spotkaniu z Legią Warszawa. Jego klub w sezonie 2000/2001 uplasował się w tabeli na 14. miejscu oznaczającym grę w barażach. W nich Stomil spotkał się z Górnikiem Polkowice z którym wygrał po serii rzutów karnych.
W przerwie zimowej sezonu 2001/2002 Kowalczyk przeniósł się do Amiki Wronki. Zadebiutował w niej wchodząc w 90 minucie ligowego meczu z Ruchem Chorzów. Z nowym klubem dotarł do finału Pucharu Polski. W nim Amica zmierzyła się z Wisłą Kraków. W dwumeczu uległa kolejno 2:4 i 4:0. W kolejnych rozgrywkach Kowalczyk w rundzie jesiennej grał sporadycznie, jednak wiosną już częściej pojawiał się na boisku. W październiku 2002 roku zadebiutował w europejskich pucharach – zagrał w końcówce meczu Pucharu UEFA z Servette FC. W sezonie 2003/2004 Kowalczyk rozegrał w pierwszej lidze 16 meczów w których siedmiokrotnie karany był żółtymi kartkami. W kolejnych rozgrywkach wraz z Amicą występował w fazie grupowej Pucharu UEFA (zagrał w dwóch meczach grupowych). W rundzie wiosennej został zesłany do rezerw, w których strzelił trzy gole.
Latem 2005 roku Kowalczyk przeszedł do Podbeskidzia Bielsko-Biała, gdzie regularnie grał w rozgrywkach drugiej ligi – wystąpił w 23 meczach. Po zakończeniu sezonu odszedł z klubu i przez następne dwa i pół roku nie reprezentował barw żadnej drużyny. W lutym 2009 roku podpisał kontrakt z OKS-em 1945 Olsztyn. Po zakończeniu sezonu 2008/2009 nie przedłużył umowy ze swoim macierzystym zespołem i stał się wolnym zawodnikiem.

</doc>
<doc id="522098" url="https://pl.wikipedia.org/wiki?curid=522098" title="Parzydło leśne">
Parzydło leśne

Parzydło leśne ("Aruncus dioicus") – gatunek rośliny należący do rodziny różowatych. Według starszych ujęć taksonomicznych stosowano nazwę "Aruncus sylvestris" Kostel. Występuje w Europie, Azji i Ameryce Północnej. W Polsce objęta ochroną. Jest uprawiana jako roślina ozdobna.
Rozmieszczenie geograficzne.
Dziko rośnie w Europie, Azji i Ameryce Północnej zwłaszcza w górskiej umiarkowanej strefie półkuli północnej. W Polsce roślina pospolita w Sudetach i Karpatach. Poza górami występuje także w pasie wyżyn i w rozproszonych stanowiskach w środkowej Polsce. W północnych regionach kraju jest bardzo rzadka, występuje tylko sporadycznie.
Biologia i ekologia.
Bylina, hemikryptofit. Kwitnie w czerwcu i lipcu, kwiaty zapylane są przez drobne chrząszcze. Jest rośliną trującą – w nasionach zawiera trujące saponiny, zaś w liściach pochodne cyjanowodoru. Liczba chromosomów 2n= 14, 18.
Rośnie w lasach górskich na cienistych, stromych zboczach, na glebach wilgotnych i próchnicznych od regla dolnego po piętro kosówki. W Karpatach jej pionowy zasięg sięga po 1540 m n.p.m. (Miedziane w Tatrach), zaś w Sudetach dochodzi do 1200 m n.p.m. Gatunek charakterystyczny dla Ass. "Arunco-Doronicetum austriaci".
Zagrożenia i ochrona.
Od 2014 roku gatunek jest objęty w Polsce ochroną częściową (jako "Aruncus sylvestris"). W latach 1983–2014 gatunek podlegał ochronie ścisłej. Zagrożone są głównie stanowiska tej rośliny na niżu. W górach niszczeniu ulegają niektóre stanowiska podczas zrywki drewna, a w dolinach rzek, potoków i w wąwozach wskutek tworzenia nielegalnych wysypisk śmieci. Liczne stanowiska są dobrze chronione w parkach narodowych i rezerwatach przyrody.

</doc>
<doc id="522099" url="https://pl.wikipedia.org/wiki?curid=522099" title="Aidas Preikšaitis">
Aidas Preikšaitis

Aidas Preikšaitis (ur. 15 lipca 1970 w Okmiany) – litewski piłkarz występujący na pozycji pomocnika.
Preikšaitis swoją profesjonalną karierę rozpoczął w Žalgirisie Wilno. Z klubem tym dwukrotnie wywalczył mistrzostwo kraju oraz czterokrotnie puchar kraju. W sezonie 1995/1996 udało mu się aż 14 razy pokonać bramkarzy rywali. W roku 1997 występował w dwóch rosyjskich zespołach: Torpedo-Łużniki Moskwa i KAMAZ Nabierieżnyje Czełny. Na wiosnę 1998 roku zawitał do Polski. Przez pół sezonu bronił barw GKS Katowice, by jesienią przenieść się do Stomilu Olsztyn, w którym zaaklimatyzował się najlepiej biorąc pod uwagę inne polskie kluby, w których występował. W 2000 roku zaliczył epizod w Niemczech, reprezentując barwy Union Berlin. Rok później powrócił do Polski, gdzie przywdział koszulkę KSZO Ostrowiec Świętokrzyski. Nie zabawił tam jednak zbyt długo. Już jesienią 2001 roku wrócił do ojczyzny, do klubu, w którym się wychował. Jednak już w 2002 roku na wiosnę znalazł się ponownie w Niemczech. Tym razem występował tam w BSV Kickers Emden. Jeszcze tego samego roku powrócił do Polski. W czasie trzeciego już podboju polskich boisk występował w Wiśle Płock i Świcie Nowy Dwór Mazowiecki. Jesienią 2004 roku powrócił na Litwę, gdzie przywdział koszulkę lokalnego rywala Žalgirisu Wilno, Vetry.
W czasie pobytu w polskich klubach rozegrał ponad 80 spotkań, w których strzelił 6 bramek (w tym 5 w czasie występów w Olsztynie).

</doc>
<doc id="522103" url="https://pl.wikipedia.org/wiki?curid=522103" title="Bal na dworcu w Koluszkach">
Bal na dworcu w Koluszkach

Bal na dworcu w Koluszkach – polski film obyczajowy z 1989 roku w reżyserii Filipa Bajona. Zdjęcia do filmu powstały w Jakuszycach (część Szklarskiej Poręby) oraz w Spale.
Opis fabuły.
Podczas „zimy stulecia” na dworcu w Koluszkach zniecierpliwieni pasażerowie oczekują na przybycie pociągu. Łączność kolejowa zostaje zerwana. W tym samym czasie niedaleko Koluszek w zaspach śnieżnych utknął pociąg. W jego wagonach panuje wesoła atmosfera. Niektórzy pasażerowie, którym śpieszy się na połączenie z innymi stacjami, wysiadają i idą piechotą do dworca w Koluszkach. Jest wśród nich Andrzej Roszak – młody chłopak śpieszący do Warszawy, oraz prawdopodobnie jego rówieśnica Basia. Niedługo po nich do dworca w Koluszkach docierają pan Walerek – działacz polityczny, który jechał na bal do KC; pan Rozbicki z żoną, tuż po kontrakcie w Iraku; Matyjak – gwiazdor telewizyjny; dziennikarz Przoniak oraz inni. Na wyludnionym dworcu pasażerowie sprawnie organizują sylwestrową zabawę. Podczas wspólnej hulanki jej uczestnicy stopniowo obnażają ukryte kompleksy, frustracje i nadzieje.

</doc>
<doc id="522110" url="https://pl.wikipedia.org/wiki?curid=522110" title="Amanita ovoidea">
Amanita ovoidea

Amanita ovoidea (Bull.) Link – gatunek grzybów z rodziny muchomorowatych ("Amanitaceae"). 
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1788 r. Jean Baptiste Bulliard nadając mu nazwę "Agaricus ovoideus". Obecną, uznaną przez Index Fungorum nazwę nadał mu w 1833 r. Johann Heinrich Friedrich Link, przenosząc go do rodzaju "Amanita".
Niektóre synonimy):
Charakterystyka.
Występuje w Europie, w lasach mieszanych na glebach wapiennych, bardzo rzadki. W wielu rejonach świata gatunek uznawany jest za jadalny i smaczny, znane są jednak przypadki zatrucia, dlatego odradza się jego spożywanie.

</doc>
<doc id="522111" url="https://pl.wikipedia.org/wiki?curid=522111" title="Dorothea Mackellar">
Dorothea Mackellar

Isobel Marion Dorothea Mackellar OBE (ur. 1 lipca 1885 w Sydney, zm. 14 stycznia 1968) – australijska poetka i pisarka.
Życiorys.
Jej rodzicami byli Charles Kinnaird Mackellar, lekarz, i jego żona Marion, córka Thomasa Bucklanda. Odebrała wykształcenie domowe. Uczęszczała na wykłady na Uniwersytecie w Sydney, ale nie zdobyła dyplomu. 
Jej najbardziej znanym wierszem jest "My Country". Napisała go w wieku 19 lat w Anglii pod wpływem tęsknoty za domem. Utwór po raz pierwszy został wydrukowany w Londynie w "Spectatorze" (pod tytułem "Core of My Heart"). Druga zwrotka tego wiersza jest jednym z najpowszechniej rozpoznawanych cytatów w Australii. W 2017 na cmentarzu w Waverley dla upamiętnienia autorki odsłonięto uroczyście marmurową płytę z tą właśnie strofą. Przyjaźniła się z poetką i dramatopisarką Ruth Marjory Bedford. Była dwukrotnie zaręczona, ale nie wyszła za mąż. Poświęciła się opiece nad rodzicami. Pod koniec życia z uwagi na zły stan zdrowia przebywała w domu opieki. W 1983 w Gunnedah zbudowano konny pomnik poetki.
Twórczość.
Dorothea Mackellar uprawiała zarówno poezję, jak i prozę. Ukazały się cztery tomy poezji Mackellar:
Mackellar jest również autorką trzech powieści:
Poetka znała biegle kilka języków obcych, niemiecki, francuski hiszpański i włoski. Tłumaczyła wiersze mało znanych poetów niemieckich i hiszpańskich.
Dziedzictwo.
Od 1984 roku w Australii organizowane są "Dorothea Mackellar Poetry Awards", konkursy poetyckie dla młodzieży szkolnej. W 1968 Dorothea Mackellar została odznaczona Orderem Imperium Brytyjskiego za swój wkład w australijską literaturę.

</doc>
<doc id="522112" url="https://pl.wikipedia.org/wiki?curid=522112" title="OBE">
OBE



</doc>
<doc id="522113" url="https://pl.wikipedia.org/wiki?curid=522113" title="Czernidłak pospolity">
Czernidłak pospolity

Czernidłak pospolity ("Coprinopsis atramentaria" (Bull.) Redhead, Vilgalys &amp; Moncalvo) – rodzaj grzybów z rodziny kruchaweczkowatych ("Psathyrellaceae").
Systematyka i nazewnictwo.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1786 r. Jean Baptiste Bulliard nadając mu nazwę "Agaricus atramentarius". Obecną, uznaną przez Index Fungorum nazwę nadali mu w 2001 r. Redhead, Vilgalys i Moncalvo, przenosząc go do rodzaju "Coprinopsis".
Synonimy naukowe:
Nazwę polską nadał mu Franciszek Błoński w 1888 r, wówczas bowiem gatunek ten zaliczany był do rodzaju czernidłak ("Coprinus"). W polskim piśmiennictwie mykologicznym opisywany był także pod polskimi nazwami jako bedłka czernidło, bedłka psia lub czernidłak pospolity oraz czernidlak, czerniak, gnojówka, gnojnik, gnojak. W wyniku badań filogenetycznych w 2001 r. przeniesiony został do rodzaju "Coprinopsis"", tak więc jego polskie nazwy już nie są spójne z nazwą naukową.
Morfologia.
Wysokość 3–8 cm, u młodych osobników cylindryczny, później dzwonkowaty, na końcu niemal rozpostarty. Jest promieniście żłobiony, na wierzchołku ma nieliczne płatkowate łuski. Kolor popielatoszary lub szarobrązowy, na środku ciemniejszy. U dojrzałego owocnika cały kapelusz razem z blaszkami rozpływa się w czarną ciecz.
Szerokie, gęste, o piłkowanych ostrzach.. W młodym owocniku białe, później różowe, a na koniec czarne i rozpływają się.
Wysokość 5–15 cm, cylindryczny, pusty, łatwo odłamujący się od kapelusza. Powierzchnia gładka, biała, pierścienia brak. Podstawa wyraźnie zaostrzona.
Biały, w kapeluszu cienki i kruchy, w trzonie miękki, włóknisty. Smak nieznaczny, zapach przyjemny, ale niewyraźny.
Czarny. Zarodniki elipsoidalne, gładkie, o rozmiarach 9-10 × 5–6 μm.
Występowanie i siedlisko.
Podano występowanie tego gatunku w Ameryce Północnej, Europie, Azji i na Nowej Zelandii. W Polsce jest bardzo pospolity.
Występuje dość często, w ogrodach, łąkach, lasach i nieużytkach. Owocniki pojawiają się od wiosny do jesieni, zazwyczaj gromadnie u podstawy ściętych pni lub na ziemi.
Znaczenie.
Naziemny saprotrof. Grzyb jadalny, ale także trujący. Jadalne są tylko młode okazy, zanim zaczną czernieć i rozpływać się. Trujący jest natomiast w połączeniu z alkoholem. Co najmniej na dwa dni przed i dwa dni po spożyciu tego grzyba nie należy spożywać alkoholu. W takim przypadku dochodzi do zatrucia organizmu zawartą w grzybie kopryną, która blokuje proces rozkładu alkoholu, doprowadzając tym samym do zatrucia aldehydem octowym. Pierwsze oznaki zatrucia pojawiają się od kilku minut do 1 godz. w postaci zaczerwienienia twarzy i szyi, następnie chory zaczyna odczuwać ciepło i wzrasta tętno.

</doc>
<doc id="522115" url="https://pl.wikipedia.org/wiki?curid=522115" title="Pieśni święte i grzeszne">
Pieśni święte i grzeszne

Pieśni święte i grzeszne – wydawnictwo dwupłytowe - wydana w 2005 roku płyta zespołu Werchowyna. Materiał podzielono na płytę pierwszą - Pieśni święte i płytę drugą - Pieśni grzeszne według najbardziej wyrazistego podziału muzyki uznawanego przez mieszkańców polskiego pogranicza wschodniego. Podział ten wyraża naturalną potrzebę rozdzielenia dwóch sfer życia - świeckiej i religijnej. Książeczka płyty zawiera zdjęcia z występów zespołu w Auli Głównej Politechniki Warszawskiej.
Lista utworów.
Pieśni święte (CD#1).
Płyta zawiera kolędy cerkiewne i ludowe oraz szczedriwki pochodzące z różnych regionów Ukrainy.
Pieśni grzeszne (CD#2).
Płyta zawiera świeckie pieśni liryczne i obrzędowe, głównie obrzędów wiosennych i letnich. Są to ukraińskie liryczne pieśni miłosne, pieśń rekrucka i żołnierska, wesnianki (ukraińskie śpiewy wiosenne) oraz rohulka (pieśń śpiewana przed wesniankami), ukraińskie pieśni kupalne, słowackie trawnice, białoruska pieśń żniwna, pieśni weselne z Rosji.

</doc>
<doc id="522119" url="https://pl.wikipedia.org/wiki?curid=522119" title="MB/s">
MB/s



</doc>
<doc id="522123" url="https://pl.wikipedia.org/wiki?curid=522123" title="Boczniak mikołajkowy">
Boczniak mikołajkowy

Boczniak mikołajkowy ("Pleurotus eryngii" (DC.) Quél) – gatunek grzybów z rodziny boczniakowatych ("Pleurotaceae").
Systematyka i nazewnictwo.
Pozycja w klasyfikacji według Index Fungorum: "Pleurotus, Pleurotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1815 r. Augustin Pyramus de Candolle nadając mu nazwę "Agaricus erygii". Obecną, uznaną przez Index Fungorum nazwę nadał mu w 1821 r. Lucien Quélet, przenosząc go do rodzaju "Pleurotua".
Nazwę polską podał Władysław Wojewoda w 2003 r.
Charakterystyka.
Jest pasożytem korzeniowym roślin zielnych z rodziny selerowatych. Wytwarza owocniki o grubym, mięsistym białym trzonie z małym brązowym kapeluszem. Jest jadalny i smaczny.
W Polsce znane jest jedno tylko stanowisko tego gatunku, ale już historyczne (koło Elbląga, 1916). Podał je Kaufmann, ale dokonana przez niego identyfikacja gatunku jest wątpliwa. Od 2014 r. w Polsce jest objęty ścisłą ochroną gatunkową.

</doc>
<doc id="522129" url="https://pl.wikipedia.org/wiki?curid=522129" title="Państwowa Wyższa Szkoła Teatralna i Filmowa w Łodzi">
Państwowa Wyższa Szkoła Teatralna i Filmowa w Łodzi



</doc>
<doc id="522130" url="https://pl.wikipedia.org/wiki?curid=522130" title="PWSFTViT w Łodzi">
PWSFTViT w Łodzi



</doc>
<doc id="522135" url="https://pl.wikipedia.org/wiki?curid=522135" title="Wiceprezydent Stanów Zjednoczonych">
Wiceprezydent Stanów Zjednoczonych

Wiceprezydent Stanów Zjednoczonych (ang. "Vice President of the United States") – drugi w kolejności najważniejszy urząd polityczny w Stanach Zjednoczonych. Jest wybierany na cztery lata wraz z prezydentem.
W drugiej połowie XX w. poszerzono jego kompetencje. Niektórzy wiceprezydenci nie mieli wpływu na decyzje podejmowane w Białym Domu, niektórzy jednak (np. Al Gore czy Dick Cheney) potrafili je sobie zapewnić.
Byłym wiceprezydentom USA przysługuje dożywotnia emerytura oraz ochrona osobista po odejściu z urzędu.
Wybór wiceprezydenta.
Do 1804 r. (wejście w życie 12. poprawki do Konstytucji Stanów Zjednoczonych) wiceprezydentem zostawała osoba, która zajęła drugie miejsce w wyborach na prezydenta. Jednak z uwagi na różnice polityczne, od tego czasu przeprowadza się oddzielne, ale równoległe wybory na wiceprezydenta.
Obecnie jest obierany na cztery lata wraz z prezydentem. Kandydata na ten urząd wskazuje kandydat na prezydenta. Na wiceprezydenta może kandydować osoba, która posiada bierne prawo wyborcze w wyborach prezydenckich.
Sukcesja prezydencka.
Wiceprezydent automatycznie (w wyniku sukcesji) zostaje prezydentem w wyniku: śmierci, zrzeczenia się lub usunięcia z urzędu prezydenta. Początkowo działo się to na mocy przyjętego zwyczaju, zanim taki stan rzeczy nie został formalnie usankcjonowany za sprawą uchwalonej w roku 1967 25. poprawki do konstytucji.
Tą samą poprawką ustanowiono zapis, zgodnie z którym w razie opróżnienia urzędu wiceprezydenta prezydent jest zobowiązany mianować nowego wiceprezydenta. Wiceprezydent z nominacji obejmuje urząd po zatwierdzeniu przez połączone izby Kongresu. 
Wakaty na stanowisku wiceprezydenta.
W przeciwieństwie do urzędu prezydenta, urząd wiceprezydenta może być nieobsadzony. Do czasu uchwalenia 25. poprawki do konstytucji, w przypadku zwolnienia urzędu prezydenta (który obejmował wiceprezydent) lub w przypadku zwolnienia urzędu wiceprezydenta, urząd ten pozostawał do końca bieżącej kadencji nieobsadzony - nie przewidywano żadnej możliwości uzupełnienia wakatu. Gdyby w takim przypadku doszło do śmierci lub ustąpienia prezydenta, zastosowanie miałaby tzw. linia sukcesji prezydenckiej, ale nigdy nie doszło do takiej sytuacji.
Urząd wiceprezydenta był opróżniony w okresach:
Wiceprezydenci jako przewodniczący Senatu.
Wiceprezydent z urzędu jest przewodniczącym Senatu USA, w głosowaniu bierze jednak udział jedynie w wypadku równego podziału głosów w celu przełamania remisu. Nie prowadzi też obrad na co dzień, zastępuje go przewodniczący "pro tempore" Senatu.
Głosowania wiceprezydentów w Senacie:

</doc>
<doc id="522137" url="https://pl.wikipedia.org/wiki?curid=522137" title="Ogród Botaniczny w Göteborgu">
Ogród Botaniczny w Göteborgu

Ogród Botaniczny w Göteborgu ("Göteborgs botaniska trädgård") – największy w Szwecji ogród botaniczny, założony w 1919 roku. Zaprojektowany został przez Rutgera Sernandera. Uprawianych jest tu około 16 tys. gatunków roślin. Całkowita powierzchnia ogrodu wynosi 175 hektarów, z czego większość to powierzchnia arboretum. Ogród właściwy to ok. 40 hektarów. 
W latach 1919–1949 ogrodem zarządzał Carl Skottsberg – szwedzki botanik i eksplorator Antarktydy. 
W ogrodzie znajdują się m.in.:

</doc>
<doc id="522138" url="https://pl.wikipedia.org/wiki?curid=522138" title="Newada">
Newada



</doc>
<doc id="522141" url="https://pl.wikipedia.org/wiki?curid=522141" title="Carl Skottsberg">
Carl Skottsberg

Carl Skottsberg (ur. 1 grudnia 1880 w Karlshamn, zm. 14 czerwca 1963 w Göteborgu), szwedzki botanik, badacz Antarktydy.
Od 1898 studiował botanikę na Uniwersytecie w Uppsali, gdzie w 1907 uzyskał tytuł doktora, a w 1949 profesora. W latach 1901-1903 brał udział w ekspedycji na Antarktydę, a w latach 1907-1909 odbył podróż badawczą do Ameryki Środkowej. W 1922, 1926, 1938, 1948 prowadził badania na Hawajach.
W Szwecji współtworzył Ogród Botaniczny w Göteborgu, będąc w latach 1919-1949 jego dyrektorem.
Był m.in. członkiem Królewskiej Szwedzkiej Akademii Nauk, w 1950 został członkiem londyńskiej Royal Society.

</doc>
<doc id="522142" url="https://pl.wikipedia.org/wiki?curid=522142" title="Królewska Szwedzka Akademia Nauk">
Królewska Szwedzka Akademia Nauk

Królewska Szwedzka Akademia Nauk (szw. "Kungliga Vetenskapsakademien") została założona w 1739 przez króla szwedzkiego Fryderyka I.
Akademia to niezależna organizacja, która działa na rzecz promowania nauki, głównie nauk przyrodniczych i matematyki. Komisje Akademii są również komisjami kwalifikacyjnymi w wyborze Nagrody Nobla z chemii i fizyki oraz Nagrody Banku Szwecji.

</doc>
<doc id="522143" url="https://pl.wikipedia.org/wiki?curid=522143" title="Szwedzka Królewska Akademia Nauk">
Szwedzka Królewska Akademia Nauk



</doc>
<doc id="522144" url="https://pl.wikipedia.org/wiki?curid=522144" title="Uniwersytet w Uppsali">
Uniwersytet w Uppsali

Uniwersytet w Uppsali (szw. "Uppsala universitet") – szwedzka publiczna szkoła wyższa w Uppsali. Uczelnia została założona w roku 1477, co czyni ją najstarszym uniwersytetem w Skandynawii.
Wydziały.
Uniwersytet tworzy 9 wydziałów:
Wśród struktur uniwersytetu znajdują się też liczne muzea, niektóre klasy światowej, w tym Gabinet Monet.
Uniwersytet posiada bezcenną bibliotekę stworzoną głównie z grabieży wojennych. Historyk Kazimierz Ślaski w "Tysiącleciu polsko-skandynawskich stosunków kulturalnych" obliczył, że na początku XVII wieku zasoby Biblioteki Uniwersyteckiej w Uppsali liczyły kilkaset tomów, natomiast już w roku 1641 zbiory te wzbogaciły się o blisko 8000 woluminów pochodzących z łupów wojennych Gustawa II Adolfa. 
Biblioteka Uniwersytecka w Uppsali posiada wiele polskich księgozbiorów zagrabionych na terenie Polski w czasach najazdów szwedzkich m.in. biblioteki z Braniewa, Fromborka oraz dwie z Poznania (jezuitów i bernardynów). Z Fromborka do Uppsali Szwedzi w 1626 zagrabili m.in. bogaty księgozbiór Mikołaja Kopernika, wraz z archiwum biskupów warmińskich i księgozbiorem kapituły warmińskiej. Biblioteka w Uppsali obecnie posiada najsłynniejsze na świecie kopernikana. Ze szwedzkiego raportu "Bibliotheca Copernicana" z 1914 roku wynika, że z 46 tomów kopernikańskich z notatkami astronoma aż 39 znajduje się w bibliotece uniwersyteckiej w Uppsali, dwa w uppsalskiej bibliotece Obserwatorium Astronomicznego i jeden w Bibliotece Królewskiej w Sztokholmie. W Uppsali znajduje się m.in. pierwsze norymberskie wydanie dzieła Mikołaja Kopernika "O obrotach ciał niebieskich" z 1543 roku. Własnością wielkiego astronoma były też dwa traktaty astronomiczne z 1490 i 1492 roku, inkunabuł treści lekarskiej z 1490 roku i słownik gramatyczny – wszystkie te dzieła są podpisane przez Kopernika oraz zawierają jego odręczne notatki. Wśród zagrabionych poloników w uppsalskiej bibliotece znajduje się także m.in. "Chronica Polonorum" Macieja Miechowity z 1521 roku, "Zielnik" Szymona Syreńskiego z 1613 roku i "Agenda" Hieronima Powodowskiego z 1605 roku – pięknie zachowany egzemplarz jednego z ważniejszych dzieł liturgii katolickiej.

</doc>
<doc id="522147" url="https://pl.wikipedia.org/wiki?curid=522147" title="Krzysztof Kosedowski">
Krzysztof Kosedowski

Krzysztof Kazimierz Kosedowski (ur. 12 grudnia 1960 w Tczewie) – polski bokser, medalista olimpijski.
Osiągnięcia.
Cztery razy zdobywał tytuł indywidualnego mistrza Polski:
Kluby.
Po zakończeniu kariery został trenerem, kierownikiem sekcji bokserskiej Legii. Jego bracia: starszy Leszek i młodszy Dariusz także byli znanymi pięściarzami.
Znany jest również ze swojej roli w polskim filmie "Chłopaki nie płaczą" (jako "Siwy"). Pojawił się na ekranie także w serialu "Czwarta władza" z 2004 roku, Sztos 2 oraz w serialu "M jak miłość" (jako trener Marcina Chodakowskiego /Mikołaj Roznerski/). Wystąpił również w teledysku „Nie mam do ciebie miłości” Skubasa.

</doc>
<doc id="522151" url="https://pl.wikipedia.org/wiki?curid=522151" title="Mudlib">
Mudlib

Mudlib (ang. "Multi User Dungeon Library") – zbiór bibliotek zawierających elementy pozwalające na sterowanie światem gry typu MUD i ułatwiające jego tworzenie. Nazwa mudlib odnosi się niemal zawsze do zestawu bibliotek będących częścią silnika gry typu LPMUD, napisanych w języku wysokiego poziomu (przeważnie LPC), który jest interpretowany przez gamedriver.
Funkcjonalność poszczególnych mudlibów jest różna, jednak typowy zawiera elementy odpowiedzialne m.in. za: ochronę dostępu, analizowanie i przetwarzanie komend użytkownika na akcje, komunikację między użytkownikami, poruszanie się po wirtualnym systemie plików lub obiektów oraz pomoc dla programistów przy pisaniu, kompilowaniu i testowaniu programów.
Mudlib zwykle zawiera też elementy charakterystyczne dla świata gry, czyli np. zbiór obiektów standardowych, które są bezpośrednio wykorzystywane lub rozszerzane przy tworzeniu przedmiotów czy pomieszczeń. Często posiada zaimplementowane podstawowe systemy wykonywania przez gracza pewnych typowych czynności, takich jak walka lub handel.
W mudlibach bazujących na oryginalnym gamedriverze LPMUD i pochodnych ważną rolę pełni tzw. "master object", którego zadaniem jest pośredniczenie między kodem interpretowanym a maszyną wirtualną.

</doc>
<doc id="522152" url="https://pl.wikipedia.org/wiki?curid=522152" title="Gujańskie Centrum Kosmiczne">
Gujańskie Centrum Kosmiczne

Gujańskie Centrum Kosmiczne (franc. "Centre Spatial Guyanais") – francusko-europejski kosmodrom położony w pobliżu Kourou w Gujanie Francuskiej, terytorium zależnym od Francji, które ma status departamentu zamorskiego. 
W 1964 roku rząd Francji wybrał spośród 14 lokalizacji Gujanę Francuską na miejsce budowy kosmodromu. Budowę obiektu rozpoczęto rok później. Europejski Port Kosmiczny zajmuje obszar 750 km². Jest zlokalizowany na północ od miasta Kourou. Z dwóch stron otoczony jest lasami tropikalnymi, a z jednej – wybrzeżem morskim. Otwarte w 1968 roku Centrum jest szczególnie użyteczne ze względu na położenie w pobliżu równika i przez fakt, że wystrzeliwuje rakiety nad wodę. Z Kourou wystrzeliwują swoje satelity Europejska Agencja Kosmiczna (ESA), francuska agencja kosmiczna CNES oraz firma Arianespace. Loty są też wykupowane przez firmy pozaeuropejskie.
Kosmodrom został wybrany w 1964 portem kosmicznym Francji, gdy zaś w 1975 powołano ESA, Francja zaoferowała udostępnienie tego kosmodromu na potrzeby Agencji. ESA zapewnia 2/3 rocznego budżetu, sfinansowała też rozbudowę portu podczas rozwijania wyrzutni Ariane. W tej chwili ESA buduje infrastrukturę służącą wystrzeliwaniu rosyjskich rakiet Sojuz. Jest to część przedsięwzięcia typu joint venture mającego na celu, z jednej strony, wzbogacenie floty ESA o rakiety Sojuz, z drugiej - uzyskanie przez Rosjan dostępu do kosmodromu w Kourou jako alternatywy dla Bajkonuru.
Kourou jest położone około 500 km na północ od równika, na szerokości geograficznej 5°11'. Na tej szerokości rotacja Ziemi daje wystrzeliwanym rakietom dodatkową prędkość prawie 460 m/s. Dodatkowo, umieszczanie satelitów na pożądanej orbicie jest zwykle prostsze, gdy start ma miejsce w pobliżu równika. Inne zalety lokalizacji to niewielka gęstość zaludnienia oraz brak ryzyka występowania cyklonów i trzęsień ziemi.
W skład infrastruktury naziemnej wchodzą wyrzutnie (ELV, ELA-2, ELA-3, ELS), pomieszczenia przygotowywania satelitów, pomieszczenia kontroli lotów i fabryka paliwa stałego. Ochronę przeciwpożarową zapewnia oddział straży pożarnej podległy brygadzie paryskiej. Bazę zabezpieczają siły Francuskiej Żandarmerii Narodowej i Legii Cudzoziemskiej.
5 listopada 1971 z wyrzutni "ELA-1" (wtedy "CECLES") wystartowała po raz pierwszy (i ostatni) Europa 2, modyfikacja rakiety Europa wystrzeliwanej z bazy Woomera w Australii. Start okazał się nieudany, gdyż na wysokości 35 000 m nastąpiła awaria jej pierwszego stopnia. Na wysokości 69 km nastąpiła jego eksplozja, a na wysokości 79 km zniszczeniu uległy pozostałe elementy rakiety. Odłamki Europy 2 spadły do Atlantyku.
13 lutego 2012 z CSG wystartowała pierwsza rakieta Vega, wynosząc na orbitę 9 satelitów, w tym PW-Sat, pierwszego polskiego sztucznego satelitę, zbudowanego przez specjalistów z Politechniki Warszawskiej i Centrum Badań Kosmicznych PAN.
Ładunki wynoszone z kosmodromu.
Sztuczne satelity Ziemi.
Z Kourou wystrzelono liczne satelity telekomunikacyjne (np. Astra 1L, HYLAS-1, większość rodziny Hot Bird), wszystkie oprócz testowych satelity systemu nawigacyjnego Galileo, a także satelity obserwacyjne Ziemi (np. z poświęconego badaniu środowiska programu Sentinel, satelity optyczne Pleiades o zastosowaniach cywilnych i wojskowych) i inne. Stąd udały się też w przestrzeń pozaziemską także obserwatoria satelitarne XMM-Newton (1999), Herschel (2009), Planck (2009) czy Gaia (2013). 
Sondy kosmiczne.
Z Centrum startowały różne europejskie sondy kosmiczne, między innymi Giotto, która przeleciała koło jądra komety Halleya (1985), SMART-1, która badała Księżyc, Rosetta (2004), której lądownik Philae wylądował na komecie Czuriumow-Gierasimienko (2014) oraz skierowana na Merkurego BepiColombo.
Pojazdy transportowe.
Z kosmodromu startowały automatyczne pojazdy transferowe ATV dostarczające zaopatrzenie na Międzynarodową Stację Kosmiczną (pierwszy – ATV Jules Verne 2008). Stamtąd też wystrzelono demonstratory Atmospheric Reentry Demonstrator (ARD) i Intermediate eXperimental Vehicle (IXV).

</doc>
<doc id="522153" url="https://pl.wikipedia.org/wiki?curid=522153" title="Centre Spatial Guyanais">
Centre Spatial Guyanais



</doc>
<doc id="522154" url="https://pl.wikipedia.org/wiki?curid=522154" title="Franciszek Surma">
Franciszek Surma

Franciszek Surma (ur. 1 lipca 1916 we wsi Głębocz, obecnie część Gołkowic, zm. 8 listopada 1941) – porucznik pilot Polskich Sił Powietrznych w Wielkiej Brytanii, as myśliwski II wojny światowej, kawaler Krzyża Srebrnego Orderu Wojennego Virtuti Militari.
Życiorys.
Był synem Franciszka i Tekli "de domo" Wodeckiej, miał dziewięcioro rodzeństwa. Do szkoły podstawowej uczęszczał w Gołkowicach, natomiast do gimnazjum w Żorach. W 1932 r. wstąpił do Korpusu Kadetów Nr 3 w Rawiczu. W 1936 uzyskał maturę i wstąpił do wojska. Ukończył kurs unitarny w Szkole Podchorążych Piechoty w Różanie, a następnie Szkołę Podchorążych Lotnictwa w Dęblinie. Następnie, 15 czerwca 1939 otrzymał odznakę pilota III klasy i w stopniu sierżanta podchorążego został skierowany do 121 eskadry myśliwskiej w 2 pułku lotniczym w Krakowie. 30 sierpnia 1939 r. zmusił do ucieczki niemiecki samolot zwiadowczy krążący nad Wodzisławiem Śląskim.
W kampanii wrześniowej 1939 wykonywał loty bojowe w składzie lotnictwa Armii „Kraków”. Kilkakrotnie walczył z nalotami Ju 87 i Do 17, a także stoczył pojedynek powietrzny z He 111. Nie odniósł jednak zwycięstw. 8 września otrzymał promocję oficerską. 18 września 1939 przekroczył granicę Rumunii i przedostał się drogą morską do Libanu, a stamtąd do Francji i w dalszej kolejności do Anglii.
W 1940, w 56. Operational Training Unit (OTU) w Sutton Bridge przeszedł szkolenie na samolotach myśliwskich Hurricane, a następnie przydzielony został do 151 dywizjonu myśliwskiego RAF w Stapleford i wziął udział w bitwie o Anglię. 25 sierpnia 1940 wykonał pierwszy lot bojowy. 30 sierpnia zaatakował formację niemieckich bombowców i uzyskał prawdopodobne zestrzelenie He 111. 11 września został przeniesiony do 607 dywizjonu myśliwskiego RAF. 26 września zestrzelił jednego Bf 109. Niemiecki samolot rozbił się w morzu niedaleko brzegu Anglii. 21 października przydzielony został do 257 dywizjonu myśliwskiego. 28 października startował alarmowo w czasie bombardowania lotniska Tangmere, uszkodził He 111, ale sam został zestrzelony, prawdopodobnie przez Bf 109. Wyskoczył na spadochronie. 12 grudnia został przeniesiony do 242. Dywizjonu Myśliwskiego w Martlesham Heath, a 13 marca 1941 do 308 dywizjonu myśliwskiego „Krakowskiego”. 26 marca wspólnie z ppor. Władysławem Bożkiem i sierż. Janem Kremskim uzyskał prawdopodobne zestrzelenie Ju 88 na południe od Coventry.
11 maja 1941 w walce powietrznej toczonej nad miasteczkiem Great Malvern pilotowany przez niego Spitfire R6644 został trafiony i zaczął płonąć – pilot ratował się skokiem ze spadochronem
Latem tego roku rozpoczął loty nad Francją na samolocie Spitfire. 22 lipca nad Saint Omer zestrzelił jednego Bf 109, 16 września nad Gravelines zestrzelił kolejnego Bf 109. 20 września nad kanałem La Manche zniszczył jednego Bf 109 na pewno, a drugiego prawdopodobnie. 27 września uzyskał prawdopodobne zestrzelenie Bf 109. 12 października nad Le Touquet zestrzelił Bf 109, uzyskując tym samym tytuł asa myśliwskiego. 8 listopada lecąc i osłoniając bombowce zmierzające nad Lille starł się z Bf 109 w okolicach Dunkierki. W trakcie walki odłączył się od swojego dywizjonu i nie wrócił do bazy. Jego ciała i wraku jego samolotu nigdy nie odnaleziono. Prawdopodobnie został zestrzelony przez obronę przeciwlotniczą.
25 maja 2002 został patronem gimnazjum w Gołkowicach.
Zestrzelenia.
Na liście Bajana sklasyfikowany został na 37 pozycji z pięcioma samolotami Luftwaffe zestrzelonymi na pewno, trzema i 1/3 zestrzelonymi prawdopodobnie oraz jednym uszkodzonym.

</doc>
<doc id="522156" url="https://pl.wikipedia.org/wiki?curid=522156" title="Port kosmiczny Kourou">
Port kosmiczny Kourou



</doc>
<doc id="522165" url="https://pl.wikipedia.org/wiki?curid=522165" title="Scyntygram">
Scyntygram



</doc>
<doc id="522166" url="https://pl.wikipedia.org/wiki?curid=522166" title="Gamma kamera">
Gamma kamera



</doc>
<doc id="522182" url="https://pl.wikipedia.org/wiki?curid=522182" title="BMW E114">
BMW E114



</doc>
<doc id="522188" url="https://pl.wikipedia.org/wiki?curid=522188" title="Prywatna telewizja w Polsce">
Prywatna telewizja w Polsce



</doc>
<doc id="522193" url="https://pl.wikipedia.org/wiki?curid=522193" title="Herb Kętrzyna">
Herb Kętrzyna

Herb Kętrzyna – jeden z symboli miasta Kętrzyn w postaci herbu.
Wygląd i symbolika.
Herb przedstawia na białej tarczy brązowego niedźwiedzia kroczącego w heraldycznie prawą stronę między trzema świerkami rosnącymi na wzgórzu.
Wizerunek ten znajduje się także na fladze miasta.
Legenda.
W okolicach miasta żył niedźwiedź. Jako że niedźwiedź ten czynił wiele szkód wyznaczono nagrodę za jego zabicie. Pewien młodzieniec z Mrągowa podrzucił nieopodal legowiska niedźwiedzia miksturę z miodu i spirytusu. Niedźwiedź wyczuł miód i gdy odnalazł ów trunek od razu wszystko wypił po czym zapadł w głęboki sen. Młodzieniec zabił groźnego niedźwiedzia, obciął mu jedną z łap jako dowód że to on go pokonał i udał się po nagrodę. W tym samym czasie zabitego niedźwiedzia z odciętą łapą znalazła grupka wieśniaków z Kętrzyna. Postanowili że zaciągną niedźwiedzia i ogłoszą, że to oni pokonali „bestię” przywłaszczając sobie obiecaną nagrodę. Na pamiątkę tych czasów i tego zdarzenia w herbie Mrągowa widnieje łapa niedźwiedzia zaś w herbie Kętrzyna miał być niedźwiedź z odciętą jedną z łap, lecz ze względów praktycznych na herbie przedstawiono niedźwiedzia z czterema łapami.

</doc>
<doc id="522199" url="https://pl.wikipedia.org/wiki?curid=522199" title="Skutki powstania warszawskiego">
Skutki powstania warszawskiego

Powstanie warszawskie, będące największym wystąpieniem zbrojnym Polskiego Państwa Podziemnego podczas okupacji niemieckiej na terytorium Polski, mimo wielu przykładów bohaterstwa, zakończyło się klęską.
W ocenie większości historyków powstanie zakończyło się politycznym niepowodzeniem, gdyż nie udało się utworzyć suwerennych władz polskich które mogłyby wystąpić w Warszawie przeciwko Armii Czerwonej w charakterze legalnego reprezentanta narodu, będącego realną alternatywą dla stworzonego przez Józefa Stalina marionetkowego rządu komunistycznego, PKWN.
W efekcie upadku powstania w znacznym stopniu obniżył się potencjał Polskiego Państwa Podziemnego i Delegatury Rządu na Kraj oraz Armii Krajowej, które nie zdołały zapobiec planom politycznym Stalina w stosunku do powojennej Polski.
Mimo klęski w wymiarze politycznym i wojskowym, ogromnych strat cywilnych oraz materialnych (walki spowodowały zniszczenie istotnej części nieruchomego majątku miasta), powstanie warszawskie jako przykład walki o suwerenność i niepodległość, weszło do polskiej tradycji patriotycznej.
Kapitulacja.
29 września głównodowodzący powstaniem warszawskim, gen. Tadeusz Komorowski „Bór”, wysłał ostatnią depeszę radiową do marszałka Rokossowskiego z apelem o udzielenie wsparcia militarnego, radiostacja radziecka potwierdziła otrzymanie wiadomości – do 2 października żadna odpowiedź w tej sprawie nie nadeszła. 30 września 1944 r., gdy jedynym ośrodkiem obrony w Warszawie pozostała część Śródmieścia, rozpoczęły się rozmowy na temat kapitulacji powstania warszawskiego. 2 października 1944 Przedstawiciele Komendy Głównej AK podpisali akt kapitulacji. Zapewniał on powstańcom prawa kombatanckie, którymi mocarstwa zachodnie objęły żołnierzy AK i gwarantował humanitarne traktowanie ludności cywilnej. Wszystkich mieszkańców Warszawy zmuszono do opuszczenia stolicy. Przez obóz przejściowy w Pruszkowie (Dulag 121 Pruszków) uchodźcy trafiali do różnych miejscowości, część jednak znalazła się w obozach koncentracyjnych lub została wysłana na roboty do Niemiec. Żołnierzy AK jako jeńców wojennych umieszczano w obozach w głębi Rzeszy. W rezultacie działań zbrojnych w czasie powstania warszawskiego stolica została zniszczona w stopniu od 25-28%, reszty zniszczeń, które doprowadziły do nieomal całkowitego zniszczenia substancji miejskiej, technicznej i przemysłowej miasta dokonały specjalne oddziały niemieckie, które przez kilka miesięcy po kapitulacji i wypędzeniu ludności systematycznie niszczyły to, co pozostało z miasta.
Klęska.
Decyzja o rozpoczęciu powstania warszawskiego od początku stała się przedmiotem krańcowych ocen. Przeciwnicy i zwolennicy powstania wywodzili się z tych samych środowisk społecznych i politycznych. Upadek powstania warszawskiego rozpatrywano w kilku aspektach.
Wojskowy.
Siły powstańcze zostały zniszczone, zginęło od 17,2 do 18 tys. żołnierzy AK, 3,5 tys. „kościuszkowców”, 5 tys. żołnierzy zaginęło, a 25 tys. zostało rannych. Poniesione straty, mimo początkowych sukcesów nie spowodowały w dłuższej perspektywie osiągnięcia celów wojskowych powstania warszawskiego – odpowiedzialność za porażkę militarną ponosi w dużym stopniu Józef Stalin, który chciał wykorzystać powstanie do zniszczenia Warszawy i Armii Krajowej rękami Niemców i podjął szereg decyzji, które spowodowały, iż wsparcie radzieckie dla powstańców było znikome. Stalin już 6 sierpnia wydał decyzję o wstrzymaniu frontu radzieckiego na odcinku warszawskim, mimo wielokrotnie składanych deklaracji o udzieleniu wsparcia w postaci zrzutów uzbrojenia nastąpiły one dopiero pomiędzy 13 września a 14 września, po prawie 44 dniach walki, gdy nie mogło to zaważyć w istotnym stopniu na wynik walk w Warszawie. Zgodę na lądowanie samolotów alianckich na radzieckich lotniskach na wschód od Warszawy, Stalin wydał dopiero 13 września 1944 – efektem tej zwłoki był o wiele mniejszy zakres wsparcia wojskowego ze strony państw zachodnich co także przyspieszyło klęskę. Dodatkowo radziecka służba bezpieczeństwa NKWD, zatrzymywała, rozbrajała i dokonywała aresztowań żołnierzy Armii Krajowej idących na pomoc walczącej Warszawie. Walki nie wpłynęły w istotnym stopniu na załamanie się niemieckiej obrony na środkowej Wiśle, jednak wiązały prawie 50 tys. niemieckich sił przez dwa miesiące i wyłączały z niemieckich planów frontowych kluczowy dla Wehrmachtu warszawski węzeł komunikacyjny – uniemożliwiając podjęcie większego kontrataku niemieckiego na pozycje Armii Czerwonej. Chociaż powstanie warszawskie operacyjnie nie miało istotnego znaczenia dla sytuacji strategicznej w rejonie Warszawy, opóźniło w istotnym stopniu budowę umocnionego rejonu obrony Warszawy, tzw. Festung Warschau, zarządzonej 27 lipca 1944 przez Adolfa Hitlera – efektem tego był znacznie mniejszy potencjał obronny sił niemieckich i szybkie zajęcie Warszawy przez Rosjan w dniu 17 stycznia 1945. Przejściowym efektem wojskowym było osłabienie Niemców pod względem taktycznym. Znaczenie wojskowe dla Armii Czerwonej powstania warszawskiego miało swoje konsekwencje w postaci uniemożliwienia zajęcia całego terytorium III Rzeszy przez siły radzieckie, na co Stalin miał szanse w lecie 1944, paradoksalnie zatem uratowało przed sowietyzacją zachodnią część Niemiec – zwlekanie z pomocą powstaniu warszawskiemu i ofensywy militarnej w rejonie Warszawy kosztowało ZSRR kilka miesięcy przestoju na froncie, zajęcie stolicy Polski przez Armię Radziecką nastąpiło dopiero w sto dni po upadku powstania, w połowie stycznia 1945. Z drugiej strony, powstanie opóźniło klęskę Niemiec, spowodowało późniejsze zakończenie wojny i większe ofiary cywilne i wojskowe. Powstanie nie przyspieszyło wyzwolenia Warszawy, gdyż z osobistego rozkazu Stalina Armia Czerwona wstrzymała ofensywę na miasto – dowództwo Armii Krajowej nie liczyło na taki rozwój wydarzeń, zakładając iż głównym celem Stalina jest jak najszybsze pokonanie nazistowskich Niemiec.
Polityczny.
Powstanie warszawskie było politycznym sprzeciwem przeciwko planom Stalina zlikwidowania niepodległej Polski i uzależnienia jej całkowicie od ZSRR. Propaganda radziecka rozpowszechniała nieprawdziwe informacje o rzekomym współdziałaniu polskiego państwa podziemnego z niemieckimi siłami okupacyjnymi zarówno na polu wojskowym jak i wywiadowczym, bezczynność AK w takiej sytuacji jedynie wzmocniłaby dalsze propagandowe oszczerstwa i ułatwiłaby późniejszą likwidację setek tysięcy członków polskiego podziemia niepodległościowego po wojnie, jako „współpracowników Hitlera”, bez większego oporu ze strony państw zachodnich. Z zajętych polskich terenów wschodnich wywożono już wówczas żołnierzy AK i innych organizacji podziemnych w głąb ZSRR i poddawano ich represjom – kierownictwo i żołnierze polskiego państwa podziemnego podejmując walkę z Niemcami miało zatem świadomość, iż gdyby walki nie wybuchły i tak czeka ich wywiezienie przez Rosjan do obozów, represje i niejednokrotnie śmierć. Wybuch powstania był aktem politycznej desperacji, gdyż przywódcy polskiego państwa podziemnego zdawali sobie sprawę z niekorzystnego stanu tzw. „sprawy polskiej” w obozie alianckim, mimo to podjęli próbę (nie uzgodnioną z mocarstwami zachodnimi) przeciwstawienia się wynikających z tych ustaleń planów podporządkowania Polski Stalinowi – polityczna walka ze Związkiem Radzieckim w tamtym okresie miała pewne szanse powodzenia, realnie jednak decydujące znaczenie miały poczynione przez aliantów i ZSRR ustalenia, ignorujące polskie interesy i naruszające polską rację stanu, odnośnie do polskich terenów wschodnich poza Linią Curzona i określenia tzw. „stref wpływów”, w myśl których Polska znajdowała by się po wojnie pod kontrolą ZSRR. Niepodległość i przyszły los Polski zależały zatem od wyników powstania warszawskiego jedynie pośrednio i w ograniczonym stopniu, dowództwo AK liczyło na stworzenie faktów dokonanych – zajęcie miasta i ukazanie ZSRR i Armii Czerwonej siły Polskiego Państwa Podziemnego, i tym samym przynajmniej częściową zmianę politycznych ustaleń między mocarstwami zachodnimi a ZSRR odnośnie do losów Polski po wojnie – wyzwolona Warszawa kontrolowana przez środowiska niepodległościowe, związane z reprezentującą polską rację stanu Delegaturę Rządu na Kraj, mogła stworzyć polityczną przeciwwagę dla marionetkowego rządu komunistycznego stworzonego przez Stalina, PKWN. Komuniści polscy z Polskiej Partii Robotniczej, realizujący cele polityczno-wojskowe ZSRR, byli świadomi wagi politycznej ewentualnego zwycięstwa powstania i jeszcze w trakcie jego trwania prowadzili brutalną kampanię propagandową wymierzoną w Polskie Państwo Podziemne i dowództwo Armii Krajowej, 15 sierpnia 1944 Komitet Centralny PPR w swojej odezwie stwierdził:
Założenia te, mające być według ocen wielu historyków, bardziej manifestacją polityczną i aktem rozpaczy, mającym ostatecznie wpłynąć na aliantów i spowodować respektowanie polskich propozycji odnośnie do społecznego i politycznego kształtu powojennego państwa polskiego i skuteczne reprezentowanie ich wobec Stalina, były niewątpliwie przeceniane przez przywódców rządu polskiego w Londynie, który warunkował sukces powstania szybką pomocą ZSRR i aliantów, która jednak nie nadeszła, głównie wskutek decyzji podejmowanych przez Stalina i zawiłej gry dyplomatycznej między państwami sojuszniczymi – zatem w ostatecznym kształcie nie wpłynęło to w pożądany sposób na zachowanie niepodległości Polski, która została podporządkowana ZSRR po II wojnie światowej.
Materialny.
Niemieckie postanowienie zniszczenia stolicy zostało powzięte już przed wybuchem powstania warszawskiego – zgodnie z rozkazem Hitlera z 27 lipca 1944 Warszawa była przeznaczona do zniszczenia – Niemcy zamierzali uczynić z miasta umocniony rejon tzw. Festung Warschau, zatem zniszczenie Warszawy nie wiązało się tylko z wybuchem w niej walk. Nie została natomiast zniszczona Praga, uszkodzona w ścisłym związku z działaniami wojennymi, gdyż Niemcy zamierzali wykorzystać Wisłę jako naturalną przeszkodę frontową i umocnić lewobrzeżną część miasta. Ze wszystkich większych miast polskich zostało zupełnie i w sposób zorganizowany zniszczone tylko to miasto, w którym wybuchło powstanie – gdyż decyzję o „zrównaniu Warszawy z ziemią” podjął Adolf Hitler w akcie zemsty, zbiegało się to poniekąd z wcześniejszymi założeniami niemieckimi realizowanymi zgodnie z tzw. Planem Pabsta i obozem koncentracyjnym KL Warschau, przeznaczonym dla Polaków i Żydów, które nie występowały w stosunku do innych miast polskich w takim zakresie. Warszawę zatem Niemcy i tak planowali zniszczyć, wybuch powstania dostarczył jedynie pretekstu do zniszczenia stolicy.
Straty.
Dokładne liczby strat wojska powstańczego i ludności Warszawy nie są znane, można je określić tylko w wielkim przybliżeniu. Największe straty poniosła ludność cywilna, gdyż oddziały niemieckie planowo mordowały całe dzielnice np. na warszawskiej Woli wymordowano w ten sposób ponad 65 tys. bezbronnych ludzi (rzeź Woli), nie znajdujących się na terenie walk powstańczych, a na terenie Ochoty ok. 10 tys. osób (rzeź Ochoty). Do masowych mordów, zwłaszcza w pierwszych dniach sierpnia 1944 r., dochodziło ponadto w Śródmieściu, gdzie mogło zginąć nawet do 10 tys. osób (egzekucje w „dzielnicy policyjnej” oraz egzekucje w rejonie pl. Teatralnego), jak również na Mokotowie (pacyfikacja Mokotowa) i Starym Mieście.
Bliskość obustronnych stanowisk bojowych, ciągłe ataki niemieckie z użyciem lotnictwa i dział dużego kalibru sprawiały ponadto, że niemieckie ciężkie środki ogniowe raziły nie tylko walczących powstańców, ale także w bezbronną ludność. Po wojnie przyjmowano najczęściej że ogólne straty poległych w powstaniu warszawskim wyniosły około 200 tysięcy ludzi, współcześnie dokonano rewizji tych ustaleń oceniając ofiary cywilne powstania na 120-150 tys. ludzi, choć niejednokrotnie przyjmuje się także liczby w zakresie 150-180 tys. W tej liczbie mieści się również najbardziej wartościowa i aktywna młodzież stolicy, która stanowiła czoło polskiego ruchu oporu. Zginęło także wielu przedstawicieli polskiego życia kulturalnego, jak np. poeci Krzysztof Kamil Baczyński, Tadeusz Gajcy, Juliusz Krzyżewski i Krystyna Krahelska, aktorzy Franciszek Brodniewicz, Maria Przybyłko-Potocka, Mariusz Maszyński i Józef Orwid, malarze Karol Kryński i Wiktor Mazurowski oraz pisarze Juliusz Kaden-Bandrowski, Wanda Miłaszewska, Stanisław Miłaszewski czy Antoni Wysocki (w wyniku choroby miesiąc po kapitulacji zmarła także pisarka Maria Rodziewiczówna), a także naukowcy, pedagodzy, studenci i uczniowie (zobacz hasło Polegli w powstaniu warszawskim po stronie polskiej). Większość ofiar zostało pochowanych w zbiorowych mogiłach na Cmentarzu Powstańców Warszawy na warszawskiej Woli oraz na Cmentarzu Powązkowskim.
Ocenia się, iż w trakcie oraz po zakończeniu powstania Niemcy wypędzili z domów od 500 do 550 tysięcy mieszkańców Warszawy oraz około 100 tysięcy osób z miejscowości podwarszawskich. Około 90 tys. Polaków skierowano na roboty przymusowe w głąb Rzeszy, 60 tys. zesłano do obozów koncentracyjnych, a około 100 tys. zwolniono względnie wyprowadzono z obozów przejściowych pod różnymi pretekstami. Resztę, to jest 300– 350 tys. ludzi, rozwieziono po całym Generalnym Gubernatorstwie (najwięcej do zachodniej części dystryktu warszawskiego, następnie radomskiego i krakowskiego) pozostawiając ich tam bez jakichkolwiek środków do życia.
Ściślejsze są dane dotyczące strat materialnych. W powstaniu Warszawa została zniszczona stosunkowo w niewielkim stopniu – zostało zniszczonych 25% do 28% majątku nieruchomego miasta. Jednak niektóre rejony zniszczono w większym stopniu, zostało zniszczone Stare Miasto, a w bardzo dużych rozmiarach Powiśle oraz Śródmieście. 12 października 1944 Heinrich Himmler skonkretyzował zamiary całkowitego zniszczenia miasta (rozkaz Hitlera o zniszczeniu Warszawy został wydany tuż po wybuchu powstania warszawskiego), w wyniku którego do 16 stycznia 1945 zniszczono 30% majątku nieruchomego miasta :
Planowych zniszczeń substancji miejskiej stolicy dokonywały od 3 października 1944 do 16 stycznia 1945 niemieckie brygady specjalne: "Vernichtungskommando" i "Verbrenungskommando" które burzyły dom po domu, grabiąc wszystko co nadawało się do wywiezienia do Niemiec, łącznie z przewodami telefonicznymi i torami kolejowymi. Ogółem, Niemcy wywieźli z Warszawy 45 tysięcy wagonów kolejowych oraz kilka tysięcy ciężarówek pełnych zagrabionego mienia prywatnego i państwowego. Na tym tle pomiędzy nazistowskimi dygnitarzami dochodziło później do poważnych kłótni dotyczących podziału wywożonych dóbr.
Szacunki powojenne zniszczeń Warszawy po 17 stycznia 1945, będące wynikiem zarówno walk w samym powstaniu jak i celowych zniszczeń dokonywanych przez niemieckie brygady specjalne od 3 października 1944 do 16 stycznia 1945, wyniosły: 42% lub 45% budynków, 72% zabudowy mieszkaniowej (zdecydowana większość na lewobrzeżnej części Warszawy), 90% zabudowy przemysłowej, 90% obiektów zabytkowych, 50% elektrowni, 30% wodociągów itd., zniszczeniu uległa głównie zabudowa lewobrzeżnej części Warszawy. Zburzono 25 świątyń, spalona została Politechnika Warszawska oraz większość budynków Uniwersytetu Warszawskiego, dnia 27 listopada 1944 wysadzono w powietrze Zamek Królewski w Warszawie, zniszczono szkoły, biblioteki i dzieła sztuki.
Po klęsce III Rzeszy i zakończonej wojnie, polski architekt i autor powojennej koncepcji odbudowy Starego Miasta w Warszawie, profesor Jan Zachwatowicz, skomentował niemieckie barbarzyństwo w stosunku do stolicy Polski w następujący sposób:
Masowe ekshumacje zarówno żołnierzy Powstania jak i ofiar wśród ludności cywilnej, między innymi w obawie przed wybuchem epidemii, rozpoczęły się już wczesną wiosną 1945 r. i trwały do 1948 roku. Bezcenną pomocą w identyfikacji ofiar okazała się powszechna praktyka wkładania danych identyfikacyjnych do butelki, którą następnie umieszczano pod pachą zmarłego. Formalnie kwestią tą zajmował się Referat Ekshumacyjny przy Zarządzie Miasta, a praktycznie głównie ochotniczki PCK.
Pozytywne wartości powstania.
Powstanie warszawskie przeszło do historii jako przykład walki patriotycznego polskiego społeczeństwa, podkreślano odwagę biorących udział w walkach żołnierzy, których nie powstrzymały bezwzględność i okrucieństwo oddziałów niemieckich. Postawa ta jest przedstawiana niejednokrotnie jako przykład ofiarności, uporu i bohaterstwa w walce o wolność jako wartości wyższej niż życie ludzkie i korzyści materialne.
W czasie powstania doszło do chwilowego współdziałania większości organizacji podziemnych zakonspirowanych w Warszawie, z których wiele nie mogło dojść do porozumienia wcześniej, będąc w ciągłym sporze politycznym. Mimo różnych celów politycznych, walka z okupacyjnymi siłami niemieckimi stała się priorytetem. Brak pomocy wojskowej ZSRR spowodował stopniowe wycofywanie poparcia przez ugrupowania komunistyczne, w szczególności PPR – jej oddziały zbrojne, Armia Ludowa, wycofały się w większości z udziału w walkach już 28 sierpnia, pozostawiając część sił w ilości ok. 40 ludzi. Udało się jednak uzyskać przez pewien czas wspólnotę celów w postaci walki z Niemcami.

</doc>
<doc id="522221" url="https://pl.wikipedia.org/wiki?curid=522221" title="Stefan Widomski">
Stefan Widomski

Stefan Widomski (ur. 1943 w Warszawie) – polski przedsiębiorca, tłumacz, negocjator i dyplomata. Tłumacz prezydenta Finlandii Urho Kekkonena. Wiceprezes ("Senior Vice President") koncernu telekomunikacyjnego Nokia. Od 1993 konsul honorowy RP w Espoo. Najbogatszy Polak w Finlandii.
Życiorys.
Młodość i emigracja.
Jego ojciec pracował na poczcie, a jego matka była krawcową. Dorastał na Woli, czyli w robotniczej dzielnicy Warszawy. Ukończył Technikum Telekomunikacyjne. Studiował prawo na Uniwersytecie Warszawskim. W 1966 wyjechał do Finlandii. Początkowo trudnił się naprawami telewizorów, później pracował w księgarni. Po półtora roku opanował język fiński na tyle dobrze, że zdał na uniwersytet, studiował ekonomię i historię polityczną.
Praca zawodowa.
W 1972 podjął pracę handlowca w koncernie Nokia. Zajmował się handlem zagranicznym głównie z państwami bloku wschodniego i ZSRR. Był też tłumaczem przysięgłym oraz tłumaczem prezydenta Finlandii Urho Kaleva Kekkonena w latach 70. Wieloletni prezes zarządu Fińsko-Rosyjskiej Izby Handlowej, następnie także jej honorowy członek. Wieloletni prezes okręgu Południowej Finlandii Towarzystwa Finlandia-Rosja. Od stycznia 2006 do grudnia 2008 doradca ds. Rosji w SITRA, Narodowym Funduszu Niepodległości Finlandii. Pełni funkcję honorowego konsula polskiego.
Od lipca 2006 jest na emeryturze.
Upamiętnienie.
W roku 2006 w Finlandii opublikowano jego biografię w wydaniu książkowym pod tytułem „Stefan Widomski i rozmowy telefoniczne z Moskwą” (fiń. "Stefan Widomski ja puhelut Moskovaan"). Telewizja Finlandii wyprodukowała dwa programy o jego drodze życiowej.
Życie prywatne.
Dwukrotnie żonaty, ma troje dzieci. Mieszka na stałe w Helsinkach.

</doc>
<doc id="522222" url="https://pl.wikipedia.org/wiki?curid=522222" title="Zdzisław Nowak (hokeista)">
Zdzisław Nowak (hokeista)

Zdzisław Ignacy Nowak (ur. 25 lutego 1928 w Krynicy, zm. 25 listopada 2000 w Krynicy) – polski hokeista, olimpijczyk.
Grał na pozycji środkowego napastnika. Uczestniczył w olimpiadzie w Cortina d’Ampezzo 1956, gdzie polska drużyna zajęła 8. miejsce. Brał udział w mistrzostwach świata w 1955 i 1957, a także w Akademickich Mistrzostwach Świata 1956 (3. miejsce).
Pięciokrotnie zdobywał mistrzostwo Polski: w 1950 z KTH Krynica i w latach 1952, 1953, 1954 i 1955 z CWKS Warszawa.

</doc>
<doc id="522223" url="https://pl.wikipedia.org/wiki?curid=522223" title="Gazowy gigant">
Gazowy gigant



</doc>
<doc id="522224" url="https://pl.wikipedia.org/wiki?curid=522224" title="Związek Polskich Autorów i Kompozytorów">
Związek Polskich Autorów i Kompozytorów

Związek Polskich Autorów i Kompozytorów powstał w 1945 w Łodzi jako Związek Autorów i Kompozytorów (ZaiK).
Ma dwie sekcje: kompozytorską i literacką. Statutowo zajmuje się twórczością rozrywkową. Posiada Komisję Kwalifikacyjną.
Historia.
Wśród członków założycieli byli m.in.: Jerzy Arct – kompozytor, wydawca; Jan Ernst – muzyk, geograf; Jan Brzechwa – poeta, bajkopisarz, prawnik. Pierwszy prezes: Tadeusz Sygietyński, kompozytor, założyciel zespołu ludowego „Mazowsze”.
W 1947 roku ZAiK przeniósł się do Warszawy. Prezesem został Julian Tuwim. Rok później, po atakach Ministerstwa Kultury i Sztuki, oraz Związku Kompozytorów Polskich i Związku Literatów Polskich, ZAiK został rozwiązany.
W roku 1956, korzystając z politycznej odwilży, Władysław Szpilman reaktywował ZAiK pod nową nazwą ZAKR. Działalność związku zawieszano jeszcze dwukrotnie: w latach 1968–1969, oraz w czasie stanu wojennego, w 1981 roku.

</doc>
<doc id="522226" url="https://pl.wikipedia.org/wiki?curid=522226" title="Ripplemark">
Ripplemark



</doc>
<doc id="522227" url="https://pl.wikipedia.org/wiki?curid=522227" title="ZAKR">
ZAKR



</doc>
<doc id="522228" url="https://pl.wikipedia.org/wiki?curid=522228" title="Józef Dambek">
Józef Dambek

Józef Dambek ps. „Lech”, „Kil”, „Jur”, „Adam Falski” (ur. 7 lipca 1903 w Zdrojach koło Świecia, zm. 4/5 marca 1944 pod Sikorzynem) – polski działacz społeczny i pedagog, podczas okupacji niemieckiej przywódca Tajnej Organizacji Wojskowej „Gryf Kaszubski”, zastępca prezesa Rady Naczelnej, a od 1943 r. – przywódca Tajnej Organizacji Wojskowej „Gryf Pomorski”.
Życiorys.
Młodość i okres II Rzeczypospolitej.
Był synem Józefa Dambka, właściciela sklepu kolonialnego w Zdrojach i Matyldy z domu Szczęsnej. Od 1910 r. uczęszczał do szkoły ludowej w Gackach, którą ukończył w 1918 r. W 1920 r. rozpoczął pracę zarobkową przy budowie elektrowni w Gródku. W latach 1921–1922 przeszedł kurs nauczycieli pomocniczych w Świeciu, po którym pracował w szkołach w Sławutówku i Domatowie, uzyskując kwalifikacje stałego nauczyciela publicznych szkół powszechnych. Następnie przeniósł się do większych szkół w Leśniewie i Żarnowcu, gdzie został jej kierownikiem. W tym okresie był zaangażowany – we współpracy z placówką Straży Granicznej w Piaśnicy – w rozpracowanie niemieckiej grupy dywersyjnej z Pucka. W latach 1928–1929 organizował tzw. Uniwersyteckie Kursy Wakacyjne z udziałem nauczycieli warszawskich. Działał w Towarzystwie Gimnastycznym „Sokół”, będąc prezesem lokalnej komórki, Związku Nauczycielstwa Szkół Powszechnych, Lidze Obrony Powietrznej i Przeciwgazowej, Polskim Związku Zachodnim, Towarzystwie Czytelni Ludowych, zakładając wiejskie punkty biblioteczne. We wrześniu 1930 r., w proteście przeciw aresztowaniom posłów i działaczy partii opozycyjnych, usunął ze szkoły w Żarnowcu portrety marszałka Józefa Piłsudskiego, w związku z czym został odwołany z funkcji jej kierownika i zawieszony w czynnościach nauczyciela. Jednakże dzięki interwencji wpływowych znajomych otrzymał skierowanie do szkoły w Gowidlinie. Od 1931 r. uczył w 1-klasowej szkole w Kobylu. W tym okresie ujawnił silne sympatie dla działalności Stronnictwa Narodowego.
Udział w sieci dywersji pozafrontowej.
W latach 1930–1935 nasiliły się afery wywiadowcze na Pomorzu. Strona polska nie mogła pozostawać bez reakcji na poczynania Niemców. W tej sytuacji szef sieci dywersji pozafrontowej na Gdańsk, ppłk Ludwik Muzyczka zaproponował J. Dambkowi wstąpienie do tych struktur, znając jego postawę patriotyczną i biegłą znajomość języka niemieckiego. Józef Dambek przeszedł w Warszawie szkolenie sabotażowo-dywersyjne i został łącznikiem z warszawską centralą. Przed wybuchem wojny obronnej 1939 r. ukończył jeszcze kilka zakonspirowanych kursów dla członków dywersji pozafrontowej, m.in. w lasach łomżyńskich, Borach Tucholskich i na wschodnim Górnym Śląsku. Został zaprzysiężony i mianowany na stopień porucznika. Następnie zorganizował i został szefem dywersji w regionie kościerskim. Przygotował kadrę do działalności konspiracyjnej na wypadek zajęcia Pomorza przez Niemcy.
W roku 1935 podczas zakonspirowanego kursu otrzymał „Bursztynowe drzewo” – prestiżową nagrodę ziem kaszubskich w kategorii „dobrodziej słowa i muzyki”.
Okupacja niemiecka.
1 września 1939 r. po wybuchu wojny poinformował uczniów o zawieszeniu zajęć szkolnych. Następnie ukrył akta szkolne i udał się na linię frontu. Jego żona Anna z domu Reiter, rozgłosiła, że mąż zginął w czasie działań wojennych i zdobyła od władz niemieckich odpowiednie zaświadczenie, że jest wdową po nauczycielu J. Dambku. Tymczasem ten od pierwszych dni okupacji niemieckiej ukrywał się, często zmieniając miejsca pobytu. 24 grudnia 1939 r. na bazie sieci dywersji pozafrontowej utworzył w Czarlinie z Klemensem Bronkiem, Bronisławem Brunką oraz Józefem Gierszewskim i Janem Gierszewskim Tajną Organizację Wojskową „Gryf Kaszubski”, na czele której stanął. W 1940 r. przyciągnął do niej legendarnego pomorskiego działacza niepodległościowego, księdza ppłka Józefa Wryczę ps. „Rawycz”, „Delta”, co doprowadziło do szybkiego rozszerzenia jej działalności na dużą część Pomorza Gdańskiego.
Aby skonsolidować pomorską konspirację, doprowadził do przekształcenia 7 lipca 1941 r., podczas zebrania założycielskiego w Czarnej Dąbrowie, TOW „Gryf Kaszubski” w Tajną Organizację Wojskową „Gryf Pomorski”. Objął wówczas funkcję zastępcy prezesa Rady Naczelnej, którym został ksiądz ppłk J. Wrycza, oraz kierownika Głównego Wydziału Organizacyjnego, odpowiedzialnego za bieżącą działalność konspiracyjną. W rzeczywistości był jednak faktycznym przywódcą organizacji, rozbudowując jej podziemne struktury i podporządkowując sobie wiele grup konspiracyjnych z obszaru Pomorza Gdańskiego. Wydawał podziemny biuletyn „Gryf Pomorski”, do którego pisał dużo różnych tekstów. Ważnym punktem w jego działalności był wywiad. Osobiście uczestniczył w zbieraniu informacji dotyczących niemieckiego przemysłu zbrojeniowego na Pomorzu oraz rakiet V1 i V2. Z drugiej jednak strony w swoich działaniach popełnił kilka poważnych błędów, zwłaszcza utrzymując ewidencję organizacyjną z personaliami gryfowców, co w późniejszym okresie ułatwiło Niemcom masowe ich aresztowania. W 1942 r. uczestniczył w rozmowach kierownictwa TOW „Gryf Pomorski” z przedstawicielami Okręgu Pomorskiego AK, które miały doprowadzić do ulokowania organizacji w strukturach Polskiego Państwa Podziemnego, lecz zostały przerwane z powodu aresztowań niektórych członków Komendy Okręgu Pomorskiego AK. Latem 1943 r. przyczynił się do rozłamu w TOW „Gryf Pomorski” jako inicjator przyłączenia się do Ruchu Miecz i Pług. Jest także obarczany odpowiedzialnością za skrytobójczą śmierć komendanta głównego TOW „Gryf Pomorski”, Józefa Gierszewskiego.
Tragiczna śmierć.
Kiedy w lutym 1944 r. doszło do aresztowań pomorskich konspiratorów w Tczewie, Gestapo wpadło na jego trop. W nocy z 4 na 5 marca 1944 r. pod Sikorzynem w powiecie kartuskim zginął zastrzelony w zasadzce przez agenta Gestapo Jana Kaszubowskiego vel Hansa Kassnera, co było wynikiem prowokacji gdańskiego Gestapo po załamaniu się w śledztwie aresztowanej łączniczki. Nie wiadomo, gdzie został pochowany.
Odznaczenia.
i inne.
Upamiętnienie.
W 1970 r. w szkole podstawowej w Kobylu została odsłonięta tablica pamiątkowa ku jego czci i otwarta izba pamięci. Natomiast w miejscu jego śmierci znajduje się głaz z płytą upamiętniającą to wydarzenie.
10 października 1992 Szkoła Podstawowa w Leśniewie otrzymała imię porucznika Józefa Dambka oraz sztandar. W tym samym dniu odsłonięta została tablica pamiątkowa poświęcona pamięci Józefa Dambka.
W dniu 5 marca 2017 został przez ministra obrony narodowej Antoniego Macierewicza awansowany na stopień kapitana podczas uroczystości w Gołubiu, upamiętniającej 73. rocznicę śmierci dowódcy „Gryfa”.

</doc>
<doc id="522229" url="https://pl.wikipedia.org/wiki?curid=522229" title="Zmarszczki wiatrowe">
Zmarszczki wiatrowe



</doc>
<doc id="522230" url="https://pl.wikipedia.org/wiki?curid=522230" title="Zmarszczki wydmowe">
Zmarszczki wydmowe



</doc>
<doc id="522231" url="https://pl.wikipedia.org/wiki?curid=522231" title="Wałki falowe">
Wałki falowe



</doc>
<doc id="522233" url="https://pl.wikipedia.org/wiki?curid=522233" title="Prąd rzeki">
Prąd rzeki



</doc>
<doc id="522235" url="https://pl.wikipedia.org/wiki?curid=522235" title="Ogród Botaniczny w Goteborgu">
Ogród Botaniczny w Goteborgu



</doc>
<doc id="522239" url="https://pl.wikipedia.org/wiki?curid=522239" title="Pałac Tomasza Zielińskiego w Kielcach">
Pałac Tomasza Zielińskiego w Kielcach

Pałac Tomasza Zielińskiego – zabytkowy obiekt w centrum Kielc położony tuż obok Pałacu Biskupów Krakowskich przy ulicy Zamkowej. W skład wnętrza pałacyku wchodzi kilkanaście pomieszczeń, m.in.: Sala Koncertowa, Sala Klubowa, Sala Portretowa, kawiarnia, biblioteka, dwie baszty, oranżeria. Wokół pałacyku znajduje się ogród, na terenie którego znajduje się studnia z daszkiem, słup pamiątkowy, a w okresie letnim mieści się tu kawiarenka pod parasolami. Całość jest otoczona różnej wysokości murem z otworami strzelniczymi. Na murze znajduje się mała baszta zwana „Plotkarką”.
Pałacyk swą nazwę zawdzięcza Tomaszowi Zielińskiemu, który w latach 1847–1858 dzierżawił ten obiekt od rządu i przekształcił go w kompleks pałacowo-ogrodowy. W trakcie swojego pobytu urządził w pałacyku muzeum oraz ośrodek mecenatu artystów, w którym gościł znanych malarzy: Józefa Szermentowskiego, Januarego Suchodolskiego, Wojciecha Gersona i Franciszka Kostrzewskiego. Od 1985 roku jest to siedziba Domu Środowisk Twórczych, który organizuje w tym miejscu wystawy prac, koncerty oraz spotkania z ludźmi sztuki, nauki i polityki.
W skład zabytkowego zespołu pałacyku, wpisanego do rejestru zabytków nieruchomych (nr rej.: A.379/1-3 z 3.01.1970), oprócz pałacu, należą:
Koło pałacyku przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.

</doc>
<doc id="522241" url="https://pl.wikipedia.org/wiki?curid=522241" title="Kamera scyntylacyjna">
Kamera scyntylacyjna



</doc>
<doc id="522246" url="https://pl.wikipedia.org/wiki?curid=522246" title="Oskar II Bernadotte">
Oskar II Bernadotte



</doc>
<doc id="522248" url="https://pl.wikipedia.org/wiki?curid=522248" title="Księstwo muromsko-riazańskie">
Księstwo muromsko-riazańskie

Księstwo muromsko-riazańskie – początkowo ziemia, wschodząca w skład księstwa czernichowskiego, która następnie pod koniec XI wieku wyodrębniła się w osobne księstwo. Jako samodzielny organizm państwowy istniało w latach 1097–1129. Kontynuacją dziejową księstwa muromsko-riazańskiego były księstwa muromskie i riazańskie.
Po śmierci Jarosława Mądrego księstwo czernihowskie wraz z ziemią muromsko-riazańską i Tmutarakanią otrzymał Światosław Jarosławowicz. W 1097 roku, na mocy postanowień zjazdu lubeckiego, z księstwa czernihowskiego wyodrębniło się księstwo muromsko-riazańskie, które otrzymał syn Światosława, Jarosław Światosławowicz. W 1123 roku, po śmierci księcia czernihowskiego Dawida Światosławowicza, Jarosław zajął tron czernihowski, a księstwo muromsko-riazańskie przeszło pod panowanie jego bratanka Wsiewołoda Dawidowicza. W 1124 (lub 1127) roku Wsiewołod w porozumieniu z Wielkim Księciem Kijowskim, Mścisławem Włodzimierzowiczem, pozbawił tronu czernihowskiego Jarosława i ten powrócił do księstwa muromsko-riazańskiego. Po jego śmierci w 1129 roku do władzy doszli synowie Jarosława, podzieliwszy spadek po ojcu na dwa księstwa: tron muromski objął Jerzy, riazański zaś Światosław.

</doc>
<doc id="522260" url="https://pl.wikipedia.org/wiki?curid=522260" title="Pieczarka karbolowa">
Pieczarka karbolowa

Pieczarka karbolowa ("Agaricus xanthodermus" Genev.) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Gatunek ten opisał Leon Gaston Genevier w 1876 r. Ma 20 synonimów naukowych.
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako pieczarka cuchnąca lub pieczarka żółtawa. Określenie „karbolowa” wynika z faktu, iż podczas gotowania tego grzyba wydziela się silny, nieprzyjemny zapach, bardzo podobny do karbolu.
Morfologia.
Średnicy 4–12(15) cm, całkowicie biały i wypukły, skórka jadwabista, często promieniowo pękająca, niekiedy bywa pokryta delikatnymi łuseczkami oraz posiadać może w szczycie zabarwienie jasnobeżowe. Skórka na kapeluszu pod naciskiem przebarwia się na kolor żółty.
Dość cienkie, z początku w kolorze róż, różowobiaławym i jej odcieniach, z czasem przebarwiającym się do koloru czekoladowobrunatnego.
Do wysokości 10–12 cm, cały biały, wysmukły, przechodzący w dolnej części w bulwę, pod naciskiem zmienia kolor na chromowożółty. Pierścień zwisający, od spodu z charakterystycznym, dookoła biegnącym kantem.
Biały, po przekrojeniu przybiera intensywnego koloru żółtego, potarty w nasadzie barwi się chromowożółto. W zapachu przypomina karbol lub atrament, podczas gotowania zapach ten przybiera na sile. W smaku bardzo nieprzyjemny.
Ciemny. Zarodniki eliptyczne, o średnicy 5,5–6,5 × 3,5–4,5 µm. Okres wysypu przypada na miesiące od lipca do października.
Występowanie i siedlisko.
Opisano stanowiska tego gatunku w Ameryce Północnej, Środkowej i Południowej, Europie i Australii. W Polsce jest dość częsty.
Rośnie od maja do października. Występuje w lasach liściastych i iglastych, na terenach w pobliżu dróg i ich przydrożnych zaroślach, w parkach, ogrodach, na łąkach, tworząc niekiedy większe skupiska.
Znaczenie.
Grzyb trujący, powoduje (chociaż nie u wszystkich ludzi) silne zaburzenia w trawieniu, połączone z mdłościami i wymiotami. Alkohol może wzmacniać działanie trujące, zależnie od stanu zatrutej osoby. Pieczarki trujące od pieczarek jadalnych odróżniają się nieprzyjemnym zapachem. Zasada ta dotyczy jednak tylko pieczarek, wielu innych grzybów trujących nie da się odróżnić po zapachu.
Gatunki podobne.
Grzyb ten najłatwiej pomylić z pieczarką białawą ("Agaricus arvensis"). Cechą, która je odróżnia to zapach miąższu. Podobna jest też pieczarka bulwiasta ("Agaricus sylvicola") oraz pieczarka leśna ("Agaricus sylvaticus"). Zapach, jak i smak odróżniają tę pieczarkę od innych jadalnych gatunków pieczarek.

</doc>
<doc id="522261" url="https://pl.wikipedia.org/wiki?curid=522261" title="Mieczysław Gracz">
Mieczysław Gracz

Mieczysław Karol Gracz (ur. 3 sierpnia 1919 w Krakowie, zm. 21 stycznia 1991 tamże) – polski piłkarz występujący na pozycji napastnika, reprezentant Polski w latach 1947–1950, trener piłkarski.
Życiorys.
Wieloletni zawodnik Wisły Kraków i reprezentacji Polski, w której wystąpił 22 razy. Wraz z Józefem Kohutem współtworzył znaną w okresie powojennym parę napastników. Z "Białą Gwiazdą" zdobył dwukrotnie tytuł mistrza Polski (1949, 1950) oraz wicemistrza kraju (1951 jako finalista PP). Po zakończeniu kariery pracował jako trener, m.in. w Wiśle i Olimpii Poznań. Jego imieniem nazwany został stadion KS Grzegórzecki w Krakowie przy al. Pokoju. Zmarł w 1991 roku i został pochowany na Cmentarzu Wojskowym przy ul. Prandoty (kw. XCIII-9-27).

</doc>
<doc id="522262" url="https://pl.wikipedia.org/wiki?curid=522262" title="Katolicka nauka społeczna">
Katolicka nauka społeczna

Katolicka nauka społeczna (KNS) – nauczanie Kościoła katolickiego w kwestiach odnoszących się do zbiorowych problemów społeczności lub też całej ludzkości. Nauczanie to może być przedstawiane pod trzema określeniami: „społeczna nauka Kościoła” lub „doktryna społeczna Kościoła” oraz „nauczanie społeczne Kościoła”. Powstanie nauki społecznej Kościoła jest związane z encykliką Leona XIII "Rerum novarum", która była odpowiedzią na zachodzące w XIX wieku przemiany społeczno-polityczne związane z powstaniem nowoczesnych społeczeństw.
Zarys historyczny.
Nazwa ta pierwszy raz użyta została w encyklice "Quadragesimo anno" Piusa XI z 1931, ale za głównego twórcę nauczania społecznego Kościoła katolickiego uważa się Leona XIII, który w 1891 roku wydał encyklikę "Rerum novarum". KNS jest więc nauką stosunkowo młodą, ale tylko w sensie wyodrębnienia jej z całokształtu nauczania Kościoła.
Część KNS dotycząca najbiedniejszej części społeczeństwa bazuje na niektórych zapisach ze Starego Testamentu, jak również nauczaniu Jezusa Chrystusa, opisanym w Nowym Testamencie, takim jak np. zdanie "„Zaprawdę, powiadam wam: Wszystko, co uczyniliście jednemu z tych braci moich najmniejszych, Mnieście uczynili”." Inną cechą szczególną katolickiej nauki społecznej jest sposób, w jaki KNS krytykowała (i krytykuje) społeczne i polityczne ideologie: komunizm, socjalizm, faszyzm, nazizm, kapitalizm i liberalizm. Wszystkie one w swojej czystej postaci zostały w swoim czasie potępione przez dokumenty programowe KNS, wydawane przez różnych papieży w różnych okresach historycznych.
Katolicka nauka społeczna z jednej strony przeciwstawia się etatyzmowi i nadmiernej koncentracji kompetencji i zasobów w rękach państwa, ale również sprzeciwia się nieograniczonemu kapitalizmowi i liberalizmowi.
Działy KNS.
Działy KNS według ks. Władysława Piwowarskiego:
Działy KNS według Czesława Strzeszewskiego:
Ma ona charakter moralny – nie stanowi teorii stworzonej przez katolickich uczonych, nie jest wynikiem ich prac, opiera się na Bożym Objawieniu, którego przejawem są prawa naturalne i prawo objawione.
Źródła.
Jej źródła można podzielić na:
Zasady KNS.
"„"Zasady społecznej nauki Kościoła, które opierają się na prawie naturalnym, znajdują potwierdzenie i umocnienie w wierze Kościoła i poprzez Ewangelię Chrystusa.” Wśród nich można wyróżnić:
Główne kwestie.
Konferencja Biskupów Katolickich USA wyróżniła 7 kwestii poruszanych przez katolicką naukę społeczną.
Życie i godność ludzka.
Fundamentalną zasadą KNS jest świętość ludzkiego życia oraz nienaruszalność godności istoty ludzkiej. Życie ludzkie musi być oceniane nieporównywalnie wyżej od rzeczy materialnych. Papież Jan Paweł II wielokrotnie wspominał o tej kwestii w jednej ze swoich głównych encyklik "Evangelium Vitae" (łac. "Ewangelia Życia").
Akty atakujące i zagrażające ludzkiemu życiu, takie jak morderstwo, aborcja, eutanazja i inne, zawsze muszą spotykać się ze sprzeciwem katolików. W konstytucji duszpasterskiej powstałej podczas II soboru watykańskiego, zatytułowanej "Gaudium et spes" ("Radość i Nadzieja"), zapisano iż: "„Należy więc z największą troską ochraniać życie od samego jego poczęcia”".
Wojnie i karze śmierci należy sprzeciwiać się w prawie każdym przypadku. Wyjątkiem jest sytuacja, gdy "„jest to praktycznie jedyna droga do obrony życia ludzkich istnień przed agresorem”". Zarówno wojna, jak i kara śmierci muszą być w takim przypadku ostatecznością. Dodatkowo, każdy człowiek, stworzony na obraz i podobieństwo Boga, posiada przyrodzoną godność, która musi być szanowana. Każda ludzka istota "„Człowiek jest powołany do pełni życia, która przekracza znacznie wymiary jego ziemskiego bytowania, ponieważ polega na uczestnictwie w życiu samego Boga.”" Z tego powodu KNS sprzeciwia się rasizmowi i innym formom dyskryminacji.
Rodzina, wspólnota, uczestnictwo.
Zaraz po stworzeniu Adama, "„Pan Bóg rzekł: «Nie jest dobrze, żeby mężczyzna był sam, uczynię mu zatem odpowiednią dla niego pomoc».”" Kościół katolicki naucza, iż człowiek jest istotą społeczną, a rodzina jest pierwszą i podstawową jednostką społeczną. Rodziny razem tworzą wspólnotę, a wspólnoty tworzą naród. Jednocześnie zaś wszyscy ludzie zamieszkujący ziemię, są częścią wspólnej rodziny rodzaju ludzkiego. To, w jaki sposób wspólnoty te zorganizują się politycznie, ekonomicznie i socjalnie, jest sprawą najwyższej wagi. Każda z instytucji w ten sposób powstałych musi zostać oceniona ze względu na to, jaki wpływ ma na życie i godność osoby ludzkiej.
KNS sprzeciwia się kolektywistycznemu podejściu, takiemu jakie prezentuje np. komunizm. Jednocześnie odrzuca niczym nieskrępowany leseferyzm, zakładający iż wolny rynek gwarantuje sprawiedliwość. Państwo ma pozytywną moralnie rolę do odegrania, ponieważ żadne społeczeństwo nie osiągnie sprawiedliwego i odpowiedniego podziału dóbr, jeżeli będzie nim rządził całkowicie wolny rynek. Wszyscy ludzie mają prawo do udziału w ekonomicznym, politycznym i kulturalnym życiu społeczeństwa. Ważną kwestią jest także subsydiarność – człowiekowi powinny pomagać wspólnoty coraz wyższych szczebli, a jeżeli te nie są w stanie tego dokonać, wówczas powinno to czynić państwo.
Prawa i obowiązki.
Każda osoba ma fundamentalne prawo do życia i do zaspokojenia podstawowych potrzeb. Każdy człowiek ma prawo do tego, co potrzebne mu jest do prowadzenia godnego życia, do zatrudnienia, opieki zdrowotnej i edukacji.
Kościół popiera własność prywatną i naucza, iż "„celem, ku któremu bezpośrednio zmierza pracownik, jest zdobycie dobra materialnego i posiadania go wyłącznie jako swoje i własne.”" Prawo do nienaruszalności własności prywatnej nie jest bezwzględnie obowiązujące. Teoretycznie jest rzeczą moralną i sprawiedliwą zniszczenie cudzej własności, jeżeli jest ona używana w celu szerzenia zła. Dopuszczalna jest także np. państwowa redystrybucja dóbr uzyskanych od osób, które je zagrabiły.
Szacunek dla biednych i słabych.
Jezus nauczał, iż w dniu Sądu Ostatecznego Bóg zapyta każdego z nas, co uczynił, by pomóc biednym i potrzebującym. Z tego powodu KNS stwierdza, iż katolicy powinni modlić się za biednych, okazywać im łaskę, solidarność i współczucie. Państwo powinno zwracać w swoich poczynaniach uwagę przede wszystkim na najbiedniejszą część swego społeczeństwa.
Godność pracy i prawa pracownicze.
Społeczeństwo musi dążyć do sprawiedliwości ekonomicznej, a gospodarka musi służyć ludziom, nie na odwrót. Robotnicy mają prawo do pracy, aby zarobić na życie, jak również do zakładania związków zawodowych w celu ochrony własnych interesów. Wszyscy pracujący mają prawo do godnych i sprawiedliwych płac oraz bezpiecznych warunków pracy.
Pracownicy muszą „w pełni i wiernie” wykonywać pracę, której się podjęli, a pracodawcy muszą "„wystrzegać się, by nie robili uszczerbku w mieniu proletariuszy zarówno gwałtem, jak podstępem i lichwą, a to tym więcej, że robotnicy mniej są zdolni do samoobrony, a ich mienie im szczuplejsze, tym świętszym być powinno.”"
Solidarność.
"„Solidarność jest niewątpliwie cnotą chrześcijańską. Już w dotychczasowym rozważaniu można było dostrzec liczne punkty styczne pomiędzy nią a miłością, znakiem rozpoznawczym uczniów Chrystusa.”" Solidarność jest jednością, która łączy członków grupy.
Wszyscy ludzie na ziemi należą do jednej ludzkiej rodziny. Musimy być „stróżami naszych braci”, pomimo że może nas dzielić odległość, język lub kultura. Jezus nauczał, iż ludzie muszą kochać swoich sąsiadów, jak i samych siebie, a na przykładzie przypowieści o dobrym Samarytaninie wskazuje, iż nasze współczucie musi zostać rozszerzone na wszystkich ludzi.
Solidarność na poziomie międzynarodowym może się odnosić do tzw. biednego Południa. Kościół katolicki w wielu przypadkach opowiadał się za umorzeniem długów najbiedniejszych krajów, np. w czasie obchodów Roku Jubileuszowego. Dobroczynność dla grup lub pojedynczych osób musi być połączona ze zmianami całych tzw. niesprawiedliwych struktur społecznych.
Troska o stworzenia Boże.
Bóg stworzył świat dla człowieka, który jest jego najlepszym tworem. Z tego względu może korzystać z dóbr Ziemi. Ale musi czynić to z szacunkiem dla natury i w sposób racjonalny. Na człowieku spoczywa także odpowiedzialność za ochronę środowiska naturalnego. Człowiek został panem „wszelkiego stworzenia”, ale w zamian za to musi dbać o boskie dzieło, które Pan mu przekazał. KNS odrzuca mentalność nastawioną tylko na konsumpcję, jako obrażającą Boga.
Historia.
Zasady KNS, choć w wielu przypadkach starsze, po raz pierwszy zostały usystematyzowane w późnych latach XIX wieku. Od tego czasu kolejni papieże dodawali nowe treści i rozwijali naukę społeczną Kościoła, wydając głównie kolejne encykliki.
Leon XIII.
15 maja 1891 roku papież Leon XIII wydał encyklikę "Rerum novarum", o podtytule „O kwestii robotniczej”. W tym dokumencie Leon XIII zawarł odpowiedź Kościoła katolickiego na społeczną niestabilność i konflikty wokół pracy, jakie pojawiły się u progu ery industrializacji i doprowadziły do powstania socjalizmu. Papież nauczał, iż rolą państwa jest promowanie sprawiedliwości społecznej, poprzez ochronę praw, podczas gdy Kościół musi mówić o sprawach społecznych, w celu poprawy socjalnych warunków i zapewnienia harmonii klasowej. Kościół uznawał konieczność istnienia własności prywatnej, ale wolna gra sił rynkowych musi być ograniczana przez względy moralne:
"„Otóż w tworzeniu tych dóbr praca proletariatu jest tak skuteczną, jak i konieczną, czy to w rolnictwie czy w fabrykach. Co więcej, praca ma tutaj taką płodność i taką skuteczność, że bez wahania można powiedzieć, iż praca robotników jest jedynym źródłem bogactw państwa. Przykazaniem więc sprawiedliwości jest publiczna opieka nad pracownikami taka, by z tego co do dobra publicznego dorzucają, tyle przynajmniej z powrotem otrzymywali, iżby sobie zapewnili mieszkanie, odzienie i środki żywności, i by w ten sposób łatwiej mogli znosić uciążliwości życia. Stąd wniosek, że państwo winno popierać wszystko, co w jakikolwiek sposób może polepszyć dolę robotników. Nikomu ta opieka nad proletariatem nie zaszkodzi, a owszem pomoże wszystkim, w interesie bowiem państwa leży, aby nie byli narażeni na nędzę ci, którzy dla wszystkich wytwarzają dobra.”"
"Rerum novarum" ukazuje trudne położenie XIX-wiecznych robotników i potępia niczym nieograniczony kapitalizm. Pośród możliwych rozwiązań tej sytuacji wskazuje tworzenie związków zawodowych i wprowadzenie negocjacji zbiorowych, jako alternatywy dla interwencjonizmu państwowego. Encyklika wskazuje także na to, iż biedni mają specjalny status – Bóg stoi po stronie biednych, których otacza opieką. Podobnie winno postąpić państwo.
Pius XI.
40 lat po "Rerum novarum" i w ponad rok po rozpoczęciu się Wielkiego Kryzysu, papież Pius XI wydał "Quadragesimo anno" o podtytule „O odnowieniu ustroju społecznego”. Wydana 15 maja 1931 roku, rozszerzała ona "Rerum novarum", zauważając pozytywne skutki pojawienia się tamtego dokumentu i zaznaczając jednocześnie, iż świat zmienił się znacznie od czasów Leona XIII. Pius XI powtórzył obronę własności prywatnej i prawo do negocjacji zbiorowych, a także powtórzył iż ślepe prawa ekonomiczne nie stworzą sprawiedliwego społeczeństwa:
"„Jak jedności społeczeństwa ludzkiego nie można zasadzać na walce „klas”, tak właściwego porządku życia gospodarczego nie można zdawać na wolną konkurencję. Z tego nieporozumienia wypłynęły jak ze źródła zatrutego wszystkie błędy „indywidualistycznej” ekonomii; puściwszy w niepamięć lub zapoznawszy społeczny i moralny charakter gospodarstwa, sądziła ona, że władza państwowa życie gospodarcze za dziedzinę samoistną zupełnie i niezależną uważać i do niej mieszać się nie powinna z tego powodu, że życie gospodarcze posiada na rynku, to jest w wolnej konkurencji zasadę organizacyjną, kierującą nim o wiele sprawniej, niżby się to przez świadome wtrącenie się ludzi stać mogło. Ale współzawodnictwo wolne, aczkolwiek w słusznych utrzymane granicach uzasadnionym i bez wątpienia jest pożytecznym, życia gospodarczego zupełnie uregulować nie zdoła; wykazało się to aż nadto przekonywająco, skoro zgubne teorie indywidualistyczne zaczęto wprowadzać w życie. Pilna zatem powstaje potrzeba ponownego poddania życia gospodarczego prawdziwej i skutecznej zasadzie organizacyjnej.”"
Encyklika ta wspierała także interwencje państwa, mające charakter mediacji w konfliktach pracowników z kierownictwem i wprowadziła koncepcję subsydiarności (pomocniczości) do myśli katolickiej.
Jan XXIII.
Dalszy rozwój KNS przypadł na okres po II wojnie światowej, kiedy to zajmowała się ona głównie problemami społecznego i ekonomicznego rozwoju oraz stosunków międzynarodowych. 15 maja 1961 roku papież Jan XXIII wydał encyklikę "Mater et magistra", o podtytule „O współczesnych przemianach społecznych w świetle nauki chrześcijańskiej”, Ten dokument rozszerzał naukę społeczną Kościoła na stosunki pomiędzy bogatymi a biednymi narodami, nakazując tym pierwszym pomoc, przy zachowaniu szacunku dla kultury uboższych nacji. 11 kwietnia 1963 papież Jan wydał "Pacem in terris" (łac. "Pokój na ziemi"), pierwszą encyklikę adresowaną zarówno do katolików, jak i nie-katolików. W dokumencie tym papież połączył zapewnienie ogólnoświatowego pokoju z ustanowieniem odpowiednich stosunków i przyznanie takowych praw ludziom, grupom społecznym i państwom. Wierni zostali wezwani przez papieża do brania udziału w życiu politycznym i społecznym swoich wspólnot:
"„W tym miejscu wzywamy ponownie Naszych Synów do chętnego uczestniczenia w sprawach publicznych oraz do współdziałania w zwiększaniu dobrobytu całej ludzkości i swoich krajów. Powinni oni również, oświeceni światłem chrześcijaństwa i powodowani miłością, dążyć do tego, aby instytucje gospodarcze, społeczne, naukowe i kulturalne nie tylko nie przeszkadzały ludziom, lecz dopomagały im do stawania się coraz lepszymi tak w porządku spraw przyrodzonych, jak i nadprzyrodzonych.”"
Encyklika ta, wydana w czasie zimnej wojny, zawierała także potępienie nuklearnego wyścigu zbrojeń i wezwanie do wzmocnienia Organizacji Narodów Zjednoczonych.
Sobór Watykański II.
Papież Jan XXIII zwołał II sobór watykański, który obradował nad wieloma sprawami w czasie swoich czterech sesji w latach 1962–1965. Papież Jan nie dożył końca tych obrad, zmarł w 1963, a zastąpił go Paweł VI. Głównym dokumentem będącym rezultatem rozważań członków soboru, jest konstytucja duszpasterska "Gaudium et Spes", „Konstytucja duszpasterska o Kościele w świecie współczesnym”. Inaczej niż wcześniejsze pozycje, jest ona wyrazem stanowiska wszystkich biskupów i podejmuje szereg znaczących kwestii. Konstytucja ta podkreśla fundamentalną godność każdej ludzkiej istoty, a także deklaruje solidarność Kościoła z wszystkimi tymi, którzy cierpią, lub którzy będą cierpieli:
"„Radość i nadzieja, smutek i trwoga ludzi współczesnych, zwłaszcza ubogich i wszystkich cierpiących, są też radością i nadzieją, smutkiem i trwogą uczniów Chrystusowych; i nie ma nic prawdziwie ludzkiego, co nie miałoby oddźwięku w ich sercu. Ich bowiem wspólnota składa się z ludzi, którzy zespoleni w Chrystusie prowadzeni są przez Ducha Świętego w swym pielgrzymowaniu do Królestwa Ojca, i przyjęli orędzie zbawienia, aby przedstawiać je wszystkim. Z tego powodu czuje się ona naprawdę ściśle złączona z rodzajem ludzkim i jego hierarchią.”"
Innym ważnym dokumentem był "Dignitatis Humanae", napisany w większości przez amerykańskiego jezuitę Johna Courtneya Murraya, którego zapatrywania na kwestie wolności religijnej nie były dopuszczane do głosu przed II soborem watykańskim. "Dignitatis..." wywarło spory wpływ na nauczanie społeczne Kościoła na temat kwestii innych wyznań.
Paweł VI.
Podobnie jak jego poprzednik, Paweł VI zwrócił uwagę na nierówności w podziale bogactw i w rozwoju pomiędzy zindustrializowanym Zachodem i Trzecim Światem:
"„Wszechstronny rozwój jednostek winien łączyć się z rozwojem ludzkości dokonywanym wzajemnym wysiłkiem.”"
Wydana 26 marca 1967 roku encyklika "Populorum progressio" („Rozwój Ludów”) stwierdza m.in., iż wolny handel międzynarodowy nie jest narzędziem adekwatnym do zlikwidowania nierówności o których była wcześniej mowa. Dokument popiera także rolę organizacji międzynarodowych w likwidowaniu tego problemu. Papież wzywa bogate narody do wypełnienia ich moralnego obowiązku względem biednych narodów, wskazując na związek pomiędzy rozwojem ekonomicznym a pokojem. Jednak rolą Kościoła nie jest zajmować którąkolwiek ze stron, ale obrona podstawowej ludzkiej godności:
„"Dlatego Kościół Chrystusowy, mając bardzo wielkie doświadczenie w sprawach ludzkich i będąc jak najdalszym od mieszania się do rządów państw, zmierza tylko ku jednemu, a mianowicie, by pod kierownictwem Ducha Świętego Pocieszyciela prowadzić dalej dzieło samego Chrystusa, który przyszedł na świat, żeby dać świadectwo prawdzie (por. J 18, 37), żeby zbawiać, a nie sądzić, żeby służyć, a nie żeby jemu służono” (por. J 3, 17; Mt 20, 28; Mk 10, 45). A ponieważ Kościół po to został założony, aby już tu na ziemi tworzył królestwo niebieskie, nie zaś, by posiadał panowanie ziemskie, stwierdza on otwarcie, że istnieją dwie odrębne od siebie władze, a każda z nich – kościelna mianowicie i cywilna – jest w swoim porządku suwerenna. Znajdując się jednak w rzeczywistości pomiędzy ludźmi, Kościół ma obowiązek badać znaki czasów i wyjaśniać je w świetle Ewangelii. Stąd, łącząc się z ludźmi w ich najlepszych dążeniach i bolejąc nad tym, że ich nadzieje często są daremne, Kościół pragnie im pomagać w osiągnięciu największego rozkwitu i w tym celu przedkłada im to, co jemu jednemu jest właściwe, a mianowicie: uniwersalne spojrzenie tak na człowieka, jak i na sprawy ludzkie.”"
W maju 1971 roku list apostolski "Octogesima Adveniens" poruszał tematy zmian urbanizacyjnych, biedy i podkreśla osobistą odpowiedzialność chrześcijan za szerzenie się niesprawiedliwości. Na dziesiątą rocznicę soboru Paweł VI wydał encyklikę "Evangelii Nuntiandi" (łac. „Ewangelizacja Współczesnego Świata”) (26 października 1975). Stwierdził w niej, iż zwalczanie niesprawiedliwości jest częścią ewangelizacji współczesnych ludów.
Jan Paweł II.
Jan Paweł II, który został papieżem w 1978, kontynuował idee swego poprzednika, rozbudowując katolicką doktrynę społeczną. Szczególnie ważna była encyklika "Laborem exercens" z 1981 roku.
"„Rzeczą najważniejszą wydaje się to, ażeby człowiek pracujący poza swym ojczystym krajem, czy to jako stały emigrant, czy też w charakterze pracownika sezonowego, nie był w zakresie uprawnień związanych z pracą upośledzany w stosunku do innych ludzi pracy w danym społeczeństwie. Emigracja za pracą nie może w żaden sposób stawać się okazją do wyzysku finansowego lub społecznego. O stosunku do pracownika – imigranta muszą decydować te same kryteria, co w stosunku do każdego innego pracownika w tym społeczeństwie. Wartość pracy musi być mierzona tą samą miarą, a nie względem na odmienną narodowość, religię czy rasę. Tym bardziej nie może być wyzyskiwana sytuacja przymusowa, w której znajduje się emigrant. Wszystkie te okoliczności muszą stanowczo ustąpić – oczywiście przy uwzględnieniu szczegółowych kwalifikacji – wobec podstawowej wartości pracy, która związana jest z godnością ludzkiej osoby. Trzeba przypomnieć tu raz jeszcze podstawową zasadę: hierarchia wartości, głęboki sens samej pracy domaga się, by kapitał służył pracy, a nie praca kapitałowi.”"
Starając się nie popierać żadnej z politycznych partii, Kościół wskazuje na to, iż jego nauczanie stosuje się do publicznej (politycznej) rzeczywistości, nie tylko do sfery prywatnej życia każdego wiernego.
Encykliki i ważne dokumenty doktrynalne KNS.
Na polecenie Jana Pawła II Papieska Rada "Iustitia et Pax" opracowała, i w roku 2004 opublikowała, dokument zatytułowany "Kompendium nauki społecznej Kościoła" w celu wyłożenia – w sposób syntetyczny i wyczerpujący – nauczania społecznego Kościoła. Poniżej zestawione są najważniejsze dokumenty społecznego nauczania Kościoła:

</doc>
<doc id="522265" url="https://pl.wikipedia.org/wiki?curid=522265" title="Obóz Pracy Płaszów">
Obóz Pracy Płaszów



</doc>
<doc id="522267" url="https://pl.wikipedia.org/wiki?curid=522267" title="Grupa warowna Eben-Emael">
Grupa warowna Eben-Emael

Fort Eben-Emael – fort (grupa warowna) wzniesiony we wschodniej Belgii w pobliżu Liège, położony strategicznie w pobliżu granicy niemieckiej i holenderskiej, wybudowany w latach 1931–1935.
Obiekty.
Fort Eben-Emael stanowił chlubę belgijskiej armii w przededniu II wojny światowej. Umocnienie wzniesiono dla zabezpieczenia granicy belgijskiej w newralgicznym miejscu: u połączenia Mozy z Kanałem Alberta. Grupę warowną wzniesiono na płaskowyżu górującym nad Mozą. Obiekty zostały zaplanowane wewnątrz narysu zbliżonego do czworoboku, przy czym jeden dłuższy bok zabezpieczała rzeka, drugi – sztuczny rów wypełniony wodą, a krótsze, południowe boki – mur przeciwpancerny.
Grupa warowna posiadała łącznie 17 bloków (schronów), połączonych systemem potern o łącznej długości 4 kilometrów. Uzbrojenie stanowiły: dwa działa dalekosiężne 120 mm w wieży pancernej (główna broń zaczepna grupy), 16 dział 75 mm, w tym cztery w dwóch podwójnych wieżach oraz duża liczba karabinów maszynowych i moździerzy. Zaplecze fortu stanowił podziemny kompleks koszarowy i magazynowy, zaopatrywany przez jeden blok wejściowy, położony w zachodniej części grupy. Z załogą liczącą 1200 osób Eben-Emael przewyższał każdą grupę warowną francuskiej linii Maginota.
II wojna światowa.
W dniach 10–11 maja 1940 wojska niemieckie przeprowadziły bezprecedensową akcję, mającą na celu szybkie uchwycenie i neutralizację fortu. Wykorzystano w tym celu wojska powietrznodesantowe, które lądując na pokładzie szybowców desantowych DFS 230 na powierzchni grupy warownej zniszczyły większość wież i kopuł grupy przy użyciu ładunków kumulacyjnych. O godzinie 5:20 dziewięć szybowców wraz z 55 (według niektórych źródeł 80) komandosami z sekcji bojowej „Granit” powietrzno-szturmowej grupy Koch osiadło na szczycie belgijskiej fortecy. Dzięki sprawnie przeprowadzonej akcji, ten punkt strategiczny został zdobyty już o godzinie 7.00. Opanowanie fortu przez niemieckich spadochroniarzy pozwoliło na sforsowanie Kanału Alberta przez główne siły niemieckie i w konsekwencji szybkie opanowanie Belgii.
Uzbrojenie twierdzy.
Zbudowana kosztem 24 mln franków belgijskich twierdza Eben-Emael, została solidnie uzbrojona. Większość dział skierowano na północ i południe, nazwano je Maastricht-1 i Maastricht-2. Podejścia zachodniego i północnego broniło stanowisko Vise-1, a zachodniego i południowego – Vise-2. Każde z tych stanowisk posiadało na wyposażeniu trzy działa kalibru 75 mm. Mniej więcej pośrodku fortu znajdowała się bateria dwóch dział 120 mm, umieszczona w obrotowej pancernej kopule. Podobne obrotowe kopuły zastosowano na północy i południu, wyposażono je w działa 75 mm. Posiadały one możliwość całkowitego ukrycia w ziemi. Oprócz tego fort posiadał siedem kazamat uzbrojonych w przeciwpancerne armaty kalibru 60 mm, dwa ckmy i reflektory do oświetlania pola ostrzału. W niektórych kazamatach zamontowano też wyrzutniki granatów. Na szczycie wzgórza Karsten wybudowano blokhauzy, uzbrojone w trzy ckmy i reflektory. Całość pokryto grubą warstwą ziemi, w której wykopano stanowiska sprzężonych przeciwlotniczych karabinów maszynowych. Wszystkie stanowiska ogniowe są połączone ze sobą siecią podziemnych tuneli, chronionych 2,5 m warstwą betonu. Dodatkowo wykonano głęboki rów przeciwczołgowy, pola minowe, zasieki oraz przeszkody przeciwczołgowe.
Wszystko to czyniło z fortu Eben-Emael twierdzę prawie nie do zdobycia w trakcie tradycyjnego frontalnego uderzenia.

</doc>
<doc id="522269" url="https://pl.wikipedia.org/wiki?curid=522269" title="Lista hrabiów Barcelony">
Lista hrabiów Barcelony



</doc>
<doc id="522278" url="https://pl.wikipedia.org/wiki?curid=522278" title="Malaklipsa Młodszy">
Malaklipsa Młodszy

Malaklipsa Młodszy, właśc. Gregory Hill (ur. 21 maja 1941, zm. 20 lipca 2000) – współautor i bohater "Principii Discordii". Jest także bohaterem "Trylogii Illuminatus!" Roberta Shea i Roberta Antona Wilsona.
Na początku przypuszczano, że Malaklipsą Młodszym jest Richard Nixon, Timothy Leary lub Robert Anton Wilson. 

</doc>
<doc id="522280" url="https://pl.wikipedia.org/wiki?curid=522280" title="Świątynia Seta">
Świątynia Seta

Świątynia Seta () – jeden z ruchów satanistycznych.
Okoliczności powstania.
Świątynia Seta powstała w wyniku schizmy w Kościele Szatana w 1975. Założyciel ruchu Michael Aquino, były podpułkownik armii amerykańskiej, wszedł w konflikt z ówczesnym przywódcą kościoła Szandorem LaVeyem. Aquino nie zaakceptował pomysłu sprzedawania tytułu kapłańskiego. Twierdził, iż miał objawienie, że czas Szatana przeminął, a nadszedł czas Księcia Ciemności, czczonego pod prawdziwym imieniem Set.
Początkowo grupa składała się z 28 członków. Obecnie w Stanach Zjednoczonych ta grupa jest liczniejsza niż ruch, z którego powstała.
Charakterystyka wiary.
Filozofię Świątyni Seta można podsumować jako „oświecony indywidualizm” – samodoskonalenie poprzez edukację, eksperymentację i inicjację.
Ruch odwołuje się do wierzeń staroegipskich. Twierdzi, że Set – bóg chaosu, zabił Ozyrysa – boga śmierci i odrodzonego życia. Set uosabiany jest jako inna postać Szatana. Grupa oddaje mu cześć przez ryty, mające rodowód magiczny.
"Setyjczycy porzucili poglądy LaVeya na dobro i zło i przyjęli doktrynę bardzo zbliżoną do późnostarożytnego gnostycyzmu."
Najbardziej zorganizowaną filią Świątyni Seta jest jej brytyjska odmiana, kierowana przez Davida Austina, byłego mormona. Członkowie Świątyni Seta twierdzą, że magia jest niebezpieczna, a fakt, że się nią zajmują, wywyższa ich ponad inne organizacje. Chcą jednak pozostać w zgodzie z prawem, dlatego odcinają się od składania ofiar z ludzi lub zwierząt, chociaż Austin przyznaje: „Istotnie, mamy pewien obrzęd, w którym poleca się wampirowi, by wyssał z kogoś krew, ale chociaż jest to bardzo barwny obrzęd, nic dla mnie nie znaczy i nie stosuję go. Bywam zły na ludzi, ale nigdy nie na tyle, że mógłbym patrzeć, jak ktoś umiera”.

</doc>
<doc id="522284" url="https://pl.wikipedia.org/wiki?curid=522284" title="Dinamo Zagrzeb">
Dinamo Zagrzeb

Građanski Nogometni Klub Dinamo Zagreb – chorwacki klub piłkarski z Zagrzebia, występujący w Prva HNL.
Historia.
Po II wojnie światowej reżim komunistyczny rozwiązał wszystkie sławne kluby z Zagrzebia. 9 czerwca 1945 roku powstał za to jeden klub miejski. I podobnie jak w innych krajach komunistycznych w Europie Wschodniej nadano mu nazwę Dinamo, a wszyscy najlepsi piłkarze rozwiązanego klubu Građanski Zagrzeb natychmiast zasilili szeregi nowo powstałego Dinama. Trenerem klubu został także trener Građanskiego, Węgier Márton Bukovi. Kilku graczy z HAŠK ("Hrvatski akademski športski klub") trafiło do Dinama. Klub przejął barwy klubowe po Građanskim, a od 1969 roku emblemat klubowy nawiązuje do wielkiego poprzednika.
W 1991 klub zmienił nazwę na „HAŠK Građanski”. W latach 1993-2000 obowiązywała nazwa Croatia Zagrzeb – Chorwaci chcieli odciąć się od wszelkich komunistycznych powiązań z historii i przemianowali klub właśnie nadając mu nazwę swojego nowo powstałego państwa. Jednak fanom klubu nazwa nie podobała się i 14 lutego 2000 powrócono do starej nazwy klubu, która obowiązuje do dziś.
Stadion.
Stadion Dinama zwie się Maksimir. Usytuowany jest w północno-wschodniej części Zagrzebia zwanej właśnie Maksimir, leży niedaleko parku o takiej samej nazwie oraz zoo. Stadion może pomieścić 40.000 widzów i ciągle jest rozbudowywany.

</doc>
<doc id="522285" url="https://pl.wikipedia.org/wiki?curid=522285" title="Tim de Cler">
Tim de Cler

Tim de Cler (ur. 8 listopada 1978 w Lejdzie) – holenderski piłkarz grający na pozycji obrońcy.
Kariera.
De Cler zaczynał piłkarską karierę w małym klubie z rodzinnej miejscowości Lejdy o nazwie Lugdunum. Pierwszym poważnym klubem de Clera był od razu słynny AFC Ajax. W barwach tej właśnie drużyny Tim zadebiutował w Eredivisie, a miało to miejsce 23 kwietnia 1998 roku w wygranym 6-1 meczu z Willem II Tilburg, kiedy to de Cler zastąpił legendę Ajaksu, Danny’ego Blinda. Jednakże w sezonie 1997/1998 był to jego jedyny występ w lidze. Dopiero w kolejnych sezonach grał więcej, ale tylko w sezonie 2000/2001 miał miejsce w podstawowym składzie. Ogółem de Cler w Ajaksie wystąpił w 76 meczach ligowych i zdobył 2 bramki. Do największych sukcesów należą 2 mistrzostwa Holandii (1998 i 2002) oraz 3 Puchary Holandii (1998, 1999 i 2002).
Po zwycięskim w Eredivisie dla Ajaksu sezonie (2001/2002) trener Ronald Koeman nie widział miejsca w składzie dla de Clera, w związku z tym Tim odszedł za darmo do AZ Alkmaar. I właśnie w klubie z Alkmaar stał się podstawowym zawodnikiem w każdym sezonie, a z czasem stając się jednym z czołowych obrońców ligi. Wydatnie pomógł AZ Alkmaar w awansie do półfinału Pucharu UEFA w sezonie 2004/2005 oraz w zdobyciu wicemistrzostwa Eredivisie w sezonie 2005/2006, a AZ już nie należy do średniaków ligi tylko jest jedną z czołowych jej drużyn. W sezonie 2006/2007 zajął z Alkmaarem 3. miejsce w Eredivisie, a po sezonie podpisał 4-letni kontrakt z Feyenoordem.
Dobra gra w AZ Alkmaar spowodowała, że Timem zainteresował się selekcjoner Marco van Basten i 17 sierpnia 2005 roku umożliwił mu debiut w zremisowanym 2-2 meczu z reprezentacją Niemiec. De Cler był jednym z 5 zawodników AZ Alkmaar powołanych do 23-osobowej kadry na finały Mistrzostw Świata w Niemczech. 28 maja 2008 został powołany przez Marco van Bastena do kadry na Euro 2008.

</doc>
<doc id="522288" url="https://pl.wikipedia.org/wiki?curid=522288" title="Trylogia Illuminatus!">
Trylogia Illuminatus!

Trylogia Illuminatus! (tytuł oryginalny "The Illuminatus! Trilogy") – trzyczęściowa powieść napisana przez Roberta Shea i Roberta Antona Wilsona w latach 1969–1971. Trylogia jest satyryczną, postmodernistyczną powieścią przygodową z elementami fantastyki.
Pierwotnie wydana w trzech częściach: "Oko w Piramidzie", "Złote Jabłko" i "Lewiatan" w 1975 roku w USA, a następnie w 1984 roku w jednym tomie. W Polsce wydana przez wydawnictwo Rebis.
Fabuła.
Powieść zaczyna się dochodzeniem dwóch nowojorskich detektywów (Saul Goodman i Barney Muldoon) w sprawie wybuchu bomby w redakcji magazynu "Konfrontacja" i zniknięcia jednego z redaktorów, Joego Malika. Odkrywając badania prowadzone przez Malika, detektywi wplątują się w sieć teorii spiskowych. W tym samym czasie inny redaktor magazynu, George Dorn, trafia do aresztu w Mad Dog (Teksas) za posiadanie narkotyków. Więzienie zostaje zbombardowane, a on sam wpada w ręce dyskordian, dowodzonych przez enigmatycznego Hagbarda Celine, kapitana złotej łodzi podwodnej. Hagbard reprezentuje dyskordian w wiecznej walce z Iluminatami Bawarskimi, organizacji która potajemnie rządzi światem.

</doc>
<doc id="522300" url="https://pl.wikipedia.org/wiki?curid=522300" title="Angrod">
Angrod



</doc>
<doc id="522304" url="https://pl.wikipedia.org/wiki?curid=522304" title="Darkiejmy">
Darkiejmy



</doc>
<doc id="522309" url="https://pl.wikipedia.org/wiki?curid=522309" title="Instytut Europejski w Łodzi">
Instytut Europejski w Łodzi

Instytut Europejski ul. Piotrkowska 262/264 w Łodzi
Instytut powstał 30 września 1993 i prowadzi działalność szkoleniową, edukacyjną, badawczą, wydawniczą. Zajmuje się informowaniem w zakresie prawnym, historycznym, politycznym, społecznym i kulturowym o procesach integracji europejskiej.
9 listopada 2007 roku oficjalnie otwarto w Instytucie "Centrum Dydaktyczno-Konferencyjne im. Alcide De Gasperi". Gościem honorowym uroczystości była córka patrona, jednego z założycieli Unii Europejskiej – Maria Romana De Gasperi.

</doc>
<doc id="522312" url="https://pl.wikipedia.org/wiki?curid=522312" title="Laskowice Pomorskie">
Laskowice Pomorskie

Laskowice Pomorskie – stacja kolejowa w Laskowicach, w województwie kujawsko-pomorskim, w Polsce. Według klasyfikacji PKP ma kategorię dworca lokalnego. Jest ważnym węzłem kolejowym.
W roku 2018 stacja obsługiwała ok. 1100 pasażerów na dobę.
Historia.
Przez krótki czas po zakończeniu wojny funkcjonował tu ważny punkt przeładunkowy repatriantów z Kresów Wschodnich.
Połączenia.
Przez Laskowice Pomorskie przejeżdżają pociągi Arrivy, Przewozów Regionalnych oraz PKP Intercity.
Infrastruktura.
Na stacji znajduje się trzystanowiskowa lokomotywownia, która np. w 1934 jako Stacja Trakcyjna podlegała Oddziałowi Mechanicznemu w Tczewie; w 1941 jako "Lokbf Laskowitz" podległa Zakładowi Kolejowemu Bydgoszcz Gł. ("Bw Bromberg Hbf").

</doc>
<doc id="522315" url="https://pl.wikipedia.org/wiki?curid=522315" title="Alison Steadman">
Alison Steadman

Alison Steadman (ur. 26 sierpnia 1946 w Liverpoolu) – brytyjska aktorka teatralna i filmowa.

</doc>
<doc id="522316" url="https://pl.wikipedia.org/wiki?curid=522316" title="Wyspy Sandwich">
Wyspy Sandwich



</doc>
<doc id="522317" url="https://pl.wikipedia.org/wiki?curid=522317" title="Stosunki amerykańsko-fińskie">
Stosunki amerykańsko-fińskie

Stosunki amerykańsko-fińskie – relacje międzynarodowe łączące Stany Zjednoczone i Finlandię.
Historia.
Wojny napoleońskie – kontekst.
Wojny napoleońskie oddziałały bezpośrednio na północną Europę, powodując poważne zmiany wewnątrzpolityczne oraz daleko idące przesunięcia granic państwowych. Szwecja i Dania – państwa istniejące wówczas w tym regionie – zostały włączone do walk zbrojnych do obozów przeciwnych i zapłaciły za to wysoką cenę. Jako część ówczesnego państwa szwedzkiego Finlandia stała się terenem długotrwałych walk i okupacji wojskowej. Ostatecznie przeszła w skład innego państwa – Rosji. 20 stycznia 1809 roku car Aleksander I zwołał na dzień 22 marca 1809 roku do miasteczka Porvoo Parlament Finlandii. Parlament zebrał się 25 marca, a cztery dni później Aleksander I wygłosił uroczystą przemowę z potwierdzeniem głównych obietnic i jej pisemny tekst wręczył przewodniczącemu stanu szlacheckiego (zawierał on deklarację poszanowania praw, obyczajów, pozycji dotychczasowej religii, wysokości podatków itd.). W deklaracjach tych użyto kilkakrotnie określenia „naród fiński”, co miało olbrzymie znaczenie – szczególnie w okresie odrodzenia narodowego. Dla Finów wprowadzenie tego określenia do historii było cennym nabytkiem.
W ciągu XIX wieku, poprzez wybuch rewolucji lutowej w Rosji, lata I wojny światowej i wybuch rewolucji październikowej miały miejsce zrywy narodowe, których ostatecznym wynikiem było ogłoszenie niepodległości Finlandii. Jednak niewielki i mało liczebny kraj tysiąca jezior swoje marzenia dotyczące uzyskania niepodległości musiał oprzeć na staraniach o względy mocarstw europejskich, dzięki którym mogła ona zaistnieć na arenie międzynarodowej. To od ich uznania bowiem zależało pojawienie się Finlandii (jako niezależnego państwa) na mapach świata.
I wojna światowa.
Finlandia przeciw krajom Europy.
Sprawę polityki Stanów Zjednoczonych wobec Finlandii należy więc rozpatrywać w szerokim aspekcie sytuacji międzynarodowej I wojny światowej i próby unormowania sytuacji po jej zakończeniu. By ocenić tę kwestię trzeba by zastanowić się, w jaki sposób relacje między Stanami Zjednoczonymi a Rosją, Francją czy Wielką Brytanią oraz stanowisko Waszyngtonu wobec wrogiego obozu Państw Centralnych rzutowały na stosunek dyplomacji amerykańskiej do kwestii fińskiej. Wreszcie należałoby zadać pytanie, czy nowo powstający kraj mniejszy mógł odgrywać poważniejszą, nie podmiotową rolę w polityce wielkiego mocarstwa. Nie ulega wątpliwości, że amerykańska polityka wobec Finlandii nie może być rozpatrywana w oderwaniu od sytuacji międzynarodowej i zmian zachodzących w światowym układzie sił. Traktowanie zagadnień europejskich, działań i przebiegu I wojny światowej jako tła do rozważań o Finlandii i jej miejscu w amerykańskiej polityce wydaje się być konieczne. Nie można również zapomnieć o kontekście niemieckim, który w omawianym okresie jest szczególnie istotny. Przed wybuchem rewolucji rosyjskiej z 1917 roku nie istniała praktycznie żadna płaszczyzna polityczna w kontaktach między Helsinkami a Waszyngtonem. Było to spowodowane faktem, iż Stany Zjednoczone postrzegały Wielkie Księstwo Finlandii jako integralną część Imperium Rosyjskiego. W tym więc kontekście zainteresowanie mocarstwa nie istniało, dopóki bieg wydarzeń tego nie wymusił.
USA po rewolucji październikowej.
Po rewolucji październikowej w Rosji USA – dotychczas państwo neutralne – wypowiada się po stronie Ententy. Zmiany w układzie sił wielkich mocarstw nie mogły pozostać bez wpływu na stosunek amerykańskich przywódców.
Kiedy w marcu 1917 roku Oskari Tokoi ogłasza, że wraz ze śmiercią cara Mikołaja II, wielkiego księcia Finlandii, ustały wszelkie prawne związki między tym krajem a Rosją, a władza w nim przeszła w ręce Senatu i Eduskunty, konsul amerykański Winship informował na bieżąco o tych sprawach Waszyngton. Stwierdził, że natychmiastowa i całkowita autonomia Finlandii, jeśli chodzi o jej sprawy wewnętrzne jest obecnie minimalnym żądaniem wszystkich fińskich partii politycznych, ale ostatecznie niepodległość będzie dla Finów rzeczą niezbędną. W kolejnej depeszy informował Waszyngton o przegłosowaniu uchwały 18 lipca 1917 roku, mówiącej o uniezależnieniu się Finlandii od Rosji we wszystkich aspektach, z wyjątkiem spraw polityki zagranicznej i kwestii wojskowych wynikających z potrzeb toczącej się wojny. Depesze te trafiały w próżnię. Przez całą wiosnę i lato 1917 roku Departament Stanu ani razu nie zajął stanowiska w kwestii fińskiej. Przedkładał ponad wszystko utrzymanie przez Rosję jedności, unikają jakichkolwiek posunięć, które mogłyby je osłabić w obliczu walk toczonych z Niemcami. Poza tym upadek reżimu carskiego w 1917 roku spowodował podjęcie starań o niepodległość nie tylko Finlandii, ale też Estończyków, Łotyszów, Litwinów, Polaków, Białorusinów, Ukraińców i narodów kaukaskich.
Patrząc z tej perspektywy Finlandia nie mogła być uważana za pierwszoplanowy element skomplikowanej sytuacji politycznej, militarnej i narodowościowej. W Finlandii Stany Zjednoczone na pewno nie widziały partnera ani pod względem gospodarczym, ani politycznym.
Fiński kryzys.
Równolegle do tych wydarzeń powstał problem amerykańskich dostaw żywności dla Wielkiego Księstwa Finlandii. Wiosną 1917 roku fiński senat zamówił w USA, za pośrednictwem amerykańskiej firmy handlowej W. R. Grace &amp; Company, 50 000 ton pszenicy. Amerykanie zażądali, aby Finlandia z góry zapłaciła za umówioną dostawę – jako jedyna spłaciła ona swoje długi bez niczyjej pomocy. Mimo tego Finowie nie doczekali się dostawy zboża. Amerykanie tak tłumaczyli zaistniałą sytuację (w nocie Hoovera do zastępcy sekretarza stanu Franka L. Polka);
Finlandia znalazła się zatem w bardzo niekorzystnym położeniu i braku rozwiązania coraz poważniejszej sytuacji żywnościowej Wielkiego Księstwa. Trudną sytuacje potęgował fakt, iż Finlandii nie udzieliła pomocy żadna amerykańska organizacja porządkowa, jak np. Czerwony Krzyż. Jednocześnie transporty Amerykańskiego Czerwonego Krzyża docierały nadal do Rosji. Nastroje opinii publicznej były jednoznacznie negatywne. Fakt odmowy przysłania zboża, za które Wielkie Księstwo zapłaciło musiał być po prostu uznany za kradzież. Nie pozostawał na to obojętny także rząd. Daje temu wyraz raport z 3 grudnia 1917 roku wysłany ze Sztokholmu przez posła USA w Szwecji Irę N. Morrisa. Mówił on, że jeśli w najbliższych dniach z Ameryki nie przybędzie do Finlandii przynajmniej jeden statek z żywnością, to konsekwencje mogą być poważniejsze niż tylko „utrata twarzy” administracji prezydenta Wilsona. Nieco później padło też stwierdzenie, że jeśli USA zawiodą pokładane w nich nadzieje, to Finlandia nie będzie miała wyboru i postara się o dostawy z innych państw, np. z oferty Berlina.
Kwestia narodowa.
W samej Finlandii utworzyły się trzy zasadnicze orientacje co do ostatecznego rozwiązania kwestii narodowej. Pierwszą z nich reprezentowali np. socjaldemokraci. Było to ugrupowanie skrajnie lewicowe, które uważało, że Finlandia uzyska niepodległość tylko przy bliskiej współpracy i pomocy rosyjskich sił rewolucyjnych. Z kolei zwolennicy tzw. Biernego oporu twierdzili, że ze strony Imperium Rosyjskiego określone koncesje narodowo- społeczne uzyskać mogą Finowie tylko na drodze debat oraz zmian parlamentarno-konstytucyjnych. Zwolennikiem tego nurtu był Juho Kusti Paasikivi – poseł parlamentu fińskiego, a od 1908 roku senator. Uważał on, że społeczeństwo fińskie całkowicie dojrzało aby uzyskać niepodległość. Jako jedyną formę rozwiązywania spraw małych społeczeństw uznawał dialog z państwami wielkimi. Trzecią grupę stanowili aktywiści, którzy byli przekonani, że właściwą niepodległość uzyska Finlandia tylko przy pomocy obcej siły zbrojnej, a więc przy wykorzystaniu międzynarodowej koniunktury politycznej i wojskowej. Liczono, że tej pomocy udzielą im Niemcy wilhelmowskie. Podążając za słowami Paasikivi, że „zmiany polityczne w Rosji mają niejednokrotnie znaczenie punktów zwrotnych w życiu narodu fińskiego i warunkują przesłanki do wielkich wydarzeń w naszej historii”. Szczególna uwagę należałoby poświęcić wybuchowi rewolucji 1917 roku w Rosji i wydarzenia, które stały się ich konsekwencją dla Finlandii. Bezpośrednią bowiem reakcją na wybuch rewolucji październikowej stało się ogłoszenie przez sejm, w ślad za tzw. deklaracją Svinhufvuda, w dniu 6 grudnia 1917 roku niepodległości kraju. „Niepodległa, demokratyczna Finlandia – głosiło pismo skierowane do Rady Komisarzy Ludowych – nie może stanowić ani przeszkody, ani niebezpieczeństwa dla narodu rosyjskiego, wprowadzającego obecnie w życie szlachetne zasady wolności narodów”. Po uznaniu niepodległości tego państwa przez Radę Komisarzy Ludowych nastąpiły podobne oświadczenia ze strony między innymi Niemiec, Szwecji i Francji.
Reakcje USA.
Wydarzenie to, wydawać by się mogło, wymusiło na USA ustosunkowanie się do sprawy fińskiej. Waszyngton jednak wobec tego faktu przyjął postawę wyczekującą. Ambasador USA w Rosji, David Francis sądził, że USA nie mogą uznać Finlandii z przyczyn formalnych, tzn. zanim nie uczyni tego rosyjskie zgromadzenie konstytucyjne. Obawiał się, że gdyby Waszyngton uznał Finlandię, podobne żądania wysunie Ukraina, Syberia i inne prowincje rosyjskie. Nie widział jednak przeszkód by fińska delegacja (Kaarlo Ignatius) nie mogła odwiedzić Ameryki, by przedstawić swój punkt widzenia. Nalegał też by szybko wysłać do Finlandii mąkę, cukier i mięso, co z pewnością poprawiłoby wizerunek Ententy. Tak się jednak nie stało.
Właściwie Departament Stanu nie przyjmował żadnego stanowiska wobec kwestii fińskiej w tym czasie. Najtrafniej stanowisko USA wobec Finlandii wyrażają słowa "do nothing" ("nie robić nic"). Stany Zjednoczone nie widziały bowiem żadnych korzyści jakie mogłyby uzyskać w następstwie szybkiego udzielenia Finlandii pomocy ekonomicznej i oficjalnego uznania jej władz oraz nawiązania z nimi jakiegokolwiek dialogu.
Jeszcze po ratyfikowaniu przez Prezydium Rady Najwyższej Rosji Radzieckiej – 4 stycznia 1918 roku – decyzji o uznaniu niepodległości Finlandii, inicjatywy podjęcia próby nawiązania przez USA stosunków z państwem fińskim podjął konsul Thornwell Haynes, który w telegramie z 24 stycznia 1918 roku przekonywał, że
Nadal jednak te apele trafiały w próżnię.
Klimat polityczny Finlandii.
W samej Finlandii atmosfera polityczna zaogniała się zatrważająco. Wybuchały strajki wywołane brakiem żywności, a zamieszki społeczne kończyły się coraz częściej zastosowaniem siły. Z końcem października 1918 roku delegacja organizacji związków zawodowych zachęcała do tworzenia Gwardii Czerwonej twierdząc, że „klasa burżuazyjna właśnie organizuje się gorączkowo i zbroi prawdopodobnie przeciwko robotnikom”. Groziło to poważnymi w skutkach zamieszkami. Dlatego też parlament upoważnił Senat 12 stycznia 1918 roku do rozpoczęcia działań, które by uporządkowały sytuacje w kraju. Kierownictwo nad tymi działaniami Svinhufvud powierzył generałowi Carlowi Gustowi Mannerheimowi. 21 stycznia Senat ogłosił formacje samoobrony oddziałami rządowymi. W czasie tych działań czerwonogwardziści zajęli centralne urzędy państwowe w Helsinkach. Przewodniczącym Rządu Rewolucyjnego Delegatury Ludowej został Kullervo Manner. Inni członkowie to między innymi Otto Ville Kuusinen, Yrjö Sirola i Oskari Tokoi. Z kolei w Vaasa uformowano rząd białej Finlandii, tzw. Senat w Vaasie. Delegatura Ludowa ogłosiła niebawem swoją deklarację programową (z 29 stycznia), w której nawoływała do masowego poparcia ruchu związkowego. Obiecano w niej wdrożenie szerokich reform społecznych. Jednak ich realizacja, jak pisano w deklaracji, wymagała wprowadzenia socjalizmu. Przywódcy czerwonej Finlandii chcieli stworzyć parlamentarną demokrację opartą na zasadzie suwerenności ludu. Front walk pomiędzy białymi a czerwonymi biegł przez południową Finlandię od Zatoki Botnickiej do Jeziora Ładoga. Zasadniczo walki trwały tylko dwa miesiące, lecz terror i obrachunki powojenne przeprowadzone przez obie strony konfliktu pochłonęły prawie 30 000 ofiar śmiertelnych, z których 25 000 pochodziło z obozu czerwonych. W tak trudnej sytuacji konieczne były próby podejmowane przez Finlandię uzyskania dostaw amerykańskiego zboża i jak najszybszego uznania jej niepodległości.
Próby negocjacji.
3 stycznia 1918 roku fiński delegat dr Karlo Ignatius, przesłał do Departamentu Stanu dokument adresowany do Roberta Lansinga, w którym opisywał sytuację w Finlandii i prosił o wydanie licencji eksportowej na dostawę 40 000 ton żyta. Żadnych jednak konkretnych rozwiązań USA Finlandii nie zaproponowały. Ich zdaniem zboże nie mogło zostać wysłane, z powodu nie posiadania przez nich zapasów żywności, które mogłyby zostać przekazane. Nawet apele konsula Thornwella Haynesa nie sprowokowały żadnej reakcji Departamentu Stanu. Nie pomagały nawet argumenty mówiące o możliwości szybkiego uczynienia z nowego państwa przeciwwagi w regionie Europy północnej, jako dogodnego przyczółka dla prowadzenia handlu z Rosją. Departament Stanu nie zamierzał podejmować żadnych decyzji w sprawie Finlandii. Sytuacja pozornie uległa zmianie 19 stycznia, kiedy to ambasada Stanów Zjednoczonych w Londynie zawiadomiła Waszyngton, iż przedstawiciele rządu brytyjskiego i francuskiego zgodzili się, aby zboże trafiło wreszcie do Finlandii, ale w niewielkich partiach i odpowiednio rozdzielone w czasie. Po kilku dniach podjęto w tej sprawie decyzję, mówiącą o wysłaniu Finom dwóch statków z ośmioma tysiącami ton różnych towarów. Nie powzięto jednak żadnych kroków by taki transport zorganizować. Departament Stanu usprawiedliwiał ten fakt niedostępnością statków, którymi mogłaby żywność zostać przewieziona. Sytuacja skomplikowała się jeszcze bardziej, gdy szef Food Administration, Herbert C. Hoover, w ogóle sprzeciwił się udzieleniu pomocy Finom. Uznał, że nie byłaby ona zgodna z interesami USA związanymi z bezpośrednim zaangażowaniem się tego mocarstwa w działania zbrojne I wojny światowej. Marzec 1918 roku przyniósł pogłębienie niechęci USA wobec Finlandii i prawie całkowite zamrożenie wzajemnych stosunków.
Jeszcze w czasie trwania bratobójczych walk, przedstawiciele parlamentu proklamowanego proklamowanego Vaasie, Edward Hjelt i Rafael Erach (przebywający w Niemczech), przekazali 14 lutego pismo skierowane do niemieckich przywódców wojskowych z prośbą o ratunek dla swojego społeczeństwa. Niemcy bardzo chętnie przystali na tę prośbę. Inaczej jednak zareagował sam senat w Vaasie, który o niczym nie wiedział. Mannerheim zagroził nawet dymisją. Nie chciał on pomocy Niemców, uważając ją za bardzo niekorzystną dla samej Finlandii. Nie pomylił się. Już 7 marca 1918 roku Erach i Hjelt zmuszeni zostali mianowicie do podpisania trzech umów z Niemcami, nadzwyczaj dla swego kraju niedogodnych. Były to: traktat pokojowy, umowa o wymianie handlowej i żegludze morskiej oraz mające w utajnieniu zapewnienie, że Finlandia pokryje straty niemieckie, które ewentualnie powstaną w wyniku udzielenia jej pomocy wojskowej.
Czerwoni z kolei szukali sprzymierzeńca w Rosji. Lenin zresztą obiecywał im 10 000 karabinów i kilka armat, a także pomoc militarną, pod warunkiem jednak, że w Finlandii wybuchnie rewolucja, w wyniku której miała powstać republika robotnicza. Przedstawiciele Delegatury Ludowej Oskari Tokoi i Edward Gylling przeprowadzili pod koniec lutego rozmowy z rządem bolszewickim. Największe emocje wzbudziły propozycje Lenina co do przebiegu granicy wzdłuż Przesmyku Karelskiego. Na prośbę Finów zgodził się on jednak na przyłączenie Petsamo do Finlandii i obiecał zastanowić się nad możliwością późniejszego przekazania Wschodniej Karelii. Umowa została podpisana 1 marca 1918 roku, a na żądanie Lenina nazwano Finlandię socjalistyczną republiką. Rozstrzygnięcie wojny pomiędzy białymi a czerwonymi przyszło niebawem. Pomoc niemiecka dla białych nie była raczej rozstrzygająca, ale z pewnością skróciła walki o kilka tygodni. Główna formacja niemiecka Dywizja Bałtycka dowodzona przez generała Rüdigera von der Goltza, w sile około 9500 ludzi wylądowała na półwyspie Hanko 3 kwietnia. Inny oddział, liczący około 3000 żołnierzy, zszedł na brzeg w mieście Lovisa 7 kwietnia i dwa tygodnie później zdobył Lahti. Dywizja Bałtycka rozpoczęła szturm w kierunku Helsinek i weszła do miasta 12 oraz 13 kwietnia 1918 roku. Senat z Vaasy do Helsinek przybył 4 maja, a Mannerheim zorganizował w stolicy triumfalną paradę białych, która odbyła się 16 maja. Podpisane wcześniej układy, np. układ niemiecko-fiński z marca 1918 roku, niepokoiły Amerykanów. W jego wyniku bowiem włączono Finlandię w niemiecką strefę wpływów, zarówno pod względem ekonomicznym, jak i politycznym. Poza tym USA zdawało sobie sprawę, że sprawowanie kontroli nad Finlandią było potrzebne Niemcom po to, by mogli oni założyć swoje bazy wojskowe na dalekiej północy w pobliżu najważniejszych położonych tam portów morskich i tym samym uniemożliwić mocarstwom Ententy desant zbrojnych oddziałów. Reakcją na to wydarzenie było uzgodnienie, że nie powinno dojść do przekazania Finlandii jakichkolwiek partii żywności. 4 kwietnia Robert Dansing zawiadomił sztokholmskie poselstwo USA, że Departament Stanu nie jest skłonny podjąć działań wobec Finlandii. Kraj ten bowiem zaczynał jawić się wielkim mocarstwom, już nie jako państwo neutralne a raczej wątpliwe. Zaniepokojenie wzbudzała zwłaszcza rysująca się możliwość odcięcia przez oddział Dywizji Bałtyckiej kolejowych i telegraficznych, dzięki którym utrzymywano wciąż komunikację między placówkami dyplomatycznymi w Rosji.
Koniec wojny domowej.
Po zakończeniu wojny domowej, poseł Morris informował Departament Stanu o niepokojącej sytuacji, w której zwolennicy opcji proniemieckiej całkowicie zdominowali scenę polityczną (np. kierownictwo resortu obrony powierzono von der Goltzowi). Wszystko wskazywało na ciągłe pogłębianie się uzależnienia armii fińskiej – a w konsekwencji fińskiego państwa – od Niemiec. Kiedy do Waszyngtonu zaczęły dochodzić pogłoski, iż Finowie pragną wprowadzić w swoim państwie ustrój monarchiczny, a koronę oddać w ręce księcia związanego z dynastią Hohenzollernów, nie dziwna wydaje się informacja Franka L. Polka skierowana do ambasadora Francisa dnia 8 kwietnia 1918 roku, traktująca o ty, że Departament Stanu nie jest gotów udzielić Finlandii pomocy żywnościowej. Tak więc rozwój stosunków amerykańsko-fińskich zależał od ostatecznego wyniku I wojny światowej. Trzeba też pamiętać, że w 1918 roku Waszyngton nie prowadził żadnych interesów w rejonie Morza Bałtyckiego – pewnie stąd brała się między innymi obojętność wobec Finów i ich problemów. Poza tym Finlandia nie przedstawiała dla USA większych korzyści politycznych czy też materialnych. Skoro więc nie można tu mówić o jakimkolwiek współpartnerstwie obu państw, być może usprawiedliwione są działania amerykańskie, a ściślej mówiąc ich brak. Inną sprawą jest, że Europa ogarnięta w tym czasie wojną stanowiła większy problem, który wymagał jak najszybszego rozwiązania. Departament Stanu interesował się doniesieniami napływającymi z Finlandii, tylko o tyle, o ile dotyczyły one umacniania się tam pozycji Niemiec i negatywnych konsekwencji, jakie ten fakt mógł nieść dla najważniejszego w owym momencie celu polityki zagranicznej USA – jak najszybszego, zwycięskiego zakończenia wojny. Wydawać by się mogło, że Finlandia w swej walce o uzyskanie niepodległości spóźniła się o kilka lat. Być może inaczej potoczyłyby się jej losy gdyby nie musiała walki o niepodległość prowadzić w okresie wojennym.
Pierwsze miesiące 1918 roku nie przyniosły więc zmian co do stanowiska USA co do spraw fińskich. Departament Stanu nie był gotów ani uznać niepodległości Finlandii ani wysłać jej żywności. W tym okresie najtrafniej opisuje politykę Stanów Zjednoczonych wobec Finlandii depesza Franka L. Polka z lipca 1918 roku skierowana do posła Morrisa: „Stany Zjednoczone są zainteresowane Finlandią tylko o tyle, o ile może być ona wykorzystana jako pionek w grze przeciwko Niemcom”. Waszyngton nie zastanawiał się nawet nad tym jak ułożyć stosunki amerykańsko-fińskie po zakończeniu wojny. Nie myślano w ogóle czy i jakie korzyści nawiązania takich kontaktów mogłyby przynieść. Nie chciano uznać Finlandii i traktować jej jako państwa odrębnego, lecz jako część wewnętrznej polityki rosyjskiej. Nie chcąc psuć stosunków z Piotrogrodem nie może dziwić niewielkie zainteresowanie sprawą fińską i niechęć do oficjalnego zajęcia jakiegokolwiek stanowiska, które mogłoby spowodować pogorszenie relacji amerykańsko-rosyjskich.
Właściwie jedynym człowiekiem, znającym bardzo dobrze sytuację państwa fińskiego i rzeczywiście się nią interesującym, a przy tym darzącym ten kraj sympatią był konsul Haynes. Dał temu wyraz w ostatniej części swojej analizy zatytułowanej „Czy poświęciliśmy Finlandii wystarczająco wiele uwagi?” Przekonywał on Stany Zjednoczone do korzyści, jakie ich kraj może uzyskać ze współpracy z tym krajem. Mówił między innymi: „A 3,5 miliona ludzi to jeszcze nie wszystko, co Finlandia znaczy. Istnieją tam, z geograficznego i militarnego punktu widzenia, możliwości, by poprzez jego terytorium Niemcy sięgali zarówno wybrzeża Morza Białego, jak i Bałtyckiego; tam właśnie zbiegają się przyszłe, dalekosiężne, zawiłe, mające wpływ na losy świata problemy tragicznego Wschodu, które mogłyby zostać o wiele łatwiej rozwiązane po myśli Ameryki i Ententy, mając Finlandię za przyjaciela”.
Tymczasem sytuacja w Finlandii wciąż się pogarszała, głód się rozszerzał, a Niemcy nie byli w stanie dostarczyć temu krajowi żywności. USA nie chciały jednak słyszeć o pomocy dla Finów, zwłaszcza gdy rząd fiński pozostawał już praktycznie pod całkowicie niemieckim wpływem i ciągle rosnącą okupacja sił nieprzyjacielskich. Apogeum ta beznadziejna wręcz sytuacja osiągnęła 27 sierpnia 1918 roku, kiedy to podpisano układ w Berlinie między niemieckim sekretarzem stanu w ministerstwie spraw zagranicznych, admirałem Paulem von Hintze, a przedstawicielem Rosji Radzieckiej, Adolfem A. Joffe. Postanowienia tego układu trafnie ocenia fińska prasa. Dziennik „Helsingin Sonomat” pisał wprost: „(…) Myśleliśmy w Finlandii, że Niemcy przyjaźnie odnoszą się do kwestii karelskiej i mówiono ze strony »króla macherów«, że Finlandia celem otrzymania tego kraju musi otrzymać księcia niemieckiego na króla. Obecnie wyjaśnia się, że Niemcy zawierali z Rosją traktat, w którym gwarantowali, iż Finlandia nie zrobi Rosji żadnych nieprzyjemności, i że wojska fińskie, celem realizowania działań niemieckich Karelii, wejdą do tego kraju, to Niemcy gwarantują, że wojska te natychmiast zostaną cofnięte do koszar. Inaczej. Niemcy nie byli przychylnie nastrojeni w stosunku do nas. Ale bardziej niebezpiecznymi były plany wmieszania Finlandii do wojny przeciw Entencie, co wyjawia nam dopiero teraz tajny traktat berliński. Niemcy przygotowywali wojska swe na terytorium fińskim, by napaść na Anglików na Murmanie, a obiecywali Sowietom użycie do tego wojsk fińskich. O tem rząd fiński nie wiedział nic. Inaczej mówiąc, Finlandia była uważana za wasala Niemiec. Jasnem jest, że wiadomości te wzbudziły u nas zdumienie i poczucie szykany”.
Klęska Niemiec w 1918.
Punktem zwrotnym w relacjach fińsko-amerykańskich był październik 1918 roku – ostateczna klęska Niemiec. Wraz z ich klęską, klęskę poniosła również Finlandia, uznana przez Ententę za sojusznika Berlina. Mimo iż fińskie społeczeństwo już wcześniej zorientowało się co do prawdziwych zamiarów Niemiec, było już za późno. Teraz wszystko zależało od tego, jak rząd fiński ułoży sobie stosunku z rządami państw zwycięskich i czy uda się im zmienić w stosunku do siebie nastawienie. Priorytetową jednak sprawą było postaranie się o dostawy żywności. W zaistniałej sytuacji na plan dalszy musiały zejść próby starania się o uznanie przez Ententę niepodległości Finlandii. Można jednak było żywić nadzieję, iż w toku uporządkowywania spraw powojennej Europy, zwycięskie państwa staną w końcu przed koniecznością ustosunkowania się do sprawy Fińskiej.
26 października przybył do Europy Herbert Hoover, szef "American Relief Administration" (ARA), czyli pomocy żywnościowej państwom europejskim w trakcie i po I wojnie światowej, współpracownik prezydenta Woodrowa Wilsona oraz ekspert ekonomiczny. Wywarł Hoover znaczny wpływ na kształt powojennego świata. W pierwszej kolejności stworzył on ramy, w jakich funkcjonować miałby program program pomocy dla krajów Europy. W tym celu podzielił on te państwa na pięć grup – wielkie mocarstwa, mali sojusznicy, państwa neutralne, państwa wrogie oraz niepewni. Finlandia uznana zaliczona została to grupy ostatniej. Ustalono, że zostanie jej udzielone „jakieś wsparcie”. Sam Hoover twierdził bowiem, że o Finlandię zadba najprawdopodobniej Szwecja. W tym wypadku Finlandia musiała czekać. Inaczej było ze sprawą pomocy dla Polski. Tam popularność Hoovera była związana właśnie z pomocą żywnościową i jego zaangażowaniem w sprawy gospodarczo-polityczne odradzającego się państwa. Polska mogła się pochwalić aktywnością tego polityka w kraju, a publicystyka ugruntowała na dobre przeświadczenie o propolskich zainteresowaniach Hoovera. Niestety nie mogła się tym pochwalić Finlandia. Choć w gruncie rzeczy obydwa państwa znajdowały się w podobnej sytuacji, na przychylność USA musiała jednak Finlandia jeszcze poczekać.
Hoover jednak coraz bardziej zaczął angażować się w sprawy fińskie, a spotkania z Holstim dawały nadzieje na pozyskanie potężnego sojusznika. 7 grudnia 1918 roku w czasie jednego z takich spotkań w Paryżu, szef ARA zapewnił, że Finlandia otrzyma dostawy pszenicy, cukru, tłuszczów i innych produktów ramach kredytu, który miał zostać przyznany przez USA. Holsti oświadczył, że za tę żywność Finowie gotowi są zapłacić natychmiast. Władze waszyngtońskie stwierdziły, że kwotą 8,5 mln dolarów zdeponowaną w nowojorskim banku nie może dysponować „nie uznawany rząd nie uznawanego państwa”. Z pomocą w rozwiązaniu tego problemu przyszedł Hoover, który zgodził się aby Finlandia płaciła za towary amerykański brytyjskimi funtami zgromadzonymi na kontach w bankach londyńskich, do czasu uregulowania swego statusu międzynarodowego.
Obrady w Wersalu.
Nadszedł w końcu czas obrad paryskich, mających na celu uregulowanie spraw powojennej Europy. 22 stycznia 1919 roku za sprawą prezydenta Wilsona uznano, iż w przyszłości Finlandia nie będzie już częścią składową Rosji. Było to jednak uzależnione od tego czy Stany Zjednoczone będą miały na tę decyzję wpływ. Do zwołania takiej konferencji jednak nie doszło, gdyż rosyjscy biali odmówili debatowania przy wspólnym stole z bolszewikami. 27 stycznia Rada Dziesięciu postanowiła, że kwestia fińska będzie omawiana w Paryżu w kontekście spraw rosyjskich i to wtedy, gdy przyjdzie czas by się nią zająć. Politykę tą zresztą konsekwentnie prowadzono. Gdy bowiem Holsti w lutym 1919 roku rozmawiał ze współpracownikiem Wilsona – Henrym White’em, zapytał go, co może zrobić by przyśpieszyć moment dyplomatycznego uznania Finlandii. White odpowiedział: „Nothing just wait” ("Nic, tylko czekać"). Bardziej entuzjastycznie wyrażał się na temat przedstawicieli mocarstw i ich stosunku do małej Finlandii generał Manneheim: „Wszędzie spotykałem się z sympatią dla naszego kraju i życzeniami nawiązania na powrót stosunków, wyrastającymi z przekonania, że dzięki demokratycznym przedterminowym wyborom i powołaniu rządu reprezentującego większość społeczeństwa, Finlandia stworzy gwarancje prowadzenia w przyszłości polityki możliwej do przyjęcia dla Ententy. Ze swej strony dbałem o to, by politycy Ententy nie rozważali problemu fińskiego zbyt szczegółowo, tylko ogólnie. Sugerowałem, by zdali się na starania Finlandii, mające na celu reorientację jej polityki zagranicznej przy zachowaniu pełnej niepodległości”. Manerhein chciał również aby sprawa jego państwa nie była rozpatrywana w ramach konferencji pokojowej „(…)ponieważ państwo fińskie nie powstało w wyniku kryzysu światowego, ale miało, oparta na sześciu wiekach nieprzerwanej tradycji, ponad stuletnią ciągłość autonomicznego państwa z własna administracją”. W swych „Wspomnieniach” pisze również, że został opracowany 6-punktowy program, który uzyskał akceptacje brytyjskiego rządu. Punkty te mówiły o konieczności powołania rządu złożonego z osób nie przejawiających proniemieckiej orientacji, definitywną rezygnację z kandydatury księcia heskiego i nowe wybory parlamentarne przy najbliższej sposobności. Ustalono także, że niemieckie wojska i instruktorzy mieli opuścić Finlandię, a Francji należało stworzyć możliwość wysłania misji wojskowej w celu określenia zapotrzebowania na oficerów obcej narodowości, którzy obięli by zwolnione stanowiska instruktorskie. Za pośrednictwem lorda Hardinge of Penhurst Foreign Office potwierdziło, że jej niepodległość zostanie uznana dopiero po spełnieniu tych warunków. Dla uregulowania stosunków amerykańsko-fińskich najważniejsze były trzy pierwsze punkty. Trzeba również pamiętać, że w tym kontekście starania o uzyskanie swojej niepodległości podejmowano również u innych mocarstw Ententy jak wyżej wymienionych Wielkiej Brytanii i Francji. Wkrótce (marzec 1919 roku) zostały przeprowadzone wybory parlamentarne, w których zwyciężyła partia socjaldemokratów, nastawiona prorepublikańsko i przychylnie wobec mocarstw Ententy (80 mandatów w Eduskuncie. Na dalszych miejscach uplasowały się Unia Agrariuszy – 42 mandaty, Narodowa Partia Koalicyjna – 28 mandatów, republikańska Partia Postępowa – 26 mandatów, Szwedzka Partia Ludowa – 22 mandaty). Tym samym zostały spełnione niemal wszystkie warunki postawione przez państwa Ententy. Pozostawała jeszcze sprawa powołania nowego gabinetu ministrów wyłonionego spośród parlamentarnej większości. Mimo tego, jeszcze 12 kwietnia 1919 roku opracowano nowy projekt, w którym wspomniano jedynie o uznaniu de facto rządu fińskiego. Pominięto w ogóle kwestię uznania Finlandii za suwerenne państwo. Nie o to rządowi fińskiemu chodziło.
Utworzenie rządu Finlandii.
17 kwietnia zaprzysiężony został rząd Finlandii. Kiedy więc 25 kwietnia Holsti znalazł się w Paryżu, udał się do Hoovera stwierdzając, że należy natychmiast zwrócić się do prezydenta Wilsona z prośbą o uznanie rządu sprawującego władzę w Helsinkach. O północy z 25 na 26 kwietnia Hoover poinformował Holstiego, że prezydent USA zaakceptował przedstawione mu sugestie. Zaakceptowała je także Wielka Brytania, a trochę później – 3 maja – rząd Francji poinformował Helsinki, iż serdecznie popiera inicjatywę amerykańską w sprawie uznania niepodległości Finlandii przez główne mocarstwa zachodnie. Ostatecznie, bez dodatkowych warunków reprezentanci mocarstw przyjęli, że:
„1) rządy Stanów Zjednoczonych Ameryki i Wielkiej Brytanii bezzwłocznie, indywidualnie uznają niepodległość Finlandii i jej rząd de facto;
2) po uznaniu niepodległości Finlandii i mianowaniu oficjalnych przedstawicieli dyplomatycznych, rządy Ameryki, Wielkiej Brytanii i Francji poinstruują swoich reprezentantów, by ci nalegali na to, żeby rząd fiński zaakceptował decyzje konferencji pokojowej w odniesieniu do granic Finlandii. Ponadto rząd fiński będzie nakłaniany, żeby potraktował czerwonych Finów, którzy walczyli wspólnie z aliantami, w duchu wyrozumiałości i wielkoduszności, obejmując ich amnestią;
3) minister Makino bezzwłocznie zakomunikuje swojemu rządowi o podjęciu powyższych decyzji z nadzieją, że podejmie on podobne działania”.
Kiedy 10 maja 1919 roku mieszkańcy Helsinek dowiedzieli się o tym, że USA uznały niepodległość ich kraju, w dowód wdzięczności wypełnili amerykański konsulat niezliczonymi bukietami kwiatów. 22 grudnia na ląd w Turku zszedł uroczyście witany przez kompanię honorową Manerheim. „Szczęśliwy traf sprawił, że tego samego dnia, w którym zszedłem na ląd w porcie Turku, nadszedł pierwszy ładunek zboża”.
II wojna światowa.
30 czerwca 1944 Stany Zjednoczone zerwały stosunki dyplomatyczne z Finlandią z powodu współpracy Finlandii z III Rzeszą.
Stosunki dyplomatyczne wznowione zostały 1 września 1945.

</doc>
<doc id="522318" url="https://pl.wikipedia.org/wiki?curid=522318" title="Chata wuja Toma">
Chata wuja Toma

Chata wuja Toma () − powieść Harriet Beecher Stowe, publikowana w odcinkach w latach 1851–1852 w tygodniku "The National Era", wydana w 1852 w Bostonie w wydawnictwie „John P. Jewett and Company”.
Powieść porusza temat czarnoskórych niewolników żyjących na południu USA. Impulsem do jej napisania było uchwalenie w 1850 roku przez Kongres Stanów Zjednoczonych ustawy przeciwko ukrywaniu zbiegłych, czarnoskórych niewolników (kompromis 1850 roku). Książka, ukazująca przemoc i bezwzględność z jaką traktowano Afroamerykanów, stała się ważnym ideowym argumentem liberalnej Północy w walce o zniesienie niewolnictwa.
Wydania.
Wydana była najpierw w periodyku National Era jako "Uncle Tom’s Cabin; or Life Among the Lowly" w 40 odcinkach, ukazujących się co tydzień (począwszy od 5 czerwca 1851 roku), później w wydaniu książkowym (ukazało się ono 20 marca 1852 roku). Należy do najbardziej znanych dzieł literatury amerykańskiej. W XIX wieku liczbą sprzedanych egzemplarzy ustępowała jedynie Biblii, w ciągu roku od publikacji sprzedano 300 tysięcy egzemplarzy książki w samych tylko Stanach Zjednoczonych.
Została przetłumaczona na wiele języków, w tym na język polski (fragmenty począwszy od 1853 roku). Pierwszy pełny przekład F. Dydackiego ukazał się we Lwowie w 1853 roku; drugi W. Przybylskiego i I. Iwickiego w Wilnie w 1860. Kolejne przekłady wydane zostały w 1865 (Warszawa) i w 1901 roku. Przekład autorstwa Ireny Tuwim i Juliana Stawińskiego ukazał się drukiem w 1954. Na podstawie oryginału, Stanisław Stampf’l napisał adaptację, która ukazała się w 1965.
Ekranizacje.
Powieść była wielokrotnie ekranizowana, m.in. w 1965 (koprodukcja) i 1987 (USA).

</doc>
<doc id="522319" url="https://pl.wikipedia.org/wiki?curid=522319" title="Skarżysko-Kamienna (stacja kolejowa)">
Skarżysko-Kamienna (stacja kolejowa)

Skarżysko-Kamienna – stacja kolejowa w Skarżysku-Kamiennej, w województwie świętokrzyskim, w Polsce. Według klasyfikacji PKP ma kategorię dworca regionalnego. Powstała w 1885 roku w ramach budowy kolei Iwangorodzko-Dąbrowskiej. Jedna z czterech stacji kolejowych w Polsce posiadających status stacji rozrządowej i jednocześnie jeden z większych kolejowych węzłów towarowych w kraju.
Położenie stacji kolejowej oraz jej znaczne rozmiary uwarunkowały specyficzne rozwiązania komunikacyjne w mieście. Część osobowa stacji znajduje się w centralnej części miasta, pomiędzy osiedlami: Przydworcowym i Dolna Kamienna, a część towarowa w północno-wschodniej części, przy granicy ze Skarżyskiem Kościelnym. Dworzec kolejowy znajduje się przy Al. Niepodległości 90A.
Historia.
Historia stacji kolejowej w Skarżysku-Kamiennej sięga końca XIX wieku – w 1885 roku nastąpiło uruchomienie linii Iwangorodzko-Dąbrowskiej. W ówczesnej miejscowości Kamienna, która dała początek obecnemu miastu, linia ta rozgałęziała się w kierunku wschodnim – do Ostrowca i Bodzechowa, oraz zachodnim – do Koluszek. W miejscu rozwidlenia zbudowano stację II klasy, której nadano nazwę pobliskiej wsi "Bzin", chociaż obiekt zlokalizowany był na terenie Kamiennej. Obiekt posiadał parowozownie, warsztaty naprawy taboru kolejowego, 3 remizy, kuźnię, pompownię oraz warsztat obróbki metalu. Nazwa "Skarżysko" dla stacji przyjęła się w 1897 r. po upaństwowieniu kolei.
Pasażerowie.
W roku 2017 wymiana pasażerska wyniosła 913 tys. osób (2,5 tys. dziennie), co dało jej 97. miejsce w Polsce.
W roku 2018 stacja obsługiwała 2,5 tys. pasażerów na dobę (łącznie 913 tys. osób).
W roku 2019 wymiana pasażerska wyniosła 1,06 mln osób (2,9 tys. dziennie), co dało jej 94. miejsce w Polsce.
W roku 2020 wymiana pasażerska wyniosła 769 tys. osób (2,1 tys. dziennie), co dało jej 78. miejsce w Polsce.
W roku 2021 wymiana pasażerska wyniosła 913 tys. osób (2,5 tys. dziennie), co dało jej 80. miejsce w Polsce.
Linie kolejowe.
Stacja Skarżysko-Kamienna ma charakter stacji węzłowej. Przebiegają przez nią dwie linie kolejowe o znaczeniu państwowym: linia kolejowa nr 8 Warszawa Zachodnia – Kraków Główny i linia kolejowa nr 25 Łódź Kaliska – Dębica. Z wyjątkiem odcinka linii nr 25 od Skarżyska do Tomaszowa Mazowieckiego, obie linie są zelektryfikowane i dwutorowe. Kilometraże linii przebiegających przez stację Skarżysko-Kamienna przedstawia poniższa tabela:
Infrastruktura.
Budynek dworca.
Podczas I wojny światowej w 1916 r. budynek dworca został spalony przez Rosjan – odbudowano go jednak w podobnym kształcie i do dnia dzisiejszego spełnia on swoją funkcję. Wewnątrz znajduje się czynna całodobowo hala poczekalni, gdzie znajduje się kiosk i sklepiki, a także dwie kasy biletowe spółki PKP Intercity, prowadzące również sprzedaż biletów spółki Polregio oraz Kolei Mazowieckich. W budynku dworca swoją siedzibę ma ponadto Świętokrzyski Oddział Przewozów Regionalnych oraz Zespół Drużyn Konduktorskich Zakładu Południowego spółki PKP Intercity.
Perony.
Stacja posiada 3 perony – 1, 2 oraz 3. Dawniej funkcjonował peron 1a, zatrzymywały się przy nim pociągi do Łodzi i Tomaszowa Mazowieckiego.
Wszystkie perony wykonane są z utwardzonej nawierzchni bitumicznej. Do peronu pierwszego dojście możliwe jest z ulicy oraz z budynku dworca. Do pozostałych peronów dostęp jest przez kładkę dla pieszych oraz przejścia w poziomie szyn
Szczegółowy wykaz wszystkich peronów na stacji znajduje się w poniższej tabeli.
W przeszłości, począwszy od drugiej połowy lat 80. XX w., stacja wyposażona była ponadto w paletowe tablice informacyjne typu „Pragotron”. Obecnie na stacji brak tego typu urządzeń.
Urządzenia sterowania ruchem kolejowym.
Część rozrządowa.
Ruch w części rozrządowej stacji obsługiwany jest z nastawni SKA, SKB, SKC i SKE. W przeszłości wykorzystywana była także nastawnia SKD, obecnie przeznaczona do rozbiórki. Rozrządem wagonów na górce rozrządowej steruje nastawnia rorządowa SKBr.
Przed modernizacją stacja rozrządowa wyposażona była w dwie górki rozrządowe, pracujące na kierunku północ-południe, oddzielone głównymi torami zasadniczymi. Obie górki, tzw. „warszawska” i „dęblińska” wyposażone były w mechaniczne urządzenia sterowania ruchem kolejowym. Stacja rozrządowa przeszła modernizację w latach 1986–1988. Zmodernizowana stacja jest stacją jednokierunkową dwugrupową, o kierunku pracy północ-południe. Obecnie wyposażona jest w jedną górkę rozrządową wraz z całością infrastruktury towarzyszącej:
W okręgach SKA, SKB i SKC stacji rozrządowej zabudowane zostały przekaźnikowe urządzenia typu E z napędami zwrotnicowymi EEA4 w łącznej ilości 149 sztuk. Na górce rozrządowej (okręg SKBr) zastosowano urządzenia automatycznego rozrządu:
Od listopada 1998 roku systemy ZWH i HAD w okręgu SKBr są wyłączone z eksploatacji z powodu uszkodzenia pakietów cyfrowych MC02 i MA11 oraz braku możliwości ich naprawy (części zamienne nie są już produkowane). Z powodu uszkodzenia głowic EFM 2101 czujników ELS-7 wyłączono z eksploatacji także system licznikowy do stwierdzania zajętości rozjazdów EOL. Sprawne są: system pomiaru wolnej długości torów kierunkowych SKT-1 oraz system sterowania hamulcami SHT-1. System nastawiania zwrotnic SNZ-2 wymaga regeneracji. W wyniku prac wykonanych w latach 2004–2007 sprawność techniczna hamulców odstępowych oraz głównego rurociągu ich zasilającego została przywrócona.
Część osobowa.
Modernizacja stacji w latach 80. XX w. ominęła część osobową. Ruchem w tej części stacji zarządzają nastawnia dysponująca SY i wykonawcza SY2. Te dwa okręgi nastawnicze do dziś wyposażone są w mechaniczne urządzenia SRK z sygnalizacją świetlną.
Połączenia.
Obecnie (2022) ze stacji Skarżysko-Kamienna pociągami osobowymi Kolei Mazowieckich można dojechać do następujących stacji:
Pociągami osobowymi Polregio można dojechać do następujących stacji:
Pociągami pośpiesznymi PKP InterCity można dojechać do następujących stacji:
Transport towarowy.
W północno-wschodniej części miasta znajduje się oddana do użytku we wrześniu 1988 r. stacja rozrządowa; Skarżysko-Kamienna jest siedzibą zakładu przewozów towarowych oraz zakładu taboru spółki PKP Cargo. Poniższa tabela przedstawia statystyki załadunku towarów na stacji Skarżysko-Kamienna w wybranych latach.
Komunikacja z dworcem.
W bezpośrednim sąsiedztwie dworca znajduje się bezpłatny parking oraz dworzec autobusowy przewoźników dalekobieżnych. Odjeżdżają stąd m.in. autokary Polskiego Busa, czy PKS Polonus. Po drugiej stronie al. Niepodległości znajduje się natomiast pętla autobusowa Miejskiej Komunikacji Samochodowej w Skarżysku-Kamiennej.
Przejścia.
Przejście pomiędzy osiedlami Przydworcowym i Dolna Kamienna zapewnia podziemne przejście częściowo oddane do użytku w 2022 r. Połączenie drogowe między poszczególnymi osiedlami, rozdzielonymi stacją, jest nieco bardziej utrudnione. Nad zachodnią głowicą stacji znajduje się wiadukt drogowy, a za północną głowicą przejazd kolejowy. W 2021 roku została zaczęta rozbiórka kładki nad torami

</doc>
<doc id="522321" url="https://pl.wikipedia.org/wiki?curid=522321" title="Aredhela">
Aredhela



</doc>
<doc id="522325" url="https://pl.wikipedia.org/wiki?curid=522325" title="Szamotuły (stacja kolejowa)">
Szamotuły (stacja kolejowa)

Szamotuły – stacja kolejowa w Szamotułach, w województwie wielkopolskim, w Polsce. Według klasyfikacji PKP ma kategorię dworca lokalnego.
Pasażerowie.
W roku 2017 wymiana pasażerska wyniosła 694 tys. osób (1,9 tys. dziennie).
W roku 2018 stacja obsługiwała 1,8 tys. pasażerów na dobę (łącznie 657 tys. osób).
W roku 2019 wymiana pasażerska wyniosła 621 tys. osób (1,7 tys. dziennie).
W roku 2020 wymiana pasażerska wyniosła 700-1000 osób dziennie.
W roku 2021 wymiana pasażerska wyniosła 402 tys. osób (1,1 tys. dziennie).
Historia.
11 sierpnia 1945 doszło na stacji do potyczki między żołnierzami sowieckimi, a funkcjonariuszami MO i UB. Do zdarzenia doszło w wyniku zachowania około 60-osobowej grupy Sowietów, którzy, całkowicie pijani, wywołali bijatykę z Polakami w pociągu z Poznania do Krzyża. Okradli też pasażerów pociągu z bagaży. Podczas wymiany ognia zginął jeden polski milicjant i kilku czerwonoarmistów. Kilku cywili zostało też rannych. Aresztowano 36 Sowietów, a reszta zbiegła ostrzeliwując się.
W 2019 w ramach modernizacji linii kolejowej nr 351 rozpoczęto remont stacji. 13 stycznia 2020 oddano do użytku nowy peron 3 (kierunek Krzyż) oraz zamknięto peron nr 2 (kierunek Poznań). Po zakończeniu wszystkich prac obecnie istniejące jednopoziomowe przejście przez tory do peronu nr 2 zostanie zastąpione ciągiem podziemnym oraz windą. Stacja zyska także zadaszenie peronów i system informacji pasażerskiej.

</doc>
<doc id="522327" url="https://pl.wikipedia.org/wiki?curid=522327" title="Regis Loisel">
Regis Loisel



</doc>
<doc id="522329" url="https://pl.wikipedia.org/wiki?curid=522329" title="Maj 2006 w sporcie">
Maj 2006 w sporcie

__BEZSPISU__

</doc>
<doc id="522330" url="https://pl.wikipedia.org/wiki?curid=522330" title="Wolbrom (stacja kolejowa)">
Wolbrom (stacja kolejowa)

Wolbrom – stacja kolejowa w Wolbromiu, w województwie małopolskim, w Polsce. Kasa biletowa została zamknięta w 2009 roku.
W roku 2017 stacja obsługiwała 20–49 pasażerów na dobę.

</doc>
<doc id="522337" url="https://pl.wikipedia.org/wiki?curid=522337" title="Voodoo graphics">
Voodoo graphics



</doc>
<doc id="522344" url="https://pl.wikipedia.org/wiki?curid=522344" title="Opus emplectum">
Opus emplectum

Opus emplectum – technika budowlana, polegająca na układaniu zewnętrznej i wewnętrznej części muru z ociosanych bloków kamiennych (czasem z cegieł) i wypełnianiu przestrzeni między nimi kruszonym kamieniem zalanym zaprawą. Zewnętrzne ściany są spajane poprzecznie ułożonymi cegłami – "diatonoi".
W technice tej zbudowana została znaczna część budowli średniowiecznych, m.in. kolegiata w Tumie pod Łęczycą, kościół w Strzelnie czy mury obronne Nowego Miasta w Radomiu.

</doc>
<doc id="522346" url="https://pl.wikipedia.org/wiki?curid=522346" title="Bitwy o Beleriand">
Bitwy o Beleriand

Bitwy o Beleriand ("Wojna o Klejnoty") – seria kampanii wojennych ze stworzonej przez J.R.R. Tolkiena mitologii Śródziemia, rozgrywających się w czasie Pierwszej Ery. Były one toczone pomiędzy wojskami Morgotha a elfami i Edainami. Konflikt się zwycięstwem elfów i ludzi, którzy, choć pokonali Morgotha, odnieśli znaczne straty, a Beleriand został prawie całkiem zniszczony.
W konflikcie między elfami a Morgothem zostało wyróżnione pięć tzw. bitew o Beleriand:
Konflikt ostatecznie zakończyła tzw. Wojna Gniewu – interwencja armii Valarów
Pierwsza bitwa o Beleriand.
Pierwsza bitwa o Beleriand została stoczona wkrótce po powrocie Morgotha do Śródziemia, gdy spróbował pokonać Sinadarów zamieszkujących Beleriand.
Wielka armia orków wymaszerowała z Angbandu i podzieliła się na dwie grupy – jedna podążyła na zachód, druga na wschód. Miały one wziąć w kleszcze Thingola.
Na zachodzie orkowie przeszli przez Przełom Sirionu i zapuścili się w głąb Beleriandu. Pobili wojska Círdana, które musiały wycofać się do portów Brithombar i Eglarest. Orkowie oblegli obie przystanie i opanowali Falas.
Na wschodzie żołdacy Morgotha sforsowali wzgórza między Ascarem i Gelionem i pomaszerowali dalej w głąb kraju. Król Thingol, odcięty od Círdana, wezwał na pomoc Denethora, wodza Nandorów. Razem udało im się otoczyć nieprzyjaciela. Jednak w trakcie walki ciężkozbrojni orkowie zadali wielkie straty Nandorom. Sam Denethor zginął osaczony na Amon Ereb, nim nadciągnęli wojownicy Thingola. Pobici przez elfów orkowie zaczęli uciekać na północ, lecz zostali wybici przez krasnoludów z Ered Luin.
Ostatecznie bitwa zakończyła się połowicznym zwycięstwem obu stron. Siły Morgotha zajęły Beleriand Zachodni, natomiast elfowie zniszczyli wschodnią armię Władcy Ciemności.
Dagor-nuin-Giliath.
Dagor-nuin-Giliath (sin. "Bitwa pod Gwiazdami") była drugą wielką bitwą o Beleriand, stoczoną w pierwszych dniach pobytu Ñoldorów w Śródziemiu, jeszcze przed pierwszym wschodem księżyca.
Fëanor wraz ze swoim ludem poszli do zatoki Drengist, a później na wschód do Jeziora Mithrim, nad którym rozłożyli obóz. Morgoth, widząc nadarzającą się okazję zniszczenia swych wrogów, wysłał ogromną armię orków, aby niespodziewanie zaatakowali elfów. Chociaż orkowie przewyższali liczebnie elfów i zaskoczyli ich w Mithrimie, sytuacja szybko się odwróciła i Ñoldorowie rozgromili wroga. Wielu orków uciekło przez góry, gdzie znów się połączyli, lecz nie stanowili już zagrożenia.
Celegorm i jego myśliwi, goniąc nieprzyjaciół przez Ard-galen, zwyciężyli ich na Moczarach Serech. Mimo tego zwycięstwa Fëanor na czele niewielu przybocznych zaatakował Angband, lecz został zabity przez Balrogów. Umierając wymógł na swych synach przysięgę, że nie spoczną, dopóki Silmarile nie wrócą do ich rąk i że będą walczyć z każdym je posiadającym. Bitwa ta na zawsze odmieniła oblicze Beleriandu, gdyż orkowie spustoszyli znaczne jego obszary.
Oblężenie Angbandu.
Po zwycięstwie elfów nad orkami w bitwie zwanej Dagor Aglareb wojska elfów dotarły pod siedzibę Morgotha w Angbandzie i rozpoczęły jej oblężenie. Wśród oblegających znaleźli się najmożniejsi przedstawiciele Ñoldorów i innych szczepów elfickich: Fingolfin i Fingon z Hithlumu; Finrod i Orodreth z Minas Tirith; Angrod i Aegnor z Dorthonion oraz siedmiu synów Fëanora: Maedhros, Maglor, Celegorm, Caranthir, Curufin, Amrod i Amras. Jednocześnie z oblężeniem dla mieszkańców Śródziemia nastało niemal czterysta lat spokoju, stąd też okres ten znany jest też jako "Długi Pokój". Oblężenie nie było jednak pełne, gdyż dla elfickich armii niedostępne pozostawały szczyty Thangorodrimu oraz północne pasma Gór Żelaznych, skąd Morgoth wysyłał czasem szpiegów i niewielkie oddziały do nękania Beleriandu.
Siły elfów trwały wokół warowni Morgotha przez niemal cztery stulecia. Choć rosły w siłę, zwłaszcza od trzeciego stulecia pobytu wokół Angbandu, to jednak nigdy nie były dostatecznie potężne, żeby zdecydować się na szturm twierdzy. W tym czasie było tylko jedno wyróżniające się starcie między oboma stronami – w 260 roku wyszedł z Angbandu i podjął atak Glaurung, skutecznie jeszcze odparty przez jazdę Fingona. Niespodziewane uderzenie Glaurunga zapowiadało pojawienie się nowych stworzeń – urulokich – które później miały stać się jedną z głównych przyczyn zakończenia Długiego Pokoju.
W czasie gdy główne armie elfickie stały w Angbandzie, w Śródziemiu doszło do kilku ważnych wydarzeń: zostały wzniesione i zasiedlone Nargothrond i Gondolin (Ukryte Królestwo) oraz obudziły się młodsze Dzieci Ilúvatara – ludzie.
Dagor Bragollach.
Władca Ciemności wewnątrz swej siedziby pozostawał nadal niezwyciężony i starał się odbudować armię aby unicestwić oblegających. W końcu, w zimie 455 roku (395 rok oblężenia), z Thangorodrimu rozpoczęło się – zupełnie zaskakujące elfów – natarcie głównych sił Morgotha z Glaurungiem i balrogami na czele (w sind. tzw. Bitwa Nagłego Płomienia). Pozycje elfów zostały łatwo zdobyte, a znaczna część ich sił zginęła. W wyniku tego ataku wyniszczona została równina Ard-galen. Pozostali przy życiu elfowie musieli się wycofać. Dalsze uderzenie zostało przyjęte przez inne plemiona elfickie oraz Edainów, którzy także ponieśli znaczne straty.

</doc>
<doc id="522348" url="https://pl.wikipedia.org/wiki?curid=522348" title="3Dfx Interactive">
3Dfx Interactive



</doc>
<doc id="522351" url="https://pl.wikipedia.org/wiki?curid=522351" title="Ustrój państwa">
Ustrój państwa



</doc>
<doc id="522353" url="https://pl.wikipedia.org/wiki?curid=522353" title="Dischord Records">
Dischord Records

Dischord Records – niezależna firma płytowa specjalizująca się w muzyce hardcore, punk rock, emo i post-hardcore.
Została założona w 1980 roku w Waszyngtonie przez muzyków zespołu The Teen Idles: Iana MacKaye’a, Jeffa Nelsona i Nathana Strejceka w celu wydawania płyt miejscowych zespołów punkrockowych. Z wytwórnią związały się m.in. takie zespoły jak: The Teen Idles, State of Alert, Minor Threat, Government Issue, The Faith, Void, DC Brigade Youth, Iron Cross, Embrace, Rites of Spring, Nation of Ulysses, Scream, Soulside, Gray Matter, Jawbox, Marginal Man, Shudder to Think, Dag Nasty, Lungfish, The Evens i Fugazi.
Ludzie związani z wytwórnią przeważnie sami produkują wszystkie wydawane albumy i sprzedają je w niższych cenach od innych płyt na rynku (nie współpracują z wielkimi dystrybutorami).
Dischord Records obok Alternative Tentacles, SST Records i Touch &amp; Go Records był jedną z najważniejszych wytwórni w latach 80. Pierwsze nagrania wydawane przez Dischord były stosunkowo dobrze wyprodukowane, w porównaniu do nagrań zespołów związanych z innymi wytwórniami. Nagrania zespołu Minor Threat są tego dobrym przykładem.
Dischord Records odegrało kluczową rolę w tworzeniu się między 1985 a 1987 rokiem nowych nurtów muzycznych takich jak emo i post-hardcore (zespoły Rites of Spring i Embrace) opartych przede wszystkim na hardcore.

</doc>
<doc id="522360" url="https://pl.wikipedia.org/wiki?curid=522360" title="Halfdan Ragnarsson">
Halfdan Ragnarsson

Halfdan (zm. 877) – jeden z synów na pół mitycznego Ragnara Lodbroka, brat Ivara Bez Kości, wódz wojsk duńskich, które najechały i w latach 865-875 podporządkowały sobie tereny Wschodniej Anglii, Mercji i Northumbrii.
Według tradycji miał być synem na pół mitycznego Ragnara Lodbroka i Aslaug Sigurdsdottir. Wraz z bratem Ivarem Bez Kości wylądował na czele znacznych sił duńskich ("micel here") we Wschodniej Anglii i w 865 uzależnił ten obszar od siebie, a następnie spędził okres zimowy w zbudowanym przez armię obozie warownym. Następnie na czele wojsk wyruszył (wraz z Ivarem) w kierunku Northumbrii, zdobył i złupił (w 866) jej stolicę York, a następnie w marcu 867 siły duńskie pod wodzą braci pokonały próbujące odbić miasto wojska władców Northumbrii – Ælli i Osberhta. Po ustanowieniu w Yorku marionetkowego króla Egberta, "micel here" zostało powiedzione przez braci do Mercji, zajmując tam pod koniec roku 867 Nottingham, w którym spędziło kolejną zimę. Po nieudanej próbie odbicia miasta przez połączone wojska Wesseksu i Mercji, Halfdan i Ivar zawarli pokój z królem tej ostatniej Burhredem i wycofali się na północ, do Yorku. Kolejna kampania trwająca od jesieni 869 skierowana była ponownie przeciwko Mercji (wschodniej jej części) i Wschodniej Anglii. Po złupieniu tych terenów dowodzone przez braci "micel here" przezimowało w Thetford, a na początku następnego roku zwyciężyło w bitwie króla Wschodniej Anglii – Edmunda. Już sam (bez Ivara) Halfdan przewodził kolejnej kampanii, tym razem przeciwko Esseksowi, na przełomie lata i jesieni 870. Założywszy bazę w Reading, Duńczycy łupili w 871 Wessex - do starć z siłami tamtejszego króla Æthelreda doszło pod Reading, Ashdown, Basing i Marlborough, wreszcie pod Wilton - bitwie, w której siły Halfdana pokonały wojska następcy Aethelreda Alfreda. Opór, na jaki natknęły się siły Halfdana w Wesseksie, spowodował, że jeszcze w tym roku zawarto układ z tamtejszym władcą, a "micel here" przeniosło się do Londynu, w którym pozostało i w roku następnym. Po krótkotrwałym powrocie (wraz z wojskiem) w 873 do Yorku w celu zebrania trybutu Halfdan powiódł swoje siły do Lincolnshire i leża zimowe spędził w Torksey w Lindsey, który to obszar następnie złupił. Po przenosinach do Mercji (siły Halfdana przezimowały w Repton), Halfdan narzucił wiosną 874 temu królestwu posłusznego mu władcę - Ceolwulfa i wrócił do Northumbrii. Rok 875 Halfdan spędził na łupieżczych wyprawach (już tylko dowodząc częścią "micel here") na wciąż niezależną Bernicję (północną część Northumbrii), atakując i łupiąc m.in. Carlisle, Hexham, klasztor Lindisfarne i tereny między Solway a Forth. Po rozpuszczeniu (jesienią 875) swoich sił ostatnie lata Halfdan spędził w Northumbrii, umarł w 877.

</doc>
<doc id="522369" url="https://pl.wikipedia.org/wiki?curid=522369" title="Katolickie Stowarzyszenie „Civitas Christiana”">
Katolickie Stowarzyszenie „Civitas Christiana”

Katolickie Stowarzyszenie „Civitas Christiana” – ogólnopolska organizacja formacyjno-edukacyjna, przygotowującą katolików świeckich do realizowania misji Kościoła w łączności z jego pasterzami i zgodnie z wartościami i zasadami katolickiej nauki społecznej. Od 1993 roku jest kontynuacją Stowarzyszenia „Pax”, które wyniku przemian demokratycznych w Polsce zakończyło działalność polityczną. „Civitas Christiana” zostało oficjalnie uznane przez Kościół katolicki w Polsce jako stowarzyszenie katolickie dekretem Przewodniczącego Konferencji Episkopatu Polski z 14 kwietnia 1997 i zmieniło nazwę dodając określenie „katolickie”. "Katolickie Stowarzyszenie „Civitas Christiana”" stanowi integralną część wspólnoty Kościoła jako organizacja ludzi świeckich, mająca na celu umacnianie i krzewienie formacji katolicko-społecznej w Polsce.
Nazwa i zadania.
Stowarzyszenie nazywa się „Civitas Christiana”. Te łacińskie słowa oznaczają społeczność chrześcijańską, czyli społeczność zorganizowaną w imię Boże.
Dotyczy ona trzech podmiotów życia publicznego:
Civitas Christiana oznacza w powyższym rozumieniu obowiązek uczestniczenia w budowaniu ładu społecznego w Ojczyźnie zgodnie z chrześcijańską wizją państwa. W polskich warunkach sprowadza się to do urządzania państwa opartego o własny model demokracji wynikający z tysiącletnich doświadczeń religii chrześcijańskiej i życia narodowego. Działacze CC sprawują mandaty radnych w polskich samorządach.
Powyższe zadanie przekazał „Civitas Christiana” papież Jan Paweł II, kiedy do delegacji tego stowarzyszenia na placu św. Piotra w Rzymie 20 kwietnia 1994 r. zwrócił się słowami: "Budujcie civitas christiana" kilkakrotnie je powtarzając: Budować chrześcijańskie społeczeństwo (łacińskie civitas) i kształtować, czyli formować obywatelskie sumienie współczesnego Polaka w XXI wieku – to w największym skrócie program działania organizacji.
Papież w najnowszej adhortacji "Ecclesia in Europa" nazywa to budowaniem „miasta godnego człowieka”.
Logo „Civitas Christiana”.
Emblemat, czyli logo Katolickiego Stowarzyszenia „Civitas Christiana” przedstawia stylizowany fragment (siedemnasta kwatera) Drzwi Gnieźnieńskich, na którym szczątki św. Wojciecha męczennika przenoszone są uroczyście do Gniezna.

</doc>
<doc id="522370" url="https://pl.wikipedia.org/wiki?curid=522370" title="Voodoo (ujednoznacznienie)">
Voodoo (ujednoznacznienie)



</doc>
<doc id="522373" url="https://pl.wikipedia.org/wiki?curid=522373" title="Maurice Frechet">
Maurice Frechet



</doc>
<doc id="522374" url="https://pl.wikipedia.org/wiki?curid=522374" title="Zbigniew Fijałkowski">
Zbigniew Fijałkowski

Zbigniew Fijałkowski, ps. Szajbus (ur. 1941, zm. 15 lutego 2005 w Krakowie) – postać związana z Krakowem; polski żużlowiec.
Życiorys.
Pochodził z Zawady. Ukończył I Liceum Ogólnokształcące im. Bartłomieja Nowodworskiego w Krakowie. Był żużlowcem Wandy Nowa Huta.
W późniejszych latach utrzymywał się z nielegalnego handlu walutami, był też taksówkarzem. Od 1956 związany ze środowiskiem kabaretu Piwnica pod Baranami. Zdiagnozowano u niego chorobę psychiczną. Stał się kloszardem, przesiadującym w knajpach krakowskiego Rynku (głównie w barze Vis-à-vis, popularnym „Zwisie”) i jedną z najbardziej kojarzonych z Krakowem postaci, bohaterem licznych anegdot i historii. Pierwowzór granej przez Jerzego Trelę postaci „Szajbusa” w filmie Artura Więcka "Zakochany Anioł" (w którym zagrał epizod Pijaka pod bramą).
Zbigniew Fijałkowski zmarł w 2005 śmiercią samobójczą (powieszenie). Został pochowany na cmentarzu Prądnik Czerwony.

</doc>
<doc id="522383" url="https://pl.wikipedia.org/wiki?curid=522383" title="Jesiotr atlantycki">
Jesiotr atlantycki



</doc>
<doc id="522384" url="https://pl.wikipedia.org/wiki?curid=522384" title="Grupa Żywiec S.A">
Grupa Żywiec S.A



</doc>
<doc id="522385" url="https://pl.wikipedia.org/wiki?curid=522385" title="Dolar bermudzki">
Dolar bermudzki

Dolar bermudzki (kod ISO 4217: BMD) – oficjalna waluta Bermudów od 1970 r. 1 dolar = 100 centów.
W obiegu znajdują się:
Kurs dolara bermudzkiego jest sztywno związany z dolarem amerykańskim według przelicznika 1:1.

</doc>
<doc id="522391" url="https://pl.wikipedia.org/wiki?curid=522391" title="Gudrød Myśliwy">
Gudrød Myśliwy

Gudrød Myśliwy (staronordyjski: "Guðröðr veiðikonung", islandzki: "Guðröður veiðikonung", norweski: "Gudrød Veidekonge") – legendarna postać pochodząca z dynastii Ynglingów, legendarny król Norwegii panujący w latach 784–821, ojciec Halfdana Czarnego.
Gudrød Myśliwy jest uznawany za postać legendarną, ponieważ nie znamy żadnych potwierdzonych historycznie faktów na jego temat. Wszystkie informacje o nim pochodzą ze spisanej w XII wieku sagi, "Heimskringla".
Życiorys.
Gudrød był synem Halfdana Łagodnego. Po śmierci ojca objął tron królestwa Vestfold. Poślubił Alfhildę, córkę Alfarina, króla Álfheim (według mitologii wikingów Álfheim było królestwem elfów). Miał z nią jednego syna, Olafa.
Kiedy w 820 Alfhilda zmarła, Gudrød wysłał swych wojowników do królestwa Agder, aby ci poprosili tamtejszego króla, Haralda, o wydanie jego cóki, Åsy, za Gudrøda. Harald nie wyraził zgody, dlatego wściekły Gudrød postanowił zabrać Åsę siłą. Przybył do Agder nocą ze swymi najbardziej zaufanymi wojownikami. Harald uświadomił sobie napad, kiedy było już za późno. Zginął w walce z bratem, Gyrdem. Gudrød porwał Åsę i zgwałcił ją; urodziła mu drugiego syna, Halfdana, który po jego śmierci został królem Halfdanem Czarnym. Tym samym objął panowanie w drugim królestwie, Agder.
W 821 roku, rok po narodzinach Halfdana Czarnego podczas obchodów święta bardzo pijany Gudrød spacerował po pomoście, kiedy ktoś zaatakował go od tyłu włócznią. Król zginął, lecz morderca został natychmiast schwytany; rozpoznano w nim sługę Åsy. Ta przyznała się, że działał on na jej zlecenie. Następnej nocy uciekła wraz z rocznym Halfdanem do Agder.

</doc>
<doc id="522392" url="https://pl.wikipedia.org/wiki?curid=522392" title="Nartorolki">
Nartorolki

Nartorolki – urządzenie do symulacji jazdy na nartach (biegowych lub zjazdowych). Alternatywa dla narciarstwa latem. 
Jest to sprzęt sportowy do uprawiania narciarstwa biegowego w warunkach bezśnieżnych. Z uwagi na krótsze zimy nartorolki można użytkować do 10 miesięcy w ciągu roku. Na nartorolki składa się komplet dwóch ram, na końca których zainstalowane się specjalne koła. 
Pierwsze prototypowe nartorolki powstawały już w latach 30 ubiegłego wieku równocześnie we Włoszech oraz Europie Północnej. Jednak dopiero w okresie między 1950 - 1970, gdy narciarstwo biegowe jako dyscyplina sportowa zaczynało nabierać profesjonalnego charakteru, wzrosła potrzeba podtrzymywania kondycji i treningu okrągły rok, w tym także latem. Po pierwszych eksperymentach w różnych krajach (m.in. Włochy, Norwegia, Niemcy, Szwecja, Holandia) i zauważeniu pewnych wspólnych cech w konstrukcji nartorolek, w latach 80., zaczęły klarować pewne ich standardy. 
Treningi na nartorolkach profesjonalnych narciarzy, dały też podstawę do zorganizowania pierwszych zawodów na nartorolkach, w których mogliby się oni sprawdzić i porównać. Pierwsze międzynarodowe zawody zostały zorganizowane w 1993 roku w Hadze. Rok 1998 przyniósł wyróżnienie Międzynarodowej Federacji Narciarskiej FIS, która nadała tym zawodom ragę Mistrzostw Świata FIS. Od tego momentu zawody są imprezą cykliczną i odbywają regularnie co roku. 
Nartorolki biegowe.
Stanowią sprzęt do imitacyjnego treningu narciarstwa biegowego w lecie na dobrych gładkich powierzchniach jak np. asfaltobeton (popularnie zwany asfaltem), gładkie betony, nowoczesne powierzchnie asfaltobetonów akrylowych. Dzielą się na 3 główne typy:
Każda nartorolka zbudowana jest z:
Do jazdy na nartorolkach biegowych używa się biegowych kijków narciarskich z wymienionymi koszykami śniegowymi na specjalne wzmacniane końcówki z widii i butów do narciarstwa biegowego zimowych lub specjalnych przewietrzanych dla rolek. Zalecane jest używanie kasku rowerowego, ochraniaczy łokci i kolan (takich jak dla łyżworolek).
Nartorolki terenowe.
Zbudowane są z:
Do jazdy na nartorolkach terenowych używa się zazwyczaj kijków narciarskich z dodatkową nakładką w przypadku nawierzchni asfaltowych
Nartorolki zjazdowe.
Używane do jazdy na letnich stokach narciarskich (trawa, igelit).

</doc>
<doc id="522394" url="https://pl.wikipedia.org/wiki?curid=522394" title="Lwie Serce">
Lwie Serce



</doc>
<doc id="522395" url="https://pl.wikipedia.org/wiki?curid=522395" title="Ekohydrologia">
Ekohydrologia

Ekohydrologia – nauka na pograniczu działu hydrologii i ekologii zajmująca się badaniem wzajemnych oddziaływań między organizmami (biocenozą) a cyklem hydrologicznym. Procesy te zachodzą w planetarnej warstwie przyziemnej. Ekohydrologia zajmuje się także badaniem zależności pomiędzy procesami biologicznmi i hydrologicznymi, które można wykorzystywać dla poprawy jakości wody oraz projektowaniem zmian w gospodarce wodnej danego regionu, mających poprawić stan środowiska naturalnego.
Istotną rolę w badaniach poświęconych ekohydrologii odgrywa Europejskie Regionalne Centrum Ekohydrologii PAN w Łodzi, którego założycielem jest pionier światowej ekohydrologii prof. dr hab. Maciej Zalewski.
Podstawowe pojęcia.
Cykl hydrologiczny to ogólne pojęcie opisujące wymianę wody w atmosferze, gruncie i oceanie poprzez procesy parowania, kondensacji i opadu. W czasie obiegu wody zmienia się też jej jakość, a natura wykształciła szeroką paletę procesów, które regulują ilość i jakość wody. Wszystkie organizmy żywe związane ze środowiskiem wodnym wpływają na te procesy, np. drzewa zmniejszają parowanie powierzchniowe poprzez zmniejszenie prędkości wiatru i zmniejszenie temperatury podłoża (przez ocienienie). Rośliny, poprzez proces ewapotranspiracji, ograniczają lub zwiększają ilość pary wodnej w atmosferze. Mikroorganizmy rozkładają zanieczyszczenia, a rośliny akumulują w sobie różne związki i pierwiastki.
Transpiracja.
Transpiracja – najważniejszymi czynnikami wpływającymi na wielkość transpiracji są światło oraz temperatura. Transpiracja wzrasta ze wzrostem temperatury, szczególnie w okresie rozwoju roślin. Intensywniejszy ruch powietrza wokół rośliny sprawia, że transpiracja wzrasta. Rośliny transpirują wodę w różnym stopniu. Rośliny z jałowych regionów, np. kaktusy, zatrzymują cenną wodę i transpirują jej mniej niż inne; te własności są wykorzystywane w ekohydrologii.
Pomiary satelitarne.
Postępy w pomiarach satelitarnych (w różnych kolorach widma słonecznego), a zwłaszcza możliwość oceny „zieloności” (ang. greenness) z rozdzielczością kilku dni umożliwiają monitorowanie ekohydrologiczne w skali globu, regionu i pola wiejskiego. Obecnie (2006) techniki satelitarne opierają się między innymi na instrumencie MODIS (MODerate resolution Imaging Spectroradiometer) umieszczonym w satelitach na orbitach polarnych (Aqua i Terra). Dzięki tym pomiarom opracowywany jest indeks produkcji pierwotnej biomasy (Gross Primary Productivity, w skrócie GPP) w gramach węgla na metr kwadratowy na dzień – gC/m²/dzień. Indeks ten jest dostępny na siatce z rozdzielczością jednego kilometra kwadratowego na całym globie ziemskim co 8 dni. Dzięki temu można monitorować procesy biologiczne w skali wiejskiego pola, a także używać wyników do parametryzacji produkcji pierwotnej jako funkcji deficytu pary wodnej, promieniowania słonecznego dostępnego do fotosyntezy, oraz wpływu ilości dostępnej wody na produkcję pierwotną.
W dobrym przybliżeniu można powiedzieć, że satelitarne indeksy zieloności są po prostu oceną koloru ziemi z przestrzeni kosmicznej.
Lokalny bilans wody.
Podstawowym zagadnieniem ekohydrologii jest bilans wodny w danym punkcie. Bilans wodny opisuje ilość wody jaka przechodzi do gruntu i musi być równa ilości wody jaka opuszcza grunt plus zmiany w ilości wody w gruncie (retencja). Bilans wodny obejmuje podstawowe przepływy wody: opad na powierzchnię, parowanie, ujście do głębszych rejonów niedostępnych dla roślin, oraz odpływ powierzchniowy wody. Bilans wyrażony dla jednostki powierzchni w jednostkowym czasie może być wyrażony następującym równaniem:
gdzie wyrażenie po lewej stronie równania opisuje zmiany zawartość wody w gruncie dostępnej dla roślin, a prawa intensywność wyżej wymienionych przepływów.
Znaczenie symboli:
Infiltracja, parowanie i ubytek zależą głównie od nasycenia gruntu. Opad, jest czynnikiem zewnętrznym (zależność od czasu). Odpływ powierzchniowy zależy od nasycenia gruntu, jak i od czynników zewnętrznych. Infiltracja, odpływ i ubytek może w pewnych sytuacjach oznaczać także napływ wody (podsiąkanie, napływ wewnętrzny lub powierzchniowy) do analizowanej objętości gruntu, wówczas składniki te przyjmują wartości ujemne.
By rozwiązać to równanie, trzeba znać zależność szybkości parowania jako funkcję wilgotności gruntu. Dla obszarów pokrytych roślinnością zakłada się, że powyżej pewnego stanu nasycenia, rośliny mają wystarczająco wody i wówczas parowanie zależy tylko od czynników klimatycznych takich jak wiatr, temperatura i natężenie promieniowania słonecznego. Poniżej tego punktu, niedobór wody dla roślin wywołuje ograniczenie jej parowania, wówczas intensywność parowania jest zależna liniowo od wilgotności gruntu i zmniejsza się aż dochodzi do sytuacji, w którym roślinność nie jest w stanie uzyskać wody.
Wprawdzie z fizycznego punktu widzenia współczynnik nasycenia nie może przekroczyć wartości 1, ale przy dużych opadach może dojść do przekroczenia tej wartości, wówczas nadmiarowa część wody pozostaje na powierzchni i ulega spływowi powierzchniowemu.
Ilość wody zgromadzonej w jednostce powierzchni gruntu określona jest wzorem:
Model ten może służyć do prognozowania spływu z danego obszaru na podstawie znanych opadów. Natężenie odpływu z jednostki powierzchni danego obszaru jest równa sumie odpływu podziemnego (I), który zawsze wydostaje się na powierzchnię w postaci źródła lub podsiąkania w innym miejscu oraz spływu powierzchniowego (Q). Natężenie odpływu podziemnego zależy od rodzaju gruntu i stopnia nasycenia. W prostych modelach przyjmuje się, że natężenie przepływu przez grunt jest proporcjonalne do kwadratu nasycenia gruntu. Natężenie spływu powierzchniowego początkowo zależy od nierówności terenu, w których gromadzi się woda, nierówności zapełniają się wodą a nadwyżka spływa, niewielki dodatek wody sprawia, że niemalże cała woda spływa. W modelu tym oznacza to, że po osiągnięciu stopnia określonego stopnia nasycenia spływ powierzchniowy jest równy opadowi.
Model ten jest znacznie uproszczony, zakłada on jednakowe nasycenie gruntu na każdej głębokości i nieskończenie szybkie przesiąkanie w obszarze gruntu, pomija przepływy między sąsiednimi obszarami, pomimo tych uproszczeń jest z powodzeniem stosowany w modelach przewidywania pogody.
Dyskusja i historia.
Wprawdzie pierwsze lata po drugiej wojnie światowej były zdominowane problemami inżynierii hydrologicznej to około roku 1960 zaczęto się zastanawiać nad problemami hydrologicznymi związanymi z wpływem zalesienia na problemy używalności gruntów i wpływu wycinania lasów na gospodarkę ziemią. Pierwsze międzynarodowe sympozjum dotyczące hydrologii lasów (ang. International Forest Hydrology Symposium) zorganizowano w 1965 w Uniwersytecie Stanu Pensylwania w USA. W końcu międzynarodowej dekady hydrologicznej (ang. International Hydrological Decade) pomiędzy latami 1965–1974 zaczęto wyróżniać dyscypliny związane z hydrologią środowiska. W latach 70. i 80. opracowano dokładne cyfrowe mapy topograficzne, które umożliwiły badanie procesów erozji i sedymentacji zlewów wodnych w małych skalach. Obecnie (2006) ekohydrologia uwzględnia te procesy, badane przez ostatnie trzy dekady oraz procesy biologiczne w lądowych zbiornikach wodnych.

</doc>
<doc id="522396" url="https://pl.wikipedia.org/wiki?curid=522396" title="Gudrod Myśliwy">
Gudrod Myśliwy



</doc>
<doc id="522399" url="https://pl.wikipedia.org/wiki?curid=522399" title="Stacy Keach">
Stacy Keach

Stacy Keach, właśc. Walter Stacy Keach Jr. (ur. 2 czerwca 1941 w Savannah) – amerykański aktor, reżyser, scenarzysta, producent filmowy i telewizyjny, kompozytor; znany jako narrator stacji PBS i Discovery.
W 2019 otrzymał własną gwiazdę w Alei Gwiazd w Los Angeles znajdującą się przy 1628 Hollywood Boulevard.
Życiorys.
Wczesne lata.
Urodził się jako starszy syn Mary Cain Keach (z domu Peckham) i Waltera Stacy’ego Keacha Sr. (zm. 13 lutego 2003 na niewydolność serca), wykładowcy teatru w Armstrong Junior College, aktora i reżysera. Dorastał wraz z młodszym bratem Jamesem (ur. 7 grudnia 1947), który również został aktorem, reżyserem i producentem filmowym i ożenił się z aktorką Jane Seymour.
W czerwcu 1959 ukończył szkołę średnią Van Nuys High School. W 1963 uzyskał licencjat na wydziale języka angielskiego i dramatu Uniwersytetu Kalifornijskiego w Berkeley. Studiował także na Uniwersytecie Yale i jako stypendysta Fulbrighta w London Academy of Music and Dramatic Art.
Kariera.
Występował na off-Broadwayu w sztukach: "MacBird!" w Village Gate (1966) w tytułowej roli Lyndona Johnsona (współczesnego odpowiednika Makbeta), "Miłośnicy czarnuchów" ("The Niggerlovers", 1967) George’a Tabori z debiutującym Morganem Freemanem oraz na Broadwayu w przedstawieniu "Indianie" ("Indians", 1969) jako Buffalo Bill. Wystąpił także na deskach awangardowego teatru muzycznego w spektaklu "Naga kartka kazania" ("The Nude Paper Sermon"), zrealizowanym przez Nonesuch Records. Zdobył wiele nagród, w tym nagrodę Obie, Drama Desk Award i Vernon Rice Award. Zagrał tytułową rolę w przedstawieniach szekspirowskich – "Król Lear" (2006) w Goodman Theater w Chicago oraz trzech osobnych produkcjach "Hamleta".
Swoją ekranową przygodę rozpoczął od gościnnego udziału w serialu ABC "Kawalkada Ameryki" ("Cavalcade of America", 1953, 1955). Rola boksera Tully’ego w dramacie sportowym Johna Hustona "Zachłanne miasto" ("Fat City", 1972) przyniosła mu nagrodę krytyków Kansas City w stanie Kansas. W biblijnym miniserialu Franco Zeffirelliego "Jezus z Nazaretu" ("Jesus of Nazareth", 1977) wystąpił w roli Barabasza. Sławę międzynarodową zawdzięcza kreacji prywatnego detektywa Mike’a Hammera w serialu CBS "Mike Hammer" (1984-1987 i 1997-1998), za którą w 1985 roku zdobył nominację do nagrody Złotego Globu. Za postać Ernesta Hemingwaya w biograficznym miniserialu ZDF "Hemingway" (1988) został uhonorowany nagrodą Złotego Globu i nominowany do nagrody Emmy.
Był narratorem słuchowiska radiowego "Strefa mroku" ("The Twilight Zone"). W filmie akcji "When Eagles Strike" (aka "Operation Balikatan", 2003) pojawił się jako generał Thurmond, dowodzący grupą amerykańskich komandosów, których zadanie polega na odbiciu więzionych polityków. W serialu Fox "Skazany na śmierć" ("Prison Break", 2005-2007) wystąpił jako Henry Pope, naczelnik więzienia Fox River. Rolę więziennego naczelnika, tym razem okrutnego i bezwzględnego, powtórzył w telewizyjnym filmie z 2008 "Krwawy ring" ("Ring of Death"), w którym wystąpił u boku Johnny’ego Messnera.
Życie prywatne.
Był 4 razy żonaty: z Kathryn Baker (od 5 września 1964 do ?), Marilyn Aiken (od 1975 do 5 września 1979) i modelką Jill Donahue (od 31 maja 1981 do 1986). Spotykał się także z piosenkarką Judy Collins. W dniu 22 czerwca 1986 poślubił Małgorzatę Tomassi, z którą ma dwoje dzieci: syna Shannona i córkę Karolinę. Kupił żonie willę pod Warszawą, w której przebywają w czasie wakacji i świąt.
W 2015 otrzymał polskie obywatelstwo.

</doc>
<doc id="522402" url="https://pl.wikipedia.org/wiki?curid=522402" title="Dwójnia">
Dwójnia

Dwójnia – singel zespołu Voo Voo promujący album "Płyta z muzyką".
Muzycy.
Voo Voo w składzie:
Kwartet Smyczkowy Leggiero w składzie:
Nagrań studyjnych dokonano w drewnianym spichlerzu w Janowcu nad Wisłą oraz w Media Studio w Warszawie.

</doc>
<doc id="522407" url="https://pl.wikipedia.org/wiki?curid=522407" title="PGC">
PGC



</doc>
<doc id="522408" url="https://pl.wikipedia.org/wiki?curid=522408" title="Georgius Sabinus">
Georgius Sabinus

Georgius Sabinus (Schuler) (ur. 23 kwietnia 1508 w Brandenburgu, zm. 2 grudnia 1560 we Frankfurcie nad Odrą) – humanista, filolog, poeta, pierwszy rektor Uniwersytetu Albrechta w Królewcu.
Georg Sabinus kształcił się na Uniwersytecie w Wittenberdze, gdzie poznał Filipa Melanchtona, a w 1536 ożenił się z jego córką Anną (1520-1547). Od 1538 był profesorem poezji i retoryki na uniwersytecie we Frankfurcie nad Odrą. W tym czasie występował jako dyplomata Joachima II, był kilkakrotnie w Polsce i utrzymywał kontakty z Andrzejem Górką.
W Królewcu.
Za namową księcia Albrechta w 1544 przyjechał do Królewca. W marcu 1544 został rektorem szkoły partykularnej, a po jej przekształceniu w uniwersytet od 17 sierpnia 1544 był pierwszym rektorem Uniwersytetu Albrechta w Królewcu. Sabinus zaprojektował herb uniwersytetu przedstawiający księcia Albrechta w rycerskiej zbroi i z mieczem. W statucie uniwersytetu wzorowanym na statucie uniwersytetu w Wittenberdze we wprowadzonych zmianach przewidziano dożywotnie stanowisko rektora dla Sabinusa oraz kary cielesne, także dla profesorów. W wyniku powstałych animozji Sabinus w 1547 musiał ustąpić ze stanowiska rektora. Funkcję rektora pełnił jeszcze w 1552 i 1553. Zgodnie z intencją księcia otaczał opieką studentów polskich, między innymi w latach 1551-1552 Jana Kochanowskiego. Sabinus w 1555 wrócił do Frankfurtu nad Odrą.

</doc>
<doc id="522409" url="https://pl.wikipedia.org/wiki?curid=522409" title="Spis ludności">
Spis ludności

Spisy ludności były przeprowadzane przez władców już w czasach starożytnych. Początkowo miały one na celu wyłącznie określenie liczby ludzi na danym terenie. Pierwsze spisy przeprowadzano w Egipcie w IV wieku p.n.e. Notowano liczbę mieszkańców i ich stan majątkowy. Chińczycy w II wieku p.n.e. spisywali stan liczebny i wielkość gospodarstw rolnych. Starożytni Rzymianie przeprowadzali regularnie co 5 lat tzw. "cenzusy". Służyły one celom militarnym i podatkowym, a także religijnym. Początkowo spisy dotyczyły tylko obywateli Rzymu. W czasach panowania cesarza Augusta w prowincji Judea rządzonej przez Kwiryniusza odbył się cenzus przeprowadzony przez namiestnika Heroda (I w. n.e). W rzymskiej prowincji Syria cenzusy przeprowadzano co 12 lat. Służyły one głównie celom podatkowym poprzez określenie, w jakim wieku są mieszkańcy. Podatek "tributum capitis" płacili mężczyźni od 14 do 65 roku życia i kobiety od 12 do 65 roku. Za niepłacenie podatku groziły dotkliwe kary. Rzymianie, przejmując kolejne terytoria, przeprowadzali spisy ludności dla określenia ich potencjalnych możliwości podatkowych.
Od XVIII wieku zaczęto przeprowadzać spisy ludności na zasadach podobnych do współcześnie obowiązujących. Szwecja przeprowadziła pierwszy spis w 1749 roku, a Stany Zjednoczone w 1790 roku. Miały one także usprawnić ściąganie podatków oraz pozyskiwanie mężczyzn mających predyspozycje do służby wojskowej.
W Polsce w roku 1789 przeprowadzono po raz pierwszy spis szacunkowy dotyczący mieszkańców całego kraju, ale z wyłączeniem szlachty i duchowieństwa (tzn. prawie połowy społeczeństwa). Sejm Czteroletni w 1789 r. zarządził przeprowadzenie pierwszego ogólnokrajowego spisu ludności i liczby gospodarstw. Podatek zebrany w wyniku tej ewidencji miał zasilić wojsko polskie. Planowano również stałą rejestrację ruchów ludności. Jednak z powodu złej sytuacji kraju spisu tego zaniechano. Inicjatorem większości działań Sejmu oraz autorem tabel statystycznych i statystycznej metody opodatkowania był hrabia Fryderyk Józef Moszyński. Dzięki niemu Polskę zalicza się do krajów, które zapoczątkowały nowoczesną statystykę.

</doc>
<doc id="522411" url="https://pl.wikipedia.org/wiki?curid=522411" title="Turn on the Bright Lights">
Turn on the Bright Lights

Turn on the Bright Lights – debiutancki album nowojorskiego zespołu Interpol wydany 19 sierpnia 2002. Album został nagrany w listopadzie i grudniu 2001. w Tarquin Studios w Bridgeport, w Connecticut. Na "Turn on the Bright Lights" zamieszczono 11 piosenek. Biorąc pod uwagę fakt, że był to album grupy niezależnej, odniósł on znaczący sukces i został oceniony przez wielu krytyków jako debiut roku.
Niekiedy porównuje się muzykę z tego albumu do brytyjskiej grupy Joy Division, a wokalistę grupy Interpol do Iana Curtisa.

</doc>
<doc id="522412" url="https://pl.wikipedia.org/wiki?curid=522412" title="Władysław Dominik Zasławski-Ostrogski">
Władysław Dominik Zasławski-Ostrogski

Władysław Dominik Zasławski-Ostrogski herbu własnego (ur. 1618, zm. 5 maja 1656) – książę, ordynat ostrogski, koniuszy wielki koronny od 1636, wojewoda sandomierski od 1645, wojewoda krakowski od 1649, starosta łucki 1639–1653, starosta robczycki w 1652 roku, regimentarz wojsk koronnych 1648, magnat w Koronie. III ordynat ostrogski, pułkownik wojska powiatowego województwa sandomierskiego w 1647 i 1648 roku. Był synem Aleksandra Zasławskiego, wojewody bracławskiego i kijowskiego oraz Eufrozyny Ostrogskiej. 
Zasławski, pomimo ogromnego bogactwa, miał na służbie w czasie pokoju: od 50 do 100 piechurów, ok. 50 dragonów i ok. 30 Tatarów, w sumie więc zaledwie ok. 150 żołnierzy.
Poseł na sejm koronacyjny 1633 roku, sejm zwyczajny 1637 roku, sejm 1639 roku, sejm 1641 roku.
Dzięki poparciu kanclerza Jerzego Ossolińskiego, na sejmie konwokacyjnym (lipiec-sierpień 1648) wybrany został na regimentarza. W momencie tej nominacji Zasławski doświadczenia wojskowego nie miał żadnego, zasłynął natomiast z tego, że wydał swego czasu ucztę, która kosztowała tyle ile wynosił średni roczny dochód jednowioskowego szlachcica. Drugie tyle zapłacił wówczas specjalnie sprowadzonej orkiestrze królewskiej, która przygrywała biesiadnikom. Jedyną wyprawą, jaką dotąd dowodził, był zajazd na umierającego w Rzeszowie teścia, kasztelana sandomierskiego Mikołaja Ligęzę.
W 1648 r. był elektorem Jana II Kazimierza Wazy z województwa sandomierskiego, podpisał jego "pacta conventa".
Współcześni Polacy tak charakteryzowali regimentarza: "ilekroć co niedorzecznego zrobił, niedołęstwo samo go usprawiedliwiało". Jako naczelny regimentarz w 1648 pogardliwie przezwany został „pierzyną” z powodu zamiłowania do wygód i mało lotnego umysłu. Autorstwo tego przezwiska przypisywane jest Bohdanowi Chmielnickiemu.
To właśnie Zasławskiemu, jako głównemu regimentarzowi, zarzucano nieudolne dowództwo, którego efektem była jedna z najbardziej dotkliwych klęsk w historii oręża polskiego doznana w rozegranej na pograniczu Podola i Wołynia w dniach 23–25 września 1648 r. bitwie pod Piławcami.
Zasławski uczestniczył w bitwie pod Beresteczkiem (1651). Podczas II wojny północnej 1655–1660 dochował wierności królowi Janowi II Kazimierzowi Wazie. Był uczestnikiem konfederacji tyszowieckiej w 1655 roku. Przygotowywał do obrony przed Szwedami Przemyśl. Był znawcą i mecenasem sztuki, posiadał bogatą bibliotekę.
Siedzibą Zasławskiego było Stare Sioło koło Lwowa, które wraz z dobrami starosielskimi przeszło w jego ręce w latach 30. XVII w. W 1642 roku rozpoczął on tam budowę nowej warowni, lecz nim została ukończona, została zniszczena przez wojska Chmielnickiego w czasie oblężenia Lwowa w 1648 r. Odbudowa i rozbudowa zamku nastąpiła w latach 1649–1654, nadając mu kształt warowni, zawierającej reprezentacyjny pałac. Na najpotężniejszej i najwyższej baszcie, znajdującej się na osi pałacu, umieszczono kamienną tablicę z herbami Leliwa i Ogończyk i literami W D X O Y Z W S Ł S (Władysław Dominik, książę Ostrogski i Zasławski, wojewoda sandomierski, łucki starosta). Zmarł w Starym Siole 5 maja 1656 r.
Zasławski występuje epizodycznie w "Ogniem i mieczem" Henryka Sienkiewicza.
Dominik Zasławski był dwukrotnie żonaty. Jego pierwszą żoną była od 1634 r. Zofia Prudencjana Ligęzianka z „Bobrku” (ok. 1616–1649), córka Mikołaja Spytka Ligęzy, drugą natomiast od roku 1650 Katarzyna Sobieska (1643–1694), córka wojewody ruskiego Jakuba Sobieskiego, siostra późniejszego króla Polski Jana III Sobieskiego.
Z drugą żoną miał Zasławski dwoje dzieci:

</doc>
<doc id="522414" url="https://pl.wikipedia.org/wiki?curid=522414" title="Anastasija Jakimawa">
Anastasija Jakimawa

Anastasija Jakimawa (biał. Анастасія Якімава, ros. Анастасия Екимова, Anastasija Jekimowa; ur. 1 listopada 1986 w Mińsku) – białoruska tenisistka o statusie profesjonalnym, reprezentantka kraju w Pucharze Federacji.
Mieszka w Hiszpanii. Jest zawodniczką praworęczną z oburęcznym backhandem. Wygrała w karierze dwa turnieje WTA w grze podwójnej. W 2007 roku doszła do trzeciej rundy Australian Open, gdzie przegrała z Lucie Šafářovą.

</doc>
<doc id="522423" url="https://pl.wikipedia.org/wiki?curid=522423" title="Druga płeć">
Druga płeć

Druga płeć () – utwór Simone de Beauvoir z 1949 r. Jedno z czołowych dzieł filozofii feministycznej, szczególnie dla feminizmu egzystencjalnego.
De Beauvoir napisała "Drugą płeć" w wieku 41 lat. Jest to jedno z jej najsłynniejszych i najbardziej kontrowersyjnych dzieł, które zdobyło jej miano „duchowej matki” drugiej fali feminizmu.
Zdaniem Karola Petryszaka podstawy ideologiczne, na których została zbudowana "Druga płeć", są ściśle wzorowane na materializmie dialektycznym Karola Marksa. Dzieło wymienia i analizuje przyczyny podrzędnego traktowania kobiety w prawie wszystkich dziedzinach życia społecznego. De Beauvoir podkreśla, że to mężczyźni rządzą światem, podczas gdy kobiety mają tendencję do całkowitego poświęcania się małżeństwu i dzieciom, aż do znacznego ograniczenia swojej wolności. Sytuacja ta wynika z faktu, że kobiety nie czują się na siłach albo nie chcą pozostać niezamężne, głównie z powodów ekonomicznych lub społecznych. Społeczeństwo, rodzina, religia – wszystko pokazuje kobiecie, że jest gorsza od mężczyzny i jedynym sposobem, by wieść godne życie, jest dla niej małżeństwo. Wychowanie oraz edukacja dziewczynek w stosunku do chłopców uczy je, że nie posiadają tych samych zdolności i umiejętności co oni, a tym samym skłania dorosłe już kobiety do poświęcania swoich karier na rzecz małżeństwa i rodziny.
Simone de Beauvoir wskazuje także na pułapkę, jaką dla kobiety jest małżeństwo oraz posiadanie dzieci. Obowiązki domowe są o wiele cięższe dla kobiety niż dla mężczyzny i nie pozwalają kobietom realizować się poza domem. W większości przypadków żony poświęcają swoją karierę na rzecz kariery męża. Autorka opisuje ogólną sytuację kobiet na świecie, wyjaśniając jednocześnie, że obie strony są za ten stan rzeczy odpowiedzialne i obie zyskają na jego zmianie. Jeżeli mąż umożliwi swojej żonie oddanie się karierze zawodowej, będzie ona bardziej niezależna i stanie się dla niego mniejszym obciążeniem, zwłaszcza pod względem finansowym.
W "Drugiej płci" wymienionych jest wiele przykładów na nierówność między płciami, zwłaszcza z powodu nierównego podziału obowiązków domowych i słabego uczestnictwa kobiet w innych dziedzinach życiowych, jak np. polityka.
Najsłynniejszy cytat z dzieła Simone de Beauvoir to: "Nie rodzimy się kobietami – stajemy się nimi."

</doc>
<doc id="522424" url="https://pl.wikipedia.org/wiki?curid=522424" title="World Wide Fund For Nature">
World Wide Fund For Nature



</doc>
<doc id="522431" url="https://pl.wikipedia.org/wiki?curid=522431" title="Zacier (ujednoznacznienie)">
Zacier (ujednoznacznienie)



</doc>
<doc id="522433" url="https://pl.wikipedia.org/wiki?curid=522433" title="Franciszek Wybrańczyk">
Franciszek Wybrańczyk

Franciszek Stanisław Wybrańczyk (ur. 28 maja 1934 w Studzienicach koło Pszczyny, zm. 31 maja 2006 w Warszawie) – polski muzyk klarnecista, menedżer muzyczny.
Życiorys.
Założyciel i wieloletni dyrektor Polskiej Orkiestry Kameralnej w Warszawskiej Operze Kameralnej i orkiestry Sinfonia Varsovia.
Przewodniczący rady Fundacji Sinfonia Varsovia, pomysłodawca i dyrektor artystyczny Festiwalu Sinfonia Varsovia Swojemu Miastu.
Organizator i animator polskiego życia muzycznego i kultury muzycznej; propagator muzyki polskiej na świecie. Pochowany w Alei Zasłużonych na cmentarzu Powązki Wojskowe w Warszawie (kwatera A30-tuje-22).

</doc>
<doc id="522445" url="https://pl.wikipedia.org/wiki?curid=522445" title="Frederick Marryat">
Frederick Marryat

Komandor Frederick Marryat (ur. 10 lipca 1792 w Londynie, zm. 9 sierpnia 1848 w Langham) – angielski wojskowy, a także pisarz, autor nowel i powieści o tematyce marynistycznej, awanturniczej i gotyckiej, oraz książek dla dzieci. Będąc oficerem Royal Navy usiłował przeciwstawiać się procederowi przymusowego poboru do marynarki wojennej, publikując broszurę "Zalecenia służące zniesieniu obecnego systemu przymusowego wcielania do floty". Swoje morskie doświadczenia wykorzystał w późniejszej twórczości. Wzorujący się na opowiadaniach Charlesa Dickensa, dziś uważany za jednego z pionierów powieści marynistycznej. Najbardziej znane w Polsce dzieła to "Okręt widmo" oraz "Peter Simple".

</doc>
<doc id="522463" url="https://pl.wikipedia.org/wiki?curid=522463" title="The Abbey Road EP">
The Abbey Road EP

The Abbey Road EP – pierwszy minialbum grupy Red Hot Chili Peppers. Został wydany w 1988 roku przez wytwórnię płytową Capitol Records. "The Abbey Road EP" miał być zwiastunem dla Europy, w której do tej pory zespół nie był znany na szerszą skalę, a w planie była trasa koncertowa po tym kontynencie.

</doc>
<doc id="522475" url="https://pl.wikipedia.org/wiki?curid=522475" title="Rurka Prandtla">
Rurka Prandtla

Rurka Prandtla – przyrząd do pomiaru prędkości przepływu płynu poprzez pomiar ciśnienia w przepływającym płynie (cieczy oraz gazów). Składa się on z dwóch osadzonych w sobie rurek, z czego pierwsza wewnętrzna służy do badania ciśnienia całkowitego płynu, natomiast zewnętrzna do badania ciśnienia statycznego.
Rurka Prandtla, opracowana przez Henry’ego Darcy oraz Ludwiga Prandtla, jest udoskonaleniem wcześniejszego wynalazku francuskiego inżyniera Henri Pitota zwanego rurką Pitota.
Rurka poprzez otworek na półkulistym nosku rurki mierzy ciśnienie całkowite formula_1 (ciśnienie spiętrzenia), a poprzez otwór w powierzchni bocznej oddalony od przodu rurki, ciśnienie statyczne formula_2
Dla płynów nieściśliwych prędkość oblicza się ze wzoru:
gdzie: formula_4 – gęstość płynu.
Wzór ten można też stosować dla gazów przepływających z niewielką prędkością.
Dla gazów w tym i dla powietrza stosuje się wzór Saint Venanta-Wantzela:
gdzie:
Wzór ten dotyczy przepływu gazów ściśliwych (np. powietrza)
Ciśnienie całkowite jest sumą ciśnienia statycznego i dynamicznego.

</doc>
<doc id="522477" url="https://pl.wikipedia.org/wiki?curid=522477" title="Wicegubernatorzy Tennessee">
Wicegubernatorzy Tennessee

O urzędzie.
Urząd Wicegubernatora stanu Tennessee (ang. Lieutenant Governor of Tennessee) jest ewenementem w amerykańskiej polityce. W niektórych stanach (np. New Jersey, Wirginia Zachodnia) nie istnieje urząd wicegubernatora, a pierwszym w linii sukcesji jest przewodniczący stanowego Senatu, a w jeszcze innych (Arizona, Wyoming) stanowy sekretarz stanu.
W większości jednak wicegubernator jest obierany w wyborach wraz z gubernatorem (czasami oddzielnie, jak w Alabamie, co powoduje możliwość, iż szef stanowej władzy wykonawczej i jego zastępca pochodzą z dwóch konkurencyjnych partii). Bardzo często wicegubernator jest też z urzędu przewodniczącym Senatu.
Funkcja wicegubernatora Tennessee nie podpada pod żaden z wyżej wymienionych przypadków i jest urzędem typowo parlamentarnym. Senat sam wybiera swego przewodniczącego ("speakera"), który nosi dodatkowo tytuł wicegubernatora i jest pierwszym w linii sukcesji.
Inne informacje.
Dotychczas następujący wicegubernatorzy-spikerzy objęli najwyższe stanowisko w stanie za sprawą jego opróżnienia:
Wicegubernator po opróżnieniu urzędu nie zostaje „p.o. gubernatora” ("acting governor"), tylko gubernatorem w pełnym tego słowa znaczeniu (jak wiceprezydent po śmierci lub rezygnacji prezydenta na szczeblu federalnym).

</doc>
<doc id="522481" url="https://pl.wikipedia.org/wiki?curid=522481" title="Olo Walicki">
Olo Walicki

Olo Walicki, właściwie Olgierd Zdzisław Walicki (ur. 21 grudnia 1974 w Gdańsku) – polski kontrabasista jazzowy, związany z nurtem yassu; jest również kompozytorem, aranżerem, producentem.
Życiorys.
Pierwszy zespół Walickiego to „Niebieski Lotnik”, założony w 1989 roku z Mazzolem. Współpracował następnie z Łoskotem oraz z Maciejem Sikałą. Walicki dołączył potem do kwartetu Zbigniewa Namysłowskiego (gdzie grał z Grzegorzem Grzybem i Krzysztofem Herdzinem, później ze Sławomirem Jaskułkem).
Kontynuował współpracę z Grzegorzem Grzybem w ramach projektu Muńka Staszczyka "Szwagierkolaska" (reinterpretującego piosenki S. Grzesiuka).
Walicki stale współpracuje z pianistą jazzowym Leszkiem Możdżerem. W 2003 Walicki napisał muzykę do sztuki Ingmara Vilquista "Sprawa Miasta Ellmit" dla Teatru Wybrzeże.
Jest autorem muzyki do filmu "Szamka" (2011) w reż. Dariusza Siastacza.

</doc>
<doc id="522484" url="https://pl.wikipedia.org/wiki?curid=522484" title="Olgierd Walicki">
Olgierd Walicki



</doc>
<doc id="522486" url="https://pl.wikipedia.org/wiki?curid=522486" title="Cracktro">
Cracktro

Cracktro, inaczej "Crack intro", to pewnego rodzaju intro, będące dodatkiem do cracka. Jest to przeważnie mały wstęp, dodany, by poinformować korzystającego z danego oprogramowania o grupie crackerskiej bądź indywidualnym crackerze, który zrealizował obejście/usunięcie zabezpieczeń.

</doc>
<doc id="522497" url="https://pl.wikipedia.org/wiki?curid=522497" title="Andrzej Szołdrski (duchowny)">
Andrzej Szołdrski (duchowny)

Andrzej Szołdrski herbu Łodzia (ur. 1583? – zm. 1 kwietnia 1650 w Poznaniu) – biskup kijowski, biskup przemyski, poznański, prezydent Trybunału Głównego Koronnego w 1629 i 1630 roku, prepozyt kapituły katedralnej poznańskiej w latach 1625-1635.
Życiorys.
Syn Stanisława Szołdrskiego, dziedzica na Czempiniu i Małgorzaty Manickiej z Pigłowic. Był uczniem jezuitów poznańskich oraz studiował w Rzymie. W 1634 był administratorem apostolskim diecezji krakowskiej. Dzięki poparciu króla Władysława IV 14 stycznia 1635 został wybrany biskupem poznańskim. Jego ingres miał miejsce 30 listopada 1636. Był pomysłodawcą i sponsorem odbudowy katedry poznańskiej po pożarze w 1622 roku.
W 1637 roku został wyznaczony senatorem rezydentem. W 1641 roku wyznaczony został senatorem rezydentem.
Odegrał haniebną rolę w tzw. kryzysie trubeckim, kiedy to Władysław IV wraz z grupą senatorów, postanowił - bez zgody sejmu - oddać Moskwie bez powodu miasto i zamek Trubeck. W komisji regulującej granice był biskup Szołdrski. W atmosferze protestów miasto przygotowano do obrony. Na sejmie biskup został zelżony a posłowie rzucili mu w twarz o wzięcie podarków od Moskwy. Sejm zerwano, zgody na oddanie Trubecka nie wydano. Mimo to miasto przejęła Moskwa, a króla oskarżono o zdradę. Sprawa rozeszła się po kościach, a od wojny uchroniła Polskę śmierć cara Michała Romanowa. 
Kasper Niesiecki wspomina odnowę katedry poznańskiej po pożarze:
"Kędy zastawszy katedralny kościół świeżo ogniem zrujnowany, wszystek się udał na restauracyą jego, od fundamentów począwszy, które od upadku dzwignął".
Biskup Andrzej Szołdrski był także mecenasem Akademii Lubrańskiego, dla której przeznaczył znaczny legat pieniężny na podniesienie wynagrodzenia profesorów oraz ufundował bursę szkolną, nazwaną Bursą Szołdrskich. Znaleźli w niej schronienie liczni przedstawiciele średniej szlachty wielkopolskiej, pobierający nauki w Akademii Lubrańskiego (aż do końca jej istnienia). 
Był członkiem konfederacji generalnej zawiązanej 31 lipca 1648 roku. Był elektorem Jana II Kazimierza Wazy z województwa poznańskiego w 1648 roku, podpisał jego "pacta conventa".
Zmarł 1 kwietnia 1650 roku. Jego ciało spoczywa w kaplicy Matki Boskiej Anielskiej w katedrze poznańskiej.

</doc>
<doc id="522500" url="https://pl.wikipedia.org/wiki?curid=522500" title="Torbiel galaretowata">
Torbiel galaretowata

Torbiel galaretowata, ganglion (łac. "ganglion") – pseudotorbiel łącznotkankowa występująca w okolicach torebek stawowych oraz ścięgien. Jest to jama patologiczna o ścianach wysłanych tkanką łączną, wypełniona płynem lub galaretowatą substancją. Najczęstszą lokalizacją jest okolica nadgarstka i stopy, rzadko kolana lub innych stawów (jak np. stawu skroniowo-żuchwowego). 
Uważa się, że jest to odczyn zwyrodnieniowy pochewek ścięgnistych na przewlekłe urazy.
Jeśli torbiel zawiera tkankę litą, może się ona przekształcić w nowotwór złośliwy. Jeśli istnieje podejrzenie, że torbiel jest zmianą złośliwą, konieczne jest jej chirurgiczne usunięcie lub przynajmniej wykonanie biopsji w celu potwierdzenia lub wykluczenia tego podejrzenia.
Leczenie może polegać na ucisku zmiany, punkcji i odessaniu zawartości za pomocą igły, bądź usunięciu operacyjnym. Wysokie ryzyko nawrotu może zostać zmniejszone przez kilkudniowe unieruchomienie stawu po zabiegu.

</doc>
<doc id="522502" url="https://pl.wikipedia.org/wiki?curid=522502" title="Eerste divisie">
Eerste divisie

Eerste divisie (wym. ) – druga liga holenderska w piłce nożnej. Jej rozgrywki wyłaniają zwycięzcę awansującego do Eredivisie. Występuje w niej 20 zespołów.

</doc>
<doc id="522503" url="https://pl.wikipedia.org/wiki?curid=522503" title="Rana Dalmatina">
Rana Dalmatina



</doc>
<doc id="522510" url="https://pl.wikipedia.org/wiki?curid=522510" title="Rafael Alberti">
Rafael Alberti

Rafael Alberti (ur. 16 grudnia 1902 w El Puerto de Santa María w okolicy Kadyksu, zm. 28 października 1999 tamże) – hiszpański poeta i dramatopisarz, członek „pokolenia 27”. Uznawany za jednego z najważniejszych pisarzy „srebrnego wieku” ("La Edad de Plata") literatury hiszpańskiej.
Życiorys.
W młodości chciał zostać malarzem, ale nie ukończył nawet szkoły średniej. Zadebiutował w 1922 w piśmie literackim „Horizonte”. Swoje pierwsze tomiki poezji opublikował w II połowie lat 20. XX wieku; były to: debiutancki "Marinero en tierra" ("Marynarz na lądzie", 1925, nagrodzony Państwową Nagrodą Literatury), "La Amante" (1926), " El alba del alhelí" (1927). W latach 30. zaangażował się w politykę: po utworzeniu w 1931 Drugiej Republiki Hiszpańskiej wstąpił w szeregi hiszpańskich komunistów, w 1934 roku założył rewolucyjne czasopismo „Octubre”. Napisał w tym okresie tomiki "Consignas" (1933), "Un fantasma recorre Europa" (1933), "13 bandas y 48 estrellas" (1936) i "El poeta en la calle" (1938).
Był uczestnikiem hiszpańskiej wojny domowej, stworzył w tym czasie m.in. uwspółcześnioną wersję "Oblężenia Numancji" Miguela de Cervantesa. Po zwycięstwie gen. Franco wyemigrował do Francji, skąd po roku przeniósł się do Argentyny, gdzie przebywał do roku 1962; w latach 1962–1977 mieszkał we Włoszech. Do Hiszpanii powrócił w 1977 i przez pewien okres zasiadał w parlamencie z ramienia partii komunistycznej. Na emigracji wydał m.in. tomiki: "Entre el clavel y la espada" ("Między goździkiem a szpadą", 1941), "Roma, peligro para caminantes" ("Rzym, niebezpieczeństwo dla wędrowców", 1968) oraz dramaty: "Ohyda" ("El adefesio", 1944), "Noc wojny w Prado" ("Noche de guerra en el Museo del Prado", 1956). W 1983 otrzymał Nagrodę Cervantesa.
Rafael Alberti odwiedził Polskę dwukrotnie: w 1950 i 1955 roku. Jego pamiętnik "Utracony gaj" (oryg. "La arboleda perdida", 1942) został wydany w języku polskim w 1982. W 1983 został uhonorowany Nagrodą Cervantesa, najwyższym hiszpańskim wyróżnieniem literackim, przyznawaną za całokształt twórczości.

</doc>
<doc id="522511" url="https://pl.wikipedia.org/wiki?curid=522511" title="Moment (fizyka)">
Moment (fizyka)

Momenty – pierwsze człony grupy wielkości fizycznych stosowanych w fizyce, mechanice i wytrzymałości materiałów. Są używane, gdy mamy do czynienia z ruchem nieprostoliniowym. Mogą mieć różne jednostki. Często występują w odmianach: względem punktu (bieguna) "Mo" lub względem prostej (osi) "Ml".

</doc>
<doc id="522527" url="https://pl.wikipedia.org/wiki?curid=522527" title="Iwanicka Przełęcz">
Iwanicka Przełęcz



</doc>
<doc id="522528" url="https://pl.wikipedia.org/wiki?curid=522528" title="Iwaniacka Przełęcz">
Iwaniacka Przełęcz

Iwaniacka Przełęcz, Iwanicka Przełęcz (1461 m, według wcześniejszych pomiarów 1459 lub 1457 m) – przełęcz w Tatrach Zachodnich pomiędzy Kominiarskim Wierchem (1829 m) i Suchym Wierchem Ornaczańskim (1835 m) w grzbiecie Ornaku. Wschodnie stoki poniżej przełęczy to Dolinka Iwanowska, stoki zachodnie to Dolina Iwaniacka. Na przełęczy znajduje się niewielka polana. W widocznej z polany Smytniańskiej Grani widoczne są liczne turnie i skały.
Iwaniacka Przełęcz znajduje się dokładnie na linii łączącej 3 głębokie przełęcze: Bobrowiecką Przełęcz (po drugiej stronie Doliny Chochołowskiej), Iwaniacką i Tomanową Przełęcz (po drugiej stronie Doliny Kościeliskiej). Jest to rozległe, silnie wgłębione siodło zbudowane z miękkich łupków i dolomitów, pochodzących z dolnego triasu. Dawniej rozciągały się z niej rozległe widoki na Dolinę Tomanową, Ciemniaka, Smreczyński Wierch, Kamienistą i bardzo bliskie stąd południowe stoki Kominiarskiego Wierchu. W wyniku zarastania lasem widoki stają się coraz bardziej ograniczone. Nazwa przełęczy pochodzi od położonej na zachodnich zboczach polany Iwanówka.
Iwaniacka Przełęcz stanowi najpraktyczniejsze połączenie pomiędzy Doliną Kościeliską i Doliną Chochołowską. Podejście na przełęcz od schroniska na Hali Ornak trwa 1:15 h, od Doliny Chochołowskiej 1:20 h.
Na stoku Ornaku, nieco poniżej Iwaniackiej Przełęczy występuje roślina bagno zwyczajne, na niżu Polski gatunek pospolity, ale w Karpatach rzadki.
W XIX wieku poniżej przełęczy eksploatowano panabaz (rudę) zawierającą miedź, a następnie rudę żelaza.

</doc>
<doc id="522535" url="https://pl.wikipedia.org/wiki?curid=522535" title="Kniaziowie Pskowa">
Kniaziowie Pskowa



</doc>
<doc id="522540" url="https://pl.wikipedia.org/wiki?curid=522540" title="Eerstedivisie">
Eerstedivisie



</doc>
<doc id="522545" url="https://pl.wikipedia.org/wiki?curid=522545" title="MultiColor Graphics Adapter">
MultiColor Graphics Adapter



</doc>
<doc id="522546" url="https://pl.wikipedia.org/wiki?curid=522546" title="Kotek (jezioro)">
Kotek (jezioro)

Kotek – jezioro w woj. warmińsko-mazurskim, w pow. giżyckim, w gminie Ryn.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kotek". W różnych publikacjach jezioro to występuje pod nazwą "Kotek Wielki", dlatego że niedaleko znajdowało się drugie jezioro, "Kotek Mały" naprzeciwko osady Lelek, teraz jest to bagno Cielak.
Powierzchnia zwierciadła wody według różnych źródeł wynosi od 16,0 ha do 42 ha.
Głębokość maksymalna jeziora to 3,2 m.
Jest to najmniejsze jezioro na szlaku Wielkich Jezior Mazurskich na odcinku od Giżycka do Mikołajek.
Długość szlaku przez jezioro to 480 m, przy głębokości do 2,5 m. Jezioro jest muliste i obrośnięte szuwarami, które stanowią ostoję dla ptaków. Na południowym brzegu znajduje się wieś Zielony Lasek. Kotek Wielki łączy się przez Kanał Mioduński z jeziorem Szymon położonym na wschodzie oraz przez Kanał Grunwaldzki z położonym na zachodzie jeziorem Tałtowisko. Jezioro to poprzez system kanałów mazurskich łączących jeziora jest fragmentem szlaku żeglugowego biegnącego od Węgorzewa do Pisza. Pozostałe dopływy zbiornika to dwa rowy melioracyjne. Rów dopływający od strony północnej, w okresie wiosennym ma niekorzystny stan sanitarny, woda z jeziora odpływa Kanałem Grunwaldzkim do jeziora Tałtowisko.
Na podstawie badania przeprowadzonego w 2001 roku, wody jeziora zaliczono do III klasy czystości.

</doc>
<doc id="522550" url="https://pl.wikipedia.org/wiki?curid=522550" title="Stan (Indie)">
Stan (Indie)



</doc>
<doc id="522553" url="https://pl.wikipedia.org/wiki?curid=522553" title="Brandybuckowie">
Brandybuckowie



</doc>
<doc id="522556" url="https://pl.wikipedia.org/wiki?curid=522556" title="PS/2">
PS/2



</doc>
<doc id="522557" url="https://pl.wikipedia.org/wiki?curid=522557" title="Eldar">
Eldar

Imiona:
Osoby noszące imię Eldar:
Osoby noszące nazwisko Eldar:
Inne:

</doc>
<doc id="522558" url="https://pl.wikipedia.org/wiki?curid=522558" title="Mała Polanka Ornaczańska">
Mała Polanka Ornaczańska

Mała Polanka Ornaczańska lub po prostu Mała Polanka – polana w Dolinie Kościeliskiej w Tatrach Zachodnich, na wysokości 1095–1110 m. Jest to niewielka, płaska, otoczona lasem polana, stanowiąca część dawnej Hali Ornak. Po jej wschodniej stronie płynie Pyszniański Potok, będący źródłowym potokiem Kościeliskiego Potoku.
Polana niegdyś była koszona, obecnie jest porośnięta bujną trawą. Jej szersze otoczenie to obszar podlegający ochronie ścisłej (obszar ochrony ścisłej „Pyszna, Tomanowa, Pisana”). Jest to wielki kompleks lasu świerkowego, będący ostoją dzikiej zwierzyny. Z polany widok na Błyszcz, Liliowe Turnie i Siwe Turnie.
Na polanie znajduje się schronisko PTTK na Hali Ornak.

</doc>
<doc id="522562" url="https://pl.wikipedia.org/wiki?curid=522562" title="Kanał Mioduński">
Kanał Mioduński

Kanał Mioduński (niem. "Immenhagener Kanal)" – kanał mazurski łączący jezioro Kotek i jeziorem Szymon. Przechodzi przez niego droga z Rucianego-Nidy, Pisza i Mikołajek do Węgorzewa (przez Giżycko).
Historia kanału.
Kanał został wykopany w latrach 1764–1765, jednak w 1789 roku wraz z okolicznymi kanałami przestał on funkcjonować. Podczas wojen napoleońskich został całkowicie zniszczony. Kanał odbudowano w czasie robót publicznych realizowanych w latach 1854–1857.
Kanał ma 1920 metrów długości, 12 metrów szerokości i średnio 1,5 metra głębokości. Jego brzegi zostały wybetonowane podczas jedynego od II wojny światowej remontu w latach 50. Na obu brzegach biegnie (częściowo zniszczona) ścieżka do burłaczenia.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest nienazwanym odcinkiem Pisy o identyfikatorze cieku 80937. W jej ramach jest częścią odcinka o nazwie Kanał Mioduński od jez. Szymon do jez. Tałtowisko i identyfikatorze MPHP10 264177. W planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW200025264199 (Pisa od wypływu z jez. Kisajno do wypływu z jez. Tałty (EW. + z jez. Niegocin, Ryńskie)). Na nim zlokalizowany jest reprezentatywny dla tej jednolitej części wód punkt pomiarowo kontrolny. Znajduje się na obszarze chronionego krajobrazu Krainy Wielkich Jezior Mazurskich.
Przebudowa kanału.
W listopadzie 2018 roku Urząd Marszałkowski Województwa Warmińsko-Mazurskiego oraz Państwowe Gospodarstwo Wodne Wody Polskie rozpoczęły procesy modernizacji dróg wodnych na Mazurach, w ramach których kanał ma zostać przebudowany, a jego infrastruktura umocniona. Remont kanału ma zakończyć się w 2022 roku. Koszt przebudowy kanału Tałckiego, Mioduńskiego i Grunwaldzkiego oszacowano na ok. 65 mln PLN.
Okolice.
Nad kanałem około 400 metrów od wejścia ze strony jeziora Kotek przechodzi most (szosa ze wsi Zielony Lasek do wsi Mioduńskie położonej na północ od kanału). W okolicach wejścia do kanału na jeziorze Szymon, znajduje się jedyna na Mazurach pływająca restauracja – Smażalnia Wędkarska.
Kanał bywa często odwiedzany przez wędkarzy, którzy w jego wodach łapią leszcze, okonie, sandacze, szczupaki i węgorze. W przeszłości na kanale Mioduńskim oraz sąsiadującym z nim kanałem Szymońskim odbywały się Grand Prix Polski i klubowe mistrzostwa Polski w wędkarstwie.
Stan ekologiczny.
Mimo bycia kanałem, w systemie gospodarki wodnej jest fragmentem jednolitej części wód o typie 25, czyli ciek łączący jeziora. Jest na nim wyznaczony punkt pomiarowo kontrolny reprezentatywny dla tej części wód i stosowane są kryteria stanu ekologicznego wód naturalnych. W 2016 stan fitobentosu i makrofitów był bardzo dobry, a bezkręgowców bentosowych był umiarkowany. Większość elementów fizykochemicznych sklasyfikowano wówczas w klasie pierwszej lub drugiej, z wyjątkiem niektórych wskaźników wskazujących na warunki tlenowe. W związku z tym stan ekologiczny wówczas sklasyfikowano jako umiarkowany. Stan chemiczny wód sklasyfikowano wówczas jako dobry. W 2019 stan fitobentosu był dobry, zoobentosu słaby, a ichtiofauny umiarkowany, więc stan ekologiczny sklasyfikowano jako słaby. Stan elementów fizykochemicznych był podobny jako poprzednio. Elementy hydromorfologiczne uzyskały klasę piątą.

</doc>
<doc id="522566" url="https://pl.wikipedia.org/wiki?curid=522566" title="Avari">
Avari



</doc>
<doc id="522571" url="https://pl.wikipedia.org/wiki?curid=522571" title="Andrij Nesmaczny">
Andrij Nesmaczny

Andrij Mykołajowycz Nesmaczny, ukr. Андрiй Миколайович Несмачний, ros. Андрей Николаевич Несмачный, "Andriej Nikołajewicz Niesmaczny" (ur. 28 lutego 1979 w Briańsku, Rosyjska FSRR) – były ukraiński piłkarz pochodzenia rosyjskiego, grający na pozycji obrońcy; zawodnik Dynama Kijów, reprezentant Ukrainy.
Kariera piłkarska.
Kariera klubowa.
Gdy miał 2 lata jego rodzice przeprowadzili się z Briańska do Bakczysaraju. W wieku 6 lat poszedł do szkoły i zaczął regularnie trenować piłkę nożną w szkółce piłkarskiej. Po ukończeniu 8. klasy wyjechał do Symferopola, aby uczyć się w Internacie Sportowym. W 1996 roku dostał ofertę od kijowskiego Dynama. Podpisał wówczas kontrakt na grę w drużynie młodzieżowej Dynamo-3 oraz rozpoczął studia na kierunku wychowanie fizyczne, które zakończył z dyplomem w wieku 22 lat. W 1998 roku zaczął grać w pierwszym zespole Dynama prowadzonego wówczas przez Walerego Łobanowskiego. Do 2011 roku był podstawowym zawodnikiem Dynama, występował w Lidze Mistrzów.
Kariera reprezentacyjna.
Nesmaczny był także podstawowym zawodnikiem reprezentacji Ukrainy, w której debiutował 26 kwietnia 2000 roku w meczu z Bułgarią wygranym przez Ukraińców 1:0. Uczestniczył w Mistrzostwach Świata 2006, w których grał we wszystkich spotkaniach Ukrainy w pełnym wymiarze czasowym. Ogółem dla reprezentacji zagrał 67 razy.
W roku 2009 został Świadkiem Jehowy, a po wygaśnięciu kontraktu z Dynamem Kijów, w 2011 roku zakończył zawodową karierę sportową.

</doc>
<doc id="522575" url="https://pl.wikipedia.org/wiki?curid=522575" title="Styl Empire">
Styl Empire



</doc>
<doc id="522578" url="https://pl.wikipedia.org/wiki?curid=522578" title="Maria Ludwika">
Maria Ludwika



</doc>
<doc id="522584" url="https://pl.wikipedia.org/wiki?curid=522584" title="Millwall F.C.">
Millwall F.C.

Millwall Football Club – zawodowy klub piłkarski, rozgrywający swoje mecze na stadionie The New Den w Bermondsey. Zespół występuje w Championship. Przydomek Millwall to „The Lions” (Lwy), a wcześniej „The Dockers” (Portowcy), który był związany z zawodem większości kibiców Millwall. Ten ostatni zmieniono, gdy w roku 1900 drużyna doszła do półfinału Pucharu Anglii. Wtedy to w herbie znalazły się dwa lwy i słowa: „We Fear No Foe”. Zdanie znajdowało się na trykotach piłkarzy Millwall tylko w półfinałach FA Cup w 1903, 1907 i 1937.
Tradycyjne stroje drużyny składają się z niebieskich koszulek, białych spodenek i niebieskich getrów.
W mediach, kibice Millwall są często kojarzeni z chuligaństwem, a w wielu brytyjskich filmach i serialach, postacie kiboli są przedstawiani jako zwolennicy Millwall. Klub jest postrzegany jako jeden z najbardziej nielubianych na wyspach, a największym rywalem jest West Ham United.
Historia.
Początki.
Drużynę Millwall Rovers stworzyli pracownicy J.T. Morton, firmy sprzedającej żywność, ze wschodniego krańca Londynu. Pierwszym sekretarzem klubu został Jasper John Sexton.
Pierwszy mecz „The Dockers” (taki był pierwszy przydomek piłkarzy Millwall) rozegrali w 1885 roku z drużyną Fillebrook z Leytonstone. Millwall przegrało tamto spotkanie 0:5, jednak przez następnych 12 meczów żaden zespół nie był od nich lepszy. Łącznie w pierwszym sezonie zostali pokonani tylko 3 razy. W listopadzie 1886 roku "East End Football Association" zainicjowała "Senior Cup Competition". Millwall doszło wtedy do finału tych rozgrywek i tam spotkało się z London Caledonians. Mecz został rozegrany na Leyton Cricket Ground, a końcowy wynik brzmiał 2:2 i drużyny musiały dzielić się pucharem przez 6 miesięcy. Podczas tamtego sezonu Millwall rozgrywało dwa mecze tego samego dnia, obydwa u siebie. W pierwszym z nich (porannym) przeciwko Dreadnought padł bezbramkowy remis, a w drugim, rozgrywanym kilka godzin później, Millwall wygrało 4:1 z drużyną Westminister Swifts.
Później, mimo porażki 1:8 w FA Cup, „The Dockers” okazali się najlepsi w "East London Senior Cup", zdobywając to trofeum po raz pierwszy (samodzielnie). W następnym roku obronili ten sukces. Millwall przystąpiło następnie do "Southern League", gdzie dominowało przez pierwsze 2 lata swego istnienia.
W tamtym czasie Football League składała się głównie z drużyn z północnej części Anglii, były to m.in. Bury, Notts County, Sheffield United i Preston North End. Na południu dalej działała Southern League i mimo tego, że nie było tam tak znanych drużyn, to właśnie te rozgrywki były najbardziej prestiżowe. Millwall było także tryumfatorem "Western League" w 1908 i 1909 roku. Swoje mecze rozgrywali na różnorodnych boiskach w "Isle of Dogs". Nie było to dobre rozwiązanie, ponieważ na meczach pojawiało się od 300 do 4 tysięcy kibiców (najwięcej było na drugim boisku znajdującym się na North Ferry Road). Następnie Millwall dołączyło do Football League i rozgrywało swoje mecze na boisku małego londyńskiego klubu Woolwich Arsenal.
Lata 50. i 60..
Forma Millwall w czasie lat 50. była słaba. Liczyła się wtedy praktycznie tylko walka o utrzymanie, jednak 5 października 1953 roku przy obecności 25 000 widzów Millwall zwyciężyło 2:1 z Manchesterem United w meczu towarzyskim.
Pod koniec lat 60. sytuacja uległa zmianie. „Lwy” (już teraz pod zmienionym przydomkiem) zaczęły liczyć się w Anglii. W drużynie nie brakowało talentów. Jednym z nich był bramkarz Alex Stepney, który przeszedł później do Manchesteru United i z „Czerwonymi Diabłami” sięgnął po Puchar Europy w 1968 roku.
Później forma klubu jeszcze bardziej się ustabilizowała. Dowodem tego jest passa 59 spotkań na własnym stadionie bez porażki. Była to zasługa trenera Rona Greya, który przyciągnął do klubu sponsorów. Schedę po Greyu przejął były piłkarz, Benny Fenton, kontynuując jego dzieło. W następnych latach Millwall było niemalże potęgą. W jego szeregach znajdowało się kilku świetnych piłkarzy, takich jak Harry Cripps, Derek Poss, Barry Kitchener, Keith Weller czy Doug Allder. Do dzisiaj są oni nazywani "„grupa z 71.”" To oni wyciągnęli klub z dołka, ale później przegrali awans (do starej) Division Two (dzisiejsza "the Championship") zaledwie jednym punktem.
Lata 80. i 90..
George Graham był trenerem Millwall w latach 1983 – 1986 i w tym czasie wydobył klub z Division Three (współczesna "League One") i zwyciężył w Football League Trophy, wygrywając w finale z Lincoln City 3-2. Podczas tego meczu Graham wypatrzył młody talent Lincoln. Był to John Fashanu, którego szybko kupił.
Potem Graham został zastąpiony na funkcji szkoleniowca przez Johna Doherty'ego, wcześniejszego opiekuna Brentford i Cambridge United. W swoim drugim sezonie na The Den, Doherty zaskoczył wszystkich obserwatorów i komentatorów zdobywając mistrzostwo Second Division i wprowadzając „The Lions” do poważnej angielskiej piłki. Był to pierwszy i jak na razie ostatni awans do First Division, najwyższej wówczas, klasy rozgrywkowej w Anglii.
Początek sezonu mieli bardzo obiecujący. 1 października 1988 z dorobkiem 14 punktów po 6 meczach Millwall plasowało się na pozycji lidera. Szczególny wkład w sukces zespołu miał duet napastników – Tony Cascarino i Teddy Sheringham. Cascarino został ściągnięty z Gillingham za 225 000 funtów, zaś Sheringham zaczynał wtedy swoją zawodową karierę. W wieku 16 lat został wypatrzony przez scoutów Millwall, gdy grał w Leyton Orient.
Pierwszy mecz z udziałem „Lwów”, który pokazała telewizja, odbył się 22 stycznia 1989 roku. Kamery pokazały wielki transparent: „It's Taken You Long Enough to Find the Den” (już wystarczająco długo szukaliście jaskini [lwa]).
W swoim pierwszym sezonie w Division One Millwall zajęło 10. lokatę. Rok później udało im się wygrać w lidze zaledwie 2 razy i klub spadł szczebel niżej. Doherty został zwolniony, a na jego miejsce przyszedł były szkoleniowiec Middlesbrough, Bruce Rioch. Z drużyną pożegnał się Teddy Sheringham, który po przegranych play-offach w 2. lidze został sprzedany do Nottingham Forest. Jakiś czas później Sheringham został powołany po raz pierwszy do reprezentacji Anglii.
Rioch w 1992 roku sprowadził do klubu irlandzkiego pomocnika Micka McCarthy’ego, który poprowadził drużynę do 3. lokaty w sezonie 1993/94. Był to pierwszy sezon na nowym stadionie The New Den, który został otwarty 4 sierpnia 1993 roku. Podczas tamtego roku pokonali Arsenal w 3. rundzie FA Cup, wygrywając 2-0. Gola zdobył młody pomocnik, Mark Kennedy, ale późniejsza porażka z Derby County w półfinale tych rozgrywek wykluczyła londyński klub z tej rywalizacji.
"The Lions” nadal nie mogli wrócić do ekstraklasy. McCarthy zrezygnował z gry dla swojej reprezentacji w grudniu 1995 roku. Kennedy został sprzedany do Liverpoolu w marcu 1994 za 2 300 000 funtów, niewiele później Millwall spadło do Division One (w 1992 roku zmieniono nazwę, była to wcześniej "Second Divison", a obecne "the Championship"). Dotychczasowy trener Mick McCarthy został zwolniony, a na jego miejscu pojawił się Jimmy Nichol. Klub znajdował się w rozsypce. Był w bardzo trudnej sytuacji finansowej przez co zainteresował się nim zarząd komisaryczny. W sezonie 96/97 nie udało się awansować i Nichola zastąpił tymczasowo John Doherty, który ustabilizował formę drużyny.
Nowym prezesem został Theo Paphitis, mianując Billy’ego Bondsa nowym menedżerem. Paphitis proponował, by piłkarze Millwall grali w szarych koszulkach, ale wcześniej dyskutował na ten temat z kibicami. Ustalono, że u siebie „Lwy” będą grać w jednolitych, białych strojach, a na wyjeździe ubrani będą na niebiesko. Na koszulkach zaczęło widnieć nowe logo klubu. Przedstawiało ono ryczącego lwa. Jednak zamieszanie z nowymi koszulkami nie wpłynęło dobrze na grę piłkarzy. Millwall nie utrzymało się w lidze. Zmieniono trenera – Bondsa zastąpił popularny Keith „Rhino” Stevens, który mianował Alana McLeary'ego na swojego asystenta. Strój „domowy” (niebieski) został przywrócony.
Stevens i McLeary doprowadzili „Lwy” do ich pierwszego meczu na Wembley. Spotkali się tam z Wigan Athletic w finale Auto Windscreens Shield, jednakże Millwall w obecności 49 000 widzów przegrało 0:1 po bramce w doliczonym czasie gry.
XXI wiek.
Mark McGhee zastąpił Keitha Stevensa. Na stanowisku asystenta menedżera pozostał jednak Alan McLeary. 8 miesięcy ich pracy przyniosło awans do Division One. W klubie nadal jednak chciano powrotu do ekstraklasy i po nieudanym sezonie 2002-2003 McGhee został zwolniony.
W 2003 roku Dennis Wise, były gracz Chelsea, reprezentant Anglii, został zatrudniony jako piłkarz-menedżer. Już w swoim pierwszym sezonie odniósł sukces. Awansował do finału Pucharu Anglii, w którym jego podopieczni co prawda przegrali 0:3, ale ich przeciwnicy – Manchester United – zakwalifikowali się do Ligi Mistrzów, więc Millwall zostało upoważnione do gry w Pucharze UEFA. Podczas tamtego finału z powodu kontuzji boisko musiał opuścić Wise, a zastąpił go Curtis Weston, który został najmłodszym piłkarzem występującym w finale tych rozgrywek. Weston w dniu meczu miał dokładnie 17 lat i 119 dni. Pobił 125-letni rekord należący do Jamesa F.M. Prinsepa.
Udział „Lwów” w Pucharze UEFA, pierwszy występ zespołu na arenie międzynarodowej, zakończył się bardzo szybko. W pierwszej rundzie angielski klub trafił na węgierski Ferencvaros. W dwumeczu było 4:2 dla mistrzów Węgier, co wyeliminowało „Lwy” z dalszej gry.
W 2005 roku Theo Paphitis podał się do dymisji, a jego miejsce zajął Jeff Burnige. Z końcem sezonu 2004/2005 Dennis Wise odmówił współpracy z nowym prezesem i opuścił klub.
21 czerwca Steve Claridge („Lew” w latach 2001–2003) objął posadę piłkarza-menedżera, jednak nie przypadł on do gustu Burnige'owi i został zwolniony po 36 dniach swojej pracy. Zastąpił go były szkoleniowiec Watford, Wolves i Walsall, Colin Lee, ale piastował urząd opiekuna drużyny z The Den tylko przez 5 miesięcy. Powodem zwolnienia go była słaba postawa zespołu w lidze.
W lutym 2006 roku nowym szkoleniowcem został David Tuttle, który nie miał trenerskiego doświadczenia i nie zdołał utrzymać klubu w lidze. Kilka kolejek przed końcem został zwolniony, a jego asystent Alan McLeary przejął posadę pierwszego trenera. 23 czerwca zastąpił go Nigel Spackman, jednak po serii słabych występów i on pożegnał się z Londynem. Zastąpił go jego dotychczasowy zastępca Willie Donachie, który zajął z klubem 10. miejsce.
W połowie sezonu 2007/2008, po słabych występach, Donachie'ego zastąpił Walijczyk Kenny Jackett, który wcześniej trenował rezerwy Manchesteru City. Jackett utrzymał zespół w League One (17. miejsce) i rozpoczął przebudowę zespołu.
Ciężka praca Jacketta w sezonie 08/09 dała „The Lions” 4. miejsce w tabeli i grę w fazie play-off o awans do Championship. Po wyeliminowaniu Leeds United w półfinale zespół z Bermondsey nie poradził sobie jednak na Wembley ze Scunthorpe, po dramatycznym meczu przegrywając 2:3.
W sezonie 2009/2010 po zwycięstwie w dwumeczu z Huddersfield Town i zwycięstwie w finale playoff ze Swindon Town zespół awansował do Football League Championship.

</doc>
<doc id="522586" url="https://pl.wikipedia.org/wiki?curid=522586" title="Palestyna (kraina)">
Palestyna (kraina)



</doc>
<doc id="522589" url="https://pl.wikipedia.org/wiki?curid=522589" title="Szymon (jezioro)">
Szymon (jezioro)

Szymon − jedno z jezior na szlaku Wielkich Jezior Mazurskich na odcinku od Giżycka do Mikołajek.
Jezioro głównie na terenie gminy Ryn, południowy kraniec usytuowany w obrębie gminy Mikołajki. Zbiornik należy do dorzecza Pisy-Narwi. W odległości jednego kilometra znajdują się zabudowania wsi Mioduńskie, Matuszek i Szymonka. Głównym dopływem zbiornika jest Kanał Szymoński, zbiornik jest także zasilany przez sześć rowów melioracyjnych, przeważnie stojących, o wodach dość zasobnych w związki mineralne, głównie azotowe. W okresie letnim woda w Kanale odpowiada II klasie czystości. Jezioro charakteryzuje regularny, zbliżony do okręgu kształt, jest bardzo płytkim zbiornikiem typu stawowego w całości porośniętym roślinnością wodną, w tym ponad 20% zajmuje gęsty pas roślinności wynurzonej, jezioro o trudno dostępnych i podmokłych brzegach otoczone jest przez mało żyzne grunty orne i łąki z licznymi rowami melioracyjnymi.
Jezioro otacza bagnisty teren. Na zachód jeziora znajduje się wieś Mioduńskie, a na południe wieś Mateuszek. Szymon przez Kanał Szymoński łączy się z Jeziorem Szymoneckim, a przez Kanał Mioduński z Kotkiem Wielkim. Jezioro to jest na szlaku żeglugi dzięki kanałom mazurskim. Jest zbiornikiem płytkim, polimiktycznym, typu stawowego, o powierzchni zwierciadła wody 154,0 ha, długości 1850 m, głębokości maksymalnej do 2,9 m i głębokości średniej - 1,1 m. Posiada kształt zbliżony do koła, mało urozmaicone dno z grubą warstwą osadów dennych, linia brzegowa o długości 5800m jest słabo rozwinięta, pojemność misy jeziornej wynosi 1748,4 tys. m³. Jezioro Szymon jest bardzo podatnym na degradacje i silnie zanieczyszczonym, zarastającym zbiornikiem. O jego stanie czystości decydują zanieczyszczenia jeziora Jagodne, poprawa jakości wód tego starzejącego się zbiornika wiązałaby się z długotrwałymi działaniami kompleksowymi w zlewni jeziora oraz oczyszczeniem wód jeziora Jagodne. Jezioro jest zasobne w związki biogenne, natomiast gruba warstwa osadów dennych świadczy o dużej zawartości materii organicznej. Zawartość fosforanów sięga wartościom pozaklasowym, a fosforu całkowitego w granicach III klasy czystości, natomiast stężenia azotu mineralnego i całkowitego przyjmują wartości pozaklasowe.

</doc>
<doc id="522596" url="https://pl.wikipedia.org/wiki?curid=522596" title="Mistrzostwa Europy w Karate Tradycyjnym 2006">
Mistrzostwa Europy w Karate Tradycyjnym 2006

XXVII Mistrzostwa Europy w Karate Tradycyjnym Seniorów ETKF oraz X Mistrzostwa Europy w Karate Tradycyjnym Kadetów i Juniorów ETKF rozgrywane były w Rzeszowie w dniach 3 czerwca – 4 czerwca 2006 roku.
Zawody organizowane przez Akademię Karate Tradycyjnego w Rzeszowie i Polski Związek Karate Tradycyjnego odbyły się rzeszowskiej hali Podpromie.
Honorowy patronat nad zawodami objął ówczesny premier RP Kazimierz Marcinkiewicz.
Gościem honorowym mistrzostw był Hidetaka Nishiyama – Prezydent Międzynarodowej Federacji Karate Tradycyjnego (ITKF) z siedzibą w Los Angeles.
Polacy na Mistrzostwach.
W XXVII Mistrzostwach Europy w Karate Tradycyjnym Seniorów reprezentanci Polski zdobyli ogółem 10 medali (pięć złotych, cztery srebrne i brązowy).
Złote medale:
Srebrne medale:
Brązowe medale:
Doskonale spisali się także młodzi polscy karatecy, którzy w X Mistrzostwach Europy w Karate Tradycyjnym Kadetów i Juniorów wywalczyli 13 medali: 6 złotych, 4 srebrne i 3 brązowe.
Medaliści XXVII Mistrzostw Europy w Karate Tradycyjnym Seniorów.
en-bu mężczyzna/mężczyzna.
Zobacz: Informacje o Mistrzostwach na stronie PZKT

</doc>
<doc id="522597" url="https://pl.wikipedia.org/wiki?curid=522597" title="Henryk Brzetysław">
Henryk Brzetysław

Henryk Brzetysław (cze. "Jindřich Břetislav") (ur. ? - zm. 15 czerwca 1197 w Chebie) – książę czeski w latach 1193-1197, biskup praski od 1182.
Był synem Henryka i jego żony Małgorzaty, wnukiem księcia Władysława I i bratankiem jego następcy Władysława II.
Był kandydatem do czeskiego tronu popieranym początkowo przeciwko Przemysłowi I Ottokarowi przez cesarza rzymskiego Henryka VI.
W 1197 Henryk VI zdetronizował go, oddając księstwo czeskie Władysławowi III.

</doc>
<doc id="522598" url="https://pl.wikipedia.org/wiki?curid=522598" title="Harriet Beecher Stowe">
Harriet Beecher Stowe

Harriet Elisabeth Stowe z domu Beecher (ur. 14 czerwca 1811 w Litchfield w stanie Connecticut, zm. 1 lipca 1896 w Hartford) – amerykańska pisarka i działaczka społeczna, znana głównie z napisania sentymentalnej powieści "Chata wuja Toma", opisującej czarnoskórych niewolników zamieszkujących amerykańskie Południe. Pisała także powieści historyczne oraz powieści obyczajowe, których akcja toczy się zwykle w Nowej Anglii.
Życiorys.
Córka pastora kongregacjonalistycznego, Lymana Beechera, uczyła się, a później sama nauczała w szkole swej siostry w Hartford (Connecticut). Od 1832 pracowała jako nauczycielka w Cincinnati. Zamieszczała w lokalnej prasie opowiadania i szkice. Obserwowanie w Kentucky życia niewolników i nastroje abolicjonistyczne w seminarium wywarły na nią znaczny wpływ. W 1850 przeprowadziła się do Maine, gdzie napisała "Chatę wuja Toma", powieść o losach szlachetnego i bohaterskiego murzyńskiego niewolnika, wuja Toma, która przyczyniła się do wzrostu idei abolicjonistycznych w Stanach Zjednoczonych oraz pośrednio do wybuchu wojny secesyjnej. Początkowo publikowana była od 5 czerwca 1851 w odcinkach w czasopiśmie "National Era", w następnym roku doczekała się wydania książkowego w Bostonie. W rok po jej wydaniu sprzedano 300 000 egzemplarzy. Przetłumaczono ją na 25 języków. Ataki na wiarygodność książki skłoniły Harriet Beecher Stowe do opublikowania Klucza do chaty wuja Toma, zawierającego dokumenty i świadectwa przeciw niewolnictwu. "Chatę wuja Toma" zaadaptował z powodzeniem na sztukę teatralną George Aiken. Autorka aż do późnej starości pisała eseje, studia społeczne oraz powieści. Brała udział w akcji ukrywania zbiegłych niewolników i przerzucania ich na Północ, walczyła również o prawo wyborcze dla kobiet oraz była zaangażowana w walkę z alkoholizmem.
Rodzina.
Jej ojcem był kongregacjonalistyczny pastor Lyman Beecher. W 1836 poślubiła Calvina Ellisa Stowe'a, pastora i profesora w teologicznym seminarium jej ojca. Pastorami byli również jej bracia oraz synowie.

</doc>
<doc id="522599" url="https://pl.wikipedia.org/wiki?curid=522599" title="Harriet Stowe Beecher">
Harriet Stowe Beecher



</doc>
<doc id="522600" url="https://pl.wikipedia.org/wiki?curid=522600" title="Vabank">
Vabank

Vabank – polska komedia kryminalna retro w reżyserii Juliusza Machulskiego z 1981, będąca jego pełnometrażowym debiutem fabularnym.
Głównym bohaterem filmu jest kasiarz Henryk Kwinto (Jan Machulski), który po wyjściu z więzienia dąży do organizacji skoku na bank swojego byłego wiarołomnego wspólnika, Gustawa Kramera (Leonard Pietraszak), odpowiedzialnego za śmierć jego przyjaciela. Film odniósł znaczący sukces komercyjny, zdobywając również nagrody festiwalowe (między innymi dla Juliusza Machulskiego za debiut reżyserski na Festiwalu Polskich Filmów Fabularnych). W 1985 ukazał się sequel filmu pod tytułem "Vabank II, czyli riposta".
Fabuła.
Akcja rozgrywa się w Warszawie w 1934. Po sześciu latach odsiadki kasiarz Henryk Kwinto wychodzi na wolność. Kiedy wraca do swojego mieszkania sprzed osadzenia w zakładzie karnym, dowiaduje się, że jego żona mieszka już z innym mężczyzną. Dawny wspólnik Gustaw Kramer – człowiek, przez którego zdradę Kwinto trafił do więzienia – jest już majętnym dyrektorem banku. Kramer, spotkawszy się z Kwintą, wręcza mu pieniądze mające być rekompensatą za zdradę. Jednocześnie uprzedza go, że jego banku nie da się okraść z racji doskonałego zabezpieczenia, wypowiadając kwestię: „Ucho od śledzia”. Kwinto wybacza dawnemu wspólnikowi, kiedy jednak dowiaduje się, że to Kramer doprowadził do bankructwa i śmierci dawnego przyjaciela Kwinty, Tadeusza Rychlińskiego, decyduje się na dokonanie swojego ostatniego rabunku.
Kwinto organizuje brawurowy napad na bank razem z innym swoim przyjacielem, Duńczykiem, który specjalizuje się w blokowaniu systemów bankowych, a także z niedoświadczonymi szopenfeldziarzami Nutą i Moksem, dla których staje się mentorem. Jednocześnie sam napad zostaje tak zaaranżowany, aby podejrzenia padły na samego właściciela banku. Kramer wobec tego zostaje aresztowany. Część pieniędzy skradzionych podczas rabunku Kwinto zwraca żonie Rychlińskiego za pośrednictwem Moksa. Kiedy policja odwozi Kramera do więzienia, pod bramą stoi Kwinto, który zasłania się gazetą. Delikatnie dotykając ucha, sygnalizuje aresztowanemu swój triumf.
Obsada.
"Źródło: Filmpolski.pl"
Produkcja.
Prace przygotowawcze.
Jak tłumaczy genezę tytułu filmu Grażyna Stachówna:
Nad projektem "Vabanku" Juliusz Machulski myślał jeszcze jako student na Wydziale Reżyserii Państwowej Wyższej Szkoły Filmowej w Łodzi. Jako wzór dla postaci Henryka Kwinty przyszły reżyser obrał autentyczną postać Stanisława Cichockiego „Szpicbródkę”, czołowego kasiarza epoki II Rzeczypospolitej. Wertując przedwojenne gazety, natrafił na informacje o znalezionej przy Cichockim metalowej blaszce, która podczas napadu na bank doprowadziła do zablokowania systemu alarmowego. Ów przedmiot miał odegrać ważną rolę także w filmowym napadzie. Kilku innych bohaterów filmu również miało swoje autentyczne pierwowzory. Także nazwiska bohaterów wziął z lektury przedwojennego pisma „Tajny Detektyw”. Pierwszy zarys scenariusza "Vabanku" został napisany w 1977 na wczasach w Bułgarii, lecz Juliusz Machulski nie miał nadziei, iż debiutantowi pozwoli się zrealizować jego projekt. Jednakże scenariusz filmu trafił do Zespołu Filmowego „Kadr”, którego kierownik artystyczny, Jerzy Kawalerowicz, przychylnie odniósł się do projektu. Po pozytywnej kolaudacji film został skierowany do produkcji.
Przy tworzeniu swego filmu Juliusz Machulski nawiązał do zmitologizowanego przez kino wizerunku lat 30. XX wieku. Jak deklarował sam reżyser, "Vabank" miał być pierwotnie filmem kryminalnym z prawdziwego zdarzenia, nie zaś komedią: „Ona mi wyszła jakby niechcący, ponieważ przede wszystkim robiłem film kryminalny, z całym szacunkiem dla tego gatunku i jego zasad. Z drugiej jednak strony wydawało mi się, że zupełnie serio tego rodzaju filmów nie da się opowiadać”. Stąd też Machulski zdecydował się dokonać pastiszu filmu kryminalnego "Żądło" (1973) George’a Roya Hilla, aczkolwiek w "Vabanku" pojawiają się takżę nawiązania do" Przygód Arsena Lupina" (1957) Jacques’a Beckera oraz "Rififi" (1955) Julesa Dassina. Jak podkreślał Feliks Netz, Machulski „przejął ich ton [...], konstrukcję scenariusza, tempo, typy bohaterów [...], a także ów szczególny rodzaj moralnego przesłania, jaki amerykańskim filmom kryminalnym nadawał niebagatelną rangę społeczną”. Muzykę do filmu, inspirowaną umownym klimatem epoki, skomponował Henryk Kuźniak.
Obsada i zdjęcia.
W rolę Henryka Kwinty wcielił się ojciec debiutującego reżysera, Jan Machulski, kojarzony dotąd z postaciami ludzi młodych z takich filmów, jak "Ostatni dzień lata" (1958) oraz "Sublokator" (1966). Jan Machulski w zamiarze syna miał zerwać ze swym dotychczasowym wizerunkiem, w czym miały pomóc takie środki ekspresji, jak ponure spojrzenie oraz brak promiennego uśmiechu. Ojciec Juliusza Machulskiego twierdził później, że: „rola Kwinty okazała się dla mnie dlatego tak trudna, że tak daleka od mojej swobody bycia w roli, od mojego utrwalonego wizerunku, ode mnie samego”. Początkowo rola Duńczyka była przeznaczona dla Andrzeja Łapickiego, jednak ten nie zgodził się na udział w castingu, wobec czego zastąpił go Witold Pyrkosz. Jacek Chmielnik rolę Moksa otrzymał przypadkowo; postać miał odtwarzać Marek Kondrat, lecz się wycofał ze względów rodzinnych. Machulski spotkał Chmielnika w łódzkiej restauracji, po czym złożył mu ofertę zagrania w filmie, którą Chmielnik przyjął. Rolę komisarza policji miał otrzymać Jerzy Stuhr, ówcześnie biorący udział w zdjęciach do "Wizji lokalnej 1901" (1980) Filipa Bajona. Jak jednak wspominał Machulski, Stuhr z braku czasu odmówił (komisarza zagrał ostatecznie Janusz Michałowski), lecz zarazem zasugerował swoją studentkę Elżbietę Zającównę do roli Natalii.
Zdjęcia do filmu powstały w Łodzi (m.in. na ul. Moniuszki, w hotelu Grand, w banku przy al. Kościuszki, na Starym Cmentarzu i w budynku sądu przy pl. Dąbrowskiego), Piotrkowie Trybunalskim (na placu Kościuszki, ul. Sieradzkiej i kilku podwórkach), Warszawie (gmach Państwowego Banku Rolnego przy ul. Nowogrodzkiej 50) i Łęczycy (więzienie przy ul. Pocztowej).
W produkcji, jako element scenografii, wykorzystano również łódzki fotoplastikon, znajdujący się wówczas w Muzeum Historii Miasta Łodzi, w dawnym pałacu Izraela Poznańskiego przy ul. Ogrodowej. Zdjęcia do "Vabanku" zakończyły się pod koniec 1981, jeszcze przed wprowadzeniem stanu wojennego w Polsce.
Odbiór.
"Vabank" odniósł sukces komercyjny, do 1982 gromadząc w polskich kinach około 1 442 000 widzów; był też popularny w Związku Radzieckim. Film zebrał jednak zróżnicowane recenzje. Jerzy Płażewski doceniał "Vabank" za pomysłowość oraz umiejętność w łączeniu kina autorskiego z komercyjnym. Tymczasem Bożena Janicka w ironicznej recenzji dla „Filmu” chwaliła wprawdzie reżysera za „bezbłędną intuicję w doborze obsady” (szczególnie zaś role Jana Machulskiego i Witolda Pyrkosza), jednak dostrzegła w "Vabanku" sporą lukę scenariuszową: „skąd taki porządny człowiek, jak Kwinto, mógł w ogóle znać podobnego łobuza [Kramera]?” Andrzej Kołodyński w swojej recenzji filmu preferował spontaniczną grę Pyrkosza od aktorstwa Machulskiego-seniora, postaci „budowanej charakteryzacją, pracowitymi trikami, a nawet cytatami z Newmana”. Kołodyński podkreślał, że „to aktorzy sprawiają, że na ekranie nie słabnie żywioł zabawy”. Porównując "Vabank" z innym filmem retro – "Znachorem" (1982) Jerzego Hoffmana – Kołodyński podsumowywał, iż oba filmy niosą ze sobą „rehabilitację solidnego, twórczego rzemiosła, a to już w naszych warunkach niemało”.
Mimo to, zdaniem filmoznawcy Artura Majera, "Vabank" miał szczególne znaczenie dla polskiej kinematografii, gdyż „w czasie stanu wojennego film zapewniał widzom – nieobecną w kinie czy telewizji – rozrywkę, ale też, pod jej maską, przemycał ideologię honoru, godności i uczciwości”. Rosyjski krytyk filmowy Władimir Gromow pisał, że w filmie Juliusza Machulskiego „zadziałało wszystko: idealnie obsadzony bohater, zwarta reżyseria, humor, który powalił publiczność na kolana, świetna atmosfera wytworzona przy użyciu minimalnych środków. Oraz, oczywiście, niesamowita historia o przechytrzeniu zła. Za to wszystko i jeszcze więcej, kochamy "Vabank" – film, który stał się absolutnym arcydziełem polskiego kina”.
Piotr Zwierzchowski zauważył, że popularność "Vabanku" brała się nie tylko z dobrze rozpoznanych wzorców gatunkowych, ale również politycznego przesłania. W filmie Kwinto wypowiada następującą kwestię:
Zamiast kraść jako dyrektor, fabrykant, sekretarz czy inny prezes, lepiej już kraść "par excellence" jako złodziej. Tak jest chyba uczciwiej.
Zdaniem Zwierzchowskiego ta kwestia dialogowa była dwuznaczna: nie tylko odnosiła się do nędzy okresu Polski międzywojennej, ale również stanowiła aluzję do minionych rządów Edwarda Gierka, „zwłaszcza dzięki owemu sekretarzowi, jednoznacznie przecież kojarzącemu się z reprezentantem PZPR”. Odzwierciedlała też odczucia społeczne „związane z korupcją i niegospodarnością przedstawicieli władzy na różnym szczeblu”.

</doc>
<doc id="522602" url="https://pl.wikipedia.org/wiki?curid=522602" title="Celebrimbor">
Celebrimbor



</doc>
<doc id="522605" url="https://pl.wikipedia.org/wiki?curid=522605" title="Grand Prix Australii na żużlu">
Grand Prix Australii na żużlu

Grand Prix Australii w sporcie żużlowym to zawody z cyklu żużlowego Grand Prix.
Do tej pory Grand Prix Australii odbyło się czterokrotnie. W 2002 była 10. (ostatnią) eliminacją. Od tego sezonu zawody Grand Prix składały się z 25 biegów - system ten obowiązywał przez trzy sezony. W turnieju wystąpiło 24 zawodników: z "dziki kartami" wystąpili Jason Lyons i Mick Poole. Australia okazała się pechowa dla Mikaela Karlssona. W biegu półfinałowym Lukáš Dryml spowodował jego upadek i z podejrzeniami wstrząsu mózgu został odwieziony do szpitala.
Kolejne edycje Grand Prix Australii odbyły się w sezonach 2015–2017. Zaplanowane były również w latach 2018–2019, jednak finalnie nie odbyły się. Kolejne podejście do rundy w Australii, tym razem jako GP Oceanii, miało miejsce w roku 2022, jednak ponownie turniej nie doszedł do skutku.

</doc>
<doc id="522607" url="https://pl.wikipedia.org/wiki?curid=522607" title="KB-6 Papagał">
KB-6 Papagał

KB-6 Papagał (bułg. "Papuga") – bułgarski samolot rozpoznawczo-bombowy, będący zmodyfikowaną, licencyjną wersją włoskiego samolotu Caproni Ca.309 "Ghibli".
W drugiej połowie lat 30. XX w. bułgarskie lotnictwo wojskowe stanęło przed koniecznością zmodernizowania parku maszynowego. Istniała duża potrzeba zastąpienia przestarzałych samolotów, powstałych jeszcze w latach 20. nowszymi konstrukcjami. W 1938 zadecydowano o podjęciu licencyjnej produkcji lekkiego samolotu bombowego Ca.309 Ghibli, który miał uzupełnić eskadry, dysponujące samolotami Do 11 oraz Bloch MB.200. 
Produkcji podjęła się firma KB (skrót od Капрони Български - "Bułgarskie Caproni"). W stosunku do pierwotnej konstrukcji wprowadzono pewne zmiany: zainstalowano sprzęt fotograficzny, dostosowując samolot do celów rozpoznawczych; zmieniono przód kadłuba nieco go wydłużając, usunięto owiewki na koła oraz przekonstruowano usterzenie. Pierwotnie stosowane w Ca.309 silniki rzędowe Alfa Romeo 115-II zastąpione zostały dysponującymi większą mocą silnikami w układzie odwróconego "V" Argus AS-10C. 
Samolot został zbudowany w liczbie 24 egzemplarzy, jako pierwszy dwusilnikowy samolot produkowany w Bułgarii. Pierwotnie stosowano oznaczenie KB-309, które następnie zostało zamienione na KB-6.
Samolot KB-6 wykorzystywany był do zadań rozpoznawczych, a także jako lekki samolot transportowy i ze względu na łatwość pilotażu - jako samolot szkolno-treningowy. Został wycofany z użytku w 1946 roku.

</doc>
<doc id="522608" url="https://pl.wikipedia.org/wiki?curid=522608" title="Jan Firlej">
Jan Firlej



</doc>
<doc id="522611" url="https://pl.wikipedia.org/wiki?curid=522611" title="Joshua Pim">
Joshua Pim

Joshua Pim (ur. 20 maja 1869 w Bray, zm. 15 kwietnia 1942 w Dublinie) – irlandzki tenisista, zwycięzca Wimbledonu.
Pim był z wykształcenia lekarzem.
Kariera tenisowa.
W 1890 roku zadebiutował w Wimbledonie. W 1891 roku Pim, mimo kontuzji ręki, doszedł do finału turnieju pretendentów (All Comers), przegrywając z Wilfredem Baddeleyem. Do obrony tytułu w 1891 roku nie przystąpił chory Willoughby Hamilton, mający zagwarantowany udział we właściwym finale (challenge round), w związku z czym w większości statystyk wimbledońskich Pim figuruje jako finalista tej edycji.
W latach 1891–1894 Joshua Pim nieprzerwanie toczył na Wimbledonie decydujące mecze z Wilfredem Baddeleyem. W 1892 roku ponownie przegrał (tym razem we właściwej challenge round), ale w 1893 i 1894 roku to on był górą, pierwszy mecz wygrywając w czterech, a drugi w trzech setach. W 1895 roku Pim nie mógł wystąpić w turnieju i tytuł ponownie przypadł Baddeleyowi, który w finale All Comers pokonał Wilberforce’a Eavesa.
W 1890 roku Pim odniósł pierwsze z dwóch zwycięstwo w grze podwójnej, a dokonał tego z Frankiem Stokerem. Rok później przegrał w challenge round z braćmi Baddeleyami (Wilfredem i Herbertem), ale w 1893 roku ponownie triumfował ze Stokerem, po pokonaniu Harolda Barlowa i Ernesta Lewisa. W 1892 roku, razem z Haroldem Mahonym, Pim doszedł do finału turnieju pretendentów.
Poza Wimbledonem Joshua Pim triumfował trzykrotnie w mistrzostwach Irlandii (1893, 1894, 1895). W połowie lat 90. zawiesił swą karierę i skoncentrował się na pracy lekarza. Powrócił do tenisa w 1902 roku, kiedy niespodziewanie zajął miejsce Lawrence’a Doherty’ego w reprezentacji Wysp Brytyjskich w Pucharze Davisa, co było decyzją mocno krytykowaną. Pim przegrał oba swoje mecze, z Malcolmem Whitmanem i Williamem Larnedem, czym przesądził o porażce Brytyjczyków z Amerykanami.

</doc>
<doc id="522618" url="https://pl.wikipedia.org/wiki?curid=522618" title="Czarni Númenorejczycy">
Czarni Númenorejczycy



</doc>
<doc id="522621" url="https://pl.wikipedia.org/wiki?curid=522621" title="Abarys">
Abarys



</doc>
<doc id="522622" url="https://pl.wikipedia.org/wiki?curid=522622" title="Awarysz">
Awarysz



</doc>
<doc id="522628" url="https://pl.wikipedia.org/wiki?curid=522628" title="Jan Firlej (podskarbi wielki koronny)">
Jan Firlej (podskarbi wielki koronny)

Jan Firlej z Dąbrowicy herbu Lewart (zm. 1614) – podskarbi wielki koronny w latach 1590–1609, kasztelan wojnicki w latach 1613–1614, starosta lubelski w latach 1593–1614.
Życiorys.
Studiował w Altdorfie w latach 1577–1579, Lipsku w latach 1579–1580, w Padwie i Rzymie.
Syn marszałka wielkiego koronnego Jana Firleja i Zofii Boner herbu własnego; brat Mikołaja, Andrzeja, Piotra i Henryka (tego ostatniego przyrodni). Wychowany w kalwinizmie, przeszedł na katolicyzm około 1600 roku.
W 1592 poślubił Gertrudę Opalińską herbu Łodzia (córkę Andrzeja, marszałka wielkiego koronnego). Ich synem był przyszły biskup poznański Henryk Firlej.
Poseł na sejm konwokacyjny 1587 roku z województwa krakowskiego. Poseł na sejm pacyfikacyjny 1589 roku z województwa sandomierskiego, podpisał traktat bytomsko-będziński. Poseł na sejm 1590 roku z województwa krakowskiego.

</doc>
<doc id="522629" url="https://pl.wikipedia.org/wiki?curid=522629" title="Daeron">
Daeron



</doc>
<doc id="522633" url="https://pl.wikipedia.org/wiki?curid=522633" title="Stanisław Brudny">
Stanisław Brudny

Stanisław Florian Brudny (ur. 16 maja 1930 w Pilźnie) – polski aktor teatralny, filmowy i dubbingowy.
Życiorys.
W 1953 ukończył Studium Aktorskie przy Teatrze Śląskim im Stanisława Wyspiańskiego w Katowicach, którego aktorem był w latach 1951–1972. Od 1972 roku jest aktorem Teatru Studio im. Stanisława Ignacego Witkiewicza w Warszawie. Wystąpił w ponad 160 rolach w spektaklach takich reżyserów, jak Gustaw Holoubek, Jerzy Jarocki, Jerzy Kreczmar (którego był asystentem), Lidia Zamkow, Józef Szajna, Jerzy Grzegorzewski, Tadeusz Łomnicki, Adam Hanuszkiewicz, Michał Zadara, Agnieszka Glińska i Krystyna Janda.
W 1971 został w Katowicach uhonorowany Srebrną Maską. W 2008 otrzymał nagrodę za aktorską rolę męską Jozuego Carvila w słuchowisku "Jutro" na podstawie dramatu Josepha Conrada w reżyserii Julii Wernio, zgłoszonym przez Program I Polskiego Radia.
Na początku grudnia 2009 został wyróżniony przez Zespół Artystyczny Teatru Polskiego Radia nagrodą Splendor Splendorów.

</doc>
<doc id="522634" url="https://pl.wikipedia.org/wiki?curid=522634" title="Kultura mówiona">
Kultura mówiona



</doc>
<doc id="522635" url="https://pl.wikipedia.org/wiki?curid=522635" title="Abbaz">
Abbaz

Abbaz (pers. "abbasi") – srebrna moneta perska wprowadzona przez szacha Persji Abbasa I z dynastii Safawidów w 1620 r. 
Początkowo o wadze 7,7 g, później, szczególnie od połowy XVIII w., była coraz lżejsza.
W perskim systemie monetarnym abbaz był wart 2 mahmudi, czyli 4 szahi, 10 bisti, 40 kazbeków, 200 dinarów. Bito go także w nominałach 1,5; 2; 2,5; 4 i 5 abbazów. 
W latach 1762–1833 abbazy bito w Gruzji, znajdującej się pod perskim wpływem. Po 1804 r., czyli po podboju Gruzji przez Rosję, abbazy bito z napisami gruzińsko-rosyjskimi i nominałami w abbazach i kopiejkach/rublach (podobnie jak w Polsce po powstaniu listopadowym monety z napisami i nominałami polsko-rosyjskimi). Gruziński abbaz wart był wówczas 20 kopiejek. 
Po powstaniu w połowie XVIII w. niezależnego od Persji państwa na terenie dzisiejszego Afganistanu, bito w nim nadal abbazy aż do 1925 r.

</doc>
<doc id="522636" url="https://pl.wikipedia.org/wiki?curid=522636" title="Kultura elektroniczna">
Kultura elektroniczna

Kultura elektroniczna – kultura najwyższych form rozwojowych cywilizacji ludzkiej, dla których zaistnienia niezbędnym warunkiem jest możliwość jednoznacznego utrwalania myśli ludzkiej, oraz przekazywania jej na odległość. Ważną rolę odgrywają przekazy w formie elektronicznej. Przykładem tej kultury mogą być teksty internetowe.

</doc>
<doc id="522642" url="https://pl.wikipedia.org/wiki?curid=522642" title="Sam Fogarino">
Sam Fogarino

Samuel J. Fogarino (ur. 9 sierpnia 1968 w Filadelfii, w stanie Pensylwania) – perkusista nowojorskiego zespołu Interpol i członek formacji Magnetic Morning (wcześniej The Setting Suns). Zanim trafił do Interpolu grał w takich zespołach jak: The Holy Terrors (1990-1996), The Wahoos, Napoleon Solo i The Ton-ups, The Gallows Birds (z gitarzystą Peterem Mavro). 
Życiorys.
Ojciec Samuela był spawaczem, a matka - barmanką. 
Fogarino ma włoskie korzenie, jego dziadkowie pochodzą z Sycylii.
Rodzice Sama rozeszli się jeszcze przed jego urodzeniem, ale pozostali w dobrych stosunkach. Młody Fogarino mieszkał wraz z matką i siostrą.
Gra na perkusji od 13 roku życia.
W 1989 r. ukończył prywatny college The Art Institute of Fort Lauderdale w Fort Lauderdale. Po przeprowadzce z Florydy w 1996 r., a następnie po wyprowadzeniu się z Gainesville, zamieszkał w Nowym Jorku w 1997 roku. Na początku lat 90., podczas grania z zespołem Holy Terros, dostał propozycję grania na perkusji w zespole Marylina Mansona, której nie przyjął .
Z pierwszą żoną Cindy Wheeler (z zespołu Pee Shy) ożenił się w 1999 r., a rozwiódł w 2003 r. Jego obecną żoną jest fotografka Christy Bush, poznana przez niego za kulisami koncertu Interpolu. Małżeństwo zawarli w 2006 r. 
8 lipca 2009 r. urodziła im się córka Francesca Cecil Fogarino. 
Mieszka w Athens w stanie Georgia.
Interpol.
Po raz pierwszy spotkał gitarzystę Daniela Kesslera w 1998 r., kiedy to sprzedawał płyty winylowe przy "Beacon's Closet", sklepie odzieżowym jego ex-żony na Brooklynie. Z ponad 10-letnim doświadczeniem w 2000 r. dołączył do Interpolu, kiedy to pierwotny perkusista Greg Drudy opuścił zespół. Sam zagrał swój pierwszy koncert z Interpolem 20 maja 2000 r. w Mercury Lounge.
Magnetic Morning.
Wraz z Adamem Franklinem z Swervedriver stworzył w 2007 r. zespół The Setting Suns. Zespół planował wydać EP jesienią roku 2007. EP-kę można było zakupić od 17 listopada 2007 r. na iTunes. Premiera EP w tradycyjnej wersji planowana jest na 5 lutego 2008 r., nakładem wytwórni DH Records.
Zespół zagrał swój pierwszy koncert 19 grudnia 2007 r. w Mercury Lounge w Nowym Jorku. Z powodu tego, że istnieje w Nowym Jorku zespół o podobnej nazwie zmienili nazwę z The Setting Suns na Magnetic Morning.
Sprzęt.
W 2007 r. grał na bębnach firmy Gretsch, a nie jak wcześniej firmy GMS. Od 2008 r. używa bębnów firmy Ludwig (między innymi zestaw ze stali nierdzewnej - model L8264). Używa pałek Vic Firth model American Classic Series 5BN i tamburyna Latin Percussion. Korzysta z talerzy firmy Paiste:

</doc>
<doc id="522644" url="https://pl.wikipedia.org/wiki?curid=522644" title="Prefektura Tokushima">
Prefektura Tokushima

 – prefektura na wyspie Sikoku ("Shikoku") w Japonii. Stolicą i jej największym miastem jest Tokushima. Prefektura Tokushima ma dostęp do Morza Wewnętrznego oraz do Oceanu Spokojnego połączonych cieśniną Naruto. Graniczy z trzema pozostałymi prefekturami wyspy Sikoku.
Historia.
W zamierzchłej przeszłości region obecnej prefektury podzielony był na dwie części: północną – o nazwie "Awa-no-kuni" czyli „kraina prosa” (粟国), ze względu na uprawę tego rodzaju zboża i południową – o nazwie "Naga-no-kuni" czyli „długi kraj” (長国). Po połączeniu obu krain w ramach reform Taika w połowie VII w., powstała jedna, o wspólnej nazwie "Awa-no-kuni", ale pisanej inaczej: 阿波国.
W latach 1192–1333 władzę nad Awa sprawowały dwa klany: Ogasawara i Sasaki. W XIV wieku wyparł ich ród Hosokawa, który sprawował tam władzę, aż do wybuchu wojny Ōnin (1467–1477), kiedy to region Awa przejął ród Miyoshi.
Czasy po wojnie Ōnin były dla Awa niespokojne – już kilka lat po niej ród Miyoshi został wypędzony, a władzę nad całą wyspą Sikoku przejął ród Chōsokabe, który w 1585 roku poniósł klęskę w wojnie z Hideyoshim Toyotomi dążącym do „zjednoczenia” kraju. Wkrótce po tym władcą Awa został daimyō Iemasa Hachisuka (1558–1639). Jego ród, prowadzący spokojną politykę, rządził regionem przez następne 300 lat.
Za czasów rządów Hachisuka region ten osiągnął swój „złoty wiek”. Produkty z Awa, jak sól, czy specjalna odmiana cukru ("wasanbon-tō", "wasanbon", "wa-sanbon"), wytwarzana tylko tam, zasłynęły w Japonii swoją wysoką jakością. 
Hachisuka przenieśli stolicę Awa do miasta Tokushima i wznieśli tam swój zamek, po którym pozostały już tylko ruiny.
W 1868 roku, w wyniku reform okresu Meiji, tereny dawnego Awa stały się prefekturą Tokushima. Ród Hachisuka zakończył swoje rządy w 1880 roku.
Miasta.
Miasta prefektury Tokushima powyżej 50 tys. ludności (市 "shi"):
Atrakcje turystyczne.
Turystów przyciągają ogromne wiry wodne w relatywnie wąskiej cieśninie Naruto, dzielącej wyspy Awaji i Sikoku. Są one powodowane przez wyjątkowy układ dna cieśniny i pływy morskie, które dwa razy dziennie przenoszą ogromne ilości wody do/z Morza Wewnętrznego. Wiry nie są niebezpieczne dla łodzi i można je oglądać z bliska w czasie specjalnych rejsów wycieczkowych, ale także z zamkniętego chodnika-pomostu biegnącego pod mostem ze szklanymi oknami w podłodze. Most Ōnaruto-kyō ponad cieśniną wzniesiono w 1988 roku. Jest on jednym z najdłuższych mostów wiszących na świecie (1629 m).
Na terenie prefektury znajduje się Quasi-Park Narodowy Tsurugi-san rozciągający się wokół góry Tsurugi (1995 m). Należą do parku doliny: Iya, Ōboke i Koboke. Dwie ostatnie to wąskie przełomy na rzece Yoshino (194 km długości).
W prefekturze znajduje się ponad 20 świątyń buddyjskich z 88 zaliczanych do szlaku pielgrzymkowego ("Shikoku-henro") o długości ok. 1200 km, wiodącego do czczonych miejsc, w których przebywał i studiował mnich Kūkai (Kōbō Daishi, 774–835), jedna z największych postaci japońskiego buddyzmu shingon. Pierwszą świątynią pielgrzymki jest Ryōzen-ji w Naruto.
Dużą atrakcją turystyczną w prefekturze Tokushima jest festiwal tańca "awa-odori", odbywający się co roku w połowie sierpnia w wielu miejscach.
Górzysty region Nishi-Awa jest położony w centrum Sikoku. W niektórych miejscach na bardzo stromych zboczach (do 40 stopni) od 400 lat uprawia się różne rośliny, np. grykę. Zbocza nie są przekształcane w pola tarasowe, ale są zabezpieczane przed osuwaniem specjalnym rodzajem traw. „System rolnictwa o stromych zboczach w Nishi-Awa” został wyznaczony jako pierwszy japoński system dziedzictwa rolniczego. Przez swoją odmienność jest ten region atrakcją turystyczną.
Kultura.
Otwarte w 1998 roku Otsuka Art Museum ("Ōtsuka Kokusai Bijutsukan") w mieście Naruto to największa stała wystawa w Japonii (powierzchnia całkowita 29 412 m²), w której znajdują się pełnowymiarowe reprodukcje arcydzieł sztuki zachodniej od starożytności po czasy współczesne, wykonane specjalną techniką na dużych płytach ceramicznych w rozmiarach identycznych z oryginalnymi dziełami. Kolekcja obejmuje ponad 1000 dzieł wybranych ze 190 muzeów w 26 krajach, w tym przykłady twórczości: Michała Anioła (1475–1564), El Greco (1541–1614), Goi (1746–1828), Moneta (1840–1926), Picassa (1881–1973). Prezentuje także reprodukcje ołtarzy, grobowców i całych sal, takich jak wnętrze Kaplicy Sykstyńskiej.
Awa Odori Festival Hall ("Awa Odori Kaikan") w mieście Tokushima to obiekt dla turystów (m.in. codzienne pokazy tańca, możliwość jego nauki), który prezentuje "awa-odori", jedną z tradycyjnych sztuk scenicznych w Japonii. Festiwal odbywa się co roku między 12 a 15 sierpnia.

</doc>
<doc id="522645" url="https://pl.wikipedia.org/wiki?curid=522645" title="Dagor Aglareb">
Dagor Aglareb

Dagor Aglareb (sind. "Bitwa Chwalebna") – bitwa ze stworzonej przez J.R.R. Tolkiena mitologii Śródziemia. Bitwa ta jest jedną z sześciu wielkich batalii, stoczonych pomiędzy siłami elfów a armiami Morgotha. Jej przebieg opisano w jedynym z rozdziałów "Silmarillionu". Plan jej przebiegu przedstawiła na jednej z map Karen Wynn Fonstad w swoim "Atlasie Śródziemia".
Przebieg bitwy.
Dagor Aglareb była trzecią wielką bitwa o Beleriand, stoczoną w 60 roku Pierwszej Ery.
Rozpoczęła się niespodziewanie: "ziemia nagle zatrzęsła się na północy, ze szczelin wystrzeliły ognie, z Gór Żelaznych buchnęły płomienie". Morgoth zaatakował Ñoldorów, bowiem jego szpiedzy twierdzili, iż elfowie są rozproszeni i nie zachowują czujności.
Wielka armia orków ruszyła z Thangorodrimu na południe. Część z nich przedarła się przez Przełom Sirionu (pomiędzy Ered Wethrin a Crissaegrimem) i zaczęła pustoszyć Beleriand Zachodni. Inna grupa sforsowała Szczerbę Maglora (między Himring, a Górami Błękitnymi) zapuściła się na wschodnie księstwa synów Fëanora. Z siłami tymi walczyli poszczególni wodzowie Ñoldorów i udało im się je rozbić.
Główne uderzenie armii Morgotha spadło natomiast na Dorthonion. Tamtejsi władcy, Angrod i Aegnor, stawili opór temu atakowi. W tym czasie, Fingolfin i Maedhros jednocześnie uderzyli (z zachodu i wschodu) na orków, biorąc ich w kleszcze. Żołdacy Morgotha ponieśli klęskę i zaczęli uciekać, lecz elfowie doścignęli ich i całkiem zniszczyli na przedpolu Angbandu.
Dagor Aglareb zakończyła się pełnym zwycięstwem elfów nad siłami Morgotha. Po tej bitwie książęta Ñoldorów zacieśnili sojusze i rozpoczęli Oblężenie Angbandu. Odtąd przez długi czas żaden z żołdaków Władcy Ciemności nie odważył się zaatakować elfów.
Miano Dagor Aglareb bitwa ta otrzymała, bowiem było to pierwsze (i jak się później okazało, ostatnie) pełne zwycięstwo sił samych elfów nad wojakami Morgotha.

</doc>
<doc id="522646" url="https://pl.wikipedia.org/wiki?curid=522646" title="Czarni Numenorejczycy">
Czarni Numenorejczycy



</doc>
<doc id="522647" url="https://pl.wikipedia.org/wiki?curid=522647" title="Jan Świdziński">
Jan Świdziński

Jan Świdziński (ur. 25 maja 1923 w Bydgoszczy, zm. 9 lutego 2014 w Warszawie) – polski artysta współczesny, artysta intermedialny, twórca sztuki kontekstualnej, performer, krytyk sztuki i filozof.
Życiorys.
Podczas wojny Jan Świdziński studiował w tajnym nauczaniu architekturę na Politechnice Warszawskiej i uczęszczał na zajęcia baletowe w szkole Leona Wójcikowskiego. Po wojnie studiował na Wydziale Malarstwa ASP w Warszawie, gdzie obronił dyplom w 1952 roku. Początkowo zajmował się malarstwem, grafiką, architekturą i tańcem. Studiował logikę formalną i struktury językowe. Zajmował się zagadnieniem komunikacji i informacji, sztuką jako praktyką społeczną (sztuka jako działanie stymulujące nową rzeczywistość). Od 1974 uprawiał sztukę performance.
W 1976 wydał manifest „Sztuka jako sztuka kontekstualna” (Wyd. Selem Galerie S. Petri, Lund, Szwecja). Autor wydanych za granicą książek: „Art as Contextual Art” (Lund, Szwecja 1976), „Art, Society and Self-consciousness” (Calgary, Kanada 1979), „Freedom and Limitation – The Anatomy of Post-modernism” (Calgary, Kanada 1987), „Quotations on Contextual Art” (Eindhoven, Holandia 1988), „L’Art et son Contexte” (Québec, Kanada 2005). Wydane w Polsce: „Sztuka jako sztuka kontekstualna” (także po ang. Warszawa 1977). Wystawiał m.in. w: De Appel Gallery w Amsterdamie, Malmö Museum, Centro Internationale Multimedia w Salerno. Wykładał w École nationale supérieure des beaux-arts w Paryżu, Université du Québec w Montrealu, New York University w Nowym Jorku, l'École Sociologique Interrogative w Paryżu, University of Calgary w Calgary, i Vancouver University w Vancouver.
Jako artysta był uczestnikiem wielu międzynarodowych festiwali sztuki performance na całym świecie. W 1989 roku Jan Świdziński został wybrany prezesem Stowarzyszenia Sztuk Innych (SASI). W 1997 roku zorganizował międzynarodową konferencję z udziałem artystów i teoretyków w Galerii Remont "Sztuka jako działanie w kontekście rzeczywistości". W 1990 zorganizował w Łucznicy Międzynarodowy Festiwal "Interscop". W latach 90. organizował Międzynarodowy Festiwal Sztuki Performance „Real Time – Story Telling” w Sopocie (1991) i Lublinie (1993). Od 1999 był też kuratorem i Prezydentem Międzynarodowego Festiwalu Sztuki Akcji INTERAKCJE w Piotrkowie Trybunalskim. W maju 2005 roku Jan Świdziński otrzymał Order Polonia Restituta za wkład w rozwój i promowanie kultury Polskiej w kraju i za granicą.
W 2005 roku MCSW „Elektrownia” w Radomiu zorganizowało sympozjum poświęcone koncepcji Jana Świdzińskiego i wydało jego książkę "Sztuka i jej kontekst", pierwotnie wydaną po francusku przez ośrodek Le Lieu w Quebec w Kanadzie.
W 2010 roku w CSW Zamek Ujazdowski prezentowana była wystawa Jana Świdzińskiego "W moim kontekście. Wybrane działania z fotografią i tekstem". W tym samym roku, w rozbudowanej wersji i uzupełniona o sympozjum teoretyczne, przedstawiona została w Galerii Labirynt w Lublinie. W 2010 roku w TVP Kultura emitowany był film Piotra Weycherta dokumentujący spotkanie Jana Świdzińskiego z Josephem Kossuthem w Rzymie (w lipcu 2008 roku), była to kontynuacja polemik Świdzińskiego z Kossuthem zapoczątkowanych w latach 70. Nowy film Piotra Weycherta "Jan Świdziński. W kontekście sztuki" prezentowała w ramach Warsaw Gallery Weekend w ubiegłym roku Fundacja Arton.
W 2005 odznaczony Krzyżem Oficerskim Orderu Odrodzenia Polski.
Zmarł 9 lutego 2014 i został pochowany na Cmentarzu Wojskowym na Powązkach w Warszawie kwatera D rząd 1 miejsce 29

</doc>
<doc id="522648" url="https://pl.wikipedia.org/wiki?curid=522648" title="Sam Forgarino">
Sam Forgarino



</doc>
<doc id="522651" url="https://pl.wikipedia.org/wiki?curid=522651" title="Republika islamska">
Republika islamska

Republika islamska – ustrój oparty na religii muzułmańskiej, obowiązujący w niektórych krajach muzułmańskich: w Iranie, Pakistanie i Mauretanii.
Republika islamska jest formalnie państwem z konstytucją i obieralnymi, republikańskimi strukturami władzy, takimi jak parlament, rząd, prezydent itp. Konstytucja republiki islamskiej oparta jest na islamskim prawie (szariacie) i zazwyczaj jawnie zakazuje stanowienia prawa sprzecznego z Koranem. Najczęściej zakazane jest też rejestrowanie partii, które w swoich programach głoszą liberalizację prawa. Nie istnieje też w tych krajach wolność słowa w sensie zachodnim, gdyż zakazane jest głoszenie jakichkolwiek poglądów sprzecznych z Koranem.
Zazwyczaj w republikach islamskich kluczowy wpływ na politykę mają duchowni islamscy, którzy decydują, które prawa są sprzeczne, a które zgodne z szariatem. W większości republik islamskich duchowni ci kontrolują też sądownictwo. W niektórych krajach islamskich system prawny jest w całości oparty na szariacie i nie istnieją tam kodeksy karne czy cywilne, lecz we wszystkich sprawach "kodeksem" jest wyłącznie Koran i w państwach sunnickich także hadisy. W innych krajach z kolei istnieją kodeksy spisane w stylu zachodnim, zaś ich zgodność z szariatem nadzorują opłacani przez państwo mufti, bez akceptacji których nie można w nich dokonać żadnej zmiany.
Republika islamska jest według zachodnich standardów państwem teokratycznym.

</doc>
<doc id="522652" url="https://pl.wikipedia.org/wiki?curid=522652" title="Dagor Dagorath">
Dagor Dagorath

Dagor Dagorath (sin. "Bitwa Bitew") – bitwa ze stworzonej przez J.R.R. Tolkiena mitologii Śródziemia. Przepowiedziana przez Mandosa w Drugim Proroctwie (jeszcze niestoczona) ostateczna bitwa pomiędzy siłami dobra i zła, zwana również Ostatnią Bitwą.
Treść przepowiedni.
Podobno Morgoth, gdy straże na Bramach Nocy zasną, zniszczy Słońce i Księżyc. Wtedy Eärendil strąci go z przestworzy i rozpocznie się Ostatnia Bitwa. Tulkas stoczy walkę z Morgothem, a wraz z nim po prawej Eönwë, a po lewej Túrin Turambar, który wróci z Domów Umarłych. Jego czarny miecz Gurthang zada Morgothowi śmierć. Tak zostaną pomszczeni wszyscy ludzie. 
Później świat zostanie ukształtowany na nowo, a Silmarile odzyskane. Eärendil odda klejnot, który powierzono jego pieczy. Wtedy Fëanor weźmie Silmarile i zaniesie je Yavannie. Ona ożywi Dwa Drzewa. Pelóri zostaną zrównane i światło rozbłyśnie na całym świecie. Valarowie staną się młodzi, a elfowie powrócą ze zmarłych. O ludziach jednak nic nie wiadomo oprócz Túrina, któremu dane jest miejsce między synami Valarów.
Literatura.
Wzmianka na temat Dagor Dagorath pojawia się m.in. w "Silmarillionie", gdzie jednym z gwiazdozbiorów utworzonych na niebie przez Vardę był "Menelmakar w lśniącym pasie, znak wróżebny Ostatniej Bitwy". Treść Drugiego Proroctwa Mandosa została zawarta w piątym tomie „History of Middle Earth”, jak dotąd nieprzetłumaczonej na język polski – jednak fragment zawierający treść Proroctwa, w tym opis Dagor Dagorath, doczekał się przekładu.
Wykorzystanie w kulturze.
Muzycy z Izraela, grający black metal, nazwali swój zespół Dagor Dagorath.

</doc>
<doc id="522655" url="https://pl.wikipedia.org/wiki?curid=522655" title="Ofcom">
Ofcom

Office of Communications (Ofcom) – organ państwowy istniejący w Wielkiej Brytanii kontrolujący i nadzorujący rynek mediów i telekomunikacji. W 2003 roku zastąpił i przejął uprawnienia 5 istniejących wcześniej urzędów:
System regulacji zbudowany wokół Ofcom jest charakterystyczny dla mediów publicznych i komercyjnych. Charakteryzuje się minimalną ingerencją regulatora i naciskiem na samokontrolę nadawcy. Ofcom dba o przestrzeganie standardów jakości i przyzwoitości w mediach, o dobrą kondycję ekonomiczną mediów elektronicznych i telekomunikacji. 
Zadania ogólne Ofcom wynikają z Office Communication Act z 2002 roku. Przewiduje on:

</doc>
<doc id="522656" url="https://pl.wikipedia.org/wiki?curid=522656" title="Pratt &amp; Whitney">
Pratt &amp; Whitney

Pratt &amp; Whitney – amerykańska firma produkująca silniki do samolotów cywilnych i wojskowych, a także silniki rakietowe (Pratt &amp; Whitney Rocketdyne); w Polsce posiada oddziały w Kaliszu (Pratt &amp; Whitney Kalisz), w Rzeszowie (Pratt &amp; Whitney Rzeszów i Pratt &amp; Whitney AeroPower Rzeszów), oraz w Niepołomicach (Pratt &amp; Whitney Tubes), gdzie produkowane są części do silników gazowo-turbinowych.
Przedsiębiorstwo należy wraz z General Electric i Rolls-Royce do tzw. "wielkiej trójki" producentów silników lotniczych. Firma dostarcza swoje konstrukcje koncernom takim jak Airbus, Boeing, McDonnell Douglas i Lockheed.
Historia.
Firmę założyli w 1860 r. Francis Pratt i Amos Whitney w Hartford, Connecticut. Na początku produkowali narzędzia. Jednak w 1925 r. Frederick Brant Rentschler zaproponował właścicielom, że będzie konstruował dla nich silniki samolotowe. Dostał na to zgodę i otrzymał pożyczkę w wysokości 250.000 USD oraz miejsce na rozpoczęcie działalności. Silnik był gotowy już w 1926 i dysponował mocą 425 KM. W tym samym roku po testach United States Navy zakupiła 200 sztuk tych silników.
W 1929 Frederick Rentschler wszedł w spółkę z Pratt &amp; Whitney tworząc w ten sposób United Aircraft and Transport Corporation, czyli podwaliny pod dzisiejszy koncern United Technologies, w którego skład wchodzą takie firmy jak: Sikorsky Helicopters, Hamilton Sundstrand i Otis Elevator Company.
Modele silników.
Wojskowe turbinowe.
Silniki wyprodukowane przez Pratt &amp; Whitney Rocketdyne były również montowane w rakietach typu Saturn V.

</doc>
<doc id="522657" url="https://pl.wikipedia.org/wiki?curid=522657" title="Tałtowisko">
Tałtowisko

 
Tałtowisko – jezioro w woj. warmińsko-mazurskim, w pow. giżyckim, w gminie Ryn. Jest to jedno z jezior na szlaku Wielkich Jezior Mazurskich na odcinku od Giżycka do Mikołajek.
Powierzchnia zwierciadła wody, według różnych źródeł, wynosi od 310,0 ha do 326,9 ha. Zwierciadło wody położone jest na wysokości 116,1 m n.p.m. Średnia głębokość jeziora wynosi 14,0 m, natomiast głębokość maksymalna 39,5 m.
Jest to typ jeziora rynnowego z największą głębokością w części północno-zachodniej. Szlak żeglugowy przez jezioro ma długość 1,5 km. Tałtowisko łączy się z położonym na wschodzie Jeziorem Kotek Wielki przez Kanał Grunwaldzki, a z położonym na zachodzie jeziorem Tałty przez Kanał Tałcki. Okolica jeziora jest mało zaludniona, tylko na zachodnim jego brzegu znajduje się kolonijna zabudowa wsi Skorupki. Jezioro jest na szlaku żeglugi dzięki kanałom mazurskim. Jezioro jest zasobne w związki biogenne, stężenia fosforanów i fosforu całkowitego przeważnie osiągały wartości pozaklasowe, a stężenie fosforu całkowitego nad dnem mieściło się w granicach III klasy czystości. Nastąpił wzrost zawartości związków azotu do stężeń zawierających się w I–II klasie czystości do wartości pozaklasowych dla azotu mineralnego. Stężenie azotu amonowego nad dnem w lecie osiąga granice II klasy, a zawartość azotu całkowitego mieści się w granicach III klasy czystości. Brzegi jeziora są dość wysokie, stok jeziorny w części centralnej stromy, litoral jeziora zajmuje prawie 30% powierzchni jeziora, w tym 35 ha porasta roślinność wynurzona, głównie trzcina, 58 ha roślinność zanurzona (rdestnice i mech wodny). Około 70% otoczenia jeziora zajmują grunty orne i łąki, 30% porasta las. Podłoże zlewni jeziora stanowią różnego typu gleby bielicowe.
Do jeziora dopływają również trzy rowy melioracyjne, o małych przepływach chwilowych i stanie czystości odpowiadającym normom I–II klasy. Woda ze zbiornika odpływa Kanałem Tałckim do jeziora Tałty.
W oparciu o badania przeprowadzone w 2001 roku wody jeziora zaliczono do III klasy czystości.

</doc>
<doc id="522658" url="https://pl.wikipedia.org/wiki?curid=522658" title="Office of Communications">
Office of Communications



</doc>
<doc id="522659" url="https://pl.wikipedia.org/wiki?curid=522659" title="OFCOM">
OFCOM



</doc>
<doc id="522662" url="https://pl.wikipedia.org/wiki?curid=522662" title="Kultura druku">
Kultura druku

Kultura druku – kultura wyższych form rozwojowych cywilizacji ludzkiej, dla których zaistnienia niezbędnym warunkiem była możliwość jednoznacznego utrwalania myśli ludzkiej, oraz przekazywania jej na odległość. Warunek ten w stopniu wystarczającym spełnić mógł dopiero wynalazek druku. Przykładem może być Europa od końca XV wieku.

</doc>
<doc id="522663" url="https://pl.wikipedia.org/wiki?curid=522663" title="Warhammer 40 000">
Warhammer 40 000



</doc>
<doc id="522670" url="https://pl.wikipedia.org/wiki?curid=522670" title="Harold Mahony">
Harold Mahony

Harold Segerson Mahony, także Mahoney (ur. 13 lutego 1867 w Edynburgu, zm. 27 czerwca 1905 w Kerry) – irlandzki tenisista, zwycięzca Wimbledonu, medalista olimpijski.
W 1905 roku zginął w wypadku w czasie jazdy rowerem.
Kariera tenisowa.
W 1893 roku Mahony doszedł do finału wimbledońskiego turnieju pretendentów (All Comers), ale przegrał z Joshuą Pimem. Trzy lata później Mahony zwyciężył w turnieju pretendentów i w finale (challenge round) zmierzył się z Wilfredem Baddeleyem, odnosząc swoje jedyne zwycięstwo wimbledońskie. W 1897 roku miał prawo występu w challenge round jako obrońca tytułu, jednak przegrał z Reginaldem Dohertym. W 1898 roku zakończył udział na Wimbledonie na finale pretendentów, przegrywając z Lawrence’em Dohertym.
W deblu wimbledońskim Mahony doszedł dwa razy do finału turnieju pretendentów. W 1892 roku w parze z Joshuą Pimem przegrał z Haroldem Barlowem i Ernestem Lewisem, a w 1903 roku, z Majorem Ritchiem, uległ braciom Dohertym.
W 1897 roku osiągnął finał mistrzostw USA (obecnie US Open) w parze z Haroldem Nisbetem, przegrywając z George’em Sheldonem i Leo Ware’em.
W 1898 roku Mahony wygrał mistrzostwa Irlandii w grze pojedynczej. Te same zawody wygrywał w mikście w 1895 i 1896 roku. Był także międzynarodowym mistrzem Niemiec (1898, w finale pokonał Joshuę Pima).
W 1900 roku, w barwach Wielkiej Brytanii, Mahony zdobył trzy medale na igrzyskach olimpijskich w Paryżu. W finale singla przegrał z Lawrence’em Dohertym. Srebrny medal zdobył także w mikście z Francuzką Hélène Prévost, ponadto brąz w deblu z Arthurem Norrisem.

</doc>
<doc id="522671" url="https://pl.wikipedia.org/wiki?curid=522671" title="Harold S. Mahony">
Harold S. Mahony



</doc>
<doc id="522672" url="https://pl.wikipedia.org/wiki?curid=522672" title="Harold Mahoney">
Harold Mahoney



</doc>
<doc id="522677" url="https://pl.wikipedia.org/wiki?curid=522677" title="Krzywa dochodowości">
Krzywa dochodowości

Krzywa dochodowości (ang. "yield curve", "czasowa struktura stóp procentowych") – graficzna ilustracja zależności pomiędzy wysokością oprocentowania depozytu lub pożyczki a terminem jej zapadalności dla danej transakcji (np. obligacji z danej transzy) i w określonej walucie. Zazwyczaj wysokość oprocentowania (np. rocznego) rośnie wraz z czasem oczekiwania.
Przebieg krzywej dochodowości może być wyjaśniony:
Struktura stóp procentowych zmienia się w czasie, co oznacza zmiany kształtu i położenia krzywej dochodowości. W praktyce występują następujące trzy rodzaje zmian:

</doc>
<doc id="522678" url="https://pl.wikipedia.org/wiki?curid=522678" title="Problem Sierpińskiego">
Problem Sierpińskiego



</doc>
<doc id="522681" url="https://pl.wikipedia.org/wiki?curid=522681" title="Kapitan Kloss">
Kapitan Kloss



</doc>
<doc id="522684" url="https://pl.wikipedia.org/wiki?curid=522684" title="Hala Rysianka">
Hala Rysianka

Hala Rysianka – wielka polana w Beskidzie Żywieckim, położona na wschodnich i południowo-wschodnich zboczach Rysianki. Jej nazwa, podobnie jak nazwa szczytu, pochodzą od rysia. Polana rozciąga się na wysokości od ok. 1150 do 1260 m n.p.m., a więc jeszcze w zakresie wysokości zajmowanych w Beskidach Zachodnich przez regiel górny. Z tego powodu nie jest halą w sensie naturalnego piętra roślinnego w górach, a nazwa nawiązuje jedynie do funkcjonującego tu dawniej gospodarstwa pasterskiego.
Hala Rysianka jest jedną z najbardziej widokowych hal w Beskidach. Panorama z niej obejmuje m.in. Pilsko, Babią Górę, a przy dobrej pogodzie również Tatry i Małą Fatrę. W pobliżu hali znajduje się rezerwat "Romanka", położony na stokach Romanki oraz rezerwat "Pod Rysianką".
W górnej części hali funkcjonuje Schronisko PTTK na Hali Rysiance, którego początki działalności sięgają 1937.

</doc>
<doc id="522686" url="https://pl.wikipedia.org/wiki?curid=522686" title="Sebastião Lazaroni">
Sebastião Lazaroni

Sebastião Barroso Lazaroni (ur. 25 września 1950 w Muriaé) – brazylijski trener piłkarski i piłkarz grający na pozycji bramkarza.
Życiorys.
Kariera trenerska.
Karierę szkoleniową rozpoczął w połowie lat 80.; w wieku 34 lat został trenerem CR Flamengo, z którym zdobył mistrzostwo stanu Rio de Janeiro, a następnie ten wynik powtórzył (dwukrotnie) z CR Vasco da Gama. W 1989 roku otrzymał nominację na selekcjonera reprezentacji Brazylii. Dzięki zwycięstwu w Copa América 1989 został uznany za najlepszego trenera Ameryki Południowej roku 1989. Z kadrą pożegnał się kilka miesięcy później po słabym (1/8 finału) występie na Mundialu 1990. Przez dwa lata pracował w klubie z Serie A AC Fiorentina, z którą dwa razy zajął dwunaste miejsce w tabeli. Później z bez większych sukcesów prowadził zespoły z Turcji (m.in. Fenerbahçe SK), Meksyku, Chin, Arabii Saudyjskiej, Japonii i Kuwejtu, dwukrotnie był selekcjonerem reprezentacji Jamajki. Ze wszystkich odchodził lub był zwalniany po kilku miesiącach pracy. Od czerwca 2007 roku był szkoleniowcem portugalskiego CS Marítimo. Następnie był trenerem Qatar SC i reprezentacji Kataru.

</doc>
<doc id="522688" url="https://pl.wikipedia.org/wiki?curid=522688" title="Rysianka">
Rysianka

Rysianka (1322 m) – szczyt w Grupie Lipowskiego Wierchu i Romanki w Beskidzie Żywieckim. Rysianka jest zwornikiem dla trzech grzbietów. Grzbietem południowo-wschodnim, poprzez nienazwaną przełęcz łączy się z Trzema Kopcami w Grupie Pilska, w północnym kierunku poprzez przełęcz Pawlusia odbiega od niej grzbiet Romanki, a w południowo-zachodnim biegnie grzbiet do Redykalnego Wierchu. Mająca trzy grzbiety Rysianka wznosi się więc nad trzema dolinami; są to doliny potoków Żabniczanka, Bystra i Sopotnia. Ponadto w północno-zachodnim kierunku (do doliny Żabniczanki) opada z Rysianki grzbiet zwany Szyndzielnym Groniem, oddzielający dwa źródłowe cieki potoku Zimna Raztoka.
Rysianka jest niemal całkowicie zalesiona, ale znajdują się na niej dwie polany. Tuż pod szczytem, na północnych stokach, znajduje się hala Koziorka, nieco pod wierzchołkiem, na północno-wschodnich stokach znajduje się duża i widokowa hala Rysianka, a na niej schronisko PTTK na Hali Rysiance. Jest też tutaj duży węzeł szlaków turystycznych. Na północnych stokach przełęczy między Rysianką a Trzema Kopcami utworzono rezerwat przyrody Pod Rysianką.
Rysianka wraz z sąsiednim Lipowskim Wierchem tworzą duży masyw, widoczny z bardzo wielu miejsc. Górną część zboczy porasta świerkowy las górnoreglowy. Świerki osiągają tutaj niemal górną granicę swojego zasięgu, są skarlałe i wiele z nich jest uschniętych. Na wierzchowinie pomiędzy szczytami Rysianki i Lipowskiego Wierchu znajduje się mające długość około 200m torfowisko z młakami i oczkami wodnymi.

</doc>
<doc id="522689" url="https://pl.wikipedia.org/wiki?curid=522689" title="Struktura terminowa">
Struktura terminowa



</doc>
<doc id="522690" url="https://pl.wikipedia.org/wiki?curid=522690" title="Sebastiao Lazaroni">
Sebastiao Lazaroni



</doc>
<doc id="522692" url="https://pl.wikipedia.org/wiki?curid=522692" title="Bruce Nauman">
Bruce Nauman

Bruce Nauman (ur. 6 grudnia 1941 w Fort Wayne) – jeden z najważniejszych artystów sztuki konceptualnej w Stanach Zjednoczonych.
Mieszka w Galisteo w Nowym Meksyku. Posługuje się takimi formami sztuki jak rzeźba, Wideo, instalacja, grafika, performance, fotografia i film (szczególnie lata 1967–1970) i rysunek. Studiował matematykę i fizykę na Uniwersytecie Wisconsin w Madison oraz sztukę z Williamem T. Wileyem i Robertem Arnesonem na Uniwersytecie Kalifornijskim. W 1966 roku, w The Nicholas Wilder Gallery, w Los Angeles, miał pierwszą wystawę indywidualną. Artysta czerpie inspirację z czynności, mowy i materiałów codziennego życia. Ma przy tym prostą receptę na swoje realizacje: "Jeżeli byłem artystą i byłem w pracowni, to cokolwiek w niej robiłem musiało być sztuką".
Wyróżnienia.
W 1993 otrzymał izraelską nagrodę Wolfa w dziedzinie sztuki za wybitną pracę rzeźbiarza i jego niezwykłe wsparcie dla sztuki XX wieku.
W 1999 otrzymał Złotego Lwa na Weneckim Biennale. W 2004 stworzył pracę "Tworzywa" (Raw Materials) specjalnie do projekcji w Tate Modern. Portal Artfacts.net określił Naumana najważniejszym wśród żyjących artystów, zaraz za Gerhardem Richterem i Robertem Rauschenbergiem.
25 stycznia 2008 US Bureau of Educational and Cultural Affairs (ECA) ogłosiła wybór Bruce'a Naumana na reprezentanta Ameryki na Weneckim Biennale w 2009.
Linki zewnętrzne.
Biografie
Prace Bruce’a Naumana
Wystawy
Recenzje i krytyki

</doc>
<doc id="522695" url="https://pl.wikipedia.org/wiki?curid=522695" title="Białystok Bacieczki">
Białystok Bacieczki

Białystok Bacieczki – mijanka i przystanek osobowy przy ul. Esperantystów w Białymstoku w województwie podlaskim, na linii kolejowej 38 Białystok – Głomno.
W roku 2017 przystanek obsługiwał 0–9 pasażerów na dobę. Znajduje się on na obrzeżach miasta.
Zatrzymują się tam pociągi Regio. Ruch kolejowy za pomocą sygnalizacji świetlnej i urządzeń scentralizowanych oraz kluczowych ręcznych prowadzony jest przez nastawnię dysponującą BB oraz nastawnię wykonawczą BB 1, przy której znajduje się przejazd kolejowo-drogowy. Na przystanku znajduje się budynek dworca, ustęp, dwa perony. Obok przebiega częściowo rozebrana bocznica do dawnego kombinatu Fasty.
22 września 2014 roku Stowarzyszenie Sympatyków Kolejnictwa "„Kolejowe Podlasie”" w ramach projektu "„Podlaska kolej na tak – społeczna strona kolei”" uruchomiło kilkanaście bezpłatnych pociągów Regio w relacji Białystok Fabryczny – Białystok – Białystok Starosielce – Białystok Bacieczki. Połączenia były wykonywane przez Przewozy Regionalne pojazdem SA108-009.
Przystanek objęty jest ofertą taryfową „Bilet miejski”.

</doc>
<doc id="522696" url="https://pl.wikipedia.org/wiki?curid=522696" title="Zespół Sjögrena">
Zespół Sjögrena

Zespół Sjögrena (), choroba Mikulicza-Radeckiego – choroba autoimmunologiczna z grupy kolagenoz, w której uszkodzeniu ulegają komórki ślinianek oraz gruczołów łzowych. Nazwa pochodzi od nazwiska Henrika Sjögrena (Sjögren, wym. oryg. []), który opisał zespół w 1933. Jan Mikulicz-Radecki opisał zespół w 1892.
Etiopatogeneza.
Przyczyna choroby jest nieznana. Przypuszcza się, że pewną rolę może odgrywać infekcja wirusami EBV, CMV, HCV i HIV. Stwierdzono związek immunogenetyczny z antygenami zgodności tkankowej DR2, DR3, B8 i DQ.
W roku 1970 odkryto związek z niedoborem kwasu askorbinowego.
Objawy.
Do typowego obrazu zespołu Sjögrena należą trzy objawy ("sicca syndrome"):
Rzadziej zostają zaatakowane inne narządy wewnętrzne, na przykład płuca, nerki lub układ ruchu. Z objawów skórnych występują niecharakterystyczne wykwity pokrzywkowate i krwotoczne, rzadko rumień obrączkowaty. Pacjent może odczuwać świąd skóry. Zdarza się, że występują objawy neurologiczne i psychiatryczne. U kobiet dołącza się niekiedy suchość sromu.
Zdarza się również, że wyżej wymienione objawy występują w przebiegu innych chorób autoimmunologicznych, na przykład reumatoidalnego zapalenia stawów albo podostrej skórnej postaci tocznia rumieniowatego. Mówi się wówczas o postaci wtórnej zespołu Sjögrena.
Diagnostyka.
Oprócz wyżej wspomnianego badania histopatologicznego zmienionych narządów, można w badaniach laboratoryjnych stwierdzić między innymi:
Z badań okulistycznych wykonuje się:
Test Saxona – pacjent przez 2 minuty żuje kompres z 4 warstw gazy (o średnich wymiarach 5×5 cm). Prawidłowo ciężar kompresu powinien wzrosnąć o co najmniej 2,75 g.
W obrazie histologicznym bioptatu z wargi dolnej stwierdza się nacieki zapalne i obecność komórek plazmatycznych.
W badaniach obrazowych można wykazać nieregularne rozszerzenia i zwężenia przewodów ślinianek (sjalografia, ze środkiem cieniującym), zmienioną budowę gruczołów, torbiele i powiększenie węzłów chłonnych (USG), opóźniony wychwyt znacznika, jego zmniejszone stężenie i wydalanie (scyntygrafia).
Występowanie.
Zespół Sjögrena jest drugą co do częstości występowania reumatoidalną chorobą autoimmunologiczną po reumatoidalnym zapaleniu stawów i podobnie jak większość kolagenoz częściej jest spotykany u kobiet. Stosunek liczby chorych kobiet do mężczyzn wynosi około 9:1. Częściej chorują osoby po czterdziestym roku życia, chociaż zdarzają się przypadki we wszystkich grupach wiekowych.
Leczenie i rokowanie.
Leczenie może być wyłącznie objawowe i polega na stosowaniu sztucznych łez, sztucznej śliny. Do łagodzenia dolegliwości bólowych w przypadku zmian w narządzie ruchu stosuje się niesteroidowe leki przeciwzapalne. W cięższych postaciach konieczne bywa zastosowanie kortykosteroidów lub metotreksatu. W przypadku wtórnej postaci znaczącą poprawę może przynieść leczenie choroby podstawowej.
Rokowanie jest zależne od nasilenia objawów i tego, w jakim stopniu zostały zaatakowane narządy wewnętrzne. W przypadku około 1% pacjentów dochodzi do rozwinięcia chłoniaka z limfocytów B w obrębie ślinianek lub skóry.

</doc>
<doc id="522698" url="https://pl.wikipedia.org/wiki?curid=522698" title="Trzy Kopce (Beskid Żywiecki)">
Trzy Kopce (Beskid Żywiecki)

Trzy Kopce (1216 m) – szczyt w Grupie Pilska w Beskidzie Żywieckim (na Słowacji są to Oravské Beskydy). Znajduje się w głównym grzbiecie Beskidu Żywieckiego pomiędzy Rysianką a Palenicą. Od Rysianki oddziela go niemająca nazwy przełęcz, która ma jednak duże znaczenie topograficzne, oddziela bowiem Grupę Lipowskiego Wierchu i Romanki, do której należy Rysianka, od Grupy Pilska, do której należą Trzy Kopce.
Trzy Kopce są całkowicie zalesione. Przebiega przez nie granica polsko-słowacka oraz Wielki Europejski Dział Wodny. Północno-zachodnie stoki Trzech Kopców są polskie i opadają do doliny potoku Sopotnia, południowo-wschodnie do doliny słowackiego potoku Mutnianka. W pobliżu znajduje się rezerwat przyrody "Pod Rysianką". Na szczycie krzyżują się dwa szlaki turystyczne.
W polskich Karpatach dość często występuje nazwa Trzy Kopce. Zazwyczaj tak nazywano miejsce, w którym spotykają się trzy grzbiety górskie i granice trzech miejscowości. Dawniej oznaczano je kamiennymi kopcami.

</doc>
<doc id="522699" url="https://pl.wikipedia.org/wiki?curid=522699" title="Dagor-nuin-Giliath">
Dagor-nuin-Giliath



</doc>
<doc id="522701" url="https://pl.wikipedia.org/wiki?curid=522701" title="Zespół Sjogrena">
Zespół Sjogrena



</doc>
<doc id="522704" url="https://pl.wikipedia.org/wiki?curid=522704" title="Białystok Starosielce">
Białystok Starosielce

Białystok Starosielce – węzłowa stacja kolejowa w Białymstoku położona na osiedlu Starosielce. Powstała w 1873 roku wraz z budową Kolei Brzesko-Grajewskiej. Drewniany budynek dworcowy został rozebrany w listopadzie 2012 r. Do dyspozycji pasażerów jest jeden niski peron boczny o długości 340 metrów.
W roku 2017 stacja obsługiwała 20–49 pasażerów na dobę.
Stacja obsługiwana jest przez dwie nastawnie. Ponadto stacja obsługiwana jest przez semafory świetlne oraz urządzenia mechaniczne kluczowe i scentralizowane. Ruch pieszy zapewniony jest przez dwie kładki.
Linie kolejowe.
Przez stację przechodzą następujące linie kolejowe:
Do 1960 roku istniała również linia kolejowa Białystok Południe – Białystok Starosielce, która następnie łączyła się z linią kolejową nr 32 Czeremcha – Białystok.
Bocznice stacyjne.
Na stacji funkcjonowało kilkanaście bocznic. Zdecydowana większość jest nieprzejezdna lub częściowo rozebrana. Najdłuższa bocznica prowadziła do zakładów "Fasty", przebiega równolegle do toru linii kolejowej nr 38, a także obok mijanki i przystanku osobowego Białystok Bacieczki, gdzie na przejeździe kolejowo-drogowym została rozebrana, tym samym stając się nieprzejezdną. Od niej odchodziła również bocznica do fabryki domów "Fadom".
Plany inwestycyjne.
Stacja przewidziana jest do przebudowy w ramach prac na linii kolejowej E75 tzw. Rail Baltica, w ramach projektu: "Prace na linii kolejowej E 75 na odcinku Białystok – Suwałki – Trakiszki (granica państwa)". Planowana jest m.in. budowa drugiego peronu.
Połączenia.
Na stacji kolejowej zatrzymują się wszystkie pociągi pospieszne spółki PKP Intercity, kategorii IC i TLK, kursujące między Białymstokiem a Ełkiem i w relacjach dalszych (m.in. Gdynia, Szczecin, Kraków, Wrocław) w ilości kilka par dziennie oraz wszystkie pociągi osobowe Przewozów Regionalnych relacji Białystok – Ełk – Białystok obsługiwane elektrycznymi zespołami trakcyjnymi serii EN57 (także kilka par dziennie).
Stacja objęta jest ofertą taryfową "Bilet miejski".

</doc>
<doc id="522705" url="https://pl.wikipedia.org/wiki?curid=522705" title="Podział administracyjny Angoli">
Podział administracyjny Angoli

Angola podzielona jest na 18 prowincji.
Tabela.
Oto tabela przedstawiająca prowincje Angoli według powierzchni.

</doc>
<doc id="522708" url="https://pl.wikipedia.org/wiki?curid=522708" title="Białystok Stadion">
Białystok Stadion

Białystok Stadion – przystanek osobowy w Białymstoku, na osiedlu Nowe Miasto przy ulicy Wiadukt, na linii kolejowej nr 32 Czeremcha – Białystok.
W roku 2017 przystanek obsługiwał 10–19 pasażerów na dobę.
Obiekt został wybudowany z okazji Dożynek Centralnych z dnia 2 września 1973 roku. Nazwa „Stadion” pochodzi od obiektu Gwardii, dzisiejszego Stadionu Miejskiego. Budynek dworca, w którym do roku 2005 funkcjonowała kasa biletowa, został rozebrany w 2012 roku. Przystanek objęty jest ofertą taryfową „Bilet miejski”.
W kwietniu 2019 roku rozpoczęła się przebudowa przystanku. Wykonawcą robót był Torpol SA. Prace realizowane były w ramach inwestycji "Prace na linii kolejowej nr 32 na odcinku Białystok – Bielsk Podlaski (Lewki)" finansowanego ze środków programu operacyjnego Polska Wschodnia.
Otoczenie.
Za przystankiem znajduje się posterunek bocznicowy Białystok JW 157. Dojazd do peronu zapewniają drogi będące częścią Trasy Niepodległości w Białymstoku. W bezpośrednim sąsiedztwie jest wieś Kleosin (jedna z największych wsi w Polsce).

</doc>
<doc id="522709" url="https://pl.wikipedia.org/wiki?curid=522709" title="Figueres">
Figueres

Figueres (hiszp. "Figueras") – miasto i gmina w Katalonii, w comarce Alt Empordà w prowincji Girona.
Powierzchnia Figueres wynosi 19,31 km², a liczba ludności zgodnie z danymi INE z 2006 roku – 39 641.
Figueres to miejsce urodzenia i śmierci Salvadora Dalego oraz siedziba Teatru i Muzeum Salvadora Dalego. Stąd pochodzi również zawodnik MotoGP, Maverick Vinales.
Urodziła się tutaj także Eva Fernández-Brugués, hiszpańska tenisistka.
Miejscowości.
W skład gminy Figueres wchodzą trzy miejscowości, w tym miasto gminne o tej samej nazwie:

</doc>
<doc id="522711" url="https://pl.wikipedia.org/wiki?curid=522711" title="Epic (gra bitewna)">
Epic (gra bitewna)

Epic – seria figurkowych gier bitewnych rozgrywanych w świecie "Warhammer 40,000," wydawana przez brytyjską firmę Games Workshop.
W odróżnieniu od bardziej popularnej gry "Warhammer 40,000," konflikty w grze "Epic" toczą się na większą skalę. Tym samym figurki reprezentujące jednostki są mniejsze – przedstawiają całe niewielkie oddziały. Dodatkowo na polach bitew pojawią się maszyny z powodu siły i rozmiarów nieużywane w standardowym systemie – np. superciężkie czołgi, czy olbrzymie roboty bojowe – tytany.

</doc>
<doc id="522713" url="https://pl.wikipedia.org/wiki?curid=522713" title="Walter Godefroot">
Walter Godefroot

Walter Godefroot (ur. 2 lipca 1943 w Gandawie) – belgijski kolarz szosowy, brązowy medalista olimpijski. Przez wiele lat był dyrektorem sportowym drużyny kolarskiej T-Mobile (Telekom).
Kariera.
Godefroot ścigał się w latach 1965 – 1976, wygrał między innymi 10 etapów w Tour de France, odnosił sukcesy w wielu belgijskich klasykach, jak np. Paryż-Roubaix. W 1964 na igrzyskach olimpijskich w Tokio zdobył brązowy medal w wyścigu ze startu wspólnego, przegrywając jedynie z Włochem Mario Zaninem i Duńczykiem Kjellem Rodianem.
Po zakończeniu swojej zawodowej kariery był dyrektorem sportowym drużyn Ijsboerke, Capri Sonne, Lotto oraz Weinmann. W roku 1992 zmienił drużynę i objął stanowisko dyrektora w Team Telekom, a następnie w 2004 i 2005 był menadżerem Team T-Mobile. Po sezonie 2005 wycofał się z kolarstwa, a jego miejsce w T-Mobile zajął Olaf Ludwig.

</doc>
<doc id="522715" url="https://pl.wikipedia.org/wiki?curid=522715" title="Białystok Fabryczny">
Białystok Fabryczny

Białystok Fabryczny – przystanek osobowy i bocznica szlakowa, a dawniej stacja kolejowa, przy ulicy Romualda Tragutta na osiedlu Wygoda w Białymstoku w województwie podlaskim w Polsce.
W roku 2017 stacja obsługiwała 0–9 pasażerów na dobę.
Pod względem rozmiarów układu torowego drugi co do wielkości punkt eksploatacyjny w Białymstoku. Stacja położona jest na historycznej linii Białystok – Zubki Białostockie – Baranowicze, będącej częścią tzw. kolei poleskich. Od chwili zawieszenia połączeń pasażerskich w roku 2000 pełniła funkcje w ruchu towarowym. Pociągi obsługują m.in. stacyjną bocznicę spółki Cargotor "Białystok Wygoda" oraz bocznicę Elektrociepłowni Białystok. W międzyczasie okazjonalnie uruchamiane były pasażerskie, m.in. pociągi specjalne w ramach finałów Wielkiej Orkiestry Świątecznej Pomocy w latach 2011–2016.
Do 29 maja 2014 roku stacja była obsługiwana przez dwa posterunku ruchu, "BF" i "BF1", za pomocą sygnalizacji kształtowej, urządzeń scentralizowanych i kluczowych ręcznych"." Na stacji znajdują się dwa perony oraz nieczynny i wygrodzony budynek dworca z roku 1985 (obecnym właścicielem jest Polski Związek Wędkarski); obok stoi biurowiec „Dom wędkarza”, oddany do użytku 25 czerwca 2019 roku.
W stacji znajdują się dwa wiadukty kolejowe – nad ulicą Wasilkowską oraz nad ulicą Piastowską, a także jeden przejazd kolejowo-drogowy w ciągu ulicy Zacisze, na którym kierowanie ruchem drogowym wykonywane jest przez pracownika przewoźnika kolejowego. Dojście do peronów oraz pomiędzy ulicami Romualda Traugutta i Towarową zapewnia stalowa kładka, jednak zejście na peron drugi jest zamknięte z powodu wyłączenia z eksploatacji peronu. W stacji znajduje się również betonowy przepust z roku 1952 na cieku Dolistówka.
Od lipca 2018 roku na stacji składowane są nowe podkłady strunobetonowe, które zostaną wbudowane na remontowanych liniach kolejowych w województwie podlaskim.
Bocznice stacyjne.
Na stacji prowadzony był znaczny ruch towarowy, istniało kilka bocznic zakładowych. W roku 2020 czynne były dwie.
Bocznica szlakowa.
W km 6,513 linii urządzona jest bocznica szlakowa "Białystok Fabryczna IKAJ" (obecnie nieczynna), będąca częścią większego kompleksu bocznic.
Plany reaktywacji w 2009.
Od 13 grudnia 2009 na odcinku Białystok – Białystok Fabryczny Polregio planowały wznowienie ruchu pasażerskiego (do Szepietowa i Czeremchy), jednak nie zostało to zrealizowane, gdyż Podlaski Urząd Marszałkowski nie wsparł pomysłu finansowo. W ramach przygotowań do wznowienia ruchu częściowo została wyremontowana nawierzchnia peronu pierwszego.
Ruch pasażerski w dniu 22 września 2014.
22 września 2014 roku Stowarzyszenie Sympatyków Kolejnictwa "„Kolejowe Podlasie”" w ramach projektu "„Podlaska kolej na tak – społeczna strona kolei”" uruchomiło kilkanaście bezpłatnych pociągów regio w relacji Białystok Fabryczny – Białystok – Białystok Starosielce – Białystok Bacieczki. Połączenia były wykonywane przez Polregio jednym spalinowym zespołem trakcyjnym – SA108-009.
Reaktywacja 2 lipca 2016 i lata kolejne.
Ponownie otwarcie dla ruchu pasażerskiego nastąpiło 2 lipca 2016 roku, kiedy reaktywowano połączenia Białystok-Waliły. Pociągi kursują w okresie od wiosny do późnej jesieni, począwszy od lipca 2016 roku w soboty i niedziele. W pewnych okresach pociągi kursują codziennie.
Przed ponownym uruchomieniem ruchu pasażerskiego pod koniec czerwca 2016 roku uzupełniono wskaźniki, pojawiła się nowa tablica z nazwą punktu eksploatacyjnego, rozkładem jazdy oraz danymi handlowymi przewoźnika. W roku 2018 PKP PLK SA ustawiły gablotę informacyjną oraz wiatę dla podróżnych.
Stacja objęta jest ofertą taryfową „Bilet miejski”.
Otoczenie.
Bezpośrednio za stacją, 9 marca 1989 roku doszło do katastrofy kolejowej, w której wykoleił się pociąg przewożący ciekły chlor. W miejscu wypadku ustawiony jest pomnik. 
Na przełomie sierpnia i września 2017 roku powstał pomnik upamiętniający przymusowe wywózki Polaków na Syberię i do Kazachstanu. Na znajdującej się tam tablicy widnieje treść: "„W wyniku agresji Związku Sowieckiego na Polskę 17.09.1939r. z dworca Białystok Fabryczny wywożono tysiące obywateli polskich na Syberię i do Kazachstanu. Sybiracy 2017 r.”." Uroczyste odsłonięcie pomnika odbyło się 12 kwietnia 2018 roku.
Planowane inwestycje.
Według założeń projektowych odcinek linii kolejowej nr 37 wraz ze stacją Białystok Fabryczny ma zostać objęty obsługą "LCS Białystok" w ramach prac na linii E 75. Roboty rozpoczęto we wrześniu 2020 roku. 

</doc>
<doc id="522717" url="https://pl.wikipedia.org/wiki?curid=522717" title="Agynianie">
Agynianie

Agynianie (gr. "a" – bez, "gyne" – kobieta) – herezja chrześcijańska istniejąca pod koniec VII w. Agynianie nie żenili się twierdząc, że Bóg nie ustanowił małżeństwa, a ludzie powinni żyć w wolnych związkach. Znani byli ze swobody obyczajów. Agynianie zostali potępieni przez synod Kościoła katolickiego, który odbył się za pontyfikatu Sergiusza I.

</doc>
<doc id="522718" url="https://pl.wikipedia.org/wiki?curid=522718" title="Francisco Franco Bahamonde">
Francisco Franco Bahamonde



</doc>
<doc id="522720" url="https://pl.wikipedia.org/wiki?curid=522720" title="Akolada">
Akolada



</doc>
<doc id="522722" url="https://pl.wikipedia.org/wiki?curid=522722" title="Spambot">
Spambot

Spambot – określenie zautomatyzowanych programów komputerowych (botów) zaprojektowanych do rozsyłania spamu. Programy te mogą działać na różnych platformach i atakować m.in. fora dyskusyjne, komunikatory i skrzynki pocztowe. Zależnie od złożoności są w stanie rejestrować fikcyjne konta służące do rozsyłania spamu, czy też łamać zabezpieczenia, z którymi się zetkną (np. CAPTCHA).

</doc>
<doc id="522724" url="https://pl.wikipedia.org/wiki?curid=522724" title="Goofy i inni">
Goofy i inni

Goofy i inni (ang. "Goof Troop", 1992-1993) – amerykański serial animowany produkcji wytwórni Walta Disneya. W sumie powstało 79 odcinków, trwających po 25 minut. Serial ten był emitowany w TVP1 w sobotnim programie "Walt Disney przedstawia" oraz na kanale Disney Channel, dla którego serial został ponownie zdubbingowany.
Przez 1 rok i 7 dni – od 7 października 2013 roku do 14 października 2014 serial był emitowany na antenie Disney Junior. Obecnie jest dostępny na platformie Disney+. 
Goofy jest tu samotnym ojcem 11-letniego Maxa w miasteczku Burekvill.
Wersja polska.
Pierwsza wersja.
Wersja polska: Telewizyjne Studia Dźwięku w Warszawie
Reżyseria: Andrzej Bogusz
Dialogi:
Dźwięk: Paweł Gniado
Montaż: Zofia Dmoch
Kierownik produkcji: Dorota Filipek-Załęska
Wystąpili:
i inni
Piosenkę z tekstem Ryszarda Skalskiego w opracowaniu Eugeniusza Majchrzaka śpiewał: Tomasz Kozłowicz
Lektor: Stanisław Olejniczak
Druga wersja.
Wersja polska: na zlecenie Disney Character Voices International – Master Film
Reżyseria:
Dialogi:
Dźwięk:
Montaż:
Kierownictwo produkcji:
Tekst piosenki: Andrzej Brzeski
Opracowanie muzyczne: Piotr Gogol
Wystąpili:
i inni
Śpiewali: Krzysztof Pietrzak, Michał Rudaś, Paweł Hartlieb i Piotr Gogol
Lektor: Maciej Gudowski
Filmy na podstawie serialu.
DisneyToon Studios zrealizowało dwa filmy, będące kontynuacją serialu:

</doc>
<doc id="522732" url="https://pl.wikipedia.org/wiki?curid=522732" title="Gambit Blumenfelda">
Gambit Blumenfelda

Gambit Blumenfelda – otwarcie szachowe oznaczone symbolem ECO E10 i charakteryzujące się posunięciami:
Wyjściowa pozycja gambitu Blumenfelda przypomina więc, po włączeniu posunięć Sf3 i e6, gambit wołżański. O ile jednak w gambicie wołżańskim czarne dążą do ciężkofigurowej kontrgry na skrzydle hetmańskim o tyle w gambicie Blumenfelda główną ideą jest zajęcie pionami centrum: po ruchach 5.d:e6 f:e6 6.c:b5 d5! z szansami na uzyskanie przewagi – taki przebieg miał początek pierwszej partii granej tym debiutem (Tarrasch-Alechin, Pieszczany 1922). Z biegiem czasu wykazano jednak, że posunięcie 5.Gg5! daje niewielką przewagę białym.
Dlatego we współczesnych turniejach gambit Blumenfelda jest stosunkowo rzadko spotykany, zamiast niego czarne ruchem 4...e:d5 przechodzą do obrony Benoni. Nazwa gambitu pochodzi od rosyjskiego teoretyka, Benjamina Blumenfelda, który na początku lat 20. XX wieku poświęcił mu szereg opracowań teoretycznych.

</doc>
<doc id="522733" url="https://pl.wikipedia.org/wiki?curid=522733" title="Sauna (film)">
Sauna (film)

Sauna – polski film telewizyjny (komedia polityczna) z 1992 roku w reżyserii Filipa Bajona, z muzyką Michała Lorenca.
Obsada.
Akcja filmu toczy się w fińskiej saunie w hotelu Ministerstwa Edukacji w Helsinkach w latach 1980–1990, kiedy to w Europie miały miejsce wydarzenia, które doprowadziły do zniknięcia bloku socjalistycznego. Bohaterami filmu są naukowcy, inżynierowie, artyści, którzy pojawiają się w Helsinkach jako wykładowcy i stypendyści i w wolnym czasie spotykają się w saunie. Stanowiący większość przedstawiciele krajów Europy Wschodniej prowadzą rozmowy o polityce, którym przysłuchują się Amerykanin i Fin. Dla nich rozmowy te są zupełnie niezrozumiałe. Uważają, że ich koledzy ze Wschodu potrafią rozmawiać jedynie o polityce. Coraz silniejsze spory ideologiczne doprowadzają wreszcie Amerykanina do załamania nerwowego i ataku histerii w nagrzanej saunie. Film pełen mocnych, zabawnych dialogów.

</doc>
<doc id="522736" url="https://pl.wikipedia.org/wiki?curid=522736" title="Carlos Castaneda">
Carlos Castaneda

Carlos Castaneda (ur. 25 grudnia 1925 w Cajamarca, Perú, zm. 27 kwietnia 1998 w Los Angeles) – amerykański antropolog, autor serii kontrowersyjnych książek opisujących jego naukę szamanizmu (starożytna toltecka magia) wśród Indian z Meksyku.
W 1960 miał on spotkać szamana z plemienia Yaqui o imieniu don Juan Matus. Twierdził, że odziedziczył po don Juanie pozycję "naguala", przywódcy grupy „widzących”. Terminu "nagual" używał również jako określenia tego co jest niepoznawalne, nieznane i niemożliwe do poznania; twierdził, że dla jego grupy „widzących” don Juan był w pewnym sensie połączeniem z niepoznawalnym. Zwrot "nagual" jest używany przez antropologów jako określenie szamana czy czarownika, który jest zdolny do zmiany kształtów lub przybrania formy zwierzęcej, a także do określenia formy w jaką szaman może się przekształcić.
Prace Castanedy zawierają opisy paranormalnych lub magicznych doświadczeń, kilkunastu technik psychologicznych, tolteckich rytuałów magicznych, szamanizmu oraz doświadczeń z psychodelikami (np. z pejotlem). Prace Carlosa Castanedy zostały sprzedane w 8 milionach egzemplarzy, przetłumaczono je na 17 języków, w tym polski.
Życiorys.
Castaneda twierdził, że urodził się w São Paulo, w Brazylii, w dzień Świąt Bożego Narodzenia 1931 roku. Dokumenty imigracyjne pokazują jednak, że urodził się sześć lat wcześniej w Cajamarca w Peru. Zanglicyzował swoje nazwisko zmieniając „ñ” (w Castañeda) na „n”. Przeprowadził się do USA we wczesnych latach 50. i stał się obywatelem amerykańskim w 1957 roku. Studiował na Uniwersytecie Kalifornijskim w Los Angeles (UCLA) (B.A. 1962; Ph. D. 1970).
Castaneda napisał dwanaście książek i kilkanaście prac akademickich szczegółowo opisujących jego doświadczenia z Indianami Yaqui zamieszkującymi środkowy Meksyk. Jego trzy pierwsze książki, "Nauki Don Juana", "Odrębna Rzeczywistość" i "Podróż do Ixtlan" napisał będąc studentem antropologii na Uniwersytecie Kalifornijskim. Napisał te książki, traktując je jako dziennik badań opisujący jego terminowanie u tradycyjnego szamana o imieniu don Juan Matus. Castaneda otrzymał tytuły magistra i doktora za prace opisane w tych książkach.
Jego praca została skrytykowana przez środowisko akademickie i jest postrzegana jako wysoce podejrzana, jeśli spojrzeć na nią przez pryzmat tradycyjnej antropologicznej pracy w terenie. Wielu próbowało szukać potwierdzenia prac Castanedy w jego osobistej historii oraz w historiach jego uczniów. Przeciwnicy twierdzą, że Castaneda pisał w stylu alegorycznym charakterystycznym dla wielu rdzennych kultur indiańskich. Niektórzy uważają prace Castanedy za największe mistyfikacje naukowe od czasów „Człowieka z Piltdown”.
Najbardziej kontrowersyjnym aspektem jego pracy są opisy używania roślin psychodelicznych jako środków pomagających w osiąganiu odmiennych stanów świadomości. W dwóch pierwszych książkach Castaneda pisze, że „ścieżka wiedzy” wymaga użycia silnych lokalnych roślin, takich jak pejotl czy bieluń (datura). W swojej trzeciej książce "Droga do Ixtlan" stwierdza, że don Juan użył na nim tych roślin, aby pokazać, że doświadczenia będące poza tymi znanymi z codziennego życia są prawdziwe i namacalne.
Później Castaneda wyrzekł się używania wszelkich psychodelików do tych celów, twierdząc że mogą one uszkodzić „świetlistą kulę” (ciało energetyczne) oraz ciało fizyczne.
Jego czwarta książka, "Opowieści o mocy", zakończona jest opisem skoku Castanedy z urwiska, który był jego przejściem z ucznia na człowieka wiedzy (a zarazem skokiem z "tonala" w nieznane). Niektórzy pisarze twierdzili, że będzie to oznaczać koniec jego serii książek. Okazało się jednak, że Castaneda kontynuował pracę pisarską. Pomimo narastającej fali krytyki Castaneda zdołał utrzymać swoją popularność wśród czytelników. Opublikowanych zostało łącznie dwanaście jego książek oraz trzy filmy.
W 1997 Castaneda wniósł pozew przeciwko byłej żonie Margaret Runyan Castaneda. Dotyczył on książki "Magiczna podróż z Carlosem Castanedą"; sprawa została umorzona po śmierci Castanedy.
Castaneda zmarł prawdopodobnie 27 kwietnia 1998 roku na raka wątroby w Los Angeles. Niewiele wiadomo o jego śmierci. Nie było publicznego pogrzebu; prawdopodobnie został skremowany, a jego prochy wysłane do Meksyku.
W książce "Aktywna strona nieskończoności" wydanej w 1998 roku, czyli już po jego śmierci, znajduje się dedykacja dla profesora Harolda Garfinkela oraz profesora Clementa Meighana.
Twórczość.
Dwanaście książek „popularnonaukowych” (Castaneda pisał też prace akademickie) jest zorganizowanych w trzy zbiory po cztery, każdy zbiór odpowiada tolteckim sztukom: sztuce wojownika, sztuce podchodzenia oraz sztuce intencji. Dla każdej ze sztuk istnieje również kompendium, które opisuje najistotniejsze ze wszystkich nauk danej serii. Trzy kompendia w ramach tych zbiorów zostały opublikowane pośmiertnie.
Sztuka wojownika:
Sztuka podchodzenia:
Sztuka intencji:
Poniższa lista definiuje ogólnie każdą ze sztuk:
Książki Castanedy mogą być czytane jako dzieła filozoficzno-pragmatyczne, które przedstawiają świat, w którym osoba może żyć swoim własnym życiem. Istnieje światowy ruch praktykujących tę filozofię (Cleargreen), starający się praktycznie wykorzystywać idee Castanedy niezależnie, lub po konsultacjach z osobami związanymi z Castanedą.

</doc>
<doc id="522738" url="https://pl.wikipedia.org/wiki?curid=522738" title="Speak (album)">
Speak (album)

Speak – debiutancki album Lindsay Lohan wydany w USA 7 grudnia 2004 roku przez wydawnictwo Casablanca Records.
Album był dużym sukcesem komercyjnym. Sprzedał się w dwóch milionach egzemplarzy i zyskał miano platynowej płyty. Pierwszy singel, "Rumors" ukazał się we wrześniu 2004, drugim była piosenka "Over" i trzeci singel wydany w czerwcu, "First", zapowiadał film "Garbi – Super bryka" z Lindsay Lohan w roli głównej.

</doc>
<doc id="522740" url="https://pl.wikipedia.org/wiki?curid=522740" title="Edmund Blair Leighton">
Edmund Blair Leighton

Edmund Blair Leighton (ur. 21 września 1853 w Londynie, zm. 1 września 1922 tamże) – angielski malarz historycznych scen rodzajowych, zwłaszcza średniowiecznych.
Po ukończeniu University College School w Londynie studiował sztukę w Royal Academy of Arts. W latach 1878–1920 regularnie wystawiał w Royal Academy. W 1885 ożenił się z Katherine Nash, z którą miał córkę i syna, także będących malarzami. Do jego najbardziej znanych obrazów należą sceny rycerskie (np. "Pasowanie na rycerza", "Tristan i Izolda", "Szczęść Boże") oraz inne z epoki (np. "Abelard i Heloiza", "Lady Godiva"czy "Śmierć Kopernika", 1880).

</doc>
<doc id="522741" url="https://pl.wikipedia.org/wiki?curid=522741" title="Edmund Leighton">
Edmund Leighton



</doc>
<doc id="522743" url="https://pl.wikipedia.org/wiki?curid=522743" title="Zielony Gaj">
Zielony Gaj

Miejscowości w Polsce:
Miejscowości w Kazachstanie:
Miejscowości na Ukrainie:

</doc>
<doc id="522746" url="https://pl.wikipedia.org/wiki?curid=522746" title="Stopa rytmiczna">
Stopa rytmiczna



</doc>
<doc id="522750" url="https://pl.wikipedia.org/wiki?curid=522750" title="Občanská demokratická strana">
Občanská demokratická strana



</doc>
<doc id="522752" url="https://pl.wikipedia.org/wiki?curid=522752" title="Dunajec Nowy Sącz">
Dunajec Nowy Sącz

Klub Sportowy Dunajec Nowy Sącz – klub piłkarski z Nowego Sącza występujący w nowosądeckiej V lidze.
Sukcesy.
Największym sukcesem Dunajca był udział w rozgrywkach trzeciej ligi. W klubie grali tacy zawodnicy jak: Aleksander Kłak, Piotr Świerczewski, Andrzej Dorula. Klub Sportowy Dunajec prowadzi odnoszącą sukcesy szkółkę piłkarską, prowadzoną przez bardzo dobrych niegdyś piłkarzy m.in. Tadeusz Kazała, Piotr Śmietana czy Krzysztof Szczepański. Do największych sukcesów można zaliczyć zdobyte przez podopiecznych Piotra Śmietany, dwa razy wicemistrzostwa Małopolskiej Ligi Juniorów Starszych.
Historia.
Klub w okresie swojej działalności wielokrotnie zmieniał nazwę. 

</doc>
<doc id="522760" url="https://pl.wikipedia.org/wiki?curid=522760" title="A Little More Personal (Raw)">
A Little More Personal (Raw)

A Little More Personal (Raw) – drugi pełny album Lindsay Lohan wydany w USA 6 grudnia 2005 w wydawnictwie Casablanca Records. Lohan napisała 8 z 12 utworów. Album nie utrzymał się długo na listach przebojów w USA i był znacznie mniej dochodowy niż poprzedni album piosenkarki Speak.

</doc>
<doc id="522761" url="https://pl.wikipedia.org/wiki?curid=522761" title="Ciąża ektopowa">
Ciąża ektopowa

Ciąża ektopowa, ciąża pozamaciczna (łac. "graviditas extrauterina") – ciąża, w której zapłodnione jajo płodowe ulega implantacji poza błoną śluzową jamy macicy. Zwykle jest zlokalizowana w obrębie jajowodu (97% przypadków), rzadziej w obrębie jajnika, otrzewnej lub szyjki macicy. Ze względu na lokalizacje wyróżnia się: ciążę jajowodową, jajnikową, brzuszną i inne. Ciąża pozamaciczna często kończy się poronieniem, ale może też być przyczyną pęknięcia jajowodu i niekiedy śmiertelnego krwotoku do jamy otrzewnej. Ciąża pozamaciczna stanowi przyczynę 10–15% zgonów kobiet w ciąży.
Epidemiologia.
Ciąża pozamaciczna stanowi około 2% wszystkich ciąż. Odsetek ten jest różny w zależności od rozpowszechnienia czynników ryzyka i statusu socjoekonomicznego w poszczególnych regionach świata. W krajach wysokorozwiniętych obserwuje się wzrost zapadalności.
Rozpoznanie.
Podejrzewać ciążę pozamaciczną należy zawsze w przypadku wystąpienia następujących objawów:
W początkowym okresie przebieg jest bezobjawowy, następnie pojawiają się jednostronne bóle brzucha i plamienia, wreszcie nasilające się bóle powodują pojawianie się objawów ogólnych (bladość, poty, tachykardia), czyli symptomów rozwijającego się wstrząsu.
Diagnostyka różnicowa.
W diagnostyce różnicowej ciąży pozamacicznej należy uwzględnić:
Czynniki ryzyka.
Do czynników ryzyka ciąży pozamacicznej zalicza się:
Lokalizacja.
Częstość lokalizacji ciąży pozamacicznej ulega modyfikacji w przypadku rozpatrywania grupy kobiet, u których uprzednio wystąpiła już ciąża jajowodowa, wtedy wzrasta jej ponowne ryzyko. U kobiet poddanych leczeniu metodami wspomaganego rozrodu rozpoznaje się częściej ciążę zlokalizowaną w jajniku – 3,2% wszystkich ciąż pozamacicznych.
Przebieg.
Z uwagi na to, że 97% ciąż pozamacicznych rozwija się w jajowodzie (najczęściej dochodzi do tej sytuacji w wypadku zaburzenia jego drożności), możliwe są dwie sytuacje:
Leczenie.
Stosuje się trzy strategie postępowania:

</doc>
<doc id="522762" url="https://pl.wikipedia.org/wiki?curid=522762" title="Kokcydioza bydła">
Kokcydioza bydła

Kokcydioza bydła "Coccidiosis bovum" lub "Dysenteria coccidiosa bovum" – choroba pasożytnicza spowodowana przez pierwotniaki "Eimeria bovis", "Eimeria zurnii", "Eimeria elipsoidalis", "Eimeria auburnensis" z rodziny Eimeriidae należącej do Protista.

</doc>
<doc id="522764" url="https://pl.wikipedia.org/wiki?curid=522764" title="Mandos">
Mandos



</doc>
<doc id="522766" url="https://pl.wikipedia.org/wiki?curid=522766" title="Reginald Doherty">
Reginald Doherty

Reginald Frank Doherty, Reggie Doherty, „Big Do” (ur. 14 października 1872 w Londynie, zm. 29 grudnia 1910 w Kensington) – brytyjski tenisista, zwycięzca Wimbledonu w grze pojedynczej i podwójnej, zwycięzca US Open w grze podwójnej, zdobywca Pucharu Davisa, mistrz olimpijski.
Studiował w Trinity Hall na Uniwersytecie Cambridge.
Kariera tenisowa.
W 1897 roku Doherty odniósł pierwsze zwycięstwo w grze pojedynczej na Wimbledonie, pokonując w finale (challenge round) obrońcę tytułu Harolda Mahony’ego. Wygrywał także w kolejnych trzech latach, zgodnie z obowiązującym ówcześnie regulaminem występując jedynie w finałach z rywalem wyłonionym w turnieju pretendentów (All Comers). W 1898 roku pokonał młodszego o dwa lata brata Lawrence’a Doherty’ego, w 1899 roku Arhura Gore’a, w 1900 roku Sidneya Howarda Smitha. Seria triumfów Doherty’ego została przerwana przez Arhura Gore’a w 1901 roku. W 1902 roku Doherty był uczestnikiem finału mistrzostw USA, kiedy to przegrał z Williamem Larnedem.
Bracia Doherty stanowili jedną z najlepszych par w historii Wimbledonu. W latach 1897–1906 nieprzerwanie występowali w finałach, wygrywając łącznie osiem razy (Reginald Doherty był ponadto w finale w 1896 roku w parze z Haroldem Nisbetem). Ich pierwszymi przeciwnikami finałowymi byli inni bracia, Wilfred i Herbert Baddeleyowie. Porażki bracia Doherty ponieśli w 1902 i 1906 roku, w obu przypadkach z Sidneyem Howardem Smithem i Frankiem Riseleyem. Bracia triumfowali także w mistrzostwach USA w 1902 i 1903 roku, w pierwszym finale pokonując Holcombe’a Warda i Dwighta Davisa, fundatora słynnego pucharu.
W występach w Pucharze Davisa Reginald Doherty poniósł tylko jedną porażkę, w piątym, decydującym meczu finału z 1902 roku (z Malcolmem Whitmanem). W 1903 roku był w składzie ekipy, która zdobyła pierwszy Puchar dla Wysp Brytyjskich i wspólnie z reprezentacją w kolejnych trzech latach skutecznie bronił trofeum. W ramach Pucharu Davisa nie przegrał meczu deblowego (zawsze grał z bratem).
Na igrzyskach olimpijskich w Paryżu w 1900 roku bracia Doherty zdobyli złoty medal w grze podwójnej. Reginald Doherty wywalczył również złoty medal w grze mieszanej, w parze z Charlotte Cooper Sterry, i brązowy medal w singlu. Kolejny złoty medal Reginald Doherty wywalczył osiem lat później w Londynie, w parze z George’em Hillyardem w deblu mężczyzn na kortach otwartych.
Doherty trzy razy triumfował w mistrzostwach Irlandii w singlu (1899, 1900, 1901) i pięć w deblu (1898–1902, z bratem), a także zdobył mistrzostwo Afryki Południowej w singlu i deblu (1909).
Reginald Doherty uchodził za jednego z największych stylistów epoki o przykładnym bekhendzie. Wynalazł sposób trzymania rakiety, który bez zmiany w uchwycie umożliwiał odbijanie piłek zarówno z prawej (forhend), jak i lewej strony (bekhend).
Zakończył karierę dość wcześnie, na prośbę matki obawiającej się o jego zdrowie (podobnie jak Lawrence był dość chorowity). Jedna z bram obiektu wimbledońskiego na cześć braci została nazwana „The Doherty Gates”, a w 1980 roku obaj zostali wpisani do Międzynarodowej Tenisowej Galerii Sławy.

</doc>
<doc id="522767" url="https://pl.wikipedia.org/wiki?curid=522767" title="Reggie Doherty">
Reggie Doherty



</doc>
<doc id="522769" url="https://pl.wikipedia.org/wiki?curid=522769" title="Reginald F. Doherty">
Reginald F. Doherty



</doc>
<doc id="522770" url="https://pl.wikipedia.org/wiki?curid=522770" title="LPMUD">
LPMUD

LPMUD – rodzaj gry tekstowej typu MUD, opracowany w 1989 przez Larsa Pensjö (stąd "Lars' Pensjö's Multi User Dungeon" – w skrócie LPMUD). Podstawową różnicą od innych typów MUD-ów było rozdzielenie maszyny wirtualnej, czyli gamedrivera, od komponentów służących budowaniu świata gry, pisanych w języku LPC, nazwanego mudlibem.

</doc>
<doc id="522774" url="https://pl.wikipedia.org/wiki?curid=522774" title="Północny wschód">
Północny wschód



</doc>
<doc id="522775" url="https://pl.wikipedia.org/wiki?curid=522775" title="Północny zachód">
Północny zachód



</doc>
<doc id="522776" url="https://pl.wikipedia.org/wiki?curid=522776" title="Pterygoplichthys multiradiatus">
Pterygoplichthys multiradiatus

Pterygoplichthys multiradiatus – gatunek słodkowodnej ryby sumokształtnej z rodziny zbrojnikowatych (Loricariidae).
Występowanie.
Zasiedla wody Ameryki Południowej w dorzeczu Orinoko. Został introdukowany na Tajwanie, na wyspach hawajskich i na Florydzie w USA.
Wygląd.
Ciało barwy szaro-brązowej, pokryte ciemniejszymi plamkami układającymi się na głowie w różną u każdego osobnika mozaikę. Posiadają dużą płetwę grzbietową o 12–13 promieniach. Jako jedyne ryby z rodziny zbrojnikowatych Mają oczy o regulowanych źrenicach, dzięki czemu mogą być aktywne nie tylko nocą, ale i za dnia. Potrafią także wywinąć je w dół, tak że prawie w całości chowają się w oczodołach.
Dorasta do 50 cm długości.
Dymorfizm płciowy.
Samiec od samicy jest praktycznie nieodróżnialny.
Hodowla.
Ryba długowieczna osiągająca wiek kilkunastu lat. Dojrzałość płciowa jest osiągana po okresie kilku lat. Jest mało wymagający. Żywi się przeważnie glonami i w przeciwieństwie do niektórych zbrojników wraz z wiekiem nie zmienia rodzaju pokarmu. Akwarium powinno być duże. Dobrze jest umieścić korzenie, za którymi się chowa, choć często też leży na dnie. Zalecana temperatura 24–27 °C, pH 6,5–7,5, woda od miękkiej do twardej, aczkolwiek ryby te z reguły są mało wrażliwe na zmienne warunki fizyko-chemiczne. Niezbyt tolerują środki chemiczne w wodzie oraz jej zbyt wysoką temperaturę. Cechują się bardzo dużą odpornością na choroby. Prowadzą głównie nocny tryb życia.
Rozmnażanie.
Ryba nie rozmnaża się w warunkach akwariowych, ponieważ w naturze tarło odbywa się wśród skał na dużej głębokości wynoszącej co najmniej 5 metrów.

</doc>
<doc id="522777" url="https://pl.wikipedia.org/wiki?curid=522777" title="Południowy wschód">
Południowy wschód



</doc>
<doc id="522778" url="https://pl.wikipedia.org/wiki?curid=522778" title="Digul">
Digul

Digul – indonezyjska rzeka w prowincji Papua w południowej części Nowej Gwinei. Źródła znajdują się na stokach Puncak Mandala (4760 m n.p.m.) w Górach Śnieżnych. Długość 525 km. Wpływa do Morza Arafura, tworząc deltę. W dolnym odcinku, żeglowna. Przepływa przez zabagnioną nizinę. Główne miasta i porty rzeczne: Tanahmerah, Bade, Mapi.

</doc>
<doc id="522779" url="https://pl.wikipedia.org/wiki?curid=522779" title="Południowy zachód">
Południowy zachód



</doc>
<doc id="522780" url="https://pl.wikipedia.org/wiki?curid=522780" title="Húrin Thalion">
Húrin Thalion

Húrin Thalion – postać ze stworzonej przez J.R.R. Tolkiena mitologii Śródziemia.
Jest jednym z wielkich wojowników ludzi z okresu Pierwszej Ery, wiernym sojusznikiem elfów. Nawet po przegranej bitwie i wzięciu do niewoli, nie ulega Morgothowi, władcy sił zła, choć sprowadza to na jego rodzinę klątwę. Przez to losy samego bohatera, jak i wszystkich jego bliskich, naznaczone są cierpieniem i nieszczęściami.
Húrin pojawia się w "Silmarillionie", "Dzieciach Húrina" i "Niedokończonych opowieściach". Wspomina się o nim również we " Władcy Pierścieni".
"Silmarillion".
Húrin był Adanem, urodzonym w 441 roku Pierwszej Ery. Zmarł w 503 roku tej samej ery. Był trzecim władcą Dor-lóminu i przywódcą Rodu Hadora.
Pochodzenie i młodość.
Był najstarszym synem Galdora i Harethy. Pochodził z rodu Hadora. Miał brata imieniem Huor.
Urodził się i wychował w Dor-lóminie. Następnie na pewien czas rodzice wysłali go z bratem do Brethilu, gdzie obaj przebywali pod opieką wuja Haldira. Synowie Galdora uczestniczyli w toczonych przez Haladinów walkach z orkami.
W trakcie jednej z bitew (w 457 roku) Húrin i Huor zostali odcięci do reszty swoich towarzyszy. Musieli uciekać przed nieprzyjaciółmi aż do brodu Brithiach. Nie dostali się do niewoli, bowiem pomocy udzielił im sam Ulmo. "Gęsta mgła uniosła się znad rzeki i ukryła ściganych przed wzrokiem wrogów, dzięki czemu uciekli" do Dimbaru. Błąkających się wśród pustkowi i szczytów Crissaegrimu, wypatrzyły orły Thorondora i zaniosły do Gondolinu. Tam, przez blisko rok, Húrin i Huor, przebywali otoczeni opieką oraz życzliwością króla Turgona. Ostatecznie jednak wyprosili u monarchy by ich wypuścił. Obaj złożyli przysięgę, iż nie wyjawią nikomu położenia Gondolinu i orły zaniosły ich do Dor-lóminu.
Małżeństwo i przywództwo rodu.
Po upływie kilku lat Húrin poślubił Morwenę, córkę Baragunda z Pierwszego Rodu. Miał z nią troje dzieci – córki Urwenę i Niënor oraz syna Túrina. Często brał udział w walkach z wojskami Morgotha na granicach. W 462 roku, po śmierci ojca, objął władzę nad plemieniem, "ciągle wypuszczał się z armią Fingona, który strzegł (...) Hithlumu (...)".
Nirnaeth Arnoediad.
W roku 473, wraz z Huorem, na czele oddziałów Edainów z Dor-lóminu, wyruszył razem z siłami elfów, skupionymi w Lidze Maedhrosa, do ataku na siedzibę Morgotha. Wyprawa ta zakończyła się bitwą Nirnaeth Arnoediad. Gdy klęska była już przesądzona, Húrin i Huor nakłonili Turgona, by wycofał się do Gondolinu. Na czele resztek swych ludzi osłaniali odwrót monarchy, broniąc pozycji przy moczarach Serech, aż orkowie wycięli ich w pień. "W końcu Hurin został sam; odrzucił tarczę i oburącz chwycił topór. (...) wzięli go żywcem z rozkazu Morgotha: orkowie obejmowali go i czepiali się rekami jego odzieży (...) wreszcie Hurin upadł nakryty mrowiem napastników. Wtedy Gothmog związał go i zawlókł do Angbandu, szydząc z pokonanego".
Jeniec Morgotha.
Morgoth, gdy przyprowadzono do niego jeńca, usiłował się dowiedzieć, gdzie jest położony Gondolin, bowiem wiedział o pobycie Húrina w tym królestwie. Oferował mu odzyskanie wolności lub wysoką pozycję w jego armii za wyjawienie tej tajemnicy. Húrin jednak szyderczo odpowiadał Władcy Ciemności, nie zdradził też tajemnicy Turgona. Morgoth rzucił więc na niego i jego rodzinę klątwę. Swego jeńca kazał uwięzić na kamiennym siedzisku na zboczu Thangorodrimu. "Tak też miało się stać, lecz opowieści i pieśni nie wspominają, że Hurin kiedykolwiek błagał Morgotha o miłosierdzie lub o śmierć dla siebie czy też dla swoich ukochanych".
Przez kolejne lata Władca Ciemności przedstawiał mu fałszywe losy rodziny, "zatajając albo zniekształcając każdą dobrą wiadomość", szczególnie zaś oczerniając Thingola i Melianę.
Uwolnienie i dalsze losy.
W rok po tragicznej śmierci Túrina i Niënor (502), Morgoth wypuścił postarzałego Húrina, chcąc go jeszcze wykorzystać do swych celów. Uwolniony przebywał przez krótki czas w ojczystym Dor-lóminie, lecz nieliczni Edainowie unikali go myśląc, że przeszedł na stronę Morgotha. Rozgoryczony bohater skierował się w okolice gór Crissaegrimu, bezskutecznie nawołując Turgona. W ten sposób jednak zdradził śledzącym go szpiegom Morgotha przybliżone położenie Gondolinu.
Wędrując dalej dotarł do Brethilu, do Kamienia Nieszczęśliwych, gdzie był pochowany Túrin. Spotkał tam swoją żonę, Morwenę, która jednak wkrótce zmarła. Pogrzebawszy ją, ogarnięty gniewem i pragnieniem zemsty ruszył do ruin Nargothrondu. Zabił tam krasnoluda Mîma, który wcześniej zdradził Túrina i zabrał stamtąd sławny naszyjnik Nauglamír. Podążył następnie do Menegroth, gdzie rzucił naszyjnik pod stopy Thingola ze słowami: "Przyjmij tę zapłatę za rzetelną opiekę nad moją żoną i moimi dziećmi". Jednak pod wpływem słów Meliany gniew Húrina wygasł i zrozumiał, że Morgoth go okłamywał. Pozostawiwszy Nauglamír jako dar dla królewskiej pary, opuścił Doriath. Przez jakiś czas samotnie wędrował po Beleriandzie. Utraciwszy bliskich i sens życia "w końcu rzucił się w głębię zachodniego morza. Tak zginął najpotężniejszy z wojowników, jakich wydało plemię śmiertelnych ludzi".
Charakter i sława.
Po swej matce pochodzącej z rodu Haladinów odziedziczył niezbyt imponującą postawę i był niższy od Edainów z Trzeciego Rodu. Jednak tak jak ojciec i dziadek Hador, miał jasną karnację i złote włosy. Był silny, zwinny i wytrzymały. "W sercu mocno zbudowanego i porywczego młodzieńca ogień palił się jednak płomieniem równym, świadczącym o silnej woli i wytrzymałości. Spośród wszystkich ludzi Północy, on najwięcej poznał sekretów Ñoldorów".
Nosił przydomek Thalion – "Nieugięty", "Silny", bowiem nikt go nie złamał, nawet Morgoth. Sława tego wielkiego wojownika była bardzo żywa pośród elfów i ludzi przez kolejne wieki.
Imię.
Imię Húrin pochodzi z sindarinu i znaczy w tej mowie "Ożywione serce". Przydomek Thalion jest również słowem sindarińskim.
"Księga Zaginionych Opowieści".
Postać Húrina pojawia się już w najwcześniejszych tekstach mitologicznych Tolkiena, tych opublikowanych w "Księdze zaginionych opowieści", pierwszych tomach cyklu "Historia Śródziemia".
Nosi tam imię Úrin. Pewne informacje o nim znajdują się w szkicach dotyczących Bitwy Nieprzeliczonych Łez (tom pierwszy "Księgi zaginionych opowieści", tekst "Opowieść Gilfanona"), jednak pełną historię jego życia zawiera "Opowieść o Turambarze", zawarta w tomie drugim. Wedle drugiego z tych tekstów jego losy przedstawiały się następująco.
Úrin, władca ludzi, u boku elfów wyrusza do walki z Melkiem. Podczas Bitwy Nieprzeliczonych Łez walczy do końca wraz ze swymi podkomendnymi, jednak dostaje się do niewoli. Melko pragnie go wykorzystać jako szpiega, by odnalazł Turonda, któremu udało się przeżyć i wycofać w bezpieczne miejsce. Úrin jednak odmawia i nie daje się złamać, więc Melko każe go przykuć do wysokiej góry. Rzuca też klątwę na niego i jego rodzinę oraz "Úrinowi podarował zdolność widzenia rzeczy odległych, tak by mógł na własne oczy dojrzeć niejedno nieszczęście (...) i by cierpienia bezradności doznawał, magią będąc spętanym".
Przez kolejne lata widzi tragiczne losy żony Mavwiny, syna Túrina i córki Nienóri. Gdy jego dzieci zginęły, Melko wypuścił go, oskarżając przy tym elfy o tchórzostwo, a zwłaszcza Tinwelinta, u którego przez jakiś czas przebywali jego bliscy. Úrin, któremu duszę wciąż zatruwały te słowa, zebrał z czasem oddział wolnych wojowników. Na jego czele zapuścił się do jaskiń Rodothlimów, elfów wśród których przez dłuższy czas żył Túrin i których siedziby zniszczył smok Glorund. Tam Úrin zabija krasnoluda Mîma, strażnika smoczego skarbu, który jednak przed śmiercią rzuca klątwę na całe to bogactwo. Oddział zabiera majątek i przybywa do siedziby Tinwelinta. Úrin zostawia królowi cały skarb jako obelgę dla niego, mówiąc: "Weź go, tchórzliwy królu, i ciesz się, że są jeszcze odważni ludzie gotowi ci znosić bogactwa". Następnie opuszcza władcę elfów i osiedla się w krainie Hisilómë, gdzie umiera między ludźmi. Ponoć po śmierci jego cień, wraz z cieniem Mavwiny, nawiedzał miejsce zgonu Túrina i Nienóri, nim oboje odeszli do Mandosu.

</doc>
<doc id="522781" url="https://pl.wikipedia.org/wiki?curid=522781" title="Ryszard Tur">
Ryszard Tur

Ryszard Tur (ur. 10 sierpnia 1944 w Pilikach) – polski samorządowiec, inżynier, w latach 1998–2006 prezydent Białegostoku.
Życiorys.
Ukończył studia na Politechnice Śląskiej w Gliwicach. W latach 1970–1984 był zatrudniony w białostockim Biurze Projektów Budownictwa Komunalnego. Następnie do 1991 wykładał na Politechnice Białostockiej. W latach 1990–2002 przez trzy kadencje zasiadał w radzie miasta. Był kolejno członkiem zarządu miasta, wiceprezydentem, a od 1998 z ramienia AWS prezydentem Białegostoku. W 2002 po wygraniu wyborów bezpośrednich po raz drugi objął to stanowisko (startował z komitetu Białostockie Porozumienie Prawicy).
W 2006 nie ubiegał się o reelekcję, bez powodzenia kandydował z listy ChRS do sejmiku podlaskiego. W 2007 ponownie bezskutecznie próbował uzyskać mandat radnego z ramienia PO. Powrócił do pracy na Politechnice Białostockiej jako starszy wykładowca na Wydziale Zarządzania.
Członek NSZZ „Solidarność”. Był jednym z liderów Zjednoczenia Chrześcijańsko-Narodowego. Działacz Akcji Katolickiej, został kawalerem Zakonu Rycerskiego Grobu Bożego w Jerozolimie. W 2003 objął kierownictwo (jako prezes zarządu głównego) Chrześcijańskiego Ruchu Samorządowego. W sierpniu 2007 został powołany na pełnomocnika Prawicy Rzeczypospolitej na Białystok. Jako lider ChRS związał się ze współtworzoną przez tę organizację w listopadzie 2017 partią Porozumienie.
Odznaczenia.
W 2005, "za zasługi w działalności samorządowej", został przez prezydenta Aleksandra Kwaśniewskiego odznaczony Srebrnym Krzyżem Zasługi. W 2015 został wyróżniony Odznaką Honorową za Zasługi dla Samorządu Terytorialnego. W 2021 odznaczony Krzyżem Wolności i Solidarności.

</doc>
<doc id="522783" url="https://pl.wikipedia.org/wiki?curid=522783" title="Szczeżuja">
Szczeżuja

Szczeżuja – zwyczajowa nazwa kilku gatunków małży słodkowodnych z rodziny skójkowatych (Unionidae):
Dawniej nazwa "szczeżuja" uznawana była za zwyczajową nazwę rodzaju "Anodonta"

</doc>
<doc id="522784" url="https://pl.wikipedia.org/wiki?curid=522784" title="Zeberki">
Zeberki



</doc>
<doc id="522787" url="https://pl.wikipedia.org/wiki?curid=522787" title="Sthaviravada">
Sthaviravada



</doc>
<doc id="522791" url="https://pl.wikipedia.org/wiki?curid=522791" title="McDonnell Douglas AV-8B Harrier II">
McDonnell Douglas AV-8B Harrier II

 
McDonell-Douglas AV-8B Harrier II i BAe Harrier – amerykańsko-brytyjski samolot rozpoznawczy i bliskiego wsparcia. Unikatową cechą Harriera jest możliwość krótkiego i pionowego startu i lądowania V/STOL. "Harrier II" jest opracowaną w Stanach Zjednoczonych zmodernizowaną i unowocześnioną wersją samolotu Hawker Siddeley Harrier.
Obecnie w użyciu znajdują się amerykańskie "AV-8B Harrier II" i "AV-8B+ Harrier II Plus" produkowane początkowo przez McDonnell Douglas, a następnie Boeing Company oraz brytyjskie wersje "Harrier GR.5", "Harrier GR.7" i "GR.9" produkowane na licencji początkowo przez British Aerospace (BAe), a następnie przez BAE Systems.
Historia rozwoju samolotu "Harrier II".
Początki projektu samolotu "Harrier" sięgają 1957 roku, kiedy w wytwórni Hawker Aircraft opracowano pierwszą maszynę zdolną do pionowego startu i lądowania Hawker P.1127, nazwaną później "Kestrel". W zamierzeniu samolot miał osiągać prędkość naddźwiękową, lecz konstruktorom nie udało się spełnić tego wymogu. Mimo to oraz krótkiego zasięgu i niewielkiego udźwigu, samolot skierowano do seryjnej produkcji i przeznaczono do zastosowań militarnych, przede wszystkim ze względu na unikatową zdolność startu z praktycznie dowolnego miejsca.
W 1973 roku ówczesny producent "Harrierów" British Aerospace wraz z amerykańską firmą McDonnell Douglas produkującym na licencji własną wersję samolotu "AV-8A Harrier" rozpoczęli opracowywanie nowego większego i lepszego samolotu oznaczonego roboczo jako AV-16A lub AV-8X napędzanego większym i mocniejszym silnikiem "Rolls-Royce Pegasus 15". Nazwa robocza "AV-16A" wzięła się stąd, że celem projektantów było podwojenie zasięgu i udźwigu nowej maszyny w porównaniu do "AV-8A". Planowano również, że nowy "Harrier" będzie zdolny do przekraczania bariery dźwięku.
Potencjalnym użytkownikiem nowych maszyn miały być siły zbrojne Stanów Zjednoczonych i Wielkiej Brytanii, ale w 1975 roku rząd brytyjski zdecydował o wycofaniu się z projektu. Prawdopodobnym powodem decyzji Brytyjczyków były bardzo duże koszty opracowania silnika "Pegasus 15", których nie chciał ponieść ani rząd brytyjski, ani amerykański. Ostatecznie zrezygnowano z projektu silnika, a cały ciężar prac rozwojowych nad samolotem spoczął na firmie McDonnell Douglas.
Jedynym użytkownikiem wcześniejszej wersji "AV-8A" w Stanach Zjednoczonych był Korpus Piechoty Morskiej, który bardzo cenił ówcześnie używane "Harriery" pierwszej generacji, będąc jednocześnie zainteresowanym ich modernizacją z naciskiem na zwiększenie zasięgu i udźwigu uzbrojenia. Firma McDonnell Douglas postanowiła kontynuować prace rozwojowe, ale nie nad nowym samolotem, ale nad znaczącą modernizacją starej maszyny oznaczonej jako AV-8B Harrier II. Chociaż nowy "Harrier" nie był aż tak nowoczesny jak projektowany "AV-16A" to został znacznie ulepszony między innymi poprzez wymianę skrzydeł i użycie do budowy płatowca materiałów kompozytowych.
Pierwszy prototyp oznaczony jako YAV-8B będący maszyną "AV-8A" wyposażoną w nowe skrzydło wzbił się w powietrze 9 listopada 1978 roku. Zalety nowego skrzydła były na tyle duże, że podjęto decyzję o wyprodukowaniu kolejnych czterech prototypów do dalszych testów. Dalszy postęp projektu został jednak, na wniosek rządu amerykańskiego, uzależniony od znalezienia przez firmę McDonnell Douglas kontrahenta zagranicznego na nową maszynę. Równolegle w Wielkiej Brytanii prowadzono pod kierownictwem British Aerospace modernizację "Harrierów", nazywaną Big Wing "Harrier" lub Tin Wing "Harrier", od nowego większego i wykonanego z metalu skrzydła. Znalazły one zastosowanie w użytkowanych przez RAF maszynach "Harrier GR.3", jednak już w 1980 roku Brytyjczycy rozpoczęli testy amerykańskiego rozwiązania "AV-8B" pod kątem przydatności we własnych siłach zbrojnych.
Największe zastrzeżenia dotyczyły niskiej zwrotności "AV-8B" uniemożliwiające skuteczną walkę powietrzną. Odpowiedzią Amerykanów było dodanie u nasady skrzydeł, tak jak w brytyjskim rozwiązaniu "Big Wing Harriera", dodatkowych powierzchni wzdłuż wlotów powietrza, powodujących powstawanie zawirowań wpływających na polepszenie własności manewrowych maszyny. Dodatkowe poszerzone powierzchnie nazwano LERX od angielskiego "Leading-Edge Root Extension" – "rozszerzenie krawędzi natarcia przy nasadzie (skrzydła)".
Po zakończeniu testów strona brytyjska postanowiła powtórnie dołączyć się do projektu i zadeklarowała chęć zakupu 60 nowych maszyn. Produkcję płatowców podzielono pomiędzy wykonawców w obu państwach w taki sposób, że każda ze stron wykonywała elementy tylko dla własnych maszyn.
Pierwszy zbudowany od podstaw prototyp "AV-8B" wzbił się w powietrze 5 listopada 1981 roku, a pierwsza maszyna produkcyjna 29 sierpnia 1983.
Amerykańskie wersje samolotu "Harrier II".
AV-8B.
W porównaniu z "Harrierem" pierwszej generacji, "AV-8B" różnił się bardzo wieloma elementami, zarówno zewnętrznie, jak i wewnętrznie. Nowe superkrytyczne skrzydło ma o 2,69 m² większą powierzchnię i zmniejszony z 40° do 36° skos. Znajdujące się na końcach skrzydeł golenie podwozia dodatkowego przesunięto w kierunku środka płata, a do budowy kadłuba użyto materiałów kompozytowych. Nowe skrzydło umożliwiło zwiększenie udźwigu uzbrojenia do 4200 kg, prawie dwukrotnie więcej w porównaniu do poprzedniej wersji. Zwiększono z czterech do siedmiu liczbę węzłów uzbrojenia, z których cztery są "mokre", czyli umożliwiają podwieszenie dodatkowych zbiorników paliwa. Skrajne węzły uzbrojenia posiadają okablowanie do przenoszenia pocisków AIM-9 Sidewinder.
Jednostką napędową samolotu jest wzmocniona wersja silnika "Rolls-Royce Pegasus 104" o symbolu "Pegasus 105" lub budowana na licencji amerykańska wersja "Pratt &amp; Whittney F402-RR-406" o ciągu
98,1 kN z cyfrowym sterowaniem parametrami pracy. Stała końcówka do tankowania w powietrzu została zastąpiona składaną znajdującą się na lewym wlocie powietrza.
Pomimo znacznego zmniejszenia masy własnej nowej maszyny i zastosowania mocniejszego silnika, "AV-8B" jest o około 80 km/h wolniejszy od poprzednika, ale za to o wiele zwrotniejszy.
Zdaniem korpusu piechoty morskiej, głównego użytkownika "Harrierów" w Stanach Zjednoczonych, wymiana używanego w "AV-8A" działka ADEN kalibru 30 mm nie była konieczna, mimo stosowania nietypowej amunicji, w nowej maszynie instaluje się zasobniki z amerykańskimi działkami systemu Gatlinga GAU-12.
"AV-8B" został wyposażony w podwyższoną kabinę tak jak w "Sea Harrierach", zapewniającą szersze pole widzenia, a kokpit został zaprojektowany od nowa i obecnie przypomina stosowany w myśliwcu F/A-18 Hornet z dużym HUD-em i systemem sterowania HOTAS.
TAV-8B.
Dwumiejscowa szkolno-bojowa wersja samolotu "AV-8B" oblatana 21 listopada 1986 roku. Wersja ta posiada wyższy statecznik pionowy i tylko po jednym punkcie podwieszenia uzbrojenia pod każdym ze skrzydeł. Zbudowano 22 egzemplarze samolotu "TAV-8B" dla USMC.
AV-8B (NA).
Kolejna zbudowana na bazie "AV-8B" wersja samolotu przystosowana do wykonywania misji nocnych. "AV-8B (NA)" lub "Night Attack Harrier II" został oblatany 26 czerwca 1987 roku. Główne modyfikacje maszyny polegały na dodaniu zabudowanych w części dziobowej systemów do obserwacji przedniej półsfery w podczerwieni ("FLIR – Forward-Looking InfraRed") z możliwością wyświetlania obrazu na szybie wskaźnika HUD, zmianie projektu kabiny z podświetleniem wskaźników w kolorze niebiesko-zielonym, odpowiedniejszym do używania gogli noktowizyjnych. Dodano również wyświetlacze mapy terenu.
Jednostkę napędową wymieniono na mocniejszą i bardziej niezawodną typu "Rolls-Royce Pegasus 11-61" (amerykańskie oznaczenie "F402-RR-408") o mocy większej o 10%, która początkowo sprawiała pewne kłopoty w związku z zastosowaniem tytanowych łopatek turbin. W pewnych warunkach, łopatki te pękały uszkadzając obudowę silnika i doprowadzając do pożaru, dlatego wymieniono je na stalowe, mniej kruche. Na górnej części kadłuba zamontowano dodatkowe wyrzutniki pułapek termicznych i antyradarowych zwiększając ich liczbę z 60 do 180 sztuk. Przewidziano również możliwość zainstalowania zasobnika zakłócającego "AN/ALQ-164".
Pierwsze maszyny typu "AV-8B (NA)" weszły do służby we wrześniu 1989 roku.
AV-8B+ (AV-8B Plus).
Kolejna zmodernizowana wersja powstała na bazie "AV-8B (NA)", wyposażona w nowocześniejszy radar zaprojektowany dla samolotu F/A-18 Hornet, z większą anteną, co pociągnęło za sobą konieczność powiększenia dziobowej części kadłuba. Radar ten jest urządzeniem uniwersalnym przeznaczonym do atakowania celów powietrznych i naziemnych, oraz śledzenia ukształtowania terenu. Na skrzydłach, w okolicach goleni podwozia dodano (tak jak w brytyjskim "GR.5") dwa uchwyty dla pocisków "Sidewinder", co zwiększyło ogólną liczbę punktów mocowania uzbrojenia do dziewięciu. Kolejną cechą wyróżniającą "AV-8B+" od poprzednich modeli jest powiększony grzbietowy wlot powietrza.
Modyfikacja powstała na potrzeby Hiszpanii i Włoch i przez te państwa została sfinansowana. Pierwszy lot nowej maszyny odbył się 22 września 1992 roku.
Pod koniec lat 90. "AV-8B+ Harrier II" został wyposażony w zaprojektowany w Izraelu przez firmę Rafael w kooperacji z Northrop Grumman podwieszany zasobnik "Litening II" zawierający systemy naprowadzające, zaawansowane urządzenia FLIR, kamery do filmowania w dzień, laserowy dalmierz i desygnator celów. Zakupiono 8 zestawów "Litening II", a następnie zdecydowano o dokupieniu dalszych 68 w wersji o większym zasięgu "Litening ER" (od "Extended Range" – „wydłużony zasięg”).
Brytyjskie wersje samolotu "Harrier II".
Harrier GR.5.
Brytyjski odpowiednik "AV-8B", został oznaczony jako GR.5, nazwą pierwotnie zarezerwowaną dla "Big Wing Harriera", który ostatecznie nie został zbudowany. Maszyna ta była bardzo podobna do amerykańskiej wersji, a różniła się tylko drobnymi szczegółami. Zmiany konstrukcyjne wprowadzone, aby zaspokoić potrzeby RAF-u były dość drogie w porównaniu do podstawowej maszyny w amerykańskiej wersji i w związku z tym krytykowane przez rząd brytyjski.
Uzbrojenie strzeleckie "Harriera GR.5" stanowiło nowe działko rewolwerowe ADEN 25 kalibru 25 milimetrów, o szybkostrzelności 1850 strzałów na minutę. W pobliżu goleni podwozia, w połowie skrzydeł samolotu zainstalowano dwa dodatkowe węzły dla pocisków "Sidewinder" służące do samoobrony podczas działań na niskich pułapach. Wyposażenie elektroniczne i środki przeciwdziałania wrogim pociskom rakietowym były inne niż w "AV-8B" i pochodziły głównie od brytyjskich producentów. Pierwszy "Harrier GR.5" został oblatany 30 kwietnia 1985 roku i wprowadzony do służby w 1989 zastępując starszą wersję "GR.3". Zbudowano 41 egzemplarzy samolotów w wersji "GR.5" i 21 w wersji "GR.5A" różniącej się od poprzednika w niewielkim stopniu, ale łatwiejszej do modernizacji do wersji "GR.7".
Hiszpańskie AV-8B.
Hiszpańska marynarka wojenna posiadała "Harriery" pierwszej generacji oznaczone jako "AV-8S Matador", a w celu unowocześnienia zakupiła 12 nowych EAV-8B przeznaczonych do bazowania na lotniskowcu Principe de Asturias (R11). Zakupione w Stanach Zjednoczonych maszyny zostały zmontowane w hiszpańskich zakładach CASA. Obecnie służą na okręcie desantowym–lotniskowcu Juan Carlos I.
Włoskie AV-8B.
Podobnie jak Hiszpania, także Włochy zakupiły 16 maszyn "AV-8B+" i dwie szkolno-bojowe "TAV-8B" będące obecnie na wyposażeniu lotniskowca Giuseppe Garibaldi. Trzynaście z zakupionych maszyn zmontowano we włoskiej firmie Alenia Aeronautica.
Użycie bojowe samolotów "Harrier II".
Podczas wojny w zatoce Perskiej w 1991 roku siły amerykańskie posiadały dwie jednostki piechoty morskiej wyposażone w samoloty "AV-8B" wykonując misje nad Irakiem. Należące do piechoty morskiej "Harriery" wykonały 7,7% wszystkich misji w tej wojnie zrzucając bomby burzące, napalm, bomby kasetowe czy pociski AGM-65 Maverick.
Maszyny "AV-8B+" były wykorzystywane podczas wojny w Afganistanie operując z okrętu USS „Peleliu” wspierając siły lądowe poprzez bombardowanie wrogich pozycji.
Po raz drugi samoloty "AV-8B+" wzięły udział w operacji w Iraku pełniąc misje rozpoznawcze i przeprowadzając ataki na cele naziemne. Podczas tej operacji po raz pierwszy użyto bojowo zasobnika "Litening ER".
W 2006 roku 9 brytyjskich Harrierów Gr.7, z 800. dywizjonu Royal Navy, wzięło udział w walkach na południu Afganistanu. Samoloty wykonywały zadania bliskiego wsparcia wojsk lądowych oraz zwiadu lotniczego.

</doc>
<doc id="522792" url="https://pl.wikipedia.org/wiki?curid=522792" title="Jantra">
Jantra



</doc>
<doc id="522793" url="https://pl.wikipedia.org/wiki?curid=522793" title="Cezary Julski">
Cezary Julski

Cezary Julski (ur. 23 czerwca 1927 w Wolsztynie, zm. 19 sierpnia 1997 w Warszawie) – polski aktor filmowy i teatralny. Często użyczał swego głosu w dubbingu. Olbrzymią popularność przyniosła mu głosowa rola Freda Flintstone’a – bohatera popularnych kreskówek "Między nami jaskiniowcami". Był również pierwszym polskim głosem Obeliksa z serii filmów o Asteriksie i Obeliksie oraz Pasibrzuchem ze Smerfów.
Życiorys.
W sezonie 1946/1947 aktor Teatru Lalki i Aktora w Poznaniu. Występował na deskach Teatru im. Wojciecha Bogusławskiego w Kaliszu (1947–1950) i Teatru im. Stefana Jaracza w Łodzi (1950–1953). W 1953 przeniósł się do warszawskiego Teatru Ludowego. W sezonie 1956/57 występował w Teatrze Polskim, a w latach 1957–1990 był członkiem zespołu Teatru Komedia.
W latach 1956–1958 współpracował jako reżyser z warszawskim Kabaretem Architektów „Pineska”. Obdarzony bardzo charakterystycznym, niskim głosem współpracował z Polskim Radiem (m.in. występował w audycji "Podwieczorek przy mikrofonie").
Pochowany na cmentarzu Bródnowskim w Warszawie (kwatera 28B-2-9).

</doc>
<doc id="522794" url="https://pl.wikipedia.org/wiki?curid=522794" title="Hurin Thalion">
Hurin Thalion



</doc>
<doc id="522798" url="https://pl.wikipedia.org/wiki?curid=522798" title="Kagyupa">
Kagyupa



</doc>
<doc id="522803" url="https://pl.wikipedia.org/wiki?curid=522803" title="Klin podatkowy">
Klin podatkowy

Klin podatkowy – przesunięcie się krzywej popytu i podaży, wynikłe z wprowadzenia podatku na rynku produktu lub czynnika wytwórczego. Prowadzi do ustalenia się nowego punktu równowagi rynkowej, w którym ilość produktu lub czynnika jest mniejsza, a kupujący i sprzedający płacą różne ceny (ilustracja obok). 
Dla kupującego cena jest wyższa w porównaniu do sytuacji przed wprowadzeniem podatku, a dla sprzedającego – niższa. Różnicą między ceną sprzedaży i zakupu jest wysokość podatku. To zróżnicowanie cen określa się mianem klina podatkowego. Podział należności podatkowej między podatników zależy od elastyczności cenowej popytu i podaży. 
Rynek pracy.
Szczególnego znaczenia nabiera klin podatkowy na rynku pracy w odniesieniu do wynagrodzeń pracowników i kosztów zatrudnienia dla przedsiębiorców. Rys. 2 pokazuje, że w równowadze przed wprowadzeniem podatku płaca wynosiła W0, a wielkość zatrudnienia równała się Q0. Wprowadzenie podatku w wysokości "t" wbija klin podatkowy między popytem na pracę i podażą pracy. Prowadzi to do obniżenia płacy dla pracownika i wzrostu kosztów pracy dla pracodawcy. Ponieważ elastyczność cenowa popytu na pracę jest trzykrotnie większa od elastyczności cenowej podaży pracy, to obniżenie płacy pracownika jest trzykrotnie większe od wzrostu kosztów pracodawcy. Osiągnięta ostateczna wysokość płacy, W', jest rezultatem negocjacji. 
Klin podatkowy jest różnicą między całkowitym kosztem zatrudnienia pracownika zatrudnionego na pełny etat, a wynagrodzeniem „na rękę”, jakie ten pracownik otrzymuje. Inaczej mówiąc, klin podatkowy jest sumą danin płaconych przez pracownika i pracodawcę z tytułu umowy o pracę. Wskaźnik ten pokazuje opodatkowanie pracy w Polsce.
Przykład.
Przykład: wynagrodzenie miesięczne brutto w wysokości 3746 zł osoby zatrudnionej na podstawie umowy o pracę.
Pracodawca:
Pracownik:
Klin podatkowy:
Wysokość klina podatkowego w państwach OECD.
Wysokość klina podatkowego zależy m.in. od wysokości wynagrodzenia i prawa do ulg (np. prorodzinnych). Poniższa tabela przedstawia wysokość klina podatkowego dla samotnego, bezdzietnego podatnika zarabiającego średnią pensję w danym kraju.

</doc>
<doc id="522806" url="https://pl.wikipedia.org/wiki?curid=522806" title="Amboina">
Amboina



</doc>
<doc id="522807" url="https://pl.wikipedia.org/wiki?curid=522807" title="Mniejsze zło (opowiadanie)">
Mniejsze zło (opowiadanie)

Mniejsze zło – opowiadanie Andrzeja Sapkowskiego osadzone w świecie sagi o wiedźminie. W roku 1990 utwór otrzymał nagrodę im. Janusza A. Zajdla.
Wydanie oryginalne.
Zostało ono opublikowane w Fantastyce 3/1990, znalazło się też w trzech zbiorach opowiadań autorstwa Andrzeja Sapkowskiego: "Wiedźmin", wydanym w roku 1990, "Ostatnie życzenie", wydanym w roku 1993, oraz "Opowieści o wiedźminie, tom 1.", wydanym w roku 2002.
Fabuła.
Opowiadanie zawiera dwie wersje losów postaci: pierwszą z nich opowiada mag Stregobor, drugą Renfri, znana jako Dzierzba. Obydwie zawierają przewrotne nawiązania do baśni o królewnie Śnieżce: magiczne lustro, wysłanie niepożądanej pasierbicy do lasu, siedmiu krasnoludków (gnomów-rozbójników), szklana trumna (bryła kryształu), pomoc książąt przy opuszczaniu wież oraz sama „Śnieżka” jako mała sadystka lub niewinna ofiara.
Adaptacje.
Na podstawie opowiadania powstał komiks o tym samym tytule, wydany w czasopiśmie Komiks w roku 1993 nakładem wydawnictwa Prószyński i S-ka (), a w 2001 w wersji książkowej (). Autorami scenariusza są Andrzej Sapkowski i Maciej Parowski, a rysunków Bogusław Polch.
Fabuła opowiadania została zaadaptowana przez Michała Szczerbica w scenariuszu wyreżyserowanego przez Marka Brodzkiego filmu "Wiedźmin", a także dziesiątego odcinka powiązanego z nim serialu. Geralta zagrał Michał Żebrowski, Renfri – Kinga Ilgner oraz Weronika Pelczyńska (jako młoda Renfri), a Stregobora – Olgierd Łukaszewicz.
Opowiadanie stało się też kanwą pierwszego odcinka serialu "Wiedźmin" zrealizowanego przez Netflix w 2019 roku.

</doc>
<doc id="522810" url="https://pl.wikipedia.org/wiki?curid=522810" title="Association of Tennis Professionals">
Association of Tennis Professionals

Association of Tennis Professionals (Stowarzyszenie Zawodowych Tenisistów, Stowarzyszenie Tenisistów Zawodowych), skrótowiec ATP – organizacja utworzona w 1972 (rok później podobny związek, WTA, założyły tenisistki) mająca na celu ochronę interesów tenisistów zawodowców. Od 1990 ATP organizuje cykl męskich rozgrywek tenisowych pod nazwą ATP Tour.
W skład turniejów "ATP Tour" wchodzą 4 turnieje wielkoszlemowe – Australian Open, French Open, Wimbledon oraz US Open, za które jeśli zawodnik wygrał otrzymuje 2000 pkt. do rankingu ATP. Turnieje wielkoszlemowe są najważniejszymi imprezami w kalendarzu tenisowym. Drugą rangę rozgrywek męskich stanowią turnieje ATP Tour Masters 1000, które tworzy 9 turniejów. Od roku 2009, po raz pierwszy rozegrano turniej tej rangi w Azji (Szanghaj). Za triumf w zawodach tenisista otrzymuje 1000 pkt. do rankingu. Trzecią kategorię męskich rozgrywek stanowią imprezy ATP Tour 500, które tworzy 13 turniejów, a czwartą turnieje ATP Tour 250, które składają się z 39 zawodów. Ponadto na koniec sezonu najlepsza ósemka spośród rankingu tenisistów gra w ATP Finals. Cykl ATP tworzą również imprezy challengerowe, za które – w zależności od puli nagród – zawodnik otrzymuje określoną liczbę punktów do rankingu.
Rankingi.
ATP Entry.
ATP Entry jest rankingiem z ostatnich 52 tygodni. Na początek sezonu wszyscy zawodnicy startują z liczbą punktów zdobytych w poprzednim sezonie.
Rekordy (stan na 8 stycznia 2023).
Inne rekordy.
Najwięcej wygranych turniejów ATP Tour Masters 1000 w sezonie:
Wygrane kolejno turnieje w jednym sezonie na trzech różnych nawierzchniach:
Wygrane turnieje w jednym sezonie na różnych kontynentach:
Wygrany ten sam turniej na trzech różnych nawierzchniach:
Najwięcej gemów w meczu:
Najwięcej gemów w secie:
Najszybszy serwis:
Najwięcej asów serwisowych w meczu:
Najwięcej podwójnych błędów serwisowych w meczu:
Pieniądze zarobione w trakcie kariery.
Według stanu na 25 kwietnia 2022:
Struktura organizacyjna.
Rada dyrektorów.
W skład rady dyrektorów wchodzą:
Zarząd.
W skład zarządu wchodzą:

</doc>
<doc id="522811" url="https://pl.wikipedia.org/wiki?curid=522811" title="Storczyk męski">
Storczyk męski

Storczyk męski ("Orchis mascula" L.) – gatunek byliny należący do rodziny storczykowatych ("Orchidaceae").
Rozmieszczenie geograficzne.
Występuje na przeważającej części Europy bez jej krańców północnych i północno-wschodnich, poza tym w północno-zachodniej Afryce, w Azji Mniejszej i regionie Kaukazu sięgając na wschodzie do Iranu. Jego pionowy zasięg wynosi 2700 m n.p.m.
W Polsce występuje głównie w południowej części, zwłaszcza w górach po regiel górny. Do obszarów o największym zagęszczeniu stanowisk należą:
Na niżu spotykany jest rzadko w północnej części.
Duża liczba stanowisk znajduje się w chronionych obszarach parków narodowych, m.in. w Gór Stołowych, Drawieńskim, Ojcowskim, Bieszczadzkim, Pienińskim, Tatrzańskim.
Zagrożenia i ochrona.
W Polsce gatunek podlega ścisłej ochronie gatunkowej. W opracowaniu Czerwona lista roślin i grzybów Polski (2006) jest umieszczony w grupie gatunków narażonych na wyginięcie (kategoria zagrożenia V). W wydaniu z 2016 roku podgatunek typowy otrzymał kategorię CR (krytycznie zagrożony), natomiast podgatunek ssp. signifera (storczyk męski nakrapiany) – NT (bliski zagrożenia).
Głównym zagrożeniem dla storczyka męskiego jest zaorywanie, melioracja i zalesianie łąk, na których występuje, a także zaprzestanie użytkowania łąk prowadzące do ich zarastania drzewami i krzewami.
Nazewnictwo.
Dawne nazwy: storczyk samcowy (Jan Krzysztof Kluk w "Dykcyonarzu Roślinnym"), storczyk samczy (Józef Jundziłł), storczyk tępoliściowy – (Jakób Waga, we "Florze Polski Jawnokwiatowych rodzajów").
Zastosowanie.
Na wschodzie (w krajach arabskich) panuje przeświadczenie, że bulwy korzeniowe mają właściwości wzmagające popęd płciowy, co wiązane jest z ich kształtem przypominającym jądra samcze. Zbierane są tam bulwy, z których wytwarzany jest tzw. salep (w języku perskim – "lisie jądra").

</doc>
<doc id="522812" url="https://pl.wikipedia.org/wiki?curid=522812" title="ATP (tenis)">
ATP (tenis)



</doc>
<doc id="522815" url="https://pl.wikipedia.org/wiki?curid=522815" title="Natura buddy">
Natura buddy



</doc>
<doc id="522818" url="https://pl.wikipedia.org/wiki?curid=522818" title="ATP Tour">
ATP Tour



</doc>
<doc id="522819" url="https://pl.wikipedia.org/wiki?curid=522819" title="Nanci Chambers">
Nanci Chambers

Nancy Chambers (ur. 1 października 1963 w Thunder Bay) – kanadyjsko-amerykańska aktorka i producentka.
Życiorys.
Urodziła się w Thunder Bay, w Ontario, w Kanadzie, gdzie uczęszczała do Churchill High School.
Swoją pierwszą rolę jako Trisha otrzymała w komedii młodzieżowej Rafała Zielińskiego "Po prostu jaja" ("Screwballs", 1983) na podstawie scenariusza Lindy Shayne i Jima Wynorski. W serialu CBC/Radio-Canada "Street Legal" (1991) wystąpiła jako dziewczyna Nicka Del Gado, którego grał David James Elliott. 8 października 1992 Nanci Chambers i David James Elliott zawarli związek małżeński. Mają córkę Stephanie (ur. 15 marca 1993) i syna Wyatta (ur. 3 marca 2003).
Chambers u boku Elliotta grała także w serialu "JAG" (1997–2003) w roli ambitnej porucznik Loren Singer, Megan O’Hara i Jojo oraz jako detektyw Andrea McInroy w telewizyjnym dramacie sensacyjnym CBS "Code 11-14" (2003).

</doc>
<doc id="522825" url="https://pl.wikipedia.org/wiki?curid=522825" title="Łukasz Garguła">
Łukasz Garguła

Łukasz Garguła (ur. 25 lutego 1981 w Żaganiu) – polski piłkarz grający na pozycji pomocnika. Były piłkarz takich klubów jak GKS Bełchatów, Wisła Kraków, Miedź Legnica. Mistrz Polski w sezonie 10/11.
Kariera klubowa.
Łukasz Garguła jest wychowankiem Piasta Iłowa, następnie grał w SMS-ie Wrocław, a 1999 roku trafił do innego wrocławskiego klubu - Polaru. W 2002 roku przeszedł do GKS-u Bełchatów. W sezonie 2006/2007 Garguła przyczynił się do wywalczenia wicemistrzostwa Polski przez GKS, strzelając 7 bramek w 27 meczach. W lutym 2008 roku zawodnik postanowił przenieść się do Wisły Kraków. Wisła przelała na konto GKS-u kwotę 300 tysięcy euro powołując się na klauzulę odstępnego w kontrakcie zawodnika, jednak działacze GKS-u nie chcieli się zgodzić na transfer twierdząc, że klauzula została zniesiona. Sprawa znalazła swój finał w Wydziale Gier PZPN, który ostatecznie przyznał rację klubowi z Bełchatowa. W lipcu krakowski klub złożył kolejną ofertę kupna Garguły, która została jednak odrzucona. Zawodnik poczekał więc pół roku i 5 stycznia 2009 roku na mocy prawa Bosmana podpisał pięcioletnią umowę z Wisłą Kraków, która zaczęła obowiązywać od 1 lipca. Garguła po raz ostatni zagrał w barwach GKS-u Bełchatów 20 lutego w spotkaniu Pucharu Ekstraklasy z Legią. W tym meczu zerwał więzadła krzyżowe w kolanie, przez co do gry wrócił dopiero 27 października, zaliczając swój debiut w Wiśle Kraków w spotkaniu Pucharu Polski z Bytovią II Bytów. W grudniu zawodnik przeszedł kolejną operację kontuzjowanego kolana, która wykluczyła go z gry do końca sezonu 2009/2010. W następnym sezonie Garguła zdobył Mistrzostwo Polski z Wisłą. Pierwszą bramkę w barwach krakowskiego klubu strzelił 14 grudnia 2011 roku w zwycięskim meczu ostatniej kolejki fazy grupowej Ligi Europy z holenderskim FC Twente, po którym Wisła zapewniła sobie awans do 1/16 finału tych rozgrywek. 10 lipca 2015 podpisał roczny kontrakt z opcją przedłużenia na kolejny sezon z polskim klubem Miedź Legnica.
Kariera reprezentacyjna.
Garguła występował w reprezentacji młodzieżowej U-21 prowadzonej przez Edwarda Klejndinsta. 21 sierpnia 2006 roku został powołany przez Leo Beenhakkera do kadry A na mecze eliminacji Mistrzostw Europy 2008 przeciwko Finlandii i Serbii. 2 września zadebiutował w meczu z Finlandią, wchodząc na boisko w 74. minucie spotkania. W 90. minucie meczu strzelił honorową bramkę dla reprezentacji Polski, pokonując fińskiego bramkarza Jussi Jääskeläinena potężnym strzałem z dystansu, z lewej nogi. Garguła znalazł się w kadrze na Euro 2008, jednak nie zagrał w żadnym spotkaniu na turnieju rozgrywanym w Austrii i Szwajcarii.
Osiągnięcia.
Klubowe.
Wisła Kraków

</doc>
<doc id="522830" url="https://pl.wikipedia.org/wiki?curid=522830" title="Patrick Labyorteaux">
Patrick Labyorteaux

Patrick Francis Labyorteaux (ur. 22 lipca 1965 w Los Angeles) – amerykański aktor.
Karierę w show-biznesie rozpoczął jako trzylatek, występując w takich hollywoodzkich produkcjach, jak "Mame", "Opening Night", "Heathers" i "3 Ninjas". Grał również m.in. w serialach "Domek na prerii" (1977-1981) i "Ostatnia granica", a także filmie "Lois i Clark: Nowe przygody Supermena".
W serialu "JAG" (1995-2005) odtwarzał postać porucznika Buda Robertsa. Jest autorem scenariusza jednego z odcinków. Przed podjęciem pracy w serialu pisał teksty i występował w kabarecie Goundlings, a także był autorem scenariuszy filmowych, m.in. do "National Lampoon's Last Resort" (1994).
Wspólnie z bratem, również aktorem Matthew Laborteaux, założył Fundację Pomocy Młodzieży, która ma na celu pomoc młodym uciekinierom. Mieszka w Los Angeles z żoną i synem.

</doc>
<doc id="522833" url="https://pl.wikipedia.org/wiki?curid=522833" title="Park miejski w Żyrardowie">
Park miejski w Żyrardowie



</doc>
<doc id="522837" url="https://pl.wikipedia.org/wiki?curid=522837" title="Opis taksacyjny">
Opis taksacyjny

Opis taksacyjny – część danych inwentaryzacyjnych planu urządzenia lasu, obejmuje charakterystykę lasów i gruntów. Zawiera m.in.:
Syntetycznym zakończeniem opisu taksacyjnego są wskazania gospodarcze.
Wykonywanie opisu to taksacja leśna.

</doc>
<doc id="522841" url="https://pl.wikipedia.org/wiki?curid=522841" title="Matrah">
Matrah

Matrah (arab. ولاية مطرح) – miasto w Omanie, położone nad Zatoką Omańską, w zespole miejskim Maskatu, na zachód od Maskatu. Jest siedzibą administracyjną wilajetu Matrah. Według spisu ludności z roku 2020 miasto liczyło 230,9 tys. mieszkańców i było wówczas czwartym co do wielkości miastem kraju. Miasto zamieszkują głównie Arabowie oraz pracownicy cudzoziemscy, głównie z Indii i Pakistanu. Od roku 1970, po zbudowaniu nowoczesnego portu morskiego Mina Kabus, Matrah stało się głównym portem handlowym Omanu, znajduje się tu także port rybacki. Matrah poza tym jest ośrodkiem tradycyjnego handlu daktylami, owocami cytrusowymi, suszonymi i solonymi rybami, wyrobami rzemieślniczymi, wielbłądami i innymi zwierzętami. Matrah jest także ośrodkiem zaopatrującym karawany Beduinów i budowy łodzi rybackich, Matrah posiada znakomite połączenie nadmorską autostradą do Maskatu i Riwi. W pobliżu Matrahu znajduje się port naftowy Mina al-Fahl.

</doc>
<doc id="522842" url="https://pl.wikipedia.org/wiki?curid=522842" title="Ficus">
Ficus



</doc>
<doc id="522845" url="https://pl.wikipedia.org/wiki?curid=522845" title="Morus">
Morus



</doc>
<doc id="522847" url="https://pl.wikipedia.org/wiki?curid=522847" title="Artocarpus">
Artocarpus



</doc>
<doc id="522849" url="https://pl.wikipedia.org/wiki?curid=522849" title="Morus nigra">
Morus nigra



</doc>
<doc id="522852" url="https://pl.wikipedia.org/wiki?curid=522852" title="Urtica">
Urtica

Urtica to łacińska nazwa:

</doc>
<doc id="522853" url="https://pl.wikipedia.org/wiki?curid=522853" title="Eimeria bovis">
Eimeria bovis

Eimeria bovis - protista wywołująca u bydła chorobę pasożytniczą - kokcydiozę bydła zwaną też czerwonką bydła. "E. bovis" pasożytuje w jelicie cienkim, jelicie ślepym oraz okrężnicy. Postać dorosła kształtu owalnego o wymiarach 20 – 28 μm.

</doc>
<doc id="522855" url="https://pl.wikipedia.org/wiki?curid=522855" title="Nothofagaceae">
Nothofagaceae



</doc>
<doc id="522858" url="https://pl.wikipedia.org/wiki?curid=522858" title="Platanaceae">
Platanaceae



</doc>
<doc id="522861" url="https://pl.wikipedia.org/wiki?curid=522861" title="Quercus">
Quercus



</doc>
<doc id="522862" url="https://pl.wikipedia.org/wiki?curid=522862" title="Fagus">
Fagus



</doc>
<doc id="522865" url="https://pl.wikipedia.org/wiki?curid=522865" title="Dipsacales">
Dipsacales



</doc>
<doc id="522866" url="https://pl.wikipedia.org/wiki?curid=522866" title="Dilleniales">
Dilleniales



</doc>
<doc id="522869" url="https://pl.wikipedia.org/wiki?curid=522869" title="Obrona Bogolubowa">
Obrona Bogolubowa

Obrona Bogolubowa – debiut oznaczony kodem ECO E11, którego pozycja powstaje po posunięciach:
Ten sposób rozgrywania debiutu wprowadził Jefim Bogolubow w 1920 r. w kilku partiach, grano wówczas 4.Gd2 G:d2+ i, aczkolwiek gry te nie przyniosły czarnym sukcesu, to jednak idea wymiany czarnopolowych gońców na trwałe zagościła w praktyce turniejowej. Obrona Bogolubowa ma opinię debiutu pasywnego, ale trudnego do przełamania: najczęściej pada wynik remisowy, przy czym najmodniejszym współcześnie wariantem jest: 4.Gd2 He7 5.g3, gdzie czarne dążą do przełomu e6-e5 a białe, ze swej strony, starają się wykorzystać większą aktywność białopolowego gońca po jego fianchettowaniu.

</doc>
<doc id="522872" url="https://pl.wikipedia.org/wiki?curid=522872" title="Marchlewszczyzna">
Marchlewszczyzna



</doc>
<doc id="522875" url="https://pl.wikipedia.org/wiki?curid=522875" title="Thymelaeales">
Thymelaeales



</doc>
<doc id="522876" url="https://pl.wikipedia.org/wiki?curid=522876" title="Thymelaeaceae">
Thymelaeaceae



</doc>
<doc id="522878" url="https://pl.wikipedia.org/wiki?curid=522878" title="Droserales">
Droserales



</doc>
<doc id="522880" url="https://pl.wikipedia.org/wiki?curid=522880" title="Lamiidae">
Lamiidae



</doc>
<doc id="522882" url="https://pl.wikipedia.org/wiki?curid=522882" title="Gentianales">
Gentianales



</doc>
<doc id="522883" url="https://pl.wikipedia.org/wiki?curid=522883" title="Rubiales">
Rubiales



</doc>
<doc id="522884" url="https://pl.wikipedia.org/wiki?curid=522884" title="Lamiales">
Lamiales



</doc>
<doc id="522885" url="https://pl.wikipedia.org/wiki?curid=522885" title="Celastrales">
Celastrales



</doc>
<doc id="522887" url="https://pl.wikipedia.org/wiki?curid=522887" title="Celastraceae">
Celastraceae



</doc>
<doc id="522888" url="https://pl.wikipedia.org/wiki?curid=522888" title="Celastrus">
Celastrus



</doc>
<doc id="522889" url="https://pl.wikipedia.org/wiki?curid=522889" title="Wilga (rzeka w województwie mazowieckim)">
Wilga (rzeka w województwie mazowieckim)

Wilga – rzeka płynąca głównie w województwie mazowieckim, mająca źródła w województwie lubelskim. Prawy dopływ Wisły. Płynie przez Wysoczyznę Żelechowską, Równinę Garwolińską do Doliny Środkowej Wisły.
Wypływa na wysokości 172 m n.p.m. w odległości 13 km na północny wschód od Żelechowa, na pd. od wsi Kasyldów w powiecie łukowskim. Tam, w dość szerokiej dolinie, bifurkuje z Małą Bystrzycą, rzeką płynącą inaczej niż Wilga, na wschód. Przepływa przez Wolę Mysłowską, Miastków Kościelny, Garwolin, natomiast ujście znajduje się w miejscowości Wilga.
Rzeka jest w dużej mierze nieuregulowana, ma wiele meandrów. Wilga była bardzo zanieczyszczona, jednak działania podjęte po roku 1980 doprowadziły do znacznego polepszenia jakości wody. Zaobserwowano znaczne zmniejszenie się zawartości metali ciężkich w osadach rzecznych. Od kilkunastu lat w rzece żyją bobry i pojawiają się przelotnie na żerowiska żurawie.
Historia.
Jeszcze dwieście lat temu rzeka nazywała się "Wilka" lub "Wilcza". Słownik geograficzny Królestwa Polskiego z 1893 roku podaje także nazwę "Garwolka". Jej odnoga do młyna w Garwolinie nazywała się "Garwólka", a odnoga we wsi Rębków, na której stały dwa młyny nazywana była "Wielka Wilcza". Większy z młynów stał w miejscu zwanym "Pogorzel" lub "Pogorzil" – dziś Rębków Borki.
W czasach królewskich, a także podczas rozbiorów na rzece działało kilkanaście młynów wodnych, z których większość dotrwała do 1944 roku. Na skutek działania władz komunistycznych do lat 70. XX wieku nie ostał się żaden z nich. Młyny były w Żelechowie, Wilczyskach, Zwoli (własność rodzin Zeidenworen i Nirenberg), Miastkowie Kościelnym i Starym, Oziemkówce, obok Kamionki (młyn "Czarna"), w Łętowie, Głoskowie, Leszczynach, Garwolinie, Rębkowie, Stoczku (działający do grudnia 1987), obok Trzcianki (młyn "Zyganowka", dziś Cyganówka). Największy zalew miał ten ostatni. Najwięcej kół, bo cztery – młyn królewski w Rębkowie.
Ujście Wilgi zostało uregulowane w latach 1940–1942 na skutek decyzji niemieckich władz Generalnego Gubernatorstwa. Roboty ziemne w ramach prac melioracyjnych wykonali Żydzi z getta warszawskiego i okolicznych miejscowości.

</doc>
<doc id="522890" url="https://pl.wikipedia.org/wiki?curid=522890" title="Lawrence Doherty">
Lawrence Doherty

Hugh Lawrence Doherty, Laurie Doherty, „Little Do” (ur. 8 października 1875 w Londynie, zm. 21 sierpnia 1919 w Broadstairs) – brytyjski tenisista, zwycięzca Wimbledonu i US Open w grze pojedynczej i podwójnej, zdobywca Pucharu Davisa, mistrz olimpijski.
Kariera tenisowa.
Doherty był młodszym bratem Reginalda Doherty’ego, razem z którym dominował na kortach Wimbledonu na przełomie XIX i XX wieku. W latach 1897–1906 nie było finału gry pojedynczej, w którym nie grałby co najmniej jeden z braci, a w 1898 roku w finale spotkali się obydwaj (wygrał starszy). W tym samym czasie nieprzerwanie także grali w finałach debla.
Nauczył się grał w tenisa dzięki starszemu bratu. Studiował w Trinity Hall na Uniwersytecie Cambridge i reprezentował uczelnię w meczach z Oxfordem w latach 1896–1899. W 1898 roku wygrał wimbledoński turniej pretendentów (All Comers) i po raz pierwszy walczył o tytuł mistrzowski, ulegając bratu w pięciu setach. W 1902 roku odniósł pierwsze wimbledońskie zwycięstwo. Pozostał niepokonany w czterech kolejnych edycjach, a właściwie finałach, gdyż jako zwycięzca miał zagwarantowany udział od razu w finale (challenge round). W 1903 i 1904 roku pokonał Franka Riseleya, w 1905 roku Normana Brookesa, w 1906 roku ponownie Riseleya. W 1907 roku nie przystąpił do obrony tytułu i mistrzem został Brookes, pierwszy zwycięzca spoza Wysp Brytyjskich.
Dwukrotnie startował w międzynarodowych mistrzostwach USA (obecne US Open). W 1903 roku Doherty pokonał 6:3, 6:2, 6:3 Williama Clothiera w finale turnieju pretendentów, by następnie wygrać także z broniącym mistrzostwa Williamem Larnedem. Stał się w ten sposób pierwszym zagranicznym triumfatorem gry pojedynczej w mistrzostwach USA. W 1902 i 1903 roku bracia Doherty wygrywali grę podwójną na tym turnieju.
W pierwszym finale deblowym na Wimbledonie, w 1897 roku bracia Doherty spotkali się z inną parą braterską, bliźniakami Wilfredem i Herbertem Baddeleyami. W kolejnych edycjach jedyne porażki ponieśli w finałach w 1902 i 1906 roku, a ich pogromcami byli Sidney Smith i Frank Riseley. Bracia triumfowali wspólnie także pięć razy na mistrzostwach Irlandii (1898–1902). Lawrence Doherty zdobył tytuł mistrza Irlandii w grze pojedynczej w 1902 roku (po trzech kolejnych zwycięstwach starszego brata), a w 1901 i 1902 roku wygrywał na tym turnieju grę mieszaną.
W latach 1902–1906 Lawrence Doherty wystąpił w pięciu edycjach Pucharu Davisa, pozostając w tych rozgrywkach niepokonany. W 1902 roku zdobył z bratem punkt deblowy przeciwko Stanom Zjednoczonym, jednak to tenisiści z USA zdobyli trofeum. W latach 1903–1906 puchar wygrywali Brytyjczycy, już regularnie z Lawrence’em Dohertym w składzie.
Lawrence Doherty zdobył także trzy medale igrzysk olimpijskich z Paryża, w tym dwoma złotymi – w grze pojedynczej i podwójnej z bratem Reginaldem. Brązowy medal wywalczył w grze mieszanej, partnerując Amerykance Marion Jones.
Lawrence Doherty jest uważany za jednego z najwybitniejszych tenisistów w okresie poprzedzającym I wojnę światową – jego styl jest określany jako jeden z bardziej widowiskowych, ofensywnych i zarazem skutecznych wśród graczy brytyjskich. Jego specjalnymi zagraniami były smecz i wolej. Był tenisistą bardzo szybkim i ruchliwym, aczkolwiek nie nadawał on piłkom rotacji.
Zakończył karierę dość wcześnie, na prośbę matki obawiającej się o jego zdrowie (podobnie jak Reginald był dość chorowity). Bracia zostali szczególnie uhonorowani na obiekcie All England Lawn Tennis and Croquet Club, gdzie jedną z bram nazwano „The Doherty Gates”. W 1980 roku obaj zostali wpisani do Międzynarodowej Tenisowej Galerii Sławy.

</doc>
<doc id="522891" url="https://pl.wikipedia.org/wiki?curid=522891" title="Laurie Doherty">
Laurie Doherty



</doc>
<doc id="522892" url="https://pl.wikipedia.org/wiki?curid=522892" title="Solanales">
Solanales



</doc>
<doc id="522893" url="https://pl.wikipedia.org/wiki?curid=522893" title="Hugh L. Doherty">
Hugh L. Doherty



</doc>
<doc id="522894" url="https://pl.wikipedia.org/wiki?curid=522894" title="Boraginaceae">
Boraginaceae



</doc>
<doc id="522895" url="https://pl.wikipedia.org/wiki?curid=522895" title="Laurence Doherty">
Laurence Doherty



</doc>
<doc id="522896" url="https://pl.wikipedia.org/wiki?curid=522896" title="Convolvulaceae">
Convolvulaceae



</doc>
<doc id="522897" url="https://pl.wikipedia.org/wiki?curid=522897" title="Solanaceae">
Solanaceae



</doc>
<doc id="522898" url="https://pl.wikipedia.org/wiki?curid=522898" title="Capsicum">
Capsicum



</doc>
<doc id="522899" url="https://pl.wikipedia.org/wiki?curid=522899" title="Grand Prix Niemiec na żużlu">
Grand Prix Niemiec na żużlu

Grand Prix Niemiec w sporcie żużlowym to zawody z cyklu żużlowego Grand Prix.
Zawody o Wielką Nagrodę Niemiec organizowane były od chwili startu cyklu Grand Prix (od 1995). Przez cztery sezony zawody były organizowane w różnych miastach (dwa razy w Pocking, po razie w Abensbergu i Landshut. Były to kameralne stadiony, a same zawody nie cieszyły się dużą frekwencją. W 1999 zawody w Niemczech zastąpiła druga runda Grand Prix Polski.
Od 2001 cykl Grand Prix jest wprowadzany na wielkie stadiony. Podjęto się także próby reaktywacji Grand Prix Niemiec. 5 maja 2001 odbyła się pierwsza eliminacja Grand Prix na torze czasowym (stadion w Berlinie jest lekkoatletyczny – na warstwie tartanu położono kilka warstw desek i usypano nawierzchnię). Pierwsze zawody na torze czasowym wygrał Polak Tomasz Gollob. Drugi był Henrik Gustafsson, który w zawodach zastąpił kontuzjowanego Joe Screena.
GP Niemiec ponownie w kalendarzu znalazło się w GP 2007 w wyniku zwiększenia liczby eliminacji z dziesięciu do jedenastu. Zawody w Niemczech były historyczną, setną eliminacją Grand Prix (rozgrywanego od 1995). Za pierwsze miejsce w turnieju, zwycięzca otrzymał 100.000$. W 2016 Grand Prix Niemiec na żużlu powróciło do kalendarza poprzez usunięcie z kalendarza Grand Prix Finlandii. Areną zmagań został tor żużlowy Bergring Arena w Teterow.
W Niemczech popularniejsze od klasycznego żużla są jego odmiany: żużel na torach długich i na torach trawiastych.

</doc>
<doc id="522900" url="https://pl.wikipedia.org/wiki?curid=522900" title="Osiedle Związkowiec (Kielce)">
Osiedle Związkowiec (Kielce)

Os. Związkowiec – osiedle domków jednorodzinnych w Kielcach wybudowanych w latach 70. i 80. XX wieku, zlokalizowane w północnej części miasta.
W czasach PRL było prawdziwą wizytówką Kielc. Obszar, na którym znajduje się osiedle należał niegdyś do nieistniejącej dziś gminy Dąbrowa.
Osiedle położone jest na wzgórzu i od północnej strony sąsiaduje z ogródkami „Zacisze”, a od południowej z os. Uroczysko. Od wschodniej strony osiedle zamyka ul. Warszawska – jedna z głównych arterii miasta.

</doc>
<doc id="522901" url="https://pl.wikipedia.org/wiki?curid=522901" title="Adoxaceae">
Adoxaceae



</doc>
<doc id="522902" url="https://pl.wikipedia.org/wiki?curid=522902" title="Caprifoliaceae">
Caprifoliaceae



</doc>
<doc id="522903" url="https://pl.wikipedia.org/wiki?curid=522903" title="Hans Langsdorff">
Hans Langsdorff

Hans Wilhelm Langsdorff (ur. 20 marca 1894, zm. 20 grudnia 1939) – niemiecki oficer marynarki wojennej. Najbardziej znanym epizodem jego życia był udział w bitwie u ujścia La Platy, gdzie dowodził pancernikiem kieszonkowym () „Admiral Graf Spee”.
Życiorys.
Młodość i wczesna służba.
Langsdorff urodził się w Bergen na wyspie Rugia. W roku 1898 jego rodzina przeniosła się do Düsseldorfu. W roku 1912 rozpoczął naukę w Akademii Morskiej w Kilonii, choć rodzice odradzali mu tego rodzaju karierę. W czasie I wojny światowej porucznik Langsdorff zasłużył się w bitwie jutlandzkiej (1916), za co otrzymał Żelazny Krzyż II klasy.
W roku 1923 oddelegowany do Drezna, poznał Ruth Hager, którą w następnym roku poślubił. 14 grudnia 1924 urodził mu się syn Johann. Od października 1925 pracował w Ministerstwie Obrony w Berlinie, gdzie odpowiedzialny był za koordynację stosunków pomiędzy marynarką a wojskami lądowymi. W roku 1927 dowodził flotyllą torpedowców. W kwietniu 1930 awansował na stopień komandora porucznika. Rok później znów skierowano go do pracy administracyjnej.
W latach 1936–1937 służył na pokładzie „pancernika kieszonkowego” - krążownika „Admiral Graf Spee” i uczestniczył w patrolowaniu wód hiszpańskich w ramach pomocy dla sił generała Francisco Franco w czasie wojny domowej w Hiszpanii. 1 stycznia 1937 awansował na stopień komandora ("Kapitän zur See"), a w październiku roku 1938 został dowódcą „Admirala Grafa Spee”.
II wojna światowa.
21 sierpnia 1939 „Admiral Graf Spee” wyruszył w kierunku południowego Atlantyku, gdzie z nastaniem wojny miał za zadanie atakować statki nieprzyjaciela (głównie brytyjskie). Po wybuchu wojny, łącznie udało mu się zatopić lub unieszkodliwić dziewięć brytyjskich statków handlowych o łącznym tonażu przekraczającym 50 000 ton, nie powodując przy tym ofiar w ludziach (ani własnych ani przeciwnika).
13 grudnia 1939 doszło do starcia znanego jako bitwa u ujścia La Platy, kiedy to „Admiral Graf Spee” został odnaleziony przez brytyjski zespół "Force G" - dowodzony przez komandora Henry'ego Harwooda. Zespół składał się z krążownika ciężkiego HMS „Exeter” i dwóch krążowników lekkich HMS „Ajax” i HMNZS „Achilles”. Część historyków uważa, że Langsdorff popełnił błąd taktyczny: winien on był utrzymywać duży dystans i skierować najpierw ogień na ciężki krążownik („Exeter”) tak, aby zatopić go zanim „Admiral Graf Spee” znalazłby się w zasięgu ognia mniejszych okrętów. Zamiast tego Langsdorff rozdzielił ogień pomiędzy trzy cele. Samą bitwę uznać można za nierozstrzygniętą. „Exeter”, na skutek uszkodzeń po pół godzinie musiał wycofać się w rejon Falklandów, a „Admiral Graf Spee” również doznał na tyle silnych uszkodzeń, że skierował się do portu Montevideo w Urugwaju by tam dokonać niezbędnych napraw.
Władze Urugwaju postąpiły zgodnie z zasadą neutralności i zezwoliły na przebywanie okrętu jedynie przez 72 godziny (do 20.00 17 grudnia 1939). Gdyby okręt pozostał w porcie dłużej, musiałby zostać internowany na okres trwania wojny. Langsdorff skonsultował się z Berlinem i otrzymał rozkaz, że w żadnym wypadku nie może dopuścić do internowania w Urugwaju (uważanym za probrytyjski), lecz ma przedostać się do Buenos Aires w Argentynie. Tymczasem siły brytyjskie zablokowały wyjście z portu (a raczej udało im się stworzyć takie wrażenie dzięki wysiłkom propagandowym). Nie widząc innego wyjścia Langsdorff zdecydował się samozatopić „Admirala Grafa Spee”. Sam wraz z załogą został ewakuowany do Buenos Aires.
Wieczorem 20 grudnia 1939 Langsdorff popełnił samobójstwo strzelając do siebie z pistoletu. Zostawił list pożegnalny o następującej treści:
Fakt, że na samobójstwo zdecydował się dopiero po trzech dniach stał się źródłem rozmaitych spekulacji. Część badaczy twierdzi, że zdecydował się na ten krok, gdyż właśnie wtedy otrzymał wiadomość, iż okręty brytyjskie, które miały rzekomo blokować ujście znajdują się w Buenos Aires, pancernik miał więc możliwość ucieczki i nie było potrzeby go zatapiać. Nie da się też wykluczyć, że to władze nazistowskich Niemiec zmusiły (a przynajmniej przekonały) komandora do samobójstwa.
Hans Langsdorff został pochowany w części niemieckiej cmentarza La Chacarita w Buenos Aires. W kondukcie żałobnym uczciły go obie strony konfliktu.
Spekulacje.
Istnieje teoria spiskowa, iż samobójstwo było sfingowane. Tę wersję przedstawia Silvain Reiner, gdzie zwraca uwagę między innymi na fakt, iż ciało zmarłego miały widzieć jedynie dwie osoby (ordynans i pracownik ambasady), nie wezwano nawet lekarza do stwierdzenia zgonu. Dalej Reiner stwierdza, że późniejszy prezydent Argentyny Juan Perón miał później gościć kapitana Langsdorffa w swoim apartamencie przy Calle Posadas.
Langsdorff w filmie.
Kapitan Langsdorff jest jednym z głównych bohaterów nakręconego w 1956 opartego na faktach filmu fabularnego "The Battle of the River Plate" (pol. tytuł "Bitwa o ujście rzeki"). Rolę kapitana Langsdorffa gra tam Peter Finch. Kapitan przedstawiony jest jako człowiek honoru, życzliwie odnoszący się również do wrogów. W filmie dużo miejsca zajmuje wątek dotyczący przyjaznych relacji pomiędzy Langsdorffem a wziętym do niewoli brytyjskim kapitanem Patrickiem Dove, granym przez Bernarda Lee (film w dużej mierze oparty był na pamiętniku kapitana Dove, a on sam udzielał konsultacji do filmu). Film kończy się w momencie gdy Langsdorff po zatopieniu swego okrętu udaje się do Buenos Aires, omija więc kwestię samobójstwa.
Patron ulicy.
W roku 2004 w mieście Ajax w Kanadzie jedną z ulic (liczącą 52 domy) nazwano Langsdorff Drive. Pomysł wziął się stąd, iż nazwa miasteczka pochodzi od okrętu HMS Ajax – uczestnika bitwy u ujścia La Platy. Wiele nazw ulic wiąże się z tym wydarzeniem. Jedną z ulic postanowiono więc nazwać imieniem dowódcy przeciwnej strony. Większość osób (w tym brytyjscy weterani) zaakceptowała decyzję, gdyż kapitan Langsdorff pamiętany był jako człowiek ceniący honor, humanitarnie traktujący przeciwnika i mający silne poczucie obowiązku. W ceremonii zasadzenia pamiątkowego drzewka przy Langsdorff Drive uczestniczyli córka kapitana Inge Nedden i jej mąż Ruediger.

</doc>
<doc id="522904" url="https://pl.wikipedia.org/wiki?curid=522904" title="Karolina Sprem">
Karolina Sprem



</doc>
<doc id="522905" url="https://pl.wikipedia.org/wiki?curid=522905" title="Symphoricarpos">
Symphoricarpos



</doc>
<doc id="522906" url="https://pl.wikipedia.org/wiki?curid=522906" title="Lonicera">
Lonicera



</doc>
<doc id="522907" url="https://pl.wikipedia.org/wiki?curid=522907" title="Jan Wacław Machajski">
Jan Wacław Machajski

Jan Wacław Machajski, ps. A. Wolski (ur. 27 grudnia 1866 w Busku, zm. 19 lutego 1926 w Moskwie) – polski działacz anarchistyczny.
Twórca tzw. „machajewszczyzny” – robotniczego ruchu antyinteligenckiego występującego przeciw inteligencji i państwu. W 1909 utworzył organizację anarchistyczną pod nazwą „Zmowa Robotnicza”, która stosowała terror ekonomiczny uderzając głównie w carski aparat państwowy, fabrykantów i burżuazję i która po paru miesiącach działalności została rozbita przez carską policję. Zasłynął jako krytyk Lenina i komunistów, którzy według niego wprowadzili mechanizm władzy niewiele różniący się od carskiego. Przyjaciel Stefana Żeromskiego, pierwowzór Andrzeja Radka z "Syzyfowych prac".
Życiorys.
Młodość i wykształcenie.
Jan Wacław Machajski przyszedł na świat 27 grudnia 1866 w Busku, w powiecie stopnickim. Był synem urzędnika miejskiego, Konstantego, który według niektórych źródeł przez pewien okres zajmował posadę burmistrza. Matka Karolina z domu Golańska zajmowała się prowadzeniem domu i opiekowała się pięciorgiem starszego rodzeństwa Wacława. Gdy miał 4 lata zmarł jego ojciec. Osamotniona wdowa wraz z dziećmi przeprowadziła się do Pińczowa. Jedną z form ich utrzymywania było przyjmowanie na stancję pensjonariuszy. Jan Machajski od najmłodszych lat (nawet już w wieku 8-10 lat) udzielał korepetycji kolegom z klasy co stanowiło dodatkowy dochód ubogiej rodziny. Ukończył progimnazjum w Pińczowie i w 1882 wyjechał do Kielc w celu kontynuowania nauki w Męskim Gimnazjum Rządowym. Miał wtedy 16 lat. Zaprzyjaźnił się wtedy z autorem Syzyfowych Prac, Stefanem Żeromskim, z którym przez cały okres pobytu w gimnazjum dzielił szkolną ławkę. Wraz z przyjacielem w 1884 założył tajne towarzystwo literackie pod opieką profesora Tomasza Siemiradzkiego, który mocno akcentował w swej pracy patriotyczne wychowanie. W 1886 pomyślnie zdał maturę i jesienią tego samego roku zaczął studia na wydziale przyrodniczym Uniwersytetu Warszawskiego. Jednak po dwóch latach przeniósł się na medycynę, której poświęcił 3 lata swojego życia. Żadnego z tych kierunków nie ukończył, ponieważ w tym okresie jego życia bardziej niż nauka interesowała go działalność polityczna i oświatowa.
Działalność polityczna.
W 1887 wstąpił do organizacji młodzieżowej „Zet” (Związek Młodzieży Polskiej), która wówczas głosiła hasła demokratyczne i niepodległościowe. Wkrótce podjął współpracę z warszawskimi kręgami socjalistycznymi, organizował koła dyskusyjne, pisał odezwy, aktywnie uczestniczył w ruchu robotniczym. W 1891 przeprowadził się do Krakowa, gdzie prowadził wraz z lokalnymi socjalistami rewolucyjną propagandę. W tym czasie jego poglądy można określić jako czysto marksistowskie, chociaż niektóre jego publikacje z tego okresu zawierają delikatne zabarwienie niepodległościowe.
W maju 1892 został aresztowany za przemyt materiałów propagandowych ze Szwajcarii do Łodzi – w mieście trwał wówczas strajk powszechny. Machajskiego osadzono na trzy lata w krakowskim więzieniu. Za swoją działalność został skazany w 1895 przez władze zaborcze na sześć lat zesłania na Sachalinie. W czerwcu 1903 uciekł z tzw. etapu w Aleksandrowsku i przedostał się do Genewy, gdzie się osiedlił.
W latach 1907–1911 przebywał w Krakowie i Zakopanem pod pseudonimem Jan Kiżło. Został aresztowany i oskarżony o posługiwanie się cudzym paszportem, groziła mu ekstradycja do Rosji. W jego obronie stanęli m.in. Kazimierz Dłuski, Roman Dmowski, Stanisław Trusiewicz i Stefan Żeromski. Ostatecznie wyjechał z Galicji i osiedlił się w Paryżu.
W 1917 wyruszył do ogarniętej rewolucją Rosji, po rewolucji październikowej zamieszkał w Moskwie. W dziele "Robotnicza rewolucja" (ros. "Рабочая революция", 1918) piętnował bolszewików za wprowadzone przez nich roboty przymusowe. 
Swój pobyt w Rosji zaczął jednak od zrewoltowanego Petersburga. Tam wraz z żoną został otoczony przez grupę zwolenników, wśród których pojawiło się kilka nowych twarzy. Dysponowali oni nawet lokalem, w którym mogła się rozwijać działalność organizacji. Jednak Zmowie Robotniczej nie było już dane odbudować swych sił. W obliczu burzliwych wydarzeń, Machajski uparcie przekonywał, aby grupa czekała na dalszy dalszy rozwój wypadków. Wraz z upływem czasu grupa zwolenników Machajskiego malała, tracąc swych ludzi na rzecz rosnących w siłę bolszewików. Po zdobyciu władzy przez komunistów, zniechęcony Machajski odrzucił proponowaną mu funkcję redaktora w czasopiśmie „Narodnoje choziajstwo”, zadowalając się skromną posadą korektora technicznego pisma (co gwarantowało mu też dostęp do zagranicznej prasy). Nie będąc przez nikogo niepokojony, 26 lutego 1926 roku w Moskwie zmarł na atak serca.

</doc>
<doc id="522908" url="https://pl.wikipedia.org/wiki?curid=522908" title="Weigela">
Weigela



</doc>
<doc id="522910" url="https://pl.wikipedia.org/wiki?curid=522910" title="Dipsacaceae">
Dipsacaceae



</doc>
<doc id="522911" url="https://pl.wikipedia.org/wiki?curid=522911" title="Valerianaceae">
Valerianaceae



</doc>
<doc id="522913" url="https://pl.wikipedia.org/wiki?curid=522913" title="Oleales">
Oleales



</doc>
<doc id="522915" url="https://pl.wikipedia.org/wiki?curid=522915" title="Oleaceae">
Oleaceae



</doc>
<doc id="522917" url="https://pl.wikipedia.org/wiki?curid=522917" title="Olea">
Olea



</doc>
<doc id="522918" url="https://pl.wikipedia.org/wiki?curid=522918" title="Ometeotl">
Ometeotl

Ometeotl (nah. "dwa bóg") – w wierzeniach Azteków i innych ludów Nahua dwoisty bóg-kreator, stwórca świata i wszystkich innych bóstw. Składał się z męskiego pierwiastka Ometecuhtli ("Pan Dwoistości") i żeńskiego Omecihuatl ("Pani Dwoistości").
Ometeotl zajmuje centralne miejsce w azteckiej kosmogonii jako twórca wszechświata ("Cemanahuatl"), będący zjednoczeniem przeciwieństw którego ziemskimi symbolami są np. dzień i noc, gorąco i zimno, sucho i wilgotno, kobieta i mężczyzna czy życie i śmierć. Dualny Ometeotl jako Ometecuhtli i Omecihuatl zamieszkiwał według indiańskich legend najwyższy poziom azteckiego nieba, Omeyocan ("Podwójne Miejsce"), gdzie stworzył cztery najważniejsze bóstwa Azteków: Huitzilopochtli, Quetzalcoatl, Tezcatlipoca i Xipe Totec. Określano go także jako Moyococoyani ("Ten, Który Stwarza Się Sam") lub Ipalnemohua ("Dawca Życia" lub "Ten, dzięki któremu żyjemy"), Tloque Nahuaque ("Pan Bezpośredniej Bliskości"), Tonacateuctli i Tonacacihuatl ("Pan i Pani Pożywienia").
W wierzeniach ludów Nahua Ometeotl był nie tyle bogiem, podobnym do bogów starożytnej Grecji czy Rzymu, ile manifestacją esencji i mocy stwórczej, boskiej esencji, która wypełniała innych bogów, a w pewnej mierze władców i kapłanów.
Ometeotl nie był obiektem oficjalnego kultu, nie budowano mu żadnych świątyń ani nie odprawiano żadnych uroczystości, to był on obiektem poematów religijno-filozoficznych, w których był przedstawiany jako dobroczynny stwórca, ojciec i matka bogów i żywych istot, a także kapryśny wszechwiedzący, który zabawia się kosztem śmiertelników.

</doc>
<doc id="522920" url="https://pl.wikipedia.org/wiki?curid=522920" title="Fraxinus">
Fraxinus



</doc>
<doc id="522922" url="https://pl.wikipedia.org/wiki?curid=522922" title="Forsythia">
Forsythia



</doc>
<doc id="522924" url="https://pl.wikipedia.org/wiki?curid=522924" title="Myrtales">
Myrtales



</doc>
<doc id="522927" url="https://pl.wikipedia.org/wiki?curid=522927" title="Onagraceae">
Onagraceae



</doc>
<doc id="522930" url="https://pl.wikipedia.org/wiki?curid=522930" title="Saxifragales">
Saxifragales



</doc>
<doc id="522933" url="https://pl.wikipedia.org/wiki?curid=522933" title="Pietrow Awwakum">
Pietrow Awwakum



</doc>
<doc id="522934" url="https://pl.wikipedia.org/wiki?curid=522934" title="Hamamelididae">
Hamamelididae



</doc>
<doc id="522936" url="https://pl.wikipedia.org/wiki?curid=522936" title="Primulales">
Primulales



</doc>
<doc id="522938" url="https://pl.wikipedia.org/wiki?curid=522938" title="Bombacaceae">
Bombacaceae



</doc>
<doc id="522939" url="https://pl.wikipedia.org/wiki?curid=522939" title="Awwakum Pietrowicz">
Awwakum Pietrowicz



</doc>
<doc id="522940" url="https://pl.wikipedia.org/wiki?curid=522940" title="Awwakum Pietrow">
Awwakum Pietrow

Awwakum Pietrow (, "Awwakum Pietrowicz Kondratjew") (ur. w roku 1620 lub 1621 we wsi Grigorowo w Kraju Niżnonowogrodzkim, zm. w roku 1682 w Pustoziersku) – rosyjski pisarz, protopop Jurjewca Nadwołżskiego. Przeciwnik siedemnastowiecznych reform liturgicznych patriarchy Nikona. Wraz ze swoimi zwolennikami został spalony na stosie. Przez staroobrzędowców uważany za męczennika. 
Przypisuje mu się 43 dzieła, w tym "Żywot" – pierwsze rosyjskie dzieło autobiograficzne. Jest również autorem "Księgi homilii", "Księgi wykładni i pouczeń", "Księgi oskarżeń czyli Ewangelii Wiecznej", "Opisu i zebrania nauki o Bóstwie i stworzeniu i jak stworzył Bóg człowieka", "Supliki", "Listów" oraz "Lamentacji o trzech wyznawczyniach".
Życiorys.
Był synem popa i jak ojciec został popem. Początkowo pracował w wiejskiej parafii, po ośmiu latach został wyniesiony do godności protopopa Jurjewca Nadwołżańskiego. W roku 1647 Awwakum przybył do Moskwy, gdzie brał udział w działaniach "bratiji", grupy duchownych prawosławnych, dążących do odnowy życia liturgicznego. W 1652, jak i inni członkowie "bratiji", poparł Nikona jako kandydata na nowego patriarchę Rusi.
Nikon, po otrzymaniu godności patriarchy, zainicjował szereg reform w rosyjskiej liturgii i teologii, mających na celu przywrócenie zgodności z wzorcami prawosławnego obrządku bizantyńskiego. Działania te skłóciły Awwakuma z Nikonem. Wówczas Awwakum, który zerwał także ze środowiskiem "bratiji", wcześniejszy głos poparcia dla Nikona uznał za swój życiowy błąd.
Awwakum i jego zwolennicy stanowczo sprzeciwiali się reformom, uważając je za zniekształcenie Cerkwi rosyjskiej, którą uznawali za prawdziwy Kościół Boży. Protopop twierdził, że Konstantynopol wpadł w ręce tureckie z powodu swoich heretyckich wierzeń. Awwakum był więziony, próbowano pozbawić go święceń kapłańskich, został zesłany do Tobolska, Jenisiejska, a następnie wraz z ekspedycją kolonizacyjną Paszkowa do Daurii we wschodniej Syberii.
Po odsunięciu Nikona od władzy Awwakum mógł koło roku 1664 powrócić do Moskwy, gdzie zamieszkał w domu jednej z największych zwolenniczek starych obrzędów – bojaryni Fieodosiji Morozowej. Jednak jego aktywna działalność na rzecz starej wiary sprawiła, że jeszcze w tym samym roku został zesłany do Pustozierska koło Archangielska, gdzie przetrzymywany był w ziemiance. Został spalony wraz z towarzyszącymi mu wyznawcami w Wielki Piątek roku 1682.
W miejscu, w którym spłonął, znajduje się obecnie ozdobny drewniany krzyż. Pomimo śmierci Awwakuma grupy odrzucające zmiany kontynuowały swą działalność jako staroobrzędowcy. 
Pośmiertną sławę zapewnił mu także "Żywot protopopa Awwakuma, przez niego samego nakreślony". Utwór ten powstał podczas pobytu w więzieniu w Pustoziersku w 1672 roku. Barwna autobiografia Awwakuma mówi o trudach jego uwięzienia i wygnania na daleki wschód Rosji, opowiada o jego przyjaźni i konflikcie z carem Aleksym, praktykach egzorcyzmowania demonów oraz bezgranicznym podziwie dla przyrody i innych dzieł Boga. Zapiski te są jednocześnie nowatorskim utworem literackim, tłumacz polskiego wydania z 1972 roku, Wiktor Jakubowski tak pisze o charakterze dzieła:

</doc>
<doc id="522941" url="https://pl.wikipedia.org/wiki?curid=522941" title="Adansonia">
Adansonia



</doc>
<doc id="522942" url="https://pl.wikipedia.org/wiki?curid=522942" title="Tiliaceae">
Tiliaceae



</doc>
<doc id="522943" url="https://pl.wikipedia.org/wiki?curid=522943" title="Ferdinando Imposimato">
Ferdinando Imposimato

Ferdinando Imposimato (ur. 9 kwietnia 1936 w Maddaloni, zm. 2 stycznia 2018 w Rzymie) – włoski prawnik, sędzia śledczy i polityk, honorowy przewodniczący Najwyższego Sądu Kasacyjnego.
Życiorys.
Absolwent studiów prawniczych na Uniwersytecie w Neapolu (1959). Pracował jako funkcjonariusz policji, następnie został urzędnikiem w resorcie skarbu państwa. Od 1964 zatrudniony w organach ścigania. Jako sędzia śledczy prowadził m.in. postępowania w zakresie zamachu na papieża Jana Pawła II z 13 maja 1981, porwania i zabójstwa byłego premiera Alda Moro, zabójstwa sędziego Vittoria Bacheleta. Zajmował się też śledztwami przeciwko włoskim organizacjom mafijnym.
W latach 1987–1992 i 1994–1996 był członkiem Senatu X i XII kadencji, od 1992 do 1994 zasiadał w Izbie Deputowanych. Reprezentował Włoską Partię Komunistyczną, a po jej rozwiązaniu Demokratyczną Partię Lewicy. W latach 2001–2008 występował w programie prawniczym "Forum" nadawanym przez stacje Canale 5 i Rete 4. W 2013 i 2015 Ruch Pięciu Gwiazd promował jego kandydaturę na urząd prezydenta Włoch.
Odznaczony Orderem Zasługi Republiki Włoskiej II klasy.

</doc>
<doc id="522944" url="https://pl.wikipedia.org/wiki?curid=522944" title="Varaždin">
Varaždin

Varaždin (niem. "Warasdin", węg. "Varasd", łac. "Varasdinum") – miasto w północno-wschodniej Chorwacji, stolica żupanii varażdińskiej, siedziba miasta Varaždin. Jest położony nad Drawą, 81 km na północ od Zagrzebia. W 2011 roku liczył 38 839 mieszkańców.
Przez krótki czas (1756-1776) Varaždin był stolicą Chorwacji. Miasto znane z barokowej architektury. Posiada rozwinięty przemysł metalowy, odzieżowy, skórzano-obuwniczy oraz meblarski.

</doc>
<doc id="522946" url="https://pl.wikipedia.org/wiki?curid=522946" title="Varazdin">
Varazdin



</doc>
<doc id="522947" url="https://pl.wikipedia.org/wiki?curid=522947" title="Karuzela (czasopismo)">
Karuzela (czasopismo)

Karuzela – dwutygodnik satyryczny wydawany od 1957 do wczesnych lat 90. w Łodzi. Jedynie tytułem nawiązywał do przedwojennego (1936–1939) łódzkiego pisma pt. "Karuzela. Obrazkowy tygodnik przygód ciekawych i wesołych". 
W okresie PRL było to, obok "Szpilek", jedno z dwóch jedynych ogólnopolskich pism satyrycznych. W przeciwieństwie do "Szpilek" – wydawane na niewysokim poziomie edytorskim, przy użyciu papieru gazetowego w formacie A-4. Redaktorami naczelnymi byli: Leopold Beck, Wojciech Drygas (od 1966), Henryk Pawlak (od 1987), Dariusz Dorożyński (od 1991) i Halina Sibińska (1992).
W 1983 Krajowa Agencja Wydawnicza wydała wybór tekstów i rysunków z czasopisma zatytułowany "Kuszenie na Karuzelę". Wśród autorów znaleźli się Karol Baraniecki, Kazimierz Chyła, Tadeusz Fangrat, Wiesław Fuglewicz, Tadeusz Gicgier, Władysław Grzeszczyk, Mirosław Paweł Hajnos, Jan Huszcza, Zbigniew Jujka, Szymon Kobyliński, Maciej Józef Kononowicz, Lech Konopiński, Edward Kopczyński, Andrzej Kozioł, Eryk Lipiński, Lech Niekrasz, Jan Bolesław Ożóg, Ireneusz Parzyszek, Andrzej Podulka, Zygmunt Pytlik, Horacy Safrin, Józef Skonieczny, Jan Sztaudynger, Grzegorz Szumowski, Andrzej Tylczyński, Zbigniew Waydyk, Jerzy Wróblewski, Wiesław Zięba, Zbigniew Ziomecki czy Urszula Zybura.
Czasopismo przestało się ukazywać w 1992. Obecnie ukazuje się jako dodatek do Expressu Wieczornego, wydawane przez Milenium Media.

</doc>
<doc id="522951" url="https://pl.wikipedia.org/wiki?curid=522951" title="Dzika lustracja">
Dzika lustracja

Dzika lustracja – termin określający sposób ujawniania dokumentów sporządzanych przed 1989 r. przez komunistyczną Służbę Bezpieczeństwa.
Lustracja w Polsce przybiera niezinstytucjonalizowaną formę, kiedy dziennikarze lub inne osoby podają do wiadomości publicznej części materiału lustracyjnego, bez badania ich prawdziwości i wiarygodności, czyli z pominięciem zasady stosowanej przez historyków, aby dane historyczne potwierdzać w więcej niż jednym źródle. Często upublicznione materiały sprawiają trudności w interpretacji, np. Lista Wildsteina. Taka sytuacja może czasem prowadzić do manipulacji informacjami pochodzącymi z takich dokumentów, w celu zdyskredytowania przeciwników politycznych, np. przez nadinterpretację ujawnionych materiałów. Najczęstszą sugestią, mogącą służyć do skompromitowania osób wymienianych w takich dokumentach, to współpraca z aparatem bezpieczeństwa PRL, zwłaszcza SB. Jako główny powód tzw. "dzikiej lustracji" podawany jest brak przeprowadzenia w Polsce lustracji mimo iż komunizm upadł 4 czerwca 1989.
W szerszym kontekście pojęcie jest używane do opisu każdej lustracji, w której o fakcie współpracy nie decyduje sąd. Najbardziej znanym tego przypadkiem jest ujawnianie danych agentów przez osoby pokrzywdzone, które dostały od IPN-u własne akta. Należy podkreślić, że takie działanie jest zgodne z prawem, jednak niektórzy argumentują, że konieczna jest dodatkowa kontrola sądowa i dostęp oskarżonych do akt, aby umożliwić im obronę. IPN i jego były prezes Janusz Kurtyka protestował przeciwko użyciu terminu "dzika lustracja" do tego przypadku, podając jako argument fakt, że materiały są potwierdzone historycznie w wielu źródłach.
Termin "dzika lustracja" bywa też używany w celu określenia analogicznych działań w innych krajach byłego bloku socjalistycznego.
Kontrowersje.
Przeciwnicy takiej formy lustracji wskazują na jej nieobiektywność i niesprawiedliwość względem osób, których dotyczy. Ogranicza ona bowiem możliwość obrony (czy w skrajnych przypadkach wręcz ją uniemożliwia).
Zwolennicy argumentują, że głównym powodem prowadzenia „dzikiej lustracji” przez pojedyncze osoby jest blokowanie, utrudnianie i opóźnianie „oficjalnej lustracji” przez różne ośrodki władzy po 1989 roku.
Użycie terminu.
Terminem tym często posługują się dziennikarze w odniesieniu do:
Również osoby publiczne używały wielokrotnie tego pojęcia:
Jako przykład analogicznych działań, ale bez etykiety "dzika lustracja", podaje się:

</doc>
<doc id="522957" url="https://pl.wikipedia.org/wiki?curid=522957" title="Pyrola">
Pyrola



</doc>
<doc id="522962" url="https://pl.wikipedia.org/wiki?curid=522962" title="Vaccinium">
Vaccinium



</doc>
<doc id="522965" url="https://pl.wikipedia.org/wiki?curid=522965" title="Capparis">
Capparis



</doc>
<doc id="522966" url="https://pl.wikipedia.org/wiki?curid=522966" title="Eleni">
Eleni

Eleni (odpowiednikiem imienia w języku polskim jest Helena), właściwie Helena Dzoka lub Helena Tzoka () z domu Milopoulu () (ur. 27 kwietnia 1956 w Bielawie) – polska piosenkarka pochodzenia greckiego, autorka tekstów i kompozytorka.
Swoje utwory wykonuje w trzech językach: polskim, greckim i angielskim.
Życiorys.
Rodzina i dzieciństwo.
Eleni pochodzi z greckiej rodziny. Jej rodzice, Perykles i Despina Milopulos, wyemigrowali do Polski w latach 50., po wojnie domowej w Grecji. Była ich dziesiątym, najmłodszym dzieckiem. 
Edukacja i początki kariery.
Helena Milopulos w Bielawie ukończyła szkołę podstawową (Szkoła Podstawowa nr 7), Liceum Ogólnokształcące im. Bolesława Chrobrego i średnią szkołę muzyczną w klasie gitary. Zadebiutowała w szkolnym zespole muzycznym Niezapominajki (skład: Eleni, Lena Diamandi, Krystyna Pawełoszek, Anna Kowalska i Irena Pakulniewicz), później śpiewała w licealnym żeńskim tercecie wokalno-instrumentalnym Ballada (skład: Eleni, Lena Diamandi, Krystyna Pawełoszek). Po maturze zaczęła występować w studenckim zespole "Hellen". Od 1975 piosenkarka działała w zespole Prometheus, w 1980 roku rozpoczęła karierę solową.
Rozwój kariery muzycznej.
Pierwszy album w formacie płyty winylowej "Po słonecznej stronie życia" nagrała z Prometheusem w 1977 roku. Artystka śpiewała piosenkę w czołówce polskiej wersji serialu "Bouli" i "Pinokio". Debiutancki solowy album studyjny wydała w 1980: "Ty – jak niebo, ja – jak obłok". Już w 1985 została wybrana w plebiscycie muzycznym tygodnika „Panorama” na najpopularniejszego w roku 1985. Była 3. w dwóch kategoriach: piosenkarz roku (pop-and-disco) oraz przebój roku (pop-and-disco) za piosenkę „Imienia Twego nie chcę znać”"".
20 stycznia 1994 Eleni spotkała tragedia rodzinna, straciła jedyną córkę – 17-letnią Afrodytę (ur. 26 sierpnia 1976) – zastrzeloną przez 21-letniego Piotra Gruchota, byłego partnera dziewczyny, który nie mógł pogodzić się z ich rozstaniem.
1 marca 2004 r. odebrała Medal Świętego Brata Alberta za wspieranie osób niepełnosprawnych. 
1 lutego 2006, z okazji 30-lecia pracy artystycznej, Eleni wydała książkę "Nic miłości nie pokona" (wyd. Edycja Świętego Pawła, Częstochowa 2006). Książka jest rozmową z o. Robertem Mirosławem Łukaszukiem z biura prasowego klasztoru jasnogórskiego o jej życiu, miłości, cierpieniu i rozmowach z Bogiem.
Od 2018 roku prowadziła kanał YouTube, który do kwietnia 2021 zdobył ponad 13 tysięcy subskrybentów i ponad milion wyświetleń. Został on jednak usunięty „z uwagi na zagrażające niebezpieczeństwo” wraz z ponad setką teledysków. 22 maja 2022 Eleni założyła drugi kanał.
Piosenkarka mieszka w Poznaniu.
Życie prywatne.
Mężem Eleni jest Fotis Tzokas – brat założyciela zespołu Prometheus, Kostasa Tzokasa. Zawarli związek małżeński w 1976 roku.
Dyskografia.
Kompilacje.
Źródło: Eleni.com.pl, Discogs, Apple Music

</doc>
<doc id="522969" url="https://pl.wikipedia.org/wiki?curid=522969" title="Araliales">
Araliales



</doc>
<doc id="522971" url="https://pl.wikipedia.org/wiki?curid=522971" title="Armeria">
Armeria



</doc>
<doc id="522977" url="https://pl.wikipedia.org/wiki?curid=522977" title="BAL">
BAL



</doc>
<doc id="522980" url="https://pl.wikipedia.org/wiki?curid=522980" title="Grand Prix Austrii na żużlu">
Grand Prix Austrii na żużlu

Grand Prix Austrii w sporcie żużlowym to zawody z cyklu żużlowego Grand Prix.
Zawody o Wielką Nagrodę Austrii odbyły się tylko raz - w premierowym sezonie Grand Prix - w 1995, jako druga eliminacja cyklu. Wielką nagrodę zgarnął Amerykanin Billy Hamill.
W kolejnym roku zamiast rundy w Austrii odbyło się Grand Prix Włoch, które z kolei po roku zastąpiono Grand Prix Czech.
Podium.
1x - Billy Hamill
1x - Billy Hamill, Tony Rickardsson, Hans Nielsen, Mark Loram

</doc>
<doc id="522981" url="https://pl.wikipedia.org/wiki?curid=522981" title="Grand Prix Austrii">
Grand Prix Austrii



</doc>
<doc id="522985" url="https://pl.wikipedia.org/wiki?curid=522985" title="Stanisław Gratkowski">
Stanisław Gratkowski

Stanisław "Ibis" Gratkowski (ur. 7 maja 1923 w Rypinie, zm. 1988) – polski malarz, grafik i karykaturzysta. Wieloletni kierownik graficzny dwutygodnika "Karuzela". Autor zbiorów rysunków satyrycznych pt. "Piórkiem Ibisa" oraz "Ale kino czyli 40x40". Autor plakatu "Szczekaczki" z 1953 szkalującego polskie rozgłośnie radiowe nadające zza żelaznej kurtyny i grafik antysemickich w prasie marca 1968.

</doc>
<doc id="522988" url="https://pl.wikipedia.org/wiki?curid=522988" title="Stanisław Ibis Gratkowski">
Stanisław Ibis Gratkowski



</doc>
<doc id="522990" url="https://pl.wikipedia.org/wiki?curid=522990" title="Ibis Gratkowski">
Ibis Gratkowski



</doc>
<doc id="522991" url="https://pl.wikipedia.org/wiki?curid=522991" title="Neuroleptyk">
Neuroleptyk



</doc>
<doc id="522994" url="https://pl.wikipedia.org/wiki?curid=522994" title="Grand Prix Norwegii na żużlu">
Grand Prix Norwegii na żużlu

Grand Prix Norwegii w sporcie żużlowym to zawody z cyklu żużlowego Grand Prix.
Zawody o Wielką Nagrodę Norwegii odbywały się w latach 2002-2004. Do kalendarza cyklu dopisano ją w wyniku zwiększenia liczby eliminacji z sześciu do dziesięciu w 2002.
Są to jedyne dotąd rozegrane zawody cyklu Grand Prix w hali (Vikingskipet). Park maszyn żużlowych usytuowany był w korytarzach pod trybunami. Całkowicie zadaszona hala była przyczyną większego hałasu (w porównaniu do otwartych stadionów). Uciążliwe dla kibiców był również pył spod kół motorów i z tego powodu ostatecznie zrezygnowano z organizacji eliminacji w kolejnych latach.
Obecnie norweskie Grand Prix zostało zastąpione przez Grand Prix Włoch.
Podium.
2x - Tony Rickardsson
1x - Greg Hancock
2x - Greg Hancock, Tony Rickardsson
1x - Leigh Adams, Jason Crump, Tomasz Gollob, Andreas Jonsson, Mikael Max (dawny Mikael Karlsson), Bjarne Pedersen, Nicki Pedersen, Ryan Sullivan

</doc>
<doc id="523003" url="https://pl.wikipedia.org/wiki?curid=523003" title="Grand Prix Włoch na żużlu">
Grand Prix Włoch na żużlu

Grand Prix Włoch w sporcie żużlowym to zawody z cyklu żużlowego Grand Prix.
Pierwszy raz o Wielką Nagrodę Włoch żużlowcy walczyli w sezonie 1996, kiedy to włoska runda zastąpiła austriacką. Zawody wygrał aktualny Mistrz Świata Duńczyk Hans Nielsen.
Włoską rundę zastąpiło jednak Grand Prix Czech. Przez kolejne 8 lat we Włoszech nie rozgrywano zawodów Grand Prix. Dopiero w 2005 zastąpiła Grand Prix Norwegii, jako ostatnią (dziewiątą) eliminację.
Stadion w Lonigo był wyjątkowo prowincjonalny w porównaniu do pozostałych aren Grand Prix: brak trybun – kibice rozkładają koce na usypanej górce wokół toru. Dlatego też od roku 2009 GP Włoch przeniesiono do Terenzano.
Wielka Nagroda Włoch najczęściej, bo czterokrotnie, trafiała w ręce Duńczyków: po jednym triumfie wspomnianego Nielsena, a także Nickiego Pedersena, Hansa Andersena i Nielsa Kristiana Iversena. Dwa triumfy zanotowali Polacy, oba były dziełem Tomasza Golloba.
Podium.
2x – Tomasz Gollob
1x – Hans N. Andersen, Jason Crump, Andreas Jonsson, Antonio Lindbäck, Hans Nielsen, Nicki Pedersen, Tony Rickardsson, Niels Kristian Iversen
5x – Greg Hancock
4x – Jason Crump
3x – Leigh Adams, Hans N. Andersen, Nicki Pedersen
2x – Tomasz Gollob, Antonio Lindbäck, Tony Rickardsson, Emil Sajfutdinov
1x – Kenneth Bjerre, Wiesław Jaguś, Billy Hamill, Chris Harris, Andreas Jonsson, Tommy Knudsen, Scott Nicholls, Hans Nielsen, Bjarne Pedersen, Martin Vaculik, Grzegorz Walasek, Niels Kristian Iversen, Tai Woffinden, Matej Žagar

</doc>
<doc id="523005" url="https://pl.wikipedia.org/wiki?curid=523005" title="Grand Prix Łotwy na żużlu">
Grand Prix Łotwy na żużlu

Grand Prix Łotwy w sporcie żużlowym to zawody z cyklu żużlowego Grand Prix.
Pierwszy raz o Wielką Nagrodę Łotwy żużlowcy walczyli w 2006 roku. Turniej ten pojawił się w kalendarzu w wyniku zwiększenia liczby eliminacji z dziewięciu do dziesięciu.
Podium.
3x - Greg Hancock
1x - Leigh Adams, Jason Crump, Krzysztof Kasprzak, Maciej Janowski, Piotr Pawlicki
6x - Nicki Pedersen
5x - Greg Hancock
3x - Tomasz Gollob
2x - Jason Crump, Kenneth Bjerre, Maciej Janowski
1x - Leigh Adams, Andreas Jonsson, Antonio Lindbäck, Scott Nicholls, Darcy Ward, Tai Woffinden, Krzysztof Kasprzak, Troy Batchelor, Patryk Dudek, Piotr Pawlicki, Jason Doyle

</doc>
<doc id="523006" url="https://pl.wikipedia.org/wiki?curid=523006" title="Grand Prix Norwegii">
Grand Prix Norwegii

Grand Prix Norwegii, oficj. Norge Grand Prix – zimowy wyścig samochodowy, odbywający się w latach 1934-1936, 1950. Zawody odbywały się na zamarzniętych jeziorach Gjersjøen i Bogstadvannet, nieopodal Oslo, a także na jeziorze Mjøsa.

</doc>
<doc id="523007" url="https://pl.wikipedia.org/wiki?curid=523007" title="Grand Prix Łotwy">
Grand Prix Łotwy



</doc>
<doc id="523010" url="https://pl.wikipedia.org/wiki?curid=523010" title="Daniel Jackson">
Daniel Jackson



</doc>
<doc id="523011" url="https://pl.wikipedia.org/wiki?curid=523011" title="Mosovce">
Mosovce



</doc>
<doc id="523012" url="https://pl.wikipedia.org/wiki?curid=523012" title="Mošovce">
Mošovce

Mošovce (węg. "Mosóc") – wieś (obec) w powiecie Turčianske Teplice, w historycznym regionie Turiec na Słowacji. Położona jest u podnóży Wielkiej Fatry, we wschodniej części Kotliny Turczańskiej.
Jest jedną z największych miejscowości Kotliny Turczańskiej, przypominającą swym charakterem raczej niewielkie miasteczko niż tradycyjną wieś. Jest również jednym z najstarszych punktów osadniczych, a do początku XX w. jednym z głównych ośrodków gospodarczych i oświatowych Kotliny Turczańskiej.
Historia.
Historia Mošoviec sięga blisko 3 tysięcy lat wstecz. Z terenu wsi (ale dziś nie wiadomo już dokładnie skąd) pochodzą znaleziska z końca epoki brązu (brązowe siekierki i naramienniki) oraz monety rzymskie. Pierwsza wzmianka pisana o Mošovcach pochodzi z 1233 roku od króla Andrzeja II. Nazwa miejscowości pochodzi od dawniejszego "Mojžišovce", czyli Mojżeszowce.
Początkowo Mošovce tworzyły dwie osady: pierwsza, "Machyuch", znajdowała się na obszarze dzisiejszego miasteczka ("Stary Rad", 1233), natomiast druga, "Terra Moys" (1277), od której pochodzi współczesna nazwa miejscowości, leżała w miejscu obecnego "Vidrmochu".
To właśnie nazwa drugiej osady, oznaczająca dosłownie „ziemia Mojša” pozwala wnioskować, że cała wioska należała niegdyś do niejakiego pana "Mojša", . Przez stulecia nazwa wioski podlegała częstym zmianom, począwszy od "Mossovych", przez "Mosocz", "Mossowecz", "villa regia Mayos alio nomine Mossovych", "oppidioum Mayus sue Mosocz", "Mosocz olim Mayus" aż po dzisiejsze Mošovce.
Osobną antyczną częścią Mošoviec jest dawna osada "Chornukov" zachowana pod obecną nazwą "Čerňakov" (1252).
Na początku swojego istnienia Mošovce rozwijały się jako osada królewska, a od 1378 r., kiedy to otrzymały prawa miejskie na wzór Cieszyna, jako miasto podległe zamkowi królewskiemu w Blatnicy. W XV w. miasteczko weszło w skład „państwa” Sklabinia. W 1527 r. Mošovce dostały się pod panowanie rodziny Revay, która ograniczyła miastu przywileje na prawie 400 lat.
Pomimo niespokojnych czasów, Mošovce szybko rozwinęły się w rzemieślnicze centrum południowej części Turca. Rzemieślnicy byli zorganizowani w 15 cechów, wśród których w XVIII w. do największego znaczenia doszli kożusznicy, kuśnierze, szewcy, krawcy i płóciennicy. Najsławniejszym z nich był cech kożuszników. Najdłużej z kolei utrzymał się w mieście cech szewców.
Obecnie Mošovce są ważnym ośrodkiem turystycznym położonym w malowniczej okolicy.
Zabytki.
Jednym z najbardziej interesujących zabytków jest rokokowo-klasycystyczny kasztel z drugiej połowy XVIII w. znajdujący się w ogromnym parku w stylu angielskim. Godnymi uwagi miejscami są także rodzinny dom Jana Kollara, neogotycki kościół katolicki z cennym ołtarzem wybudowany w miejscu starego kościoła parafialnego, kościół ewangelicki z 1784 roku, muzeum rzemiosła, art nouveau cieplarnia oraz pawilon z 1800 roku.
Przyroda.
Okolice Mošoviec charakteryzują się wyjątkowym pięknem. Kompleks historycznych alejek wśród zieleni tworzy estetyczny i imponujący krajobraz znakomicie wkomponowany w lesiste tereny u podnóży gór Wielka Fatra. To pasmo górskie należy do najatrakcyjniejszych na Słowacji. Fantastyczne kształty z wapieni i dolomitów oraz malowniczy krajobraz Doliny Blatnickiej i Doliny Gaderskiej przyciągają turystów ze wszystkich zakątków świata.
Kultura i tradycje.
Osoby związane z Mošovcami:
Współpraca partnerska.
Partnerskie gminy w Polsce to:

</doc>
<doc id="523013" url="https://pl.wikipedia.org/wiki?curid=523013" title="Więzienie Stanowe Florydy">
Więzienie Stanowe Florydy

Więzienie Stanowe Florydy (ang. "Florida State Prison", FSP, Starke Prison) – główny ośrodek karny Florydy. Potoczna nazwa "Starke Prison" powstała w związku z położeniem więzienia bardzo blisko tego miasta.
Więzienie zostało otwarte w roku 1961, aczkolwiek jego budowy nie zakończono do roku 1968. Więzienie posiada maksymalny stopień stosowanych zabezpieczeń i przeznaczone jest dla szczególnie niebezpiecznych więźniów. W Starke Prison znajduje się między innymi blok dla osób skazanych na karę śmierci ("Death Row") i tam też wykonuje się wyroki.
Od roku 1979, kiedy wznowiono w tym stanie wykonywanie wyroków śmierci, na pierwszym krześle elektrycznym Florydy (zbudowanym w roku 1923, po raz pierwszy użytym w 1924), do 1998 stracono 43 osoby. W roku 1999 wybudowano nowe krzesło, które użyte zostało tylko jeden raz, do egzekucji Allena Lee Davisa. Sprawa jego źle przeprowadzonej egzekucji nabrała wielkiego rozgłosu, co doprowadziło do ustanowienia możliwości wybierania przez skazanych metody uśmiercenia przez zastrzyk trucizny. Egzekucja Davisa była jak do tej pory ostatnim użyciem krzesła (które skazaniec też może wybrać). 56 skazanych morderców stracono w Starke za pomocą zastrzyku (ostatniego 23 lutego 2023 roku).

</doc>
<doc id="523014" url="https://pl.wikipedia.org/wiki?curid=523014" title="Grand Prix Słowenii na żużlu">
Grand Prix Słowenii na żużlu

Grand Prix Słowenii w sporcie żużlowym to zawody z cyklu żużlowego Grand Prix.
Zawody o Wielką Nagrodę Słowenii pojawiły się w kalendarzu Grand Prix po raz pierwszy w 2002, kiedy to zwiększono liczbę eliminacji z sześciu do dziesięciu.
W 2006 po raz pierwszy odbyła się runda po dobudowaniu blaszanego dachu nad trybuną główną. Dźwięk, zamiast uchodzić na zewnątrz stadionu, odbija się od dachu i wraca na trybuny. Jest to uciążliwe dla widzów słuchających relacji radiowych: stanowiska komentatorskie znajdują się pod blaszanym dachem, a słuchacz słyszy pogłos.

</doc>
<doc id="523016" url="https://pl.wikipedia.org/wiki?curid=523016" title="Midlet">
Midlet



</doc>
<doc id="523017" url="https://pl.wikipedia.org/wiki?curid=523017" title="Grand Prix Słowenii">
Grand Prix Słowenii



</doc>
<doc id="523018" url="https://pl.wikipedia.org/wiki?curid=523018" title="Seal (interfejs)">
Seal (interfejs)

Seal - darmowy 32-bitowy graficzny interfejs użytkownika (GUI). Jest nakładką na system operacyjny DOS. Obsługuje dźwięk i inne funkcje multimedialne, dynamiczne linkowanie, ma wsparcie dla wielu języków. Seal dystrybuowany jest na licencji GNU GPL. Nie rozwijany od 2003 roku, najnowsza wydana wersja to 2.0.11.
Minimalne wymagania.
Do prawidłowego działania Seal potrzebne są następujące warunki sprzętowe:

</doc>
<doc id="523020" url="https://pl.wikipedia.org/wiki?curid=523020" title="Johann Lowentahl">
Johann Lowentahl



</doc>
<doc id="523021" url="https://pl.wikipedia.org/wiki?curid=523021" title="Grand Prix Danii na żużlu">
Grand Prix Danii na żużlu

Grand Prix Danii w sporcie żużlowym – zawody z cyklu żużlowego Grand Prix.
O Wielką Nagrodę Danii żużlowcy walczą co roku od początku istnienia Grand Prix (od 1995) z wyłączeniem Grand Prix 2020, kiedy to runda GP Danii została odwołana z powodu pandemii COVID-19. Do GP 2002 zawody rozgrywały się na stadionie Vojens Speedway Center w Vojens. W 2003 turniej przeniesiono do stolicy na piłkarski stadion - Parken. Tor na Parken jest torem czasowym. W 2015 lokalizację zawodów zmieniono na CASA Arena w Horsens. Od sezonu 2019, grand Prix Danii ponownie rozgrywane jest w Vojens.
Grand Prix Danii najczęściej, bo sześciokrotnie (stan na luty 2022), padała łupem Polaków (w tym po dwa zwycięstwa Tomasza Golloba i Macieja Janowskiego oraz po jednym Jarosława Hampela i Bartosza Zmarzlika). Indywidualnie najwięcej zwycięstw na koncie mają Tony Rickardsson i Jason Crump (po cztery).
Podium.
4x - Jason Crump, Tony Rickardsson2x - Tomasz Gollob, Maciej Janowski, Hans Nielsen1x - Hans N. Andersen, Billy Hamill, Jarosław Hampel, Greg Hancock, Niels Kristian Iversen, Andreas Jonsson, Peter Kildemand, Mark Loram, Artiom Łaguta, Darcy Ward, Tai Woffinden, Bartosz Zmarzlik
11x - Jason Crump10x - Tomasz Gollob, Greg Hancock8x - Tony Rickardsson7x - Nicki Pedersen4x - Tai Woffinden3x - Hans N. Andersen, Chris Holder, Mark Loram, Hans Nielsen, Emil Sajfutdinow, Matej Žagar2x - Leigh Adams, Sam Ermolenko, Billy Hamill, Jason Doyle, Chris Harris, Niels Kristian Iversen, Maciej Janowski, Andreas Jonnson, Antonio Lindbäck, Fredrik Lindgren, Artiom Łaguta, Bartosz Zmarzlik1x - Troy Batchelor, Stefan Dannö, Patryk Dudek, Jarosław Hampel, Peter Kildemand, Chris Louis, Bjarne Pedersen, Joe Screen, Michael Jepsen Jensen, Darcy Ward

</doc>
<doc id="523022" url="https://pl.wikipedia.org/wiki?curid=523022" title="Grand Prix Danii">
Grand Prix Danii



</doc>
<doc id="523023" url="https://pl.wikipedia.org/wiki?curid=523023" title="Szyszkowiec (grzyb)">
Szyszkowiec (grzyb)



</doc>
<doc id="523025" url="https://pl.wikipedia.org/wiki?curid=523025" title="Płyta z muzyką">
Płyta z muzyką

Płyta z muzyką – album zespołu Voo Voo wydany w 2001, na płycie oprócz piosenek znajdują się trzy krótkie surrealistyczne opowiadania („Kokoryny”) napisane przez dzieci z porażeniem mózgowym i czytane przez aktora Jana Peszka. Płytę nagrano w zabytkowym drewnianym spichlerzu w Janowcu.
Lista utworów.
Wszystkie utwory są napisane przez Wojciecha Waglewskiego z wyjątkiem „Kokoryn I” i „Kokoryn II” (muz. M. Pospieszalski, sł. Krzysztof Nogieć) oraz „Kokoryn III” (muz. M. Pospieszalski, sł. Grzegorz Gieremek).

</doc>
<doc id="523026" url="https://pl.wikipedia.org/wiki?curid=523026" title="Popielniczka">
Popielniczka

Popielniczka – naczynie służące do doraźnego gromadzenia popiołu z wyrobów tytoniowych oraz ich niedopałków i niedopałków zapałek. Większość popielniczek jest zaprojektowana w taki sposób, aby można było o nie opierać tlące się papierosy, cygaretki czy cygara.
Osobny rodzaj popielniczek to popielniczki dla palaczy fajek, ich konstrukcja ułatwia opróżnianie fajek z popiołu tytoniowego po jego wypaleniu.
Spotyka się popielniczki zrobione ze szkła, metalu, kamienia, porcelany, plastiku i praktycznie każdego innego niepalnego materiału. Czasami są to przedmioty ozdobne, eleganckie, pamiątkowe, a czasami nawet będące dziełami sztuki. Spotykany jest również szereg popielniczek zamykanych, o różnorodnych mechanizmach zarówno gaszenia, jak i ukrywania zawartości.
W niektórych pomieszczeniach publicznych np. w hotelach, centrach kongresowych itp. miejsce do strzepywania popiołu jest wyłożone bardzo drobnym piaskiem, który skutecznie ukrywa nawet duże ilości popiołu. Jednocześnie w piasku tym ukryta jest łatwo wyjmowalna metalowa siatka o dość dużych oczkach. Wsunięcie jej w piasek nadaje powierzchni piasku drobną fakturę dodatkowo ukrywającą popiół, a jednocześnie umożliwia ona częste opróżnianie powierzchni z niedopałków.
Dzisiaj popielniczki przestają być eksponowanymi elementami wystroju wnętrz, co jest konsekwencją ogólnoświatowej tendencji walki z nikotynizmem. Bywa nawet tak jak w toaletach samolotów starszych typów, w których nad popielniczką widnieje napis przypominający o zakazie palenia. Jednym z nielicznych miejsc, w których popielniczki nadal bywają eksponowane, są bary. Tam też powierzchnia popielniczek jest jedną z ostatnich miejsc wykorzystywania ich powierzchni w celach reklamowych – związanych jednak głównie z samymi papierosami.
Wcześniej popielniczki, jako przedmiot towarzyszący człowiekowi niemal we wszystkich pomieszczeniach, były bardzo często ozdabiane najrozmaitszymi reklamami z niemal każdej dziedziny, jak również same przybierały bardzo różne kształty nawiązujące do reklamowanych wyrobów. Przykładem może być polska popielniczka z lat 60. XX wieku – reklama ówczesnej firmy „Stomil”, w postaci szklanego lub metalowego spodka otoczonego miniaturową, grubą oponą.

</doc>
<doc id="523027" url="https://pl.wikipedia.org/wiki?curid=523027" title="Białoporek">
Białoporek



</doc>
<doc id="523029" url="https://pl.wikipedia.org/wiki?curid=523029" title="Hyundai Motor Company">
Hyundai Motor Company

Hyundai Motor Company (, wym. []) – południowokoreański producent samochodów osobowych, SUV-ów, vanów oraz pojazdów dostawczych i ciężarowych z siedzibą w Seulu działający od 1967 roku. Należy do południowokoreańskiego koncernu Hyundai Motor Group.
Historia.
Początki działalności konglomeratu Hyundai Group jako producenta samochodów sięgają 29 grudnia 1967 roku, kiedy założono oddział Hyundai Motor Co. Ltd. Rok później, w 1968 roku w zakładach w Ulsan ruszyła produkcja pierwszego samochodu osobowego Cortina, który w ramach podpisanej umowy licencyjnej z koncernem Ford Motor Company bliźniaczą odmianą samochodu tego producenta o takiej samej nazwie.
W 1974 roku zaprezentowano pierwszy samodzielnie zbudowany samochód Hyundaia o nazwie Pony. Prezentacja tego pojazdu równała się jednocześnie z rozpoczęciem międzynarodowej ekspansji, rozpoczynając sprzedaż w Europie i Australii. W międzyczasie, współpraca z amerykańskim koncernem Ford trwała do 1985 roku, z kolei rok później rozpoczęto sprzedaż samochodów w Ameryce Północnej.
W marcu 1999 roku Hyundai przejął 51% akcji Kia Motors, tworząc nowy, uniezależniony od struktury Hyundai Group koncern motoryzacyjny Hyundai Motor Group z siedzibą w Seulu. Proces tworzenia tego podmiotu zakończył się w październiku 2000 roku. Pierwsza dekada XXI wieku przyniosła kontynuację polityki poszerzania liczby rynków zbytu. W 2002 roku zawiązana została joint venture z chińskim koncernem BAIC, która równała się rozpoczęciem sprzedaży i produkcji samochodów Hyundaia w Chinach.
Dywersyfikacja oferty.
W 2007 roku Hyundai przedstawił pierwszy w historii pojazd zaprojektowany przez lokalny oddział z myślą o regionalnych uwarunkowaniach – model i30 zbudowany w niemieckim centrum rozwojowym w Europie. Na podobnej zasadzie w 2011 roku powstał opracowany w Indiach model Eon i przedstawiony we wrześniu 2012 roku skonstrowany z myślą o Brazylii hatchback HB20. W 2013 roku rozpoczęto z kolei ofensywę konstrukcji opracowanych specjalnie o rynku chińskim, poczynając od kompaktowego sedana Mistra, do którego dołączyły w kolejnych latach konstrukcje Reina, Celesta czy Lafesta.
Anulowane projekty.
W pierwszej dekadzie XXI wieku Hyundai intensywnie pracował nad poszerzeniem swojej oferty minivanów. Z myślą o m.in. rynku Stanów Zjednoczonych opracowano produkcyjny wariant prototypu Hyundai Portico Concept z 2005 roku, który w fazie finalnych przedprodukcyjnych testów znalazł się w połowie 2008 roku. Produkcyjny Hyundai Portico nie doczekał się debiutu z powodu m.in. kryzysu finansowego. Z podobnym anulowaniem spotkał się bliski ostatecznej formy kompaktowy minivan dla europejskiego rynku o roboczej nazwie "Hyundai iM30". Finalnie, na rynek trafiła tylko bliźniacza wersja tego modelu pod marką Kii jako czwarta generacja modelu Carens.
Hyundai N.
W 2014 roku Hyundai zatrudnił Alberta Biermanna, byłego viceprezesa BMW M, inaugurując oddział przedsiębiorstwa Hyundai N skoncentrowany na rozwoju wyczynowych odmian cywilnych modeli. Pierwszym pojazdem sygnowanym literą "N" został model i30 N przedstawiony w sierpniu 2017 roku. W marcu 2019 roku Hyundai wprowadził do użytku także oznaczenie "N Line" oznaczające topowe, usportowione warianty cywilnych modeli, poczynając od modelu Tucson.
Ioniq.
Po tym, jak w lutym 2016 roku Hyundai po raz pierwszy zastosował nazwę Ioniq dla hybrydowego lub elektrycznego kompaktowego modelu, sierpniu 2019 roku zdecydowano się nadać ją nowej gamie samochodów elektrycznych. Pierwszym pojazdem, który ją zasilił, jest crossover Ioniq 5 przedstawiony w lutym 2021 roku, a po nim na rynek trafić ma także sedan Ioniq 6 w 2022 roku i SUV Ioniq 7 w 2024 roku.
Hyundai w Korei Południowej.
W początkowych latach działalności motoryzacyjnej filii Hyundaia skupiała się ona na lokalnej sprzedaży i produkcji licencyjnych modeli Forda, sedanów Cortina i Granada. Po prezentacji pierwszej samodzielnej konstrukcji Pony, z lokalnego producenta licencyjnych konstrukcji Hyundai przeobraził się w globalnego producenta. Na przestrzeni lat gama modelowa Hyundaia na rodzimym rynku łączyła modele oferowane także m.in. w Europie czy Ameryce Północnej, dla wybranych z nich stosując unikalne nazwy – np. model Elantra nazywa się w Korei Południowej Avante, za to model Getz oferowano niegdyś pod nazwą Click.
Hyundai zachowuje pozycję lidera rynku samochodowego w rodzimym kraju, w 2019 roku posiadając 49% udział z najpopularniejszym modelem Grandeur na czele.
W 2020 roku doprowadził do końca politykę wycofywania z lokalnej oferty samochodów z nadwoziem hatchback, kończąc sprzedaż modeli i30 i Veloster. Odtąd Hyundai chce w Korei Południowej skoncentrować się na sedanach i SUV-ach. W kolejnym roku rozpoczęto gruntowną przebudowę gamy modelowej pod kątem pojazdów ze zelektryfikowanym napędem - zniknęła z niego hybrydowa i elektryczna rodzina modeli Ioniq na rzecz kolejno sedana Avante Hybrid oraz crossovera Ioniq 5. Ten drugi pojazd zastąpił też w kwietniu 2021 roku mniejszego crossovera Kona Electric po tym, jak producent stracił na licznych akcjach przywoławczych związanych z ryzykiem pożaru układu elektrycznego.
Hyundai w Europie.
Hyundai rozpoczął działalność w Europie poczynając od Europy Zachodniej, to tutaj prezentując w 1974 roku swój pierwszy samodzielnie skonstruowany i globalny model Pony. Samochód stał się kluczowym produktem Hyundaia w tym regionie, powstając do 1995 roku w kolejnych czterech generacjach i pozwalając Europie na przyjęcie miana największego rynku eksportowego na świecie w połowie lat 90. XX wieku.
W 2003 roku Hyundai Motor Europe wybudował za kwotę 55 mln euro centrum biurowe oraz badawczo-rozwojowe w niemieckim Rüsselsheim am Main, w 2004 roku rozpoczęto budowę pierwszej na europejskim rynku fabryki bratniej Kii na Słowacji, a w 2007 roku rozpoczęta została budowa fabryki Hyundaia w Czechach. Od 2006 roku w Rüsselsheim am Main oficjalnie zaczęło działać Europejskie Centrum Designu Hyundaia. Pierwszym pojazdem opracowanym specjalnie z myślą o Europie został kompaktowy i30, a kolejnym pojazdem zbudowanym dla tego regionu został zaprezentowany w 2010 roku minivan ix20.
W 2019 roku Hyundai po raz pierwszy od końca lat 80. XX wieku wycofał się z klasy średniej, kończąc sprzedaż modelu i40 jako przypieczętowanie nowej polityki producenta stawiającej na większy udział w ofercie SUV-ów i crossoverów.
Hyundai w Ameryce Północnej.
W 1985 roku Hyundai otworzył swój oddział w Ameryce Północnej, rozpoczynając rok później sprzedaż modelu Excel. W 1988 roku rozpoczęto poszerzanie lokalnej oferty, wprowadzając do sprzedaży i produkcji w sąsiedniej Kanadzie większy model Sonata, a latach 90. pośrednią Elantrę.
W 2006 roku Hyundai przedstawił pierwszy model opracowany specjalnie dla Stanów Zjednoczonych i Kanady w postaci luksusowego minivana Entourage. W 2008 roku rozpoczęto z kolei import pierwszego modelu z Europy, najpierw w postaci kombi Elantra Touring, a w latach 2012–2020 hatchbacka GT.
W listopadzie 2018 roku Hyundai przedstawił topowego SUV-a Palisade, który był drugim od czasu minivana Entourage pojazdem skonstruowanym z myślą o rynku Ameryki Północnej. Na 2021 roku producent zaplanował z kolei premierę kolejnego pojazdu mającego uczynić ofertę Hyundaia bardziej konkurencyjną wobec rodzimych amerykańskich producentów w postaci pickupa Santa Cruz.
Hyundai w Chinach.
Hyundai zdecydował się wkroczyć na rynek chiński, zawierając joint-venture z lokalnym koncernem BAIC pod nazwą Beijing Hyundai w 2002 roku. Jeszcze w tym roku ruszyła lokalna produkcja modelu Sonata, a rok później mniejszej Elantry. W 2008 roku przeprowadzono pierwszą restylizację specjalnie dla chińskiego rynku, prezentując model Elantra Yuedong będący pochodną globalnego wariantu kolejnego wcielenia Elantry. Politykę unikalnego dla chińskiego rynku wyglądu nadwozia kontynuowano również dla modeli Sonata Ling Xiang i Elantra Langdong.
W 2013 roku Beijing Hyundai przedstawił pierwszy model opracowany specjalnie dla rynku chińskiego, kompaktowego sedana Mistra. Zapoczątkowało to nową politykę Hyundaia, ściśle opartą na sedanach różnej wielkości skonstruowanych specjalnie dla chińskiego rynku, jak najmniejsza Reina, pośrednia Celesta i największa Lafesta. W 2017 roku skonstruowano także pierwszego SUV-a na rynek chiński w postaci lokalnego wariantu modelu ix35.
Hyundai w Brazylii.
Do końca pierwszej dekady XXI wieku brazylijska oferta modelowa Hyundaia nie odbiegała od portfolio producenta w Korei Południowej i Europie, lokalnie produkując m.in. model Tucson pierwszej generacji. W październiku 2012 roku Hyundai przedstawił swój pierwszy samochód skonstruowany w Brazylii z myślą o lokalnym rynku, wzorując się Fiacie czy Volkswagenie od lat posiadających tu silnie zautonomizowane oddziały.
Krótko po premierze, w listopadzie 2012 roku Hyundai HB20 otrzymał tytuł Brazylijskiego Samochodu Roku 2013. 6 lat później, brazylijski oddział Hyundaia przedstawił drugą generację HB20, a także podwyższonego HB20X i trójbryłowego HB20S. We wrześniu 2020 roku po raz pierwszy rozpoczęto eksport do zewnętrznych rynków, rozpoczynając sprzedaż miejskich modeli Hyundaia w Kolumbii.
Hyundai w Indiach.
W 1998 roku Hyundai rozpoczął swoją działalność w Indiach, otwierając zakłady produkcyjne w Ćennaj. Kluczowym modelem w ofercie stał się lokalny wariant hatchbacka Atos, który otrzymał nazwę Santro, W 2003 roku pojawił się zmodernizowany Santro Xing, który razem z pierwotnym wariantem odniósł duży sukces rynkowy i zapewnił Hyundaiowi popularność na półwyspie indyjskim.
W 2011 roku przedstawiono pierwszy model Hyundaia opracowany specjalnie z myślą o rynku Indii – niewielkiego hatchbacka Eon, który w 2018 roku zastąpił nowy model. Ponownie otrzymał on nazwę Santro i ponownie został opracowany z myślą o rynku indyjskim. Od drugiej dekady XXI wieku, indyjski oddział Hyundaia zajmuje się również eksportem najtańszych i najmniejszych modeli na inne rynki rozwijające się, jak Południowa Afryka, Chile czy Peru.
Hyundai w Rosji.
Początek XXI wieku przyniósł regionalizację działań Hyundaia wobec rynku rosyjskiego, nawiązując szeroką współpracę z lokalnym przedsiębiorstwem TagAZ. W ten sposób, z 2001 rokiem w Taganrogu uruchomiono produkcję modelu Accent, a współpracę poszerzono w drugiej połowie dekady do modeli Sonata EF, Santa Fe oraz Elantra XD, a także dostawczy model Porter.
Współpraca Hyundaia z TagAZem zaczęła ulegać wygaszeniu z 2010 rokiem, kończąc się ostatecznie w 2012 roku. W międzyczasie, Hyundai uruchomił produkcję we własnych, nowo wybudowanych zakładach produkcyjnych w Sankt Petersburgu, poczynając w styczniu 2011 roku od modelu Solaris. W 2016 roku dołączył do niego crossover Creta.
Hyundai w Australii.
Hyundai rozpoczął działalność na rynku australijskim, a także w sądsiedniej Nowej Zelandii w 1986 roku, poczynając od modelu Excel. W kolejnych latach polityka modelowa opierała się na modelach wyłącznie importowanych z zagranicznych zakładów, łącząc modele znane z innych globalnych rynków. Jednakże australijski oddział Hyundaia często stosował regionalne nazewnictwo. Pierwszy raz miało to miejsce w 1995 roku, kiedy to nowy model Accent zachował na Antypodach nazwę poprzednika, Hyundai Excel.
Politykę tę kontynuowano w XXI wieku, kiedy to model Matrix przyjął w Australii w 2001 roku nazwę Elantra Lavita oraz w 2010 roku, gdy model Sonata otrzymał nazwę i45. Jesienią 2020 roku po 20 latach użytku zdecydowano się z kolei wycofać z użytku nazwę Elantra, przemianowując debiutującą nową generację tego modelu na i30 Sedan.
Samochody ciężarowe.
Hyundai Motor Company rozwinął także działalność w sektorze pojazdów dostawczych, ciężarowych oraz autobusowych, poczynając od 1969 roku. Głównymi rynkami zbytu poza rodzimą Koreą Południową są także państwa Azji Wschodniej i Ameryki Południowej. W lipcu 2020 roku Hyundai przedstawił pierwszy samochód ciężarowy napędzany wodorowymi ogniwami paliwowymi o nazwie Xcient.

</doc>
<doc id="523031" url="https://pl.wikipedia.org/wiki?curid=523031" title="Wawrzyniec Bazarnik">
Wawrzyniec Bazarnik

Wawrzyniec Bazarnik (ur. 13 lipca 1927 w Hajdukach Wielkich, zm. 5 lutego 1977 w Chorzowie) – polski bokser, olimpijczyk, mistrz Polski wagi piórkowej.
Ukończył zasadniczą szkołę zawodową, w sierpniu 1945 roku podjął pracę w hucie „Batory” w Chorzowie, jako pomocnik ślusarza. Dzięki namowom znanego pięściarza Alojzego Maneckiego, rozpoczął także treningi bokserskie w Robotniczym Klubie Sportowym „Batory”, przemianowanym następnie na KS „Stal” Chorzów. W 1953 roku przeniesiono go, decyzją władz hutnictwa, do Klubu Sportowego „Stal” w Łabędach.
W 1954 roku zakończył karierę jako zawodnik; przez kilka lat pracował jako trener, m.in. krótko (1957-58) w sekcji bokserskiej „Ruchu” Chorzów.
Jako zawodnik walczył w wagach: koguciej i piórkowej. W 1947 roku wywalczył sobie tytuł mistrza Śląska. Od 1946 roku powołany do reprezentacji kraju, aż do 1951 roku był liderem rankingu pięściarzy Polskiego Związku Bokserskiego.
W 1947 roku sensacją było jego zwycięstwo z reprezentantem Czechosłowacji Janem Zacharą, późniejszym mistrzem olimpijskim (1952). W 1951 roku został mistrzem Polski wagi piórkowej.
Startował w Igrzyskach Olimpijskich w Londynie 1948 w wadze koguciej (odpadł w eliminacjach). Zdobył tytuł mistrza Polski w wadze piórkowej w 1951, a rok później zdobył brązowy medal. Osiem razy wystąpił w reprezentacji Polski dwukrotnie wygrywając z późniejszym mistrzem olimpijskim Janem Zacharą z Czechosłowacji. Wywalczył 5 zwycięstw, doznał trzech porażek. M.in. w 1947 roku pokonał przez nokaut Persona (Szwecja), Awdiejewa (Związek Radziecki) oraz Horvatha (Węgry). W 1950 roku ponownie zwyciężył Jana Zacharę (Czechosłowacja). W 1952 roku zwyciężył z fińskim bokserem Ninivuori.
Ogółem stoczył 264 walki, w których aż 226 razy zwyciężał. Odnotował tylko 13 remisów oraz 25 porażek.
Jego talent nie mógł być właściwie wykorzystany, bowiem nieustannie chorował, m.in. na zapalenie oskrzeli. Był to skutek treningów i walk w wyziębionych salach treningowych.
Zmarł 5 lutego 1977 roku w Chorzowie, został pochowany na cmentarzu parafii pw. Św. Ducha w Chorzowie. 19 grudnia tego samego roku zmarł jego ojciec, noszący to samo imię i nazwisko.

</doc>
<doc id="523034" url="https://pl.wikipedia.org/wiki?curid=523034" title="Cepelia">
Cepelia

Cepelia (właśc. Centrala Przemysłu Ludowego i Artystycznego – CPLiA) – była organizacja zrzeszająca spółdzielnie rękodzieła ludowego i artystycznego, która prowadziła placówki handlowe zajmujące się zbytem towarów produkowanych w zrzeszonych spółdzielniach, wykonywanych bądź inspirowanych twórczością polskich artystów ludowych. Istniała w latach 1949–1990.
Historia.
Na wniosek Ministerstwa Kultury i Sztuki oraz Biura Nadzoru Estetyki Produkcji powstała Centrala Przemysłu Ludowego i Artystycznego. Powołano ją 21 czerwca 1949 roku uchwałą Komitetu Ekonomicznego Rady Ministrów w ramach ustawy, której zadaniem było roztoczenie opieki państwa nad wytwórczością ludową. Organizacja miała skupić rozproszoną do tego czasu w różnych organizacjach wytwórczość ludową.
W końcu 1950 roku w jej skład wchodziło już 208 spółdzielni rękodzieła ludowego i artystycznego, m.in.: „Ład”, „Koronka”, „Wanda”, „Pilsko”, „Sztuka Łowicka”, „Rękodzieło Artystyczne”, „Region”, „Podhalańska”, „Imago Artis”, 105 zakładów przemysłu artystycznego, 18 magazynów hurtowych, 60 sklepów detalicznych i 59 punktów skupu gotowych wyrobów. Liczba zatrudnionych wynosiła łącznie 28 tys. osób, w tym 11 tys. chałupników. Do Cepelii swoje produkty dostarczało także 20 tys. lokalnych producentów. Liczbę rękodzielników, którzy dostarczali do Cepelii swoje produkty szacowano wtedy na ok. 200 tys. osób. Pierwszym prezesem CPLiA była Zofia Szydłowska.
W 1954 roku zmieniono CPLiA, centralę spółdzielczo-państwową, na Związek Spółdzielni Przemysłu Ludowego i Artystycznego (pozostała umowna nazwa „Cepelia”).
W 1974 roku nastąpiła zmiana nazwy na Związek Spółdzielni Rękodzieła Ludowego i Artystycznego (ZSRLiA).
Jako zasługi Cepelii wymienić można również organizowanie konkursów i przyznawanie stypendiów artystom ludowym, utworzenie Biura Studiów i Projektów Przemysłu Zabawkarskiego, które jako jedno z pierwszych na świecie analizowało rolę zabawki w rozwoju dziecka, czynne uczestnictwo w Światowej Radzie Rękodzieła afiliowanej przy UNESCO.
W okresie transformacji gospodarczej nastąpiła likwidacja Cepelii w 1990 roku.
Na jej bazie powstały inne podmioty:
Dodatkowo w ramach grupy powstała także Cepelia Tourist spółka z o.o.
Nowe podmioty cepeliowskie współpracują ze sobą i organizują na Rynku Głównym w Krakowie „Targi Sztuki Ludowej”, a w okresie wakacyjnym w Sopocie odbywa się przegląd rękodzieła i folkloru „Cepeliada”.
W 2015 r. Fundacja Cepelia Polska Sztuka i Rękodzieło, mająca prawo do znaku towarowego i nieruchomości dawnej Cepelii, dysponowała siecią 36 sklepów własnych i 20 działających we franczyzie. W 2020 liczba sklepów własnych wynosiła 15. W październiku tego samego roku zamknięto ostatni sklep Cepelii w Warszawie przy ul. Chmielnej 8.

</doc>
<doc id="523035" url="https://pl.wikipedia.org/wiki?curid=523035" title="Nocnik">
Nocnik

Nocnik – zbiornik trzymany zwyczajowo pod łóżkiem, używany zazwyczaj jako urynał. Nocniki są często ceramiczne i mają pokrywki. Inne materiały to tworzywa sztuczne, miedź, srebro, porcelana (bourdaloue), szkło (Kuttrolf), nocniki drewniane w kształcie rur wykorzystywane w Turkmenistanie. Szczególną formę nocników są tzw. "Bourdaloue" wykorzystywane przez kobiety. Nocniki te były bogato zdobione, czasami z napisem "Au
plaisir des dames..." (ku uciesze dam). Podobno nazwa pochodzi od francuskiego katolickiego księdza Louisa Bourdaloue, który wygłaszał długie kazania i arystokratki dyskretnie oddawały mocz do nocnika, co pozwalało na dłuższe kontemplowanie kazania. Po wynalezieniu klozetu wodnego w XIX wieku nocniki straciły swoją popularność. W starożytnej Grecji i Rzymie uryna była zbierana z urynałów i wykorzystywana do wybielania pościeli (fermentacja moczu produkuje amoniak). Rzymska nazwa to "matula", "matella", "matellio". Bogaci Rzymianie posiadali nocniki ze srebra i złota i prawo rzymskie przewidywało sposoby dziedziczenia tych urządzeń. W Anglii nocniki są dawane jako prezent ślubny. Obecnie coraz częściej spotyka się nocniki plastikowe, nieoddające w niczym przepychu dawnych dni.
Obecnie nocnikiem nazywa się przedmiot, najczęściej wykonany z tworzyw sztucznych, używany przez dzieci do oddawania moczu lub kału w fazie przejściowej pomiędzy używaniem pieluszek a toalety.
Nocnik jest też nazywany kaczką, urynałem.
Literatura.
Jedno z najsłynniejszych polskich powiedzeń literackich
które przeniknęło do języka potocznego jest związane z nocnikiem

</doc>
<doc id="523036" url="https://pl.wikipedia.org/wiki?curid=523036" title="Uttar Pradeś">
Uttar Pradeś



</doc>
<doc id="523037" url="https://pl.wikipedia.org/wiki?curid=523037" title="Kopalnia Węgla Kamiennego „Boże Dary”">
Kopalnia Węgla Kamiennego „Boże Dary”

Kopalnia Węgla Kamiennego Boże Dary (do 1937 roku Böer) – kopalnia węgla kamiennego w Katowicach, która została założona w 1901 i działała jako samodzielny zakład do 1 stycznia 1976 roku. Zbudowana przez książąt pszczyńskich w latach 1901-1903, na ich terenach należących wówczas do terenu Podlesia, w pobliżu Kostuchny, w celu eksploatacji w innym miejscu pokładu "Emanuel", tego samego, który eksploatowała przemysłowo od połowy XVIII w. inna kopalnia książąt, "Emanuelssegen (Murcki)".
Historia.
Budowana w latach 1901–1903 kopalnia już w 1902 roku rozpoczęła wydobycie. Nazwano ją "Böer", na cześć inspektora górniczego (Bergasessor) nazwiskiem Böer. W 1913 roku kopalnia wydobyła 709 732 tony węgla. Wokół niej powstało osiedle górnicze o nazwie "Böerschächte" wzdłuż dzisiejszej ul. Tadeusza Boya-Żeleńskiego. Rozwój kolonii finansowany był przez przedsiębiorstwo, stanowiące przykład modelowej wówczas kolonii robotniczej. Do 1923 r. osiedle podlegało bezpośrednio administracji dworskiej książąt, a po dokonanej wtedy w II Rzeczypospolitej reformie włączono je do Kostuchny. W 1937 roku kopalni zmieniono nazwę na Boże Dary, zmieniono także nazwy szybów: Emanuel na Książę Maria, Książę na Harcerski, Hans Heinrich na Harcerski I. Wydobywała ona wówczas ok. 420 000 ton węgla.
Po nacjonalizacji kopalnię włączono do Mikołowskiego Zjednoczenia przemysłu węglowego, po reorganizacji, od 1 stycznia 1947, do Jaworznicko-Mikołowskiego ZPW. W 1947 do kopalni przyłączano kopalnię "Murcki", zachowując nazwę "Boże Dary", rok później ponownie je rozłączono. W 1970 r. kopalnia wydobyła 930 730 ton węgla. Wyczerpywanie się zasobów eksploatowanych przez kopalnię "Murcki" spowodowało, że od 1 stycznia 1976 r. połączono obie kopalnie. Formalnie "Boże Dary" włączono do kopalni "Murcki", zachowując w ten sposób tradycje najstarszej prawdopodobnie kopalni węgla na Górnym Śląsku. Faktycznie kompleks wydobywczo-przetwórczy przeniesiono stopniowo na teren byłej już kopalni "Boże Dary".
18 lipca 1956 roku miała tu miejsce największa katastrofa górnicza w historii KWK Boże Dary, w wyniku której śmierć poniosło 24 górników i ratowników górniczych. 1 grudnia 2006 r. w 50 rocznicę tej tragedii, w kaplicy św. Barbary na terenie kopalni odsłonięto pamiątkową tablicę upamiętniającą tamto wydarzenie.
1 lipca 2015 roku część kopalni została przejęta przez Spółkę Restrukturyzacji Kopalń w celu likwidacji tejże części, gdzie wydobycie węgla bardzo niskiej jakości stało się nieopłacalne. Przy KHW pozostaje część Bożych Darów, która jest potrzebna, by móc sięgnąć po złoża siodłowe, poniżej 1000 m. Obecni pracownicy, którzy nie skorzystali z odpraw zostaną przydzieleni do innych ruchów, jak np. Staszic czy Wujek.
Pracownicy kopalni.
W kopalni Boże Dary jako rębacz pracował późniejszy pisarz i aktor Jan Himilsbach.
Obiekty zabytkowe.
Budynki zespołu Kopalni Węgla Kamiennego „Murcki” − rejon „Boże Dary” zostały objęte ochroną konserwatorską; są to:

</doc>
<doc id="523047" url="https://pl.wikipedia.org/wiki?curid=523047" title="Kondrat (ujednoznacznienie)">
Kondrat (ujednoznacznienie)

Osoby o nazwisku Kondrat:

</doc>
<doc id="523052" url="https://pl.wikipedia.org/wiki?curid=523052" title="Jezioro Brdowskie">
Jezioro Brdowskie

 
Jezioro Brdowskie – jezioro położone na granicy wójewództw: wielkopolskiego i kujawsko-pomorskiego, w powiecie kolskim, w gminie Babiak, geograficznie na Pojezierzu Kujawskim. Przepływa przez nie rzeka Noteć.
Jezioro rynnowe w dorzeczu Noteci, położone 18 km na północny wschód od Koła i 6 km na południe od Izbicy Kujawskiej. Linia brzegowa słabo rozwinięta. Brzegi o zróżnicowanej wysokości, generalnie jednak łagodnie wzniesione. W większości bezleśne, jedynie po stronie północno-wschodniej zalesione. Przy południowo-wschodnim krańcu jeziora leży miejscowość Brdów, w niej kąpieliska.
Dane morfometryczne.
Powierzchnia zwierciadła wody według różnych źródeł wynosi od 190,0 ha przez 194,7 ha i 195 ha do 198,2 ha. Długość jeziora wynosi 4,5 km, szerokość ok. 500 m, a w części południowej 900 m.
Zwierciadło wody położone jest na wysokości 101,6 m n.p.m. lub 100,8 m n.p.m. Średnia głębokość jeziora wynosi 2,5 m lub 2,2 m, natomiast głębokość maksymalna 4,9 m lub 5,0 m.
Na podstawie badań przeprowadzonych w 2004 roku wody jeziora zaliczono do III klasy czystości i poza kategorią podatności na degradację.
Ochrona przyrody.
Przy zachodniej linii brzegowej otaczającej południowy basen jeziora stwierdzono występowanie czterech objętych ochroną prawną gatunków storczyków. Były to: kukułka plamista "Dactylorhiza maculata", kukułka szerokolistna "Dactylorhiza majalis", kukułka krwista "Dactylorhiza incarnata" i kruszczyk błotny "Epipactis palustris". Gatunki te z wyjątkiem kruszczyka błotnego rosły łanami w Brdowie i Radoszewicach, a ich łączna liczba dochodziła do 400 kwitnących okazów. "Epipactis palustris" stwierdzono tylko w Brdowie w liczbie kilkudziesięciu kwitnących egzemplarzy. Na jeziorze stwierdzono występowanie grążela żółtego "Nuphar lutea".
Nad jeziorem zaobserwowano występowanie 47 gatunków ptaków, w tym 11 gatunków o gniazdowaniu pewnym. Są to: perkoz dwuczuby, gęś gęgawa, kaczka krzyżówka, głowienka zwyczajna, błotniak stawowy, łyska, mewa śmieszka, kwiczoł, trzciniak, remiz i trznadel.

</doc>
<doc id="523053" url="https://pl.wikipedia.org/wiki?curid=523053" title="Categoría Primera A">
Categoría Primera A

Categoría Primera A (ze względów sponsorskich Liga BetPlay Dimayor) – najwyższa klasa rozgrywkowa piłki nożnej mężczyzn w Kolumbii. Występuje w niej dwadzieścia klubów, z których najlepszy zostaje mistrzem Kolumbii.
Rozgrywki są toczone systemem ligowo-pucharowym; po zakończeniu regularnego sezonu osiem najlepszych klubów kwalifikuje się do fazy play-off, której zwycięzca zdobywa tytuł mistrzowski. W ciągu roku rozgrywane są dwa niezależne półroczne sezony – wiosną Apertura, natomiast jesienią Finalización, lecz awanse i spadki zespołów odbywają się podobnie jak w europejskich ligach co rok. Najlepsze kolumbijskie kluby kwalifikują się do rozgrywek Copa Libertadores i Copa Sudamericana.

</doc>
<doc id="523055" url="https://pl.wikipedia.org/wiki?curid=523055" title="Categoría Primera B">
Categoría Primera B

Categoría Primera B - obecna nazwa rozgrywek drugiej ligi piłki nożnej w Kolumbii (Dimayor).
Kluby grające w Categoría Primera B.
"2010 rok"

</doc>
<doc id="523056" url="https://pl.wikipedia.org/wiki?curid=523056" title="Analiza dyskryminacji">
Analiza dyskryminacji



</doc>
<doc id="523062" url="https://pl.wikipedia.org/wiki?curid=523062" title="Wicegubernatorzy Florydy">
Wicegubernatorzy Florydy

Floryda długo nie miała urzędu wicegubernatora, który wprowadzono dopiero przy pracach nad nową stanową konstytucją w roku 1968. Przedtem pierwszym w linii sukcesji gubernatorskiej był przewodniczący stanowego Senatu. Zdarzyło się, iż obejmował funkcję gubernatora na czas przeprowadzenia ponownych wyborów, jak to miało miejsce w przypadku Charleya Eugene’a Johnsa, który we wrześniu 1953 został gubernatorem (nie przestając zarazem pełnić swoich senackich funkcji) po śmierci gubernatora Dana McCarty'ego. Johns pełnił urząd gubernatora do stycznia 1955, kiedy zaprzysiężono wybranego na to stanowisko T. LeRoya Collinsa (Johns przegrał z nim demokratyczne prawybory).
Zgodnie z artykułem V (ustęp drugi) nowej stanowej konstytucji wicegubernator (ang. "Lieutenant Governor of Florida") wybierany jest z tej samej listy partyjnej co gubernator. Jest z urzędu przewodniczącym Senatu i pierwszym w linii sukcesji.
Dotychczas dwóch wicegubernatorów „odziedziczyło” gubernatorstwo. Pierwszy raz miało to miejsce, kiedy Wayne Mixson został nim na okres trzech dni (3 stycznia - 6 stycznia 1987 roku) po wyborze gubernatora Boba Grahama do Senatu USA. Drugim razem Buddy MacKay pełnił ten urząd w dniach 12 grudnia 1998 - 5 stycznia 1999 po śmierci Lawtona Chilesa.
Kandydat na wicegubernatora musi mieć co najmniej skończone 30 lat i od siedmiu być obywatelem Florydy.
Lista od roku 1969.
Wcześniejsi.
Wcześniej urząd ten istniał po zakończeniu wojny secesyjnej do lat 80. XIX wieku

</doc>
<doc id="523064" url="https://pl.wikipedia.org/wiki?curid=523064" title="Kabardyno-Bałkaria">
Kabardyno-Bałkaria



</doc>
<doc id="523066" url="https://pl.wikipedia.org/wiki?curid=523066" title="Zadruga (ruch)">
Zadruga (ruch)

Ruch Nacjonalistów Polskich Zadruga, Zadruga – polski ruch o charakterze nacjonalistycznym i neopogańskim, zapoczątkowany w 1937 przez Jana Stachniuka. Zadruga uważana jest za najbardziej prężny ruch neopogański w okresie międzywojennym. W latach 1937–1939 ruch skupiony był wokół miesięcznika „Zadruga”. Jego liczebność przed II wojną światową oceniano na ok. 300 osób. Czołowymi zadrużanami byli Jan Stachniuk, Józef i Stanisław Grzanka, Tadeusz Then, Bogusław Stępiński oraz Antoni Wacyk i Janina Kłopocka.
Koncepcje Zadrugi.
Zadruga to koncepcja historiozoficzna i zarazem ruch społeczny, będący rodzajem niechrześcijańskiego nacjonalizmu polskiego. Sama nazwa pochodzi od słowiańskiej instytucji ekonomiczno-społecznej, reliktowo zachowanej u Słowian Południowych do XIX wieku. Użycie tej nazwy w chwili powstawania ruchu wiązało się z chęcią podkreślenia wartości wspólnoty oraz nawiązania do słowiańskich źródeł kultury polskiej. W odniesieniu do ruchu społecznego mówimy też o „ruchu zadrużnym”.
Stachniuk chciał przeciwdziałać „nożycom potencjału”, jak określał zagrożenie ze strony dynamicznie rozwijających się i zbrojących do wojny Niemiec hitlerowskich i ZSRR. Uważał, że narody zachodniej Słowiańszczyzny znajdują się w stanie upadku cywilizacyjnego, spowodowanego głównie przez rzymski katolicyzm, i nie potrafią przeciwstawić się wyzwaniu. Przewidywał najazd agresywnych sąsiadów i podział Polski. Chciał stworzyć ideę, która miała narody słowiańskie odrodzić i połączyć.
Filozofia Stachniuka (kulturalizm) opierała się na opozycji między „kulturą” (tzn. twórczym i dynamicznym przekształcaniem rzeczywistości) a „wspakulturą” (czyli tendencjom stagnacyjnym i społecznej apatii). Zdaniem Stachniuka o losie narodów decyduje ich zbiorowa psychika, ukształtowana przez „ideomatrycę”, za którą odpowiada dominująca w społeczeństwie religia. Analizując psychologiczną treść wierzeń religijnych, Stachniuk uznał „antycywilizacyjny” charakter katolicyzmu, który – jego zdaniem – gloryfikuje, propaguje i utrwala eskapizm, gnuśność i konsumpcjonizm, a w konsekwencji prowadzi do materialnego ubóstwa i cywilizacyjnego zacofania. Przezwyciężenie tego „niżu cywilizacyjnego” miało nastąpić poprzez zmianę „ideomatrycy”, którą oprzeć chciał na wartościach heroizmu i kolektywizmu.
Projekty polityczne Zadrugi (zadrugizm) miały charakter etatystyczny i totalistyczny. „Narodowa Wspólnota Tworząca” miała mieć charakter skrajnie scentralizowany, jednak przy tym oparty na „zbiorowym entuzjazmie” (a więc oddolny). Gospodarka byłaby upaństwowiona i planowa, co miało pozwolić na wielką modernizację i stworzenie zaawansowanej technologicznie cywilizacji. W okresie międzywojennym za grupę najbliższą swoim poglądom (mimo różnic religijnych) uważała Falangę.
Źródła idei.
Wyraźne są wpływy F.W. Nietzschego w aspekcie krytyki chrześcijaństwa oraz ideału osobowego jednostki, przy odrzuceniu jednak nietzscheańskiego skrajnego indywidualizmu (sam określił swoją koncepcję mianem „kolektywnego nietzscheanizmu”). Zauważalny jest wpływ Stanisława Brzozowskiego, zwłaszcza z ostatniej fazy rozwojowej myśli tegoż („nacjonalizm proletariacki”). Za istotny należy uznać wpływ Maxa Webera, zwłaszcza jego prac o związku między etyką protestancką a rozwojem gospodarczym. Jego refleksje o roli mitu w historii podobne są myśleniu Georges’a Sorela. Wreszcie odwołując się do słowiańskich źródeł kultury polskiej miał szereg poprzedników od czasów romantyzmu (Zorian Dołęga Chodakowski, Ryszard Berwiński, Bronisław Ferdynand Trentowski).
Główne idee.
Antropocentryzm.
Człowiek jest czołem ewolucji świata. Zadruga jest antropocentryczna, gdyż uważa człowieka za jedynego twórcę i potencjalnego gospodarza swoich dziejów.
Kultura i wspakultura.
Kultura jest historycznym procesem uprawy człowieka tak, aby zwiększała się jego moc sprawcza, panowanie nad naturą. Przejawia się w kulturowytworach. To, co sprzyja przyrostowi mocy sprawczej człowieka, należy do sfery kultury, zaś to, co sprzyja obecnym w człowieku (jak u wszystkich ssaków) tendencjom do bytowania jedynie na poziomie wegetacji, kwietystycznym – jest wspakulturą.
Chrześcijaństwo jest wspakulturą głównie z uwagi na spirytualizm i wszechmiłość. Ale w cywilizacji zachodu znana jest od XVIII w. wspakultura laicka – oświecenie, wysuwające na plan pierwszy personalizm i wszechmiłość oraz hedonizm, ale w połączeniu z ateizmem, deizmem lub agnostycyzmem. Ta formacja dominuje obecnie w kulturach wywodzących się z Europy Zachodniej. Postulat nawiązania do słowiańskich źródeł kultury wynika z faktu, że przedstawiają one sobą zdrowy czynny stosunek wobec życia, (który w szczytowej formie przejawił się w antycznej Grecji) nie zaś z tego, że same w sobie jako słowiańskie miałyby być lepsze. Ten sam stosunek przejawił się zresztą u innych ludów indoeuropejskich, stanowiąc element ich wspólnego dziedzictwa, który powierzchownie schrystianizowany stał się jedną z istotnych części składowych cywilizacji zachodniej. Nawiązanie to oznacza powrót do ducha przedchrześcijańskiego – i w tym sensie można mówić o Zadrudze jako o koncepcji neopogańskiej. Jednak – co trzeba podkreślić – nie proponowano powrotu do ówczesnego świata form wyrażających tego ducha – tj. kultu i obrzędowości. Należy podkreślić, że prawosławie jest z punktu widzenia zadrużnego nawet bardziej wspakulturowe niż katolicyzm – choćby z uwagi na obecną w nim ideę „raba (niewolnika) bożego” i podkreślenie wartości cierpienia jako czegoś rzekomo uszlachetniającego. Dlatego wszelkie koncepcje odrodzenia kultury słowiańskiej z udziałem pierwiastka prawosławnego są sprzeczne z duchem Zadrugi. Wykracza poza wspakulturowość protestancka etyka pracy i obowiązku, którą szkoła zadrużna uważa (za M. Weberem) za motor rozwoju tych krajów, gdzie zwyciężyła.
Naród i nacjonalizm.
Naród jest bytem rzeczywistym, istniejącym w wypadku Polaków od średniowiecza, na bazie jeszcze starszych wspólnot. Jednostka ma wobec niego obowiązki niezbywalne – pod tym względem Zadruga podziela opinie wczesnej endecji (Zygmunta Balickiego i Romana Dmowskiego), na którą się powoływała w opozycji do jej późniejszej ewolucji w stronę formacji narodowo-katolickiej.
Nacjonalizm jest postawą naturalną, nie oznacza on jednak szowinizmu, który Zadruga odrzucała.
Charakter narodu – źródło jego zwycięstwa lub klęski.
Zadruga podkreśla i uzasadnia tezę, że to od wytwarzanego przez kulturę charakteru danej zbiorowości zależy – w ostatecznej instancji – jej los. Inne czynniki (geograficzne, przyrodnicze, antropologiczne) mają znaczenie wtórne. Ponieważ charakter narodowy wytwarzany jest przez kulturę i przekazywany kolejnym pokoleniom poprzez system wychowawczy („ideomatrycę”), to kultura ostatecznie decyduje o słabości lub sile danej zbiorowości, a zatem o jej powodzeniu dziejowym. W obrębie kultury zwłaszcza religia – choćby z racji jej powszechności – najwięcej wpływa na rysy charakteru zbiorowego.
Zwichnięcie charakteru polskiego w końcu XVI w..
Zwycięstwo kontrreformacji w Polsce (XVI/XVII w.) zmieniło polski charakter narodowy, gdyż w masach uległy uwewnętrznieniu ideały katolickie oraz utożsamiono katolicyzm z polskością. Polak w masie przestał kierować się interesem narodu i racją stanu, a zaczął interesem Kościoła katolickiego. Był Polakiem językowo i biologicznie, w jakiejś mierze kulturowo (obyczajowość), ale politycznie – tylko katolikiem. Publicystyka zadrużna mówiła o typie „polakatolika”. Zobojętnienie na sprawy narodu i państwa (przy niezobojętnieniu na dobro Kościoła) widoczne jest choćby w porównaniu nakładów społeczeństwa polskiego XVIII w. na wojsko (małe) i na Kościół (duże). Zmiana charakteru narodu zrodziła wszechstronny upadek doby saskiej, zakończony rozbiorami. Warunkiem odbudowy samodzielnej siły Polaków jest więc przemiana ich kultury i mentalności.
Postulat przebudowy kultury narodowej.
Przebudowa kultury narodowej miała wg założeń Zadrugi wytworzyć w swoich skutkach nowy typ Polaka, stanowiącego pełnowartościowy materiał ludzki dla budowy nowego społeczeństwa polskiego – Narodowej Wspólnoty Tworzącej. Bezklasowy naród, ale zorganizowany hierarchicznie i zdyscyplinowany głównie mocą wewnętrznego przekonania, mniej zaś państwowego przymusu.
Nadnaród.
Rozszerzenie się koncepcji zadrużnych na inne narody słowiańskie mogło spowodować w dalekiej przyszłości i polityczne zjednoczenie i wytworzenie się „nadnarodu”. Koncepcja ta, podobnie jak większość koncepcji ściśle politycznych Stachniuka, nigdy nie została dopracowana pozostając na etapie ogólnej idei. Nietrudno odnaleźć tutaj nawiązanie do ideałów panslawizmu i neoslawizmu.
Historia Zadrugi.
Zadruga przez cały okres swojego istnienia pozostała niesformalizowanym ruchem – nigdy nie była organizacją, nie posiadała bowiem cech charakterystycznych dla organizacji, np. formalne kryteria członkostwa czy statut. Była środowiskiem zwolenników określonych idei, a w toku swojego rozwoju wywierała wpływ na określone organizacje.
II Rzeczpospolita.
W latach 1937–1939 środowisko skupiało się wokół warszawskiej redakcji pisma „Zadruga”. Istniały też grupy zwolenników w kilku miastach Polski, w tym w Łodzi, zorganizowana przez Bogusława Stępińskiego. Pozostała środowiskiem marginalnym, oceniana na paręset osób w całym kraju. Nawiązana wówczas współpraca ze środowiskiem artysty Stanisława Szukalskiego („Szczep Rogate Serce” i pismo „Krak”) dość szybko ustała, jednak trwałą jej pozostałością jest symbol Toporła, używany przez Zadrugę i środowiska do niej się odwołujące. Członkowie Zadrugi przyjmowali też imiona słowiańskie, niekiedy podczas okupacji pełniły one rolę ich konspiracyjnych pseudonimów.
II wojna światowa.
W kraju.
Zadrużanie, którzy po wrześniu 1939 znaleźli się w Warszawie skupieni wokół Stachniuka, rozpoczęli akcję odbudowy środowiska pomyślanego początkowo głównie jako ruch intelektualny. Kolportowano „Dzieje bez dziejów” i organizowano nieformalne kluby dyskusyjne. Napływ młodych ludzi, dążących do szybkiego przejścia od szkolenia i pracy programowej do czynnej walki („kosynierzy”) powodował konieczność ujęcia środowiska w ramy organizacyjne. Grupa młodszych zadrużan utworzyła Pokoleniowy Ruch Młodych, który niebawem połączył się z Ruchem Miecza i Pługa. Nawiązano kontakt z marginalnym Polskim Związkiem Wolności, ale najbardziej istotna współpraca środowiska zadrużnego zaistniała z grupą „Zryw” – kierowanym przez działaczy b. Narodowej Partii Robotniczej (Zygmunt Felczak „Bożydar”, Feliks Widy-Wirski „Rosław”) odłamem Stronnictwa Pracy. Wiosną 1943 środowisko „Zrywu” powołuje Stronnictwo Zrywu Narodowego a w maju 1943 organizacja wojskowa „Kadra Polski Niepodległej” stała się „wojskówką” SZN. To sprawia, że scalenie KPN z AK (w 1943) nastąpiło na zasadach jak dla organizacji wojskowych partii politycznych – tj. z zachowaniem kierownictwa politycznego przez SZN nad KPN, a zwierzchnictwo AK nad oddziałami KPN dotyczyło spraw ściśle wojskowych. Powołano też młodzieżówkę SZN – Związek Młodzieży „Zryw” (Tadeusz Jędrzejewski „Wszebor”) oraz zalążkową organizację związkową.
Stachniuk stał się jednym z głównych autorów organu prasowego SZN – „Zryw” i KPN – „Kadra”. Działacze Zadrugi byli istotną częścią aktywu KPN i SZN oraz silnie wpływali na ich oblicze ideowe, należy jednak podkreślić, że nie można tych organizacji utożsamiać z Zadrugą. Ze względu na warunki wojenne oraz odbiór w społeczeństwie zrezygnowano z akcentowania niektórych idei ruchu. W Powstaniu warszawskim KPN wystawiła kompanię na bazie wcielonych do AK żołnierzy KPN, w ramach Zgrupowania mjr „Bartkiewicza” (Śródmieście Płn., rejon obecnego Muzeum Etnograficznego). Tam walczyli m.in. Jan Stachniuk „Stoigniew”, Teodor Jakubowski „Wodzibor”, Feliks Widy-Wirski „Rosław”.
W obozach koncentracyjnych.
Przedwojenny zadrużanin Bogusław Stępiński, aresztowany przez Gestapo w 1940 roku i osadzony w KL Dachau i KL Sachsenhausen propagował idee Zadrugi wśród współwięźniów. Pozyskał zwolenników i stworzył grupę samokształceniową. Po wyzwoleniu obozu zadrużanie byli wśród grupy Polaków, którzy złożyli wieniec przy pomniku księcia Niklota na Zamku w Schwerinie. Środowisko to wydawało w latach 1945–1946 biuletyny: „Arkona”, „Zaranie”, „Kuźnia”, „W Drodze” i „Stanica”.
Na emigracji.
W Szkocji Antoni Wacyk wraz ze skupionym wokół niego zespołem (Tadeusz Then, Wilhelm Kwaterniak „Unibor”) wydawał biuletyn „Goreją Wici” (1944), propagujący idee zadrużne. W 1945 r. w Szkocji opublikował książkę „Kultura bezdziejów”, będącą popularnym wykładem poglądów Zadrugi na historię Polski i Słowiańszczyzny.
Okres powojenny i PRL.
W rządzonym przez komunistów kraju nie udało się odtworzyć środowiska zadrużnego w zorganizowanej i legalnej postaci. W okresie przejściowym – gdy PPR miała do czynienia z silną opozycją zbrojną, a ze względów taktycznych dopuszczano opozycję legalną – środowisko wykorzystywało legalną trybunę, jaką było kierowane przez T. Jędrzejewskiego pismo „Zryw” (1946–47, Poznań). Była to jawna kontynuacja wydawanego przez SZN podziemnego periodyku. Zespół pisma określał się jako ruch neonarodowy, pisał tam m.in. Jan Stachniuk (pod pseudonimami). Podobną rolę pełniło wydawane pod auspicjami Zygmunta Felczaka w Bydgoszczy pismo „Arkona”. Środowisko „Zrywu” bliskie było postawom pozytywistycznym, akcentując konieczność wzmocnienia potencjału kulturowo-cywilizacyjnego Polski w istniejących realiach. Fakt, że dwaj działacze SZN jako przedstawiciele Stronnictwa Pracy otrzymali funkcje wojewodów (Felczak – Bydgoszcz, Widy-Wirski – Poznań) pozwalał na wspieranie przez nich działalności pisarskiej Stachniuka. Przemiany polityczne – stalinizacja (sowietyzacja) życia w kraju, czego jednym z wielu przejawów było m.in. aresztowanie w 1949 grupy zadrużan (Stachnkiuk, Stępiński, Janina Kłopocka, Teodor Jakubowski) i ich proces w 1952, zakończyły ten etap istnienia środowiska.
Po odwilży gomułkowskiej w 1956 zadrużanie tworzyli nieformalne środowisko intelektualne. Po śmierci „Stoigniewa” ośrodkiem nieformalnego środowiska zadrużan był Wrocław, gdzie po wojnie osiedlił się Antoni Wacyk. Gromadził dokumenty dot. dziejów Zadrugi, utrzymywał kontakt z zadrużanami nadal pozostającymi przy swoich przekonaniach. Napisał (nie wydaną dotąd w całości) biografię Stachniuka złożoną w Bibliotece Jagiellońskiej, której odpisy krążyły wśród zainteresowanych zagadnieniem. Próby wykorzystania form legalnych do odtwarzania środowiska podjęte we Wrocławiu w latach 80. (Towarzystwo Miłośników Kultury Słowiańskiej – Maciej Czarnowski „Sławomir”, Józef Brueckman „Jarosław”) nie udały się. Niektóre wątki ideologii zadrużnej wykorzystywał Bernard vel Bolesław Tejkowski w konstruowaniu swojej wersji świeckiego nacjonalizmu polskiego. Przebywający od czasów wojny na emigracji w Londynie Wilhelm Kwaterniak wydawał w latach 1980–1983 zadrużny biuletyn „Samoobrona”, o znikomym zasięgu.
III Rzeczpospolita.
Po 1989, do ideologii Zadrugi odwołują się bądź odwoływały między innymi następujące organizacje: Wydawnictwo Toporzeł, Unia Społeczno-Narodowa czy Stowarzyszenie na rzecz Tradycji i Kultury „Niklot”.
Rodzimowierstwo słowiańskie.
W 1996 roku zarejestrowany został rodzimowierczy związek wyznaniowy Zrzeszenie Wiary Rodzimej, którego założycielami byli zadrużanie Stanisław Potrzebowski oraz Maciej Czarnowski – członek międzywojennej Zadrugi.
Ponadto, Potrzebowski w swojej książce "Słowiański ruch Zadruga" zwraca uwagę na wpływ Zadrugi na rodzimowierstwo słowiańskie. Stwierdza on, że łącznikiem pomiędzy Zadrugą a rodzimowierstwem słowiańskim jest pokrywający się kanon wartości, a także wskazuje na uznanie ze strony polskich i ukraińskich ugrupowań rodzimowierczych, z jakim spotkała się działalność Zdzisława Słowińskiego – założyciela Wydawnictwa Toporzeł, dzięki któremu możliwe było odrodzenie myśli zadrużnej w III RP. Zdaniem Potrzebowskiego, powołanie w 1998 roku w Wilnie Światowego Kongresu Religii Etnicznych (przekształconego później w Europejski Kongres Religii Etnicznych), między innymi przez przedstawicieli Rodzimej Wiary, pokrywało się z marzeniem Stachniuka „o odnowie jedności aryjskich ludów”, a szereg wspólnych inicjatyw rodzimowierców słowiańskich z różnych państw, jak np. Rodowy Wiec Słowian, stanowią urzeczywistnienie społeczno-politycznego programu Zadrugi sprzed II wojny światowej.
Członkowie ruchu.
Współpracownicy.
Osoby w różnym okresie zbliżone do Zadrugi:

</doc>
<doc id="523067" url="https://pl.wikipedia.org/wiki?curid=523067" title="Żeleźniak (Tatry)">
Żeleźniak (Tatry)

Żleb Żeleźniak – żleb w zachodnich zboczach Doliny Kościeliskiej w masywie Kominiarskiego Wierchu, w polskich Tatrach Zachodnich. Opada on spod Przełęczy ku Stawku na wschód, ku Niżniej Polanie Pisanej, równolegle do Raptawickiej Grani ograniczającej go od południa. Od północy żleb ograniczony jest przez grzbiet Maturowych Stołów. Prawostronnym odgałęzieniem Żeleźniaka jest żleb Głębowiec.
Szerokim, trawiastym żlebem w XIX wieku prowadziła droga, którą zwożono rudy żelaza wydobywane w kopalni zwanej Maturką i w innych okolicznych sztolniach w masywie Stołów. Były to doskonałe rudy hematytu, zawierające do 70% żelaza. Przetapiano je w hucie w Starych Kościeliskach. Obecnie, po zaprzestaniu wypasu owiec na Hali Pisanej, żleb i cała niemal hala zarosły lasem.
W żlebie, podobnie jak w całej Dolinie Kościeliskiej, istnieją jaskinie. W orograficznie prawym zboczu Żeleźniaka znajduje się dolny otwór trzeciej co do głębokości, a piątej co do długości jaskini Polski – Bańdziocha Kominiarskiego. Poza nią poznano i opisano tu jeszcze kilkanaście innych jaskiń. Wśród nich bardzo oryginalnie położoną – w pionowym urwisku skalnym na wysokości 1400 m – jaskinię Orle Gniazdo, mająca 5,5 m długości, a także m.in. Jaskinię z Mułem, Wiśniakową Jamę, Jaskinię pod Wiśniakową Jamą, Schronisko nad Wiśniakową Jamą, Schron z Kołem, Schronisko nad Trawersem w Żeleźniaku II, Zasłoniętą Szczelinę, Szczelinę przy Zawieszonej Skale I, Szczelinę przy Zawieszonej Skale II, Niszę Zachodnią, Jaskinię Ślimaczą, Otwarty Schron, Schronisko przy Jeleniej Perci, Jaskinia w Kociołku pod Bańdziochem, Kominek przy Bańdziochu, Trzyotworowy Kominek przy Bańdziochu, Dziurkę od Klucza, Wielką Nyżę, Jaskinię nad Prożkiem w Żlebie Na Spady, Dziura pod Nową, Jaskinię Nową nad Raptawicką Granią i Nyżę pod Bańdziochem. Sam żleb nie jest udostępniony turystycznie. Doskonale jest widoczny z Polany Pisanej.

</doc>
<doc id="523069" url="https://pl.wikipedia.org/wiki?curid=523069" title="Agiński Buriacki Okręg Autonomiczny">
Agiński Buriacki Okręg Autonomiczny



</doc>
<doc id="523070" url="https://pl.wikipedia.org/wiki?curid=523070" title="Vinnie Colaiuta">
Vinnie Colaiuta

Vinnie Colaiuta (ur. 5 lutego 1956 w Brownsville) – amerykański muzyk i instrumentalista, wirtuoz instrumentów perkusyjnych oraz ceniony muzyk sesyjny.
Colaiuta znany jest przede wszystkim ze współpracy z Frankiem Zappą. Nagrywał i koncertował również z Faith Hill, Joni Mitchell, Barbrą Streisand, Stingiem, Sandy &amp; Junior, Chaką Khan, Jeffem Beckiem, Chickiem Coreą, Quincy Jonesem, Megadeth, The Buddy Rich Big Band czy Buell Neidlingerem.

</doc>
<doc id="523071" url="https://pl.wikipedia.org/wiki?curid=523071" title="Ust-Ordyński Buriacki Okręg Autonomiczny">
Ust-Ordyński Buriacki Okręg Autonomiczny



</doc>
<doc id="523072" url="https://pl.wikipedia.org/wiki?curid=523072" title="Sum">
Sum



</doc>
<doc id="523079" url="https://pl.wikipedia.org/wiki?curid=523079" title="Paul Wertico">
Paul Wertico

Paul Wertico (ur. 5 stycznia 1953 w Chicago) – amerykański perkusista jazzowy. Znany przede wszystkim z występów w Pat Metheny Group w latach 1983-2001.
Znany również ze współpracy z wieloma muzykami jazzowymi.
W roku 1994 Paul Wertico wystąpił na debiutanckiej płycie Apostolisa Anthimosa "Days We Can't Forget". 
W latach 2000–2007 Wertico związał się z polską grupą SBB.

</doc>
<doc id="523080" url="https://pl.wikipedia.org/wiki?curid=523080" title="Okręty podwodne typu XVII">
Okręty podwodne typu XVII

Typ U-Boota XVII – eksperymentalny typ przybrzeżnych niemieckich okrętów podwodnych.
Okręty typu XVII miały wykorzystywać nowy rodzaj napędu (turbina Waltera), pozwalającego rozwijać znacznie większe prędkości (szczególnie w zanurzeniu) oraz posiadać większy zasięg operacyjny. Plany przedstawionego w 1934 roku projektu przewidywały wyporność U-Boota 300 ton, prędkość nawodną/podwodną: 26/30 węzłów, zasięg: 2500 mil morskich przy 15 węzłach, w tym 500 mil pod wodą przy takiej samej prędkości). Takie parametry zostały przyjęte z "przymrużeniem oka" i projekt nie wzbudził większego zainteresowania OKM. Dopiero po osobistym spotkaniu Waltera z Dönitzem w 1937 udało się tego drugiego zainteresować projektem. W 1939 roku rozpoczęła się budowa małej jednostki doświadczalnej V80 (80 ton wyporności), napędzanej turbiną Waltera. Na początku 1940 roku przeprowadzono testy, podczas których V80 osiągnął sensacyjną prędkość w zanurzeniu - 23 węzły.
Po takim sukcesie w 1942 roku rozpoczęto budowę nowych 4 jednostek doświadczalnych (typu XVIIA) – U-792, U-793 (wyporność 277 ton, prędkość w zanurzeniu: 25 węzłów, 4 torpedy) oraz U-794, U-795 (wyporność: 236 ton, prędkość w zanurzeniu: 24 węzły, 4 torpedy). W czasie prób okazało się jednak, że na okrętach często zdarzają się awarie, także zespołu napędowego. Po usunięciu większości usterek w 1944 roku w okolicach Helu miał miejsce niecodzienny test. W próbach prędkości i zanurzenia na pokładzie U-794 wzięło udział m.in. pięciu admirałów: Dönitz, von Friedeburg, Backenköhler, Thedsen, Godt. Podczas tej próby okręt osiągnął prędkość 25 węzłów. Ze wszystkich czterech okrętów, tylko U-794 został przyjęty do służby jako okręt szkoleniowy, pozostałe ze względu na mnóstwo defektów były używane jedynie doświadczalnie.
Ostatecznie Dönitz przeforsował kontrakt na 24 jednostki napędzane turbiną Waltera: 12 jednostek typu XVIIB (U-1405 - U-1416) zamówionych w stoczni "Blohm &amp; Voss" i 12 jednostek typu XVIIG (U-1081 - U-1092) zamówionych w stoczni "Germania Werft". W związku rozpoczęciem projektu elektrycznych okrętów typu XXII już 14 sierpnia 1943 roku wycofano zamówienie na 7 okrętów typu XVIIB i wszystkich 12 typu XVIIG.
Prace i doświadczenia związane z U-Bootami typu XVII doprowadziły do powstania projektu dużych jednostek z napędem Waltera - typu XVIII.
Turbina Waltera.
Prof. Hellmuth Walter pracując nad projektem turbiny gazowej opracował nowy rodzaj napędu, który był uniezależniony od zewnętrznych źródeł tlenu. Turbina Waltera była systemem wykorzystującym rozkład silnie stężonego nadtlenku wodoru (H2O2). Rozkład miał miejsce w specjalnej porcelanowej komorze, a jego produkty (przegrzana para i tlen), spalały się w komorze spalania wraz z olejem napędowym napędzając turbinę.
Tego rodzaju napęd miał znacznie mniejsze rozmiary i masę niż typowy zespół silników wysokoprężnych i elektrycznych wytwarzających podobną moc. Ponadto do pracy nie zużywał tlenu ze statku oraz eliminował potrzebę spędzania długich godzin na powierzchni przeznaczonych do ładowania akumulatorów i wymianę powietrza. Wadami systemu było znaczne ryzyko samozapłonu paliwa, duże zużycie perhydrolu (nadtlenku wodoru), skomplikowana i kosztowna budowa napędu (szczególnie instalacja komory spalania) oraz problemy z odprowadzaniem spalin.
Jednostki.
Typ XVIIB.
Jednostki typu "XVIIB", wyposażone w turbinę Waltera:

</doc>
<doc id="523081" url="https://pl.wikipedia.org/wiki?curid=523081" title="Krecik">
Krecik

Krecik () – czeski (początkowo czechosłowacki) cykl filmów animowanych dla dzieci. Stworzył go Zdeněk Miler.
Historia.
Postać Krecika powstała w 1957 r. Uznany już wówczas twórca, reżyser filmu animowanego, animator Zdeněk Miler otrzymał zlecenie na film edukacyjny, który przedstawiałby produkcję tkaniny. Gotowy film, przedstawiający proces powstawania płóciennej koszuli, nasycony był licznymi opisami działania maszyn. Koncepcja filmu nie spodobała się Milerowi. Chciał bowiem, by film zainteresował małych widzów i aby informacje nie były podawane wprost – proces produkcji tkaniny miał stanowić tylko tło dla przygód jakiegoś zwierzątka. Zdeněk Miler nie chciał naśladować produkcji Disneya, nie chciał więc główną postacią filmu uczynić psa, kota, kaczki czy myszy – zwierzęta te bowiem już w latach 50. były szeroko eksploatowane przez amerykańskie wytwórnie. Istnieje związana z tym anegdota mówiąca, iż w poszukiwaniu do swego filmu postaci całkiem nowej Miler udał się do lasu. Po paru godzinach bezowocnych poszukiwań, zniechęcony, poszedł w kierunku polany. Podążając przed siebie w zamyśleniu, potknął się o kopiec kreta.
Początkowo wydawało się Milerowi, że kret jest stworzeniem zbyt mało medialnym; ponadto wizerunki kreta, które zobaczył w atlasie przyrodniczym, nie spodobały mu się. Postanowił przestylizować postać według własnego pomysłu – i tak narodził się Krecik.
„To taka dziwaczna mysz bez uszu, z długim nosem i do tego nie widzi. Próbowałem narysować ją tak, by stał się z niej sympatyczny przewodnik w filmie dla dzieci. Rysowałem tak długo, aż postać zaczęła mi się całkiem podobać.” – wspominał narodziny jednego z najpopularniejszych bohaterów dziecięcego filmu animowanego jego twórca.
Pierwszy film opowiadający o tym, jak Krecik dostał nowe spodenki, powstał w roku 1957. Autor początkowo nie zamierzał tworzyć serialu. Duży sukces filmu o Kreciku sprawił, że Miler postanowił wrócić do swego bohatera. W roku 1963 powstał kolejny film o Kreciku: "Krecik i autko"; był to początek serii, której kolejne odcinki powstawały do 2002 roku.
Krecik zdobył popularność wśród dzieci w ponad sześćdziesięciu krajach. Jest rozpoznawalny na całym świecie. Autor nieustannie pracował nad wyglądem postaci Krecika. Współczesny Krecik, w odróżnieniu od tego z pierwszego filmu, jest weselszy i wygląda młodziej.
Krecik stał się też bohaterem książeczek dla dzieci i kolorowanek. Tworzono maskotki-Kreciki, jak również breloczki i inne gadżety z wizerunkiem sympatycznego zwierzątka. Tekst kilku książeczek – np. "Krecik i spodenki" czy "Krecik i samochód" – napisał czeski pisarz Eduard Petiška, wiele innych zaś napisała Hana Doskočilová.
19-centymetrowej wielkości maskotka Krecika poleciała w kosmos z załogą promu Endeavour w jego ostatnią misję STS-134.
Wersja polska.
Serial wydano w Polsce na VHS, VCD i DVD z dystrybutorem SDT Film.
Opracowanie: na zlecenie Onet VOD Lektorzy:

</doc>
<doc id="523082" url="https://pl.wikipedia.org/wiki?curid=523082" title="Krětek">
Krětek



</doc>
<doc id="523084" url="https://pl.wikipedia.org/wiki?curid=523084" title="Wole jajnikowe">
Wole jajnikowe

Wole jajnikowe (łac. "struma ovarii") – szczególna postać potworniaka dojrzałego z obecnością dojrzałej lub płodowej tkanki tarczycowej. Może być przyczyną objawów nadczynności tarczycy (około 10% przypadków).

</doc>
<doc id="523085" url="https://pl.wikipedia.org/wiki?curid=523085" title="Bitwa nad jeziorem Narocz">
Bitwa nad jeziorem Narocz

Bitwa nad jeziorem Narocz – zakończona niepowodzeniem ofensywa przeprowadzona przez Armię Rosyjską na pozycje niemieckie na północnym odcinku frontu wschodniego (zwana też bitwą pod Postawami) 16–30 marca 1916 roku podczas I wojny światowej.
Kontekst.
Po sukcesach odniesionych nad armią rosyjską w 1915, niemieckie naczelne dowództwo zadecydowało o przeniesieniu ciężaru działań wojennych na front zachodni, uznało bowiem, że Rosjanie nie będą zdolni do działań ofensywnych w najbliższym czasie. Tymczasem jednak Stawka – rosyjskie naczelne dowództwo – przygotowywało już plany kolejnych operacji. Pierwszą z nich, zaplanowaną na grudzień 1915, zamierzono przeprowadzić w Galicji Wschodniej przeciwko Austro-Węgrom. Ponadto na konferencji Ententy w Chantilly ustalono m.in., że Rosjanie przystąpią do ogólnej ofensywy na wiosnę 1916 wspólnie z pozostałymi koalicjantami.
Ofensywę przeciw Austriakom rozpoczęły armie rosyjskiego Frontu Południowo-Zachodniego 27 grudnia 1915. Przeciwnik nie dał się zaskoczyć i bronił się bardzo skutecznie. Bitwa noworoczna, jak nazwano tę operację, zakończyła się ostatecznie 19 stycznia 1916 niepowodzeniem Rosjan. Mimo ogromnego wysiłku, nie udało się im przełamać nieprzyjacielskich pozycji (straty Rosjan – 70 tys. ludzi, Austriaków – 30 tys.).
Wkrótce jednak zaszła radykalna zmiana w sytuacji strategicznej. Niemcy zaatakowali francuskie pozycje pod Verdun. Francuzi zaapelowali do sojuszników o przeprowadzenie natarć odciążających. Rosjanie odpowiedzieli na apel w końcu lutego 1916, podejmując decyzję o rozpoczęciu operacji przeciw Niemcom na północnym odcinku frontu. Jej celem miało być przyciągnięcie uwagi Niemców, związanie ich sił, aby uniemożliwić ich przerzucenie na zachód, wreszcie w razie powodzenia zniszczenie armii niemieckich na północ od Wilna.
Plan i przygotowania.
Armie znajdujące się na styku Frontów Północnego i Zachodniego miały nacierać na odcinku Dźwińsk-jez. Narocz-jez. Wiszniewskie. Wsparcie miały zapewnić natarcia z Jakobstadt (Jēkabpils) na Poniewież i od Smorgoni na Wilno. Główny wysiłek miała przyjąć na siebie wzmocniona 2. Armia gen. Smirnowa z Frontu Zachodniego, nie otrzymała jednak wystarczającego wsparcia artyleryjskiego, ponadto szwankował system dowodzenia. Przeciwnikiem była 10. Armia niemiecka gen. von Eichhorna.
Bitwa.
Rosjanie z 2. i 1. Armii ruszyli do ataku 18 marca po dwudniowym, ale mało skutecznym przygotowaniu artyleryjskim, trzy dni później wsparła ich 5. Armia. Natarcie przeprowadzono w trudnych warunkach ze względu na rozpoczynające się roztopy, zabrakło też współpracy i koordynacji działań pomiędzy poszczególnymi korpusami. Rosjanie atakowali przez pierwsze dni z wielkim poświęceniem, ale Niemcy bronili się skutecznie, choć sytuację określali tutaj jako bardzo trudną. Rosjanie tylko na głównym odcinku natarcia osiągnęli lokalne, nieznaczne zyski terenowe, nie przełamali jednak obrony niemieckiej. Wobec roztopów i wysokich strat (ok. 78 tys. ludzi, podczas gdy Niemcy 30 tys.-40 tys.) zatrzymano ofensywę 30 marca.
Rosjanie nie przygotowali się odpowiednio do bitwy, popełnili błędy w jej trakcie, nie zdołali też wykorzystać swojej przewagi liczebnej. Mimo to wypełnili obietnice dane Francuzom i przyczynili się do osłabienia ataków niemieckich pod Verdun w ostatniej dekadzie marca. Niepowodzenia rosyjskie na początku 1916 znów uśpiły uwagę państw centralnych, co zaś w czerwcu przyczyniło się do sukcesu Ofensywy Brusiłowa. Z drugiej strony jednak osłabiły znacznie wolę walki w dowództwie obu rosyjskich północnych frontów, co wpłynęło na ich pasywną postawę w czasie Ofensywy Brusiłowa.

</doc>
<doc id="523087" url="https://pl.wikipedia.org/wiki?curid=523087" title="Międzynarodowy Festiwal „Chopin w barwach jesieni”">
Międzynarodowy Festiwal „Chopin w barwach jesieni”

 
Międzynarodowy Festiwal „Chopin w barwach jesieni” – jeden z dwóch polskich (obok Dusznik-Zdroju) festiwali chopinowskich. Rangę festiwalu podkreśla obecność najwybitniejszych polskich i zagranicznych pianistów. Organizatorem festiwalu jest Centrum Kultury i Sztuki w Kaliszu.
Koncerty odbywają się w pałacu myśliwskim książąt Radziwiłłów w Antoninie, koncert inauguracyjny w Ostrowie Wielkopolskim. Organizatorami byli m.in. Kazimierz Pussak (wieloletni dyrektor) i Jerzy Waldorff.
Festiwal upamiętnia wizyty Fryderyka Chopina w antonińskim majątku księcia Antoniego Henryka Radziwiłła. Pierwszy koncert (jako Dni Chopinowskie) odbył się w roku 1982 w 155. rocznicę pierwszej z wizyt.
Festiwalowi towarzyszą: Międzynarodowa Wystawa Ekslibrisu Muzycznego w Antoninie i w Ostrowie oraz Konkurs Chopinowski w Antoninie.

</doc>
<doc id="523088" url="https://pl.wikipedia.org/wiki?curid=523088" title="Międzynarodowy Festiwal &quot;Chopin w Barwach Jesieni&quot;">
Międzynarodowy Festiwal &quot;Chopin w Barwach Jesieni&quot;



</doc>
<doc id="523093" url="https://pl.wikipedia.org/wiki?curid=523093" title="Jim Chapin">
Jim Chapin

Jim Chapin właściwie James F. Chapin (ur. 23 lipca 1919 roku w Nowym Jorku, zm. 4 lipca 2009 roku), amerykański muzyk i instrumentalista, wirtuoz i twórca nowoczesnej sztuki gry na instrumentach perkusyjnych.
Jeden z najbardziej rozpoznawalnych i utytułowanych muzyków w historii muzyki rozrywkowej, określany również jako "The Drum Professor". Autor opublikowanej w 1948 roku "Advanced Techniques for the Modern Drummer" cenionego przewodnika instruktażowego dla perkusistów. W 1995 roku został wprowadzony do Percussive Hall of Fame.

</doc>
<doc id="523096" url="https://pl.wikipedia.org/wiki?curid=523096" title="Okręty podwodne typu XI">
Okręty podwodne typu XI

Okręty podwodne typu XI miały być kontynuacją wielkich krążowników podwodnych z czasów I wojny światowej, które wówczas osiągnęły bardzo dobre wyniki w zwalczaniu żeglugi aliantów. Podstawowym uzbrojeniem U-Bootów tej klasy miały być działa. Na pokładzie planowano zamontować 2 wieże po 2 działa 127 mm. Położono stępki pod 4 okręty tego typu (U-112, U-113, U-114 i U-115), jednak ich budowę wkrótce zawieszono na rzecz U-Bootów innych typów.

</doc>
<doc id="523101" url="https://pl.wikipedia.org/wiki?curid=523101" title="Choroba Little'a">
Choroba Little'a



</doc>
<doc id="523104" url="https://pl.wikipedia.org/wiki?curid=523104" title="Paralysis cerebralis infantum">
Paralysis cerebralis infantum



</doc>
<doc id="523105" url="https://pl.wikipedia.org/wiki?curid=523105" title="Ołeksij Mychajłyczenko">
Ołeksij Mychajłyczenko

Ołeksij Wołodymyrowycz Mychajłyczenko, ukr. Олексій Володимирович Михайличенко, ros. Алексей Владимирович Михайличенко, "Aleksiej Władimirowicz Michajliczenko" (ur. 30 marca 1963 w Kijowie, Ukraińska SRR) – ukraiński piłkarz, grający na pozycji pomocnika, trener; mistrz olimpijski i wicemistrz Europy, zdobywca Pucharu Zdobywców Pucharów.
Kariera piłkarska.
Kariera klubowa.
Mychajłyczenko jest wychowankiem juniorskiej szkółki Dynama Kijów, do której zapisał się w 1973 roku. W drużynie seniorskiej Dynama grał w latach 1981-1990. W lidze radzieckiej rozegrał 137 meczów i strzelił 39 bramek, trzy razy sięgał po mistrzostwo ZSRR (1985, 1986, 1990), dwa razy zdobył puchar ZSRR (1985, 1987) i raz Puchar Zdobywców Pucharów (1986). W 1990 roku odszedł do Sampdorii. Z klubem tym osiągnął mistrzostwo Serie A 1990-91. W 24 ligowych meczach zdobył 3 gole. W 1991 roku na pięć lat został zawodnikiem Rangers F.C. Z klubem tym 5-krotnie został mistrzem Szkocji, trzy razy zdobył puchar Szkocji. W tamtejszej lidze rozegrał 110 razy i strzelił 20 bramek.
Kariera reprezentacyjna.
W barwach Związku Radzieckiego zagrał 41 razy i strzelił 9 bramek. Największymi sukcesami było mistrzostwo olimpijskie na olimpiadzie w Seulu w 1988 roku oraz wicemistrzostwo Europy w RFN, także w 1988 roku. W reprezentacji Ukrainy rozegrał dwa spotkania.
Kariera trenerska.
Po zakończeniu kariery piłkarskiej Mychajłyczenko został asystentem trenera Walerego Łobanowskiego w Dynamie Kijów. Po śmierci Łobanowskiego (2002) objął stanowisko pierwszego trenera Dynama, które zajmował do 2004 roku, dwa razy zdobywając mistrzostwo Ukrainy (2003, 2004) i raz puchar Ukrainy (2003). W latach 2004-08 był trenerem reprezentacji Ukrainy U-21, z którą w 2006 roku zdobył wicemistrzostwo Europy. 11 stycznia 2008 przejął po Ołehu Błochinie stanowisko trenera reprezentacji narodowej Ukrainy. 21 października 2011 objął stanowisko dyrektora sportowego w Dynamie Kijów. 1 lipca przeniósł się stanowisko asystenta głównego trenera, ale już 26 września 2013 ponownie wrócił do obowiązków dyrektora sportowego. 15 sierpnia 2019 ponownie stał na czele Dynama.

</doc>
<doc id="523108" url="https://pl.wikipedia.org/wiki?curid=523108" title="Powszechna Spółdzielnia Spożywców „Społem”">
Powszechna Spółdzielnia Spożywców „Społem”



</doc>
<doc id="523109" url="https://pl.wikipedia.org/wiki?curid=523109" title="Konkurs Chopinowski w Antoninie">
Konkurs Chopinowski w Antoninie



</doc>
<doc id="523110" url="https://pl.wikipedia.org/wiki?curid=523110" title="Viessmann">
Viessmann

Viessmann – niemieckie prywatne przedsiębiorstwo specjalizujące się w systemach grzewczych. Jedna z największych światowych firm w tej branży. Założona w 1917 roku, przez Johanna Viessmanna, później rozbudowana przez jego syna, Hansa Viessmanna.
Viessmann jako pierwszy w świecie zastosował stal nierdzewną do produkcji kotłów. Dzisiaj znajduje się w ponad 34 krajach, zatrudnia prawie 9600 pracowników. Obecnie właścicielem jest dr Martin Viessmann (582 pozycja na liście Forbesa najbogatszych ludzi świata z majątkiem 1,86 miliarda Euro). Główne zakłady produkcyjne firmy Viessmann mieszczą się w Allendorf (Eder) w Niemczech.
W Polsce przedsiębiorstwo posiada 5 oddziałów (we Wrocławiu, Komornikach k. Poznania, Warszawie, Mysłowicach i Gdańsku) oraz zakład produkcyjny w LSSE w Legnicy. W listopadzie 2019 roku firma Viessmann przejęła firmę Kospel – polskiego producenta elektrycznych urządzeń techniki grzewczej. Tym samym Viessmann stał się właścicielem czterech nowoczesnych zakładów produkcyjnych zlokalizowanych na północy Polski (Koszalin – ul. Olchowa oraz ul. BoWiD, Damnica, Karlino)"."
Historia.
Początki firmy Viessmann sięgają roku 1917. Jej założyciel Johann Viessmann urodził się w 1879 roku w niemieckiej miejscowości Kulmbach. Do I wojny światowej pracował tam jako ślusarz. Później założył własny zakład ślusarski. Początkowo koncentrował się na naprawie maszyn i urządzeń rolniczych. Zainspirowany sugestią miejscowych ogrodników, w 1928 roku Johnn Viessmann zaczął budować kotły.
W krótkim czasie Viessmann rozpoczął w swoim warsztacie produkcję nowych kotłów. W latach trzydziestych XX w. centralny system ogrzewania stał się dominującą technologią, co spowodowało, że kotłowy rynek rozszerzał się. W roku 1937 przeniósł swój biznes do Allendorf (Eder) nad brzeg rzeki Eder, gdzie zbudował nową fabrykę i zatrudnił trzydziestu pracowników.
Podczas II wojny światowej Viessmann kontynuował produkcję stalowych kotłów dla niemieckiej gospodarki. Hans Viessmann, syn założyciela firmy, służył jako żołnierz w Grecji. Jednak w wolnym czasie studiował prawo i projektował nowe modele kotłów. W 1945 roku, po niemieckiej klęsce, wrócił do domu z notesem pełnym szkiców, planów i nowych pomysłów. Dwa lata później przejął od ojca rodzinny interes. W tym czasie zatrudnionych było 35 osób. W pierwszej kolejności młody Viessmann skoncentrował się na modernizacji urządzeń produkujących oraz na rozwoju nowości. Jeszcze przed 1949 liczba pracowników wzrosła trzykrotnie.
Produkty.
Firma Viessmann wytwarza produkty w 10 fabrykach zarówno na terenie Niemiec, jak również w innych krajach Europy. Ponadto Viessmann ma 111 oddziałów w Niemczech i w 34 innych krajach.
Policealna Szkoła Nowoczesnych Technik Grzewczych.
Firma Viessmann założyła w roku 2003 Policealne Studium Nowoczesnych Technik Grzewczych Akademii Viessmann, będące szkołą o ścisłym nastawieniu na kształcenie w zakresie zastosowania systemów grzewczych.

</doc>
<doc id="523111" url="https://pl.wikipedia.org/wiki?curid=523111" title="Roman Umiastowski">
Roman Umiastowski

Roman Umiastowski, ps. „Zawada”, „Bolesław Żarnowiecki” (ur. 10 lutego 1893 w Warszawie, zm. 29 grudnia 1982 w Londynie) – podpułkownik dyplomowany piechoty Wojska Polskiego, historyk wojskowości, geograf, powieściopisarz.
Życiorys.
Urodził się 10 lutego 1893 w rodzinie Filipa i Florentyny z Arabskich. Był starszym bratem Stefana (ur. 1895), porucznika kawalerii Wojska Polskiego, odznaczonego Krzyżem Niepodległości. 
W 1914 ukończył naukę w Gimnazjum Mariana Rychłowskiego w Warszawie. W szkole średniej działał konspiracyjnie w Organizacji Młodzieży Niepodległościowej „Zarzewie”, a także w skautingu. W latach 1914–1918 służył w armii rosyjskiej. W 1915 ukończył 2 Mikołajewską Szkołę Wojskową w Kijowie. W okresie I wojny światowej walczył w Besarabii, na Bukowinie i w Karpatach Wschodnich. Następnie brał udział w walkach na Białorusi jako żołnierz Korpusu Wschodniego gen. Józefa Dowbór-Muśnickiego.
W 1918 ochotniczo wstąpił do Legii Akademickiej, uczestniczył w odsieczy Lwowa i został ranny na polu walki. W Legii Akademickiej był najpierw dowódcą batalionu, a później kompanii karabinów maszynowych. Następnie, w stopniu porucznika, został skierowany do szkolnictwa wojskowego, gdzie wykładał geografię i historię sztuki wojennej.
W latach 1922–1923 był słuchaczem Kursu Doszkolenia w Wyższej Szkole Wojennej w Warszawie. Z dniem 15 października 1923, po ukończeniu kursu i uzyskaniu tytułu oficera Sztabu Generalnego, otrzymał przydział na stanowisko szefa sztabu zastępcy Inspektora Armii Nr I. Rok później zajmował stanowisko IV referenta w Inspektoracie Armii Nr I w Wilnie. Inspektorem armii był wówczas gen. dyw. Edward Śmigły-Rydz, a referentami: płk SG Władysław Bortnowski, ppłk SG Wincenty Kowalski, ppłk SG Stanisław Świtalski i mjr SG Leon Koc. Będąc słuchaczem Wyższej Szkoły Wojennej, a następnie oficerem sztabu, pozostawał oficerem nadetatowym 36 Pułku Piechoty Legii Akademickiej w Warszawie. Staż liniowy odbył w 18 Pułku Piechoty w Skierniewicach na stanowisku dowódcy III batalionu. Z dniem 24 października 1926 został przydzielony do Generalnego Inspektora Sił Zbrojnych na stanowisko oficera sztabu inspektora armii gen. dyw. Józefa Rybaka.
W 1928 był wykładowcą w Wyższej Szkole Wojennej. 5 listopada 1928 ogłoszono jego przeniesienie do 3 Dywizji Piechoty Legionów w Zamościu na stanowisko szefa sztabu. We wrześniu 1930 został przeniesiony do 84 Pułku Strzelców Poleskich w Pińsku na stanowisko dowódcy batalionu. W marcu 1932 został przeniesiony do 28 Pułku Strzelców Kaniowskich w Łodzi na stanowisko zastępcy dowódcy pułku. Od września 1937 do marca 1939 dowodził 37 Łęczyckim Pułkiem Piechoty w Kutnie.
Podczas kampanii wrześniowej był szefem propagandy w Sztabie Naczelnego Wodza. 6 września 1939, krótko przed północą, wezwał przez radio mieszkańców Warszawy do udziału w budowie barykad i umocnień wobec bezpośredniego zagrożenia miasta przez Niemców. Jednocześnie wezwał wszystkich mężczyzn zdolnych do noszenia broni, a niepowołanych dotychczas do wojska, do bezzwłocznego opuszczenia stolicy i udania się na wschód, gdzie mieli zostać zmobilizowani. Apel ten wywołał panikę; jeszcze przed świtem 7 września tysiące osób zaczęło opuszczać miasto w kierunku wschodnim. Umiastowski został odwołany z funkcji szefa propagandy przez gen. Waleriana Czumę, który powołał na jego miejsce Wacława Lipińskiego.
9 września 1939 Roman Umiastowski został ewakuowany z Warszawy do Brześcia, gdzie opracowywał komunikaty informacyjne, nadawane do 16 września przez rozgłośnie radiowe w Baranowiczach i Wilnie. 18 września 1939 opuścił Polskę, przekraczając granicę rumuńską w Kutach. Po dotarciu do Francji przez krótki okres sprawował funkcje dowódcze w polskim obozie szkoleniowym Camp de Coëtquidan, lecz 11 października 1939 został zdjęty ze stanowiska i pozostawiony bez przydziału, po czym 18 kwietnia 1940 umieszczony w Ośrodku Oficerskim w Cerizay. Po przybyciu do Wielkiej Brytanii przebywał od sierpnia 1940 w Stacji Zbornej Oficerów Rothesay. 
W okresie dwudziestolecia międzywojennego był ściśle związany z tzw. obozem belwederskim, napisał panegiryk na cześć Józefa Piłsudskiego ("Józef Piłsudski – twórca wojska", Warszawa 1938). W marcu 1942 gen. Izydor Modelski zwrócił się do władz brytyjskich o „natychmiastowe usunięcie” z terenu Wielkiej Brytanii grupy groźnych przeciwników politycznych gen. Władysława Sikorskiego (m.in. Stefana Dęba-Biernackiego, Mariana Zyndrama-Kościałkowskiego i innych); na liście tej znalazł się również Roman Umiastowski, jednak do deportacji nie doszło.
Publikował książki poświęcone geografii wojennej i geopolityce. Powieściopisarz, pod pseudonimem „Bolesław Żarnowiecki” wydał dwie powieści science fiction, "Rok 1974" (Toruń 1927) i "Rok 1975" (Warszawa 1928), opowiadające o sojuszu polsko-francusko-czesko-japońskim. Myśl techniczna powieści była nowatorska, zawierały się w niej „fototelefon”, „latające torpedy sterowane radiem”, działa nasłuchowe i pancerze piechoty. Innym wątkiem była broń zatrzymująca samoloty w locie i „awiomatki” (lotniskowce). W 1933 ukazała się jego książka "Wśród trujących mgieł: opowieści o wojnie gazowej" (Warszawa 1933), będąca „montażem pamiętnikarskim” mówiącym o stosowaniu gazów bojowych w okresie I wojny światowej, szczególnie zaś w czasie bitwy nad Rawką. Znał języki niemiecki, rosyjski, francuski i angielski; opiniował książki autorów estońskich. Tłumaczył z języka angielskiego (Thomas M. Johnson, "W sieciach szpiegostwa", Warszawa 1935). W 2009 opublikowano jego "Dziennik wojenny 18 IX 1939 – 19 IX 1945" (Warszawa 2009, ).
Po zakończeniu II wojny światowej, w czasie pobytu na emigracji w Londynie, był antykwariuszem i kolekcjonerem. W latach 1958–1982 prowadził „Antykwariat Polski” (1 Fountain Drive, London SW19, czynny do 1983), specjalizujący się w książkach, rękopisach, mapach, rycinach, fotografiach i wszelkich materiałach związanych z Polską i Litwą. W 1983 Joanna Umiastowska, wdowa po Romanie Umiastowskim, zgodnie z jego wolą tymczasowo zdeponowała w Muzeum Polskim w Rapperswilu cenną kolekcję ponad 500 egzemplarzy starych map, książek i rycin, głównie poloników z XVII, XVIII i XIX wieku, gromadzoną przez 30 lat. Opis kolekcji Romana Umiastowskiego został opublikowany w książce "Polska cała: katalog starych książek, map i rycin XV–XIX wieku Polski dotyczących: w zbiorach Muzeum Polskiego w Rapperswilu z kolekcji Romana Umiastowskiego" (Rapperswil 1991), a także w pracy "Cartographia Rappersviliana Polonorum: katalog zbiorów kartograficznych Muzeum Polskiego w Rapperswilu" (Rapperswil 1995). W skład zbioru wchodziły m.in. drugie wydanie dzieła Mikołaja Kopernika "De revolutionibus orbium coelestium" (Bazylea 1565), sześć dzieł Jana Heweliusza i pierwsze wydanie kroniki Marcina Kromera "De origine et rebus gestis Polonorum" (Bazylea 1558). W 1991, po uzyskaniu przez Polskę niepodległości, kolekcja Romana Umiastowskiego została przewieziona do Warszawy. Jego archiwum z lat 1939–1969 zdeponowano w Instytucie Józefa Piłsudskiego w Ameryce. 
Po śmierci Romana Umiastowskiego urnę z jego prochami nielegalnie przewieziono do Polski i 3 stycznia 1983 pochowano w grobie rodzinnym na cmentarzu Powązkowskim w Warszawie (kwatera 305-2-5,6).
Roman Umiastowski był żonaty ze Stanisławą Borzęcką, w późniejszym okresie z Joanną Aldridge-Umiastowską. Jego młodszy syn, Jan Kazimierz Umiastowski (1920–1944), poległ 12 maja 1944 w bitwie o Monte Cassino, w której uczestniczył jako podporucznik 5 Wileńskiej Brygady Piechoty, oficer łącznikowy Kwatery Głównej Brygady. Został pochowany na Polskim Cmentarzu Wojennym na Monte Cassino, a w 1947 roku ukazały się w Londynie jego wspomnienia "Przez kraj niewoli: wspomnienia z Litwy i Rosji z lat 1939–1942". Roman Umiastowski zadedykował pamięci syna książkę "Russia and the Polish Republic 1918–1941" (Londyn 1945).

</doc>
<doc id="523113" url="https://pl.wikipedia.org/wiki?curid=523113" title="Norman Brookes">
Norman Brookes

Norman Everard Brookes (ur. 14 listopada 1877 w Melbourne, zm. 28 września 1968 tamże) – australijski tenisista, zwycięzca Wimbledonu i Australasian Championships w grze pojedynczej i grze podwójnej, zwycięzca U.S. National Championships w grze podwójnej, zdobywca Pucharu Davisa.
W czasie I wojny światowej służył w armii brytyjskiej w stopniu kapitana i został odznaczony Legią Honorową, a w 1939 roku otrzymał tytuł szlachecki „Sir”.
Kariera tenisowa.
Swoją grę Brookes opierał przede wszystkim na woleju, dobrej pracy nóg i urozmaiconym serwisie (nosił przydomek „Wizard”). Wysoko jego umiejętności taktyczne oceniał William Tilden, jeden z rywali w schyłkowym okresie kariery Australijczyka.
Norman Brookes był pierwszym zagranicznym triumfatorem Wimbledonu w grze pojedynczej, a zarazem pierwszym triumfatorem leworęcznym. W czasie swojego pierwszego startu na turnieju wimbledońskim w 1905 roku Brookes dotarł do finału (challenge round), w którym zmierzył się z broniącym tytułu Lawrence’em Dohertym i przegrał w trzech setach. Dwa lata później w finale turnieju pretendentów (All Comers) pokonał Arthura Gore’a, a ponieważ do obrony tytułu nie przystąpił mający z zagwarantowany udział we właściwym finale ubiegłoroczny mistrz Doherty, Brookes stał się pierwszym zagranicznym triumfatorem Wimbledonu. W kolejnych latach to jego brakowało w turnieju (formalnie oddał zatem walkowerem finał 1908), ale pojawił się ponownie w ostatniej edycji przedwojennej (1914) i w finale All Comers wygrał z Otto Froitzheimem, a następnie pokonał Anthony’ego Wildinga (triumfatora czterech poprzednich turniejów). Po kilkuletniej przerwie spowodowanej I wojną światową w 1919 roku wznowiono rozgrywki wimbledońskie i Brookes przystąpił do turnieju jako obrońca tytułu od razu w finale, w którym uległ w trzech setach Geraldowi Pattersonowi. Jeszcze raz pojawił się na Wimbledonie w 1924 roku, dochodząc do ćwierćfinału.
W 1911 roku Brookes wygrał Australasian Championships (obecnie Australian Open), pokonując w finale Horace’a Rice’a.
Na koncie miał także szereg sukcesów deblowych na najważniejszych imprezach. W 1905 roku na Wimbledonie w parze z Alfredem Dunlopem zakończył udział na finale turnieju pretendentów (porażka z Frankiem Riseleyem i Sidneyem Smithem), ale w 1907 i 1914 roku (w obu przypadkach z Anthonym Wildingiem) wygrywał rywalizację w grze podwójnej. W 1919 roku razem z Geraldem Pattersonem stworzył pierwszą australijską parę, która wygrała U.S. National Championships (w finale pokonali Vincenta Richardsa i Williama Tildena). W 1911 roku z Johnem Addisonem doszedł do finału debla w Australasian Championships (porażka z Rodneyem Heathem i Randolphem Lycettem), a tytuł w zawodach wywalczył w 1924 roku, kiedy z Jamesem O. Andersonem pokonał w decydującym meczu Geralda Pattersona i Patricka O’Harę Wooda.
Największe sukcesy reprezentacyjne Brookes odnosił przed I wojną światową, kiedy razem z Anthonym Wildingiem najpierw odebrał Puchar Davisa Brytyjczykom (w finale w 1907 pokonał Arthura Gore’a i Herbert Ropera Barretta), a następnie bronił trofeum w 1908, 1909 i 1911 przeciwko Stanom Zjednoczonym (w 1910 nie przeprowadzono rywalizacji, a finał edycji 1911 rozegrano na początku stycznia 1912). W 1912 roku Puchar Davisa odzyskali Brytyjczycy, ale w 1914 roku ponownie triumfowała Australazja, przy dużym udziale Brookesa, który pozostał niepokonany w trzech spotkaniach eliminacyjnych, a jedyną porażkę poniósł w finale z Amerykaninem Maurice’em McLoughlinem, co jednak nie miało znaczenia dla końcowego wyniku (w finale 1914 Brookes zdobył ponadto punkt singlowy, pokonując Richarda N. Williamsa, oraz deblowy z Wildingiem, pokonując McLoughlina i Toma Bundy’ego). W 1919 roku Australazja obroniła Puchar Davisa, chociaż już bez Wildinga (poległego na froncie I wojny światowej), a Brookes ograniczył swój występ do debla z Pattersonem. W 1920 roku Brookes z zespołem narodowym ponieśli porażkę w finale ze Stanami Zjednoczonymi.
Norman Brookes był także zasłużonym działaczem tenisowym. W 1904 roku należał (m.in. obok Anthony’ego Wildinga) do grona współzałożycieli Stowarzyszenia Tenisowego Australazji (Nowa Zelandia powołała własną oddzielną federację w 1922 roku) i w 1926 roku został wybrany na prezydenta Australijskiego Stowarzyszenia Tenisowego. Pełnił tę funkcję do 1955 roku.
Jego imię nadano trofeum, o które walczą mężczyźni na Australian Open. W 1977 roku, w setną rocznicę urodzin, a zarazem na stulecie Wimbledonu, Brookes został wpisany do Międzynarodowej Tenisowej Galerii Sławy.

</doc>
<doc id="523114" url="https://pl.wikipedia.org/wiki?curid=523114" title="Norman E. Brookes">
Norman E. Brookes



</doc>
<doc id="523115" url="https://pl.wikipedia.org/wiki?curid=523115" title="Struma ovarii">
Struma ovarii



</doc>
<doc id="523117" url="https://pl.wikipedia.org/wiki?curid=523117" title="Anan">
Anan



</doc>
<doc id="523118" url="https://pl.wikipedia.org/wiki?curid=523118" title="Gruczoł ślinowy">
Gruczoł ślinowy



</doc>
<doc id="523122" url="https://pl.wikipedia.org/wiki?curid=523122" title="Łukasz Romanek">
Łukasz Romanek

Łukasz Romanek (ur. 21 sierpnia 1983 w Knurowie, zm. 2 czerwca 2006 w Wilczy) – polski żużlowiec.
Wychowanek i przez całą karierę zawodnik RKM-u Rybnik. Licencję żużlową uzyskał w 2000 roku. Swoją karierę zaczynał u trenera Jana Grabowskiego. Największy sukces odniósł w 2001 roku w czeskich Pardubicach, zdobywając tytuł Indywidualnego mistrza Europy juniorów. W tym samym roku zajął IX miejsce w finale Indywidualnych mistrzostw świata juniorów.
Na arenie krajowej największym osiągnięciem Romanka było zdobycie w 2003 roku tytułu Młodzieżowego Indywidualnego Mistrza Polski oraz Młodzieżowego Mistrza Polski Par Klubowych, z klubowym kolegą Rafałem Szombierskim w tym samym roku. Wcześniej, w 2002 roku zdobył z drużyną złoto w MDMP. W 2004 zajął trzecie miejsce w finale Srebrnego Kasku.
2 czerwca 2006 odebrał sobie życie, wieszając się w garażu.

</doc>
<doc id="523128" url="https://pl.wikipedia.org/wiki?curid=523128" title="Neuropatia autonomiczna">
Neuropatia autonomiczna

Neuropatia autonomiczna - grupa zespołów klinicznych, które dotyczą różnych części układu nerwowego. Dotyka bliższych i dalszych odcinków obwodowych nerwów czuciowych i ruchowych, a także autonomicznego układu nerwowego. 
Pojawia się w przebiegu cukrzycy i ryzyko jej rozwoju zwiększa się w miarę wydłużania się okresu trwania choroby oraz zależy od stopnia kontroli metabolicznej cukrzycy (im poziomy cukru w surowicy bliższe są normoglikemii, tym mniejsze ryzyko rozwoju).
Najczęstsze kliniczne postaci neuropatii autonomicznej:

</doc>
<doc id="523136" url="https://pl.wikipedia.org/wiki?curid=523136" title="Myszka Minnie">
Myszka Minnie

Myszka Minnie () – fikcyjna postać z bajek o Myszce Miki. Jest narzeczoną głównego bohatera. Zazwyczaj jest ubrana w sukienkę (lub spódniczkę) w czerwonym lub różowym kolorze i z białymi kropeczkami. Kokardkę ma również czerwoną w białe kropki lub różową w białe kropki. W niektórych komiksach, niepublikowanych jednak w Polsce, jej pełne nazwisko to Minerva Mouse. Ma dwie siostrzenice, Milly i Molly i kuzynkę Dalię. W czarno-białych filmach miała kwiatka zamiast kokardki, także w niektórych filmach w kolorze miała kwiatka. Ma kota Figaro. 2018 roku została uhonorowana na Alei Gwiazd

</doc>
<doc id="523138" url="https://pl.wikipedia.org/wiki?curid=523138" title="Okręty podwodne Typ I">
Okręty podwodne Typ I



</doc>
<doc id="523139" url="https://pl.wikipedia.org/wiki?curid=523139" title="Okręty podwodne Typ II">
Okręty podwodne Typ II



</doc>
<doc id="523140" url="https://pl.wikipedia.org/wiki?curid=523140" title="Okręty podwodne Typ VII">
Okręty podwodne Typ VII



</doc>
<doc id="523141" url="https://pl.wikipedia.org/wiki?curid=523141" title="Okręty podwodne Typ X">
Okręty podwodne Typ X



</doc>
<doc id="523142" url="https://pl.wikipedia.org/wiki?curid=523142" title="Okręty podwodne Typ XI">
Okręty podwodne Typ XI



</doc>
<doc id="523143" url="https://pl.wikipedia.org/wiki?curid=523143" title="Okręty podwodne Typ XIV">
Okręty podwodne Typ XIV



</doc>
<doc id="523144" url="https://pl.wikipedia.org/wiki?curid=523144" title="Okręty podwodne Typ XXI">
Okręty podwodne Typ XXI



</doc>
<doc id="523146" url="https://pl.wikipedia.org/wiki?curid=523146" title="Okręty podwodne Typ XXIII">
Okręty podwodne Typ XXIII



</doc>
<doc id="523147" url="https://pl.wikipedia.org/wiki?curid=523147" title="Okręty podwodne Typ XVII">
Okręty podwodne Typ XVII



</doc>
<doc id="523148" url="https://pl.wikipedia.org/wiki?curid=523148" title="Patrice Guers">
Patrice Guers

Patrice Guers (ur. 5 września 1969) - basista włoskiego zespołu muzycznego Rhapsody of Fire, z pochodzenia Francuz.
Grę na gitarze rozpoczął w wieku 17 lat. W 2001 roku dostał propozycję od Dominique'a Leurqin'a zostania basistą Rhapsody, z którym zaczął grać w następnym roku. W zespole występował do lata 2011.
W 2011 roku dołączył do zespołu Luca Turilli's Rhapsody.
Linki zewnętrzne.
 

</doc>
<doc id="523151" url="https://pl.wikipedia.org/wiki?curid=523151" title="Kombinat DAG Alfred Nobel Krzystkowice">
Kombinat DAG Alfred Nobel Krzystkowice

Kombinat DAG Alfred Nobel Krzystkowice ("Alfred Nobel Dynamit Aktien-Gesellschaft") – pozostałości niemieckiej fabryki amunicji na terenie lasów w okolicach Nowogrodu Bobrzańskiego. Zajmują ok. 35 km² powierzchni. Część terenu jest niedostępna z powodu przejęcia przez jednostkę wojskową oraz zakład karny w pobliskim Krzywańcu.
Fabryka została założona prawdopodobnie w 1939 roku jako filia koncernu IG Farben. Jej profil produkcji jest nie do końca poznany z powodu braku dokumentacji. Na bardzo ściśle strzeżonym terenie zakładu znajdowały się bloki mieszkalne i kasyna, własna straż pożarna i sieć kolejowa z licznymi rampami przeładunkowymi. Istniała tu też filia obozu koncentracyjnego Gross Rosen, którego więźniowie stanowili dużą część siły roboczej fabryki.
Część urządzeń została zdemontowana i ewakuowana krótko przed ofensywą armii radzieckiej, reszta zdemontowana i wywieziona przez Rosjan po wojnie. Do dziś pozostały konstrukcje betonowe, ruiny hal produkcyjnych, olbrzymie silosy pokryte kilkumetrową warstwą ziemi, na których zdążyły już wyrosnąć drzewa. Widoczne są pozostałości infrastruktury w postaci sieci dróg i linii kolejowych oraz schronów (służących w przypadku nalotów oraz wybuchów w wyniku wypadków przy pracy). Teren, obecnie niestrzeżony, stanowi okoliczną atrakcję turystyczną.

</doc>
<doc id="523152" url="https://pl.wikipedia.org/wiki?curid=523152" title="Pistolet Lahti L-35">
Pistolet Lahti L-35

Lahti L-35 – fiński pistolet samopowtarzalny skonstruowany przez Aimo Lahti. Do lat 80. regulaminowy pistolet armii fińskiej. Później zastąpiony przez HP DA. W Szwecji produkowano ten pistolet pod nazwą Husqvarna m/40.
Pistolet opracowano w latach 1929-32, lecz został przyjęty na uzbrojenie armii dopiero w 1935 roku, pod oznaczeniem L-35. W fińskich zakładach VKT wyprodukowano ich ogółem ok. 9000 sztuk. Broń ta została następnie zaadaptowana jako uzbrojenie armii szwedzkiej jako m/40, po czym zakłady Husqvarna wyprodukowały na licencji w latach 1942-1946 ok. 83 000 nieznacznie zmodyfikowanych pistoletów dla wojska i mniejszą liczbę na rynek cywilny. Łączna produkcja pistoletów Lahti sięgnęła ok. 100 000 sztuk.
Mimo dużego zewnętrznego podobieństwa do pistoletu Parabellum, automatyka broni, wykorzystująca krótki odrzut lufy, działała na innej zasadzie, podobnej do rozwiązania pistoletu Bergmann-Bayard Model 1903. Zamek był wewnętrzny, schowany w komorze zamkowej połączonej z lufą, z symetrycznym chwytem wystającym z tyłu broni. Ryglowany był unoszonym ryglem, umieszczonym za chwytem i obejmującym zamek po bokach. Broń miała kurek wewnętrzny. Po wystrzeleniu ostatniego naboju zamek zatrzymywał się w tylnym położeniu. Dla zwiększenia pewności działania broni w niskich temperaturach, zamek napędzany był przez przyspieszacz. Pistolet posiadał jedynie bezpiecznik nastawny. 

</doc>
<doc id="523154" url="https://pl.wikipedia.org/wiki?curid=523154" title="Śląskie Techniczne Zakłady Naukowe">
Śląskie Techniczne Zakłady Naukowe

Śląskie Techniczne Zakłady Naukowe (Śl.TZN, Śląskie) – średnia szkoła techniczna mieszcząca się w Katowicach przy ulicy Sokolskiej 26.
Historia.
Okres przedwojenny.
Przez blisko 600 lat wschodnia część Górnego Śląska (kraina o tej nazwie znana od co najmniej XIV wieku) była poza państwem polskim. Nie istniało średnie szkolnictwo techniczne z nauczanym językiem polskim. Po przyłączeniu do RP wschodniej części Górnego Śląska w 1922 z czasem zaczęło brakować wykształconych pracowników. Przyczyną była emigracja na poza polską część Górnego Śląska i dalej w głąb nowego państwa niemieckiego specjalistów, górnośląskich Niemców i Górnoślązaków słowiańskich oraz zwiększająca się liczba zakładów potrzebująca nowych rąk do pracy. Dotychczasowe szkolnictwo miało niewystarczający potencjał, wymagało stworzenia nowoczesnej szkoły. Braki w specjalistach uzupełniano spośród absolwentów miejscowych szkół technicznych m.in. Szkole Przemysłowej w Bielsku, Szkole Budowlanej w Katowicach (obecnie budynek AMuz), Wojewódzkiej Szkole Mechanicznej i Hutniczej w Chorzowie, Szkole Górniczej w Tarnowskich Górach oraz spoza województwa śląskiego w Szkole Górniczej i Hutniczej w Dąbrowie Górniczej i spoza RP w Szkole Budowy Maszyn w Gliwicach (budynek „czerwona chemia” PŚ).
Po czterech latach I wojny światowej i ustanowieniu Statutu Organicznego Województwa Śląskiego z dnia 15 lipca 1920 roku, wschodnią część Górnego Śląska po powstaniach i plebiscycie przyznano Rzeczypospolitej Polskiej. Duże zapotrzebowanie na specjalistów przemysłu metalurgicznego, elektromaszynowego i chemicznego wiązało się z intensywną rozbudową szkolnictwa technicznego. Mimo iż istniało szkolnictwo średnie, szkół technicznych było zaledwie kilka, m.in. Szkoła Włókiennicza w Bielsku, Szkoła Górnicza w Tarnowskich Górach, Szkoła Budowlana w Katowicach oraz Wojewódzka Szkoła Mechaniczna i Hutnicza w Chorzowie.
Ujednolicenie organizacji szkół zawodowych na Górnym Śląsku było przedmiotem starań władz województwa śląskiego. 11 lutego 1925 roku Sejm Śląski uchwalił rezolucję, wzywającą Radę Wojewódzką do przedłożenia Sejmowi projektu ustawy o jednolitej organizacji szkolnictwa zawodowego w całym województwie. Z polecenia Wojewody Śląskiego Michała Grażyńskiego postanowiono połączyć wszystkie szkoły techniczne w tym rejonie i stworzyć jedną wielowydziałową, specjalizującą się w wielu kierunkach technicznych.
Z powodu braku możliwości spełnienia wymagań tej ogromnej inwestycji pierwsze dwie lokalizacje nie zostały zaakceptowane. Teren u zbiegu ulic Mikołowskiej oraz Żwirki i Wigury był za mały (po II wojnie światowej zbudowano tu Pałac Młodzieży), a tereny w Ligocie zarezerwowane zostały dla zamysłu Politechniki Śląskiej (obecnie rejon Szpitala Kolejowego). We wrześniu 1928 rozpoczęto budowę gmachu przy ulicy Zygmunta Krasińskiego, o kubaturze 172 tys. metrów sześciennych, która trwała 3 lata, zarazem likwidując szkołę mechaniczną i hutniczą w Chorzowie i przenosząc jej personel do nowo wybudowanego budynku „Śląskich”. Na uroczystości poświęcenia kamienia węgielnego przybył wojewoda śląski Michał Grażyński i Prezydent Rzeczypospolitej Polskiej prof. inż. Ignacy Mościcki. Personelowi szkoły nadano zaszczytny tytuł Śląskich Funkcjonariuszy Wojewódzkich. Wielkość szkoły powodowała, że była drugą co do wielkości szkołą tego typu w Europie, o niespotykanym wyposażeniu, oryginalnych pracowniach, z własną halą hutniczą z piecem odlewniczym i siłownią produkującą prąd elektryczny dla okolicznej dzielnicy. Gmach nazywano „pałacem techników”. W założeniach, po pewnym czasie miała się przekształcić w Politechnikę Śląską.
Szkoła zainaugurowała swoją działalność 30 marca roku szkolnego 1930–31. Poświęcenia gmachu Śl.TZN dokonał 21 października 1933 r. ordynariusz Diecezji Katowickiej ks. biskup Stanisław Adamski, w obecności Prezydenta Rzeczypospolitej Polskiej Ignacego Mościckiego, wojewody śląskiego Michała Grażyńskiego oraz marszałka Sejmu Śląskiego Konstantego Wolnego. Na 180 wolnych miejsc (których planowano więcej) zgłosiło się 560 kandydatów.
Przed wojną w murach szkoły w ciągu 4 lat kształcili się technicy mechanicy, elektrotechnicy, technicy budowlani, drogowi i chemicy. Znajdowała się tam czteroletnia szkoła administracji kolejowej i przemysłowej, dwu- i trzyletnia szkoła mistrzów maszynowych, elektrotechnicznych, budowlanych, drogowych, koksowniczych, gazowniczych, hutniczych i laborantów chemicznych. Zgromadzenie w jednej szkole kilku typów specjalizacji dawało możliwość obrania jednolitego kierunku wychowawczego, pełnego doboru grona nauczycielskiego oraz lepszego wyposażenia sal, pracowni i warsztatów, które mogły służyć kilku wydziałom.
W tamtym okresie nauka w Śląskich była płatna, zaś cena ustalana była przez rozporządzenie wojewody śląskiego. Dla techników mechaników i elektryków opłata administracyjna wynosiła 96 zł, zaś dla techników chemików 106 zł. Opłata była półroczna. Mimo to młodzież przybywała licznie, nawet spoza województwa, dlatego też zaistniała konieczność stworzenia bursy dla uczniów, której budowę przerwał wybuch II wojny światowej.
Okres II wojny światowej.
Na miesiąc przed rozpoczęciem Kampanii Wrześniowej gmach Śląskich Technicznych Zakładów Naukowych przekazano 73 Pułkowi Piechoty oraz mającemu powstać Batalionowi Obrony Narodowej. Zgodnie z decyzją władz wojewódzkich Śl.TZN ewakuowano na wschód do Lwowa. Komendantem ewakuacji szkoły mianowano prof. Włodzimierza Stahla, nauczyciela języka polskiego i historii (później dyrektora Opery Śląskiej w Bytomiu). Zajęcia we Lwowie prowadzone były do 25 marca 1940 roku. W wojnie obronnej we wrześniu 1939 roku brało udział 24 nauczycieli i pracowników, w ruchu oporu 12, zaś w prowadzeniu i organizacji tajnego nauczania 36. Nie wcieleni do wojska, w obawie przed represjami, opuścili Śląsk, wywożąc z sobą akta szkolne. W czasie okupacji Katowic gmach Śl.TZN przekształcono w niemiecką szkołę inżynieryjną. Po zwycięstwie aliantów nad III Rzeszą, Górny Śląsk ponownie należał do Polski, zaś Śl.TZN z polecenia wojewody śląsko-dąbrowskiego Aleksandra Zawadzkiego wznowiły swoją działalność. Przedwojenni absolwenci otrzymali wtedy tytuł inżyniera w uznaniu wartości przedwojennej matury i poziomu kształcenia.
Okres powojenny.
Ponowne otwarcie placówki po pięciu latach okupacji nie było łatwe, wiązało się bowiem z ofiarnym gromadzeniem sprzętu dla warsztatów i laboratoriów, utraconego po II wojnie światowej, oraz opału, którego brak wyraźnie przeszkadzał w edukacji. Mimo wszystko 1 marca 1945 roku, 395 uczniów rozpoczęło naukę przerwaną wojną. 1 września 1945 roku Śląskie Techniczne Zakłady Naukowe rozpoczęły rekrutację do klas pierwszych na kierunki elektryki, mechaniki, energetyki i chemii. 5 października 1945 roku dyrektor szkoły otrzymał z rąk wojewody śląsko-dąbrowskiego sztandar szkoły.
Odbudowujący się przemysł potrzebował specjalistów. Do roku 1951 szkoła podlegała Kuratorium Śląskiego Okręgu Szkolnego, po czym przejęło ją Ministerstwo Przemysłu Ciężkiego, przez co szkoła stała się instytucją resortową i zmieniła nazwę na Technikum Hutnicze, w skład którego wchodziły wydziały: hutniczy, chemiczny, elektryczny, energetyczny, mechaniczny I oraz II planowania i normowania oraz wydział dla pracujących. W 1955 roku likwidacji poddano wydział hutniczy, reaktywowany po czterech latach w 1959 roku, z inicjatywy nowego zarządu Zjednoczenia Hutnictwa Żelaza i Stali MPC w Katowicach. W 1958 roku szkoła wspierana przez ZHŻiS odzyskała wcześniejszą nazwę jako wyraz podtrzymania tradycji. Wówczas poddano likwidacji wydział planowania i normowania, a wydziały elektryczny i energetyczny połączono w elektroenergetyczny; podobnie postąpiono z wydziałami mechanicznymi. Po pewnym czasie z wydziału elektroenergetycznego wydzielono specjalność energetyki cieplnej, zaś dla nowych wymagań przemysłu otwarto na wydziale elektrycznym nową specjalność – elektronikę, na mechanicznym – automatykę, na hutniczym – transport wewnątrzzakładowy oraz maszyn i urządzeń hutniczych, zaś na chemicznym – specjalność sposobów zabezpieczeń przeciwkorozyjnych.
Od 1 lutego 1952 do 31 grudnia 1966 dyrektorem ŚTZN był Faustyn Krahl.
Presje władz komunistycznych.
Mocno ugruntowana propaganda sukcesu w latach 70. XX w. umożliwiła Radzie Ministrów PRL rozpoczęcie konsekwentnego planu „modernizacji”, które faktycznie skończyło się niszczeniem dorobku i tradycji szkolnictwa górnośląskiego. W 1972 roku, na mocy porozumienia zawartego pomiędzy ówczesnym rektorem Politechniki Śląskiej a dyrektorem ZHŻiS, budynek Śl.TZN został oddany jako ośrodek naukowo-dydaktyczny Politechniki, zaś uczniom Śląskich gwarantowano postawienie trzech budynków w różnych miastach, po 800 uczniów do każdej placówki. Realizacja takiego planu była wyjątkowo niekorzystna dla szkoły biorąc pod uwagę odbieganie od koncepcji szkoły grupującej kilka tysięcy uczniów, nauczycieli i pracowników w jednym gmachu, umożliwiając sprawniejszą edukacje. Nie pomogły petycje kierowane do władz politycznych i oświatowych, zaś budowa nowych obiektów nigdy nie została zrealizowana przez Politechnikę.
W tym stanie szkołę przeniesiono do pomieszczeń zastępczych. Wydział hutniczy razem z dyrekcją i administracją szkoły przeszedł do budynku Zespołu Szkół Mechaniczno-Elektrycznych w Katowicach przy ul. Zawadzkiego 26 (dzisiejsza ul. Sokolska), wydział chemiczny do Technikum Hutniczego w Katowicach-Szopienicach, wydział mechaniczny wraz z wydziałem dla pracujących do budynku ZSZ Huty Baildon. Wydział elektryczny i część klas hutniczych ulokowano w nowo zbudowanym budynku szkolnym dla szkół przyzakładowych Huty im. F. Dzierżyńskiego, DAMEL i DEFUM w Dąbrowie Górniczej. Warsztaty i internat pozostały na swoim miejscu do roku szkolnego 1973–1974, później przeniesiono je do Dąbrowy Górniczej. Pociągnęło to za sobą konieczność pewnych zmian organizacyjnych. W miejsce dotychczas prawie samodzielnych wydziałów powstały dwa zakłady, jeden w Katowicach pod kierunkiem mgra inż. Henryka Dydkowskiego, a drugi w Dąbrowie Górniczej kierowany przez mgr inż. Mariana Karkowskiego. Nauczyciele, rodzice i młodzież byli zaskoczeni takim traktowaniem szkoły, która do 1970 roku wykształciła 16 tys. absolwentów i postanowili bronić zasłużonej dla Górnego Śląska placówki. Decyzją Kuratora Oświaty i Wychowania z dnia 8 czerwca 1975 roku, połączono Śl.TZN i Zespół Szkół Mechaniczno-Elektrycznych w jedną jednostkę o nazwie Śląskie Techniczne Zakłady Naukowe, z siedzibą w budynkach przy ulicy Zawadzkiego, w których szkoła mieści się do tej pory.
Śląskie dzisiaj.
Budynek.
Śląskie Techniczne Zakłady Naukowe składają się z 3 budynków: głównego budynku, Szkolnego Schroniska Młodzieżowego „Ślązaczek” i warsztatów szkolnych, na terenie 23 822 m².
Szkoła posiada centrum informacji naukowo-dydaktycznej, aulę, siłownię, salę gimnastyczną, 55 sal lekcyjnych, pracownie ekologiczne, pracownie informatyczne posiadające 80 stanowisk komputerowych, pracownię przysposobienia obronnego, pracownię BHP, pracownie chemiczne, pracownie zastosowania informatyki w technice CAD/CAM, a także bufet oraz architekturę sprzyjającą niepełnosprawnym.
Laboratoria szkolne, w których kształci się techników analityków oraz techników ochrony środowiska, umożliwiają szkolenie w zakresie techniki laboratoryjnej, analizy jakościowej, analizy ilościowej, instrumentalnej, technicznej, jak również preparatyki organicznej i nieorganicznej. Warsztaty szkolne dzielą się na: dział ślusarski, dział mechaniczny-tokarski, dział mechaniczno-frezarski, dział mechaniczno-szlifierski, dział mechaniczny maszyn różnych, pracownię spawalniczą, pracownię kontroli technicznej, pracownię obrabiarek CNC, pracownię komputerową sterowania pneumatycznego, pracownię elektryczną, pracownię elektroniczną oraz sale wykładowe. W budynku szkoły znajduje się również: Centrum Opieki nad Dzieckiem Niepełnosprawnym, Stowarzyszenie Elektryków w Polsce, Polskie Towarzystwo Schronisk Młodzieżowych.
Ubiór uczniowski.
Szczególnie pielęgnowaną tradycją, sięgającą początków szkoły, jest noszenie garnituru przez chłopców o klasycznym kroju (jedno- lub dwurzędowego, z kamizelką lub bez), wykonanego z jednolitego granatowego materiału bez wzorów, błękitnej koszuli, granatowego krawatu (również bez wzorów), czarnych skarpet i czarnych półbutów. Dziewczęta natomiast noszą żakiet, spódnicę do kolan, bądź spodnie (również wykonane z jednolitego granatowego materiału), błękitną lub białą koszule zakrywającą ramiona, dekolt i brzuch (zapinana lub nie), wizytowe czarne buty (półbuty), rajstopy w kolorze cielistym. Podczas rozpoczęcia i zakończenia roku szkolnego oraz świąt, takich jak 11 listopada, 3 maja oraz 30 marca (rocznica powstania szkoły), uczniowie zamiast niebieskich koszul noszą białe. Obowiązkiem każdego ucznia jest noszenie na lewej piersi tarczy (w formie metalowej oznaki) z logo szkoły.
Podczas zajęć na warsztatach uczniów obowiązuje strój zgodny z wymogami BHP. Technicy ochrony środowiska oraz technicy analitycy podczas dni, w których pracują w laboratoriach szkolnych, ze względu na możliwość zniszczenia stroju uczniowskiego, zwolnieni są z obowiązku noszenia garniturów, lecz zobowiązani do zakładania na terenie szkoły kitla ochronnego z przypiętą tarczą.
Podczas zajęć wychowania fizycznego obowiązuje następujący strój: czerwone spodenki, żółta koszulka, białe skarpetki i obuwie z jasną podeszwą.
Funkcjonowanie szkoły.
Szkoła bierze udział w programach międzynarodowych m.in. Comenius, Globe, Socrates-Arion i wymiany uczniów z Norwegią. Śl.TZN umożliwiają uczniom rozwój umiejętności poprzez koła zainteresowań takie jak: koło krzewienia kultury Górnego Śląska, koło ekologiczne, koło LOP, koło PTTK, koło PCK, koło informatyczne, koło filmowe w języku angielskim, koło teatralne, koło modelarskie, koło młodzieżowych doradców, koło filatelistyczne PZF, klub europejski, klub wolontariatu, zespół muzyczny, zespół taneczny, klub debat w języku angielskim i języku polskim, koło mechatroniczno-programistyczne, szkolny klub sportowy. Szkoła współpracuje z Wydziałem Zdrowia i Kształtowania Środowiska Urzędu Miasta Katowice w programie „Monitoring wybranych wód”.
Obecnie w murach Śląskich kształcą się specjaliści:
w Technikum Nr 17:
Kadra kierownicza i dydaktyczna.
Kadra dydaktyczna to 91 nauczycieli, pracownicy administracji – 16 osób, a pracownicy obsługi – 27.
Olimpiady i konkursy międzynarodowe.
Finalista – XI Olimpiada Przedsiębiorczości.
13. miejsce, tytuł uczestnika w finale – XVIII Olimpiada Wiedzy Elektrycznej i Elektronicznej „EUROELEKTRA”.
Udział w zawodach II stopnia – XLII Olimpiada Wiedzy Technicznej.
Udział w II etapie – I Olimpiada Wiedzy o Społeczeństwie.
Udział w II etapie – XXXIX Olimpiada Języka Niemieckiego.
Udział w etapie diecezjalnym – XXVI Olimpiada Teologii Katolickiej.
Wyróżnienia – Międzynarodowy Konkurs Matematyczny „Kangur”.
Wyróżnienia – X Międzynarodowy Konkurs Informatyczny „Bóbr”.
Polsko-Ukraiński Konkurs Fizyczny „Lwiątko”.
Udział – VIII Międzynarodowy Turniej „Robotic Tournalnent”.
Konkursy ogólnopolskie.
Udział w finale – IV Ogólnopolski Turniej Maszyn Wiatrowych.
Udział w finale – V Ogólnopolski Turniej Maszyn Wodnych.
Ogólnopolski Test Informatyczny – poziom rozszerzony: 25. miejsce w Polsce (2. miejsce województwo); poziom zaawansowany: 18. miejsce w Polsce (1. miejsce województwo).
Udział w finale – VIII Ogólnopolski Konkurs „ELEKTRON”
Udział w Program Akademia el12
Wyróżnienie – XXII Ogólnopolski Konkursu na Pracę Badawczą „Fizyka a Ekologia”.
Wyróżnienie – Ogólnopolski Konkurs Polonistyczny „Fraszka”.
Wyróżnienie – Ogólnopolski Konkurs Fizyczny „EUREKA”
Dobry wynik – XVI Ogólnopolski Konkurs Języka Angielskiego „FOX”
Wyróżnienie – Ogólnopolski Konkurs Plastyczny „Tęcza”.
Bardzo dobry wynik – Ogólnopolski Konkurs „EKO-PLANETA”.
Wyróżnienie – II Ogólnopolski Konkurs Plastyczny „Pozytywka”.
Nagroda publiczności – półfinał Ogólnopolskiego Konkursu Krasomówczego.
Udział – XVII Ogólnopolski Turniej Sztuki Recytatorskiej „Promuj Śląsk”.
Konkursy wojewódzkie i regionalne.
1. miejsce – „Klasówka Powstańcza” dedykowana 95. rocznicy III Powstania Śląskiego.
14. miejsce – XIV Konkurs Wiedzy o Elektryczności „Z elektryką przez świat”.
1. miejsce drużynowo – Katowicki Matematyczny Maraton Maturzystów.
2. miejsce drużyny SKKT PTTK w konkurencjach rajdowych oraz 2.miejsce indywidualnie w konkursie wiedzy turystyczno-krajoznawczej – IV Sportowo-Rekreacyjny Rajd Górski Dzieci i Młodzieży Województwa Śląskiego PRZEGIBEK 2015
3. miejsce w województwie – XLIV Ogólnopolski Młodzieżowy Turniej Turystyczno-Krajoznawczy; na szczeblu miejskim – 1. miejsce.
7. miejsce – XXVI Regionalny Konkurs „Randka z Chemią”.
Udział – VII Wszechstronny Konkurs Konesera Polszczyzny.
Osiągnięcia sportowe.
Mistrzostwa Katowic Szkół Ponadgimnazjalnych:
Szkolna Liga Lekkoatletyczna – 1. miejsce Śl.TZN.
Siatkówka chłopców – 2. miejsce Reprezentacji Śl.TZN.
Pływanie – 3. miejsca: 50m stylem dowolnym; 50m stylem klasycznym; sztafeta 4x50m stylem dowolnym.
Siatkówka plażowa – 8. miejsce.
Piłka ręczna, piłka nożna – udział Reprezentacji Śl.TZN w półfinałach.
Siatkówka dziewcząt – udział w półfinałach.
Koszykówka dziewcząt i chłopców – udział w ćwierćfinałach.
Licealiada Młodzieży Szkolnej Województwa Śląskiego – 2. miejsce w biegu na 100m.
Turniej Unihokeja „Wspólna pasja – unihokej” – 2. miejsce.
VIII Wiosenny Turniej Szachowy – 2. miejsce.
XII Mistrzostwa Katowic w Narciarstwie Alpejskim o Puchar Prezydenta Katowic.
Absolwenci.
Absolwenci Śląskich są solidnie wykształconymi i cenionymi pracownikami, co jest wynikiem profesjonalnego nauczania, dobrze wyposażonych laboratoriów i ciągłego przystosowywania się szkoły do wymagań zmieniającego się rynku pracy (np. mechatronika, której kilka lat temu jeszcze nie było w programie nauczania).
Do znanych absolwentów należy m.in.:

</doc>
<doc id="523158" url="https://pl.wikipedia.org/wiki?curid=523158" title="Gastropareza">
Gastropareza

Gastropareza (łac. "gastroparesis", ang. "weak stomach") – następstwo neuropatii autonomicznej polegające na zaburzeniu (spowolnieniu) opróżniania żołądka. Występuje u 4% populacji.
Leczenie.
Stosuje się różne metody lecznicze, początkowo zawsze należy jednak zmodyfikować czynniki, które mogą nasilać objawy, czyli np. poprawić kontrolę cukrzycy, unikać stosowania leków nasilających gastroparezę. Ważną częścią leczenia jest również stosowanie odpowiedniej diety opartej na płynach, które w sposób zdecydowanie szybszy ulegają pasażowi przez żołądek. Można także stosować leki:

</doc>
<doc id="523163" url="https://pl.wikipedia.org/wiki?curid=523163" title="Grzegorz Jankowski (wojskowy)">
Grzegorz Jankowski (wojskowy)

Grzegorz Jankowski vel. Janaszczuk ps. „Łastiwka” (, ur. 8 marca 1914 w Cisowej, zm. 3 czerwca 1947 k. Leszczawy Górnej) – starszy sierżant Wojska Polskiego, chorąży UPA, dowódca sotni działającej na Pogórzu Przemyskim.
Przed wojną był zawodowym podoficerem Wojska Polskiego. W czasie wojny był komendantem posterunku Ukrainische Hilfpolizei w Olszanach. W 1943 roku zdezerterował wraz z obsadą posterunku tworząc sotnię UPA U-7. Większość ludzi tej sotni pochodziła z Cisowej. Przy tej sotni działała szkoła podoficerska UPA. Sotnia „Łastiwki” oskarżona jest o zbrodnie na ludności polskiej i ukraińskiej.
Zginął 3 czerwca 1947 podczas obławy przeprowadzonej przez oddziały Wojska Polskiego opodal miejscowości Leszczawa Górna, w trakcie okrążania doszło również do potyczki wojska z sotniami UPA „Burłaki” i „Kryłacz”. W trakcie walk zginęło wówczas 16 żołnierzy Wojska Polskiego.
Na terenie Ukrainy „Łastiwce” i jego poległym żołnierzom poświęcono pomnik, znajdujący się we wsi Kałyniw.

</doc>
<doc id="523164" url="https://pl.wikipedia.org/wiki?curid=523164" title="Fundoskopia">
Fundoskopia



</doc>
<doc id="523167" url="https://pl.wikipedia.org/wiki?curid=523167" title="Prószyński i Spółka">
Prószyński i Spółka



</doc>
<doc id="523168" url="https://pl.wikipedia.org/wiki?curid=523168" title="Tigmotaksja">
Tigmotaksja

Tigmotaksja - zjawisko przywierania do podłoża i kamieni organizmów żyjących w wodach płynących celem uniknięcia zmycia przez prąd wody. Jedna z wielu taksji. Pojęciem tym określa się również skłonność szczurów do poruszania się przy ścianach pomieszczenia. 

</doc>
<doc id="523169" url="https://pl.wikipedia.org/wiki?curid=523169" title="Kaczka Daisy">
Kaczka Daisy

Kaczka Daisy (ang. "Daisy Duck", ur. 1920) – postać fikcyjna z uniwersum Kaczora Donalda, będąca, podobnie jak Donald, antropomorficzną kaczką, stworzona przez Walta Disneya (wersja filmowa) i Boba Karpa i Ala Taliaferro (wersja komiksowa).
Według chronologii stworzonej przez Dona Rosę urodziła się w 1920 roku. Po raz pierwszy pojawiła się w 1937 roku w filmie "Don Donald", jej imię pierwszy raz wymienione zostało w roku 1940. Od samego początku była ona narzeczoną Kaczora Donalda, w późniejszym okresie, po wprowadzeniu, w 1948, postaci Gogusia Kwabotyna, stała się również obiektem rywalizacji obu bohaterów. Według niektórych teorii Daisy jest siostrą nieznanego z imienia kaczora będącego ojcem siostrzeńców Donalda, co wyjaśniałoby, czemu ci zwracają się do niej per "ciociu", jednak żaden z rysowników Disneya nigdy nie potwierdził oficjalnie tej tezy.
Kaczka Daisy w założeniu miała być łagodną kobiecą przeciwwagą dla posiadającej ogromny temperament postaci Donalda. Z czasem jej postać ewoluowała, niejednokrotnie ukazała ona cechy charakteru (głównie skłonność do łatwego popadania w złość) identyczne z Donaldem, również, podobnie jak Kaczor Donald, jest niecierpliwa i nie lubi, gdy coś wychodzi nie po jej myśli.
Późniejsze losy Kaczki Daisy nie są jasno przedstawione. W pochodzącym z 1996 roku serialu "Kacza paczka", którego akcja dzieje się kilka lat po wydarzeniach znanych z komiksów (w których, zgodnie z przesłaniem Carla Barksa, czas się zatrzymał), przedstawiona została jako wyzwolona dziennikarka pracująca wspólnie z Donaldem w jednej ze stacji telewizyjnych. Z kolei Don Rosa w wydanym z okazji 60 rocznicy stworzenia postaci Kaczora Donalda komiksie "The Duck Who Never Was" zasugerował, że Daisy, nie spotkawszy Donalda, spędziłaby życie w samotności, dorabiając się fortuny na sprzedaży pamiętników. Biorąc pod uwagę to oraz kontrowersyjny rysunek tego autora przedstawiający Donalda, Daisy i Siostrzeńców nad grobem Wujka Sknerusa (na którym na palcach Donalda i Daisy widać obrączki), można wysnuć wniosek, iż Daisy związała się ostatecznie (przed 1967) z Donaldem, odrzucając zaloty Gogusia. Nic jednak nie wiadomo o ich ewentualnym potomstwie.
W jednym z wywiadów jeden z czołowych rysowników Disneya, Don Rosa, stwierdził, iż ojcem Hyzia, Dyzia i Zyzia musi być brat Daisy, co wyjaśniałoby, czemu siostrzeńcy zwracają się do niej per "ciociu". Jak dotąd nie ma jednak potwierdzenia tej tezy.

</doc>
<doc id="523171" url="https://pl.wikipedia.org/wiki?curid=523171" title="Ostrów Wielkopolski Zachodni">
Ostrów Wielkopolski Zachodni

Ostrów Wielkopolski Zachodni (Ostrów Zachodni) – towarowa stacja kolejowa w Ostrowie Wielkopolskim. Jest stacją techniczną. Położona w zachodniej części miasta (Nowe Parcele), obsługuje pociągi towarowe dojeżdżające do przedsiębiorstw zlokalizowanych w sąsiedztwie (składowisko węgla, baza magazynowa PKN Orlen). Na stacji nie zatrzymują się żadne pociągi pasażerskie. Linie wychodzące są zelektryfikowane.
Powstała w 1955 roku.

</doc>
<doc id="523172" url="https://pl.wikipedia.org/wiki?curid=523172" title="Kaczor Goguś">
Kaczor Goguś



</doc>
<doc id="523173" url="https://pl.wikipedia.org/wiki?curid=523173" title="Glikemia">
Glikemia

Glikemia – stężenie glukozy we krwi. Glikemia jest wyrażana w mmol/l lub mg/dl (czyli mg%). Celem przeliczenia wartości glikemii z jednych jednostek na drugie stosuje się przelicznik: 1 mmol/l = 18 mg/dl.
U ludzi i wielu ssaków stężenie glukozy we krwi przeciętnie zawiera się w granicach 4,5-5,5 mmol/l. Po spożyciu pokarmu bogatego w węglowodany wzrastać może do 6,5-7,2 mmol/l. Podczas głodzenia glikemia obniża się do wartości 3,3-3,9 mmol/l.
Stan zbyt niskiego stężenia glukozy we krwi określa się jako hipoglikemię, stan podwyższonej glikemii to hiperglikemia.

</doc>
<doc id="523175" url="https://pl.wikipedia.org/wiki?curid=523175" title="Fidel Ramos">
Fidel Ramos

Fidel Valdez Ramos (ur. 18 marca 1928 w Lingayen w prowincji Pangasinan, zm. 31 lipca 2022 w Makati) – polityk i wojskowy filipiński, 12. prezydent Filipin (1992–1998). Objął urząd po Corazon Aquino i sprawował go do 1998, kiedy został zastąpiony na tym stanowisku przez Josepha Estradę.
Wykształcony w akademiach wojskowych na Filipinach i w West Point w USA, brał udział w wojnie koreańskiej i wietnamskiej.
Podczas dyktatorskich rządów prezydenta Ferdinanda Marcosa, Ramos jako minister obrony i szef policji wprowadził ogłoszony przez Marcosa stan wojenny. W 1986 podczas demonstracji ludowych, Ramos opuścił rząd i stał się kluczową postacią ruchu sprzeciwu wobec Marcosa, który doprowadził do jego obalenia i wygnania. Później ściśle współpracował z prezydent Corazon Aquino i sprawował funkcję ministra obrony.
Sześcioletnia prezydentura Ramosa zapisała się jako okres szybkiego wzrostu gospodarczego i stabilizacji politycznej mimo zagrożenia wybuchem komunistycznego powstania, muzułmańskiej separatystycznej partyzantki na Mindanao i pojawieniem się w 1997 azjatyckiego kryzysu gospodarczego.

</doc>
<doc id="523181" url="https://pl.wikipedia.org/wiki?curid=523181" title="Ostrów Wielkopolski Gorzyce">
Ostrów Wielkopolski Gorzyce

Ostrów Wielkopolski Gorzyce – przystanek kolejowy w Ostrowie Wielkopolskim. Położony w zachodniej części miasta (Nowe Parcele), przy jego zachodniej granicy. Na przystanku zatrzymują się tylko pociągi osobowe. Obsługuje głównie sąsiednie miejscowości – Lamki i Gorzyce Wielkie. Linie wychodzące są zelektryfikowane.
W roku 2017 przystanek obsługiwał 0–9 pasażerów na dobę.

</doc>
<doc id="523182" url="https://pl.wikipedia.org/wiki?curid=523182" title="Andrzej Młodziejowski">
Andrzej Młodziejowski



</doc>
<doc id="523184" url="https://pl.wikipedia.org/wiki?curid=523184" title="Syndrom progerii Hutchinsona-Gilforda">
Syndrom progerii Hutchinsona-Gilforda



</doc>
<doc id="523185" url="https://pl.wikipedia.org/wiki?curid=523185" title="Hipoglikemia nocna">
Hipoglikemia nocna

Hipoglikemia nocna – obniżenie stężenia glukozy we krwi występujące w godzinach nocnych (w trakcie snu chorego).
Występuje najczęściej u osób chorych na cukrzycę leczonych insuliną.
Hipoglikemia nocna może nie powodować wybudzenia ze snu i jej objawy mogą być zaobserwowane jedynie przez rodzinę chorego.
Objawy.
Jej wystąpienie sugerują objawy:
Leczenie.
Leczenie polega na zmianach algorytmu podawania insuliny (zmiana postaci preparatu insuliny lub godzin wstrzyknięcia) lub wielkości dawek insuliny.

</doc>
<doc id="523190" url="https://pl.wikipedia.org/wiki?curid=523190" title="Hipotensja ortostatyczna">
Hipotensja ortostatyczna

Hipotensja ortostatyczna, hipotonia ortostatyczna, niedociśnienie ortostatyczne – obniżenie ciśnienia tętniczego w trakcie 3-minutowego testu pionizacyjnego o przynajmniej 20 mm Hg ciśnienia skurczowego, 10 mm Hg ciśnienia rozkurczowego lub spadek ciśnienia skurczowego do poziomu &lt;90 mmHg, niezależnie od występowania objawów chorobowych. Częstość występowania hipotensji ortostatycznej wzrasta z wiekiem i występuje u 5–30% osób starszych.
W warunkach prawidłowych ciśnienie tętnicze zarówno w pozycji leżącej i stojącej jest podobne. Regulacja ciśnienia zależy od objętości osocza, odruchu ze strony baroreceptorów i regulacji napięcia naczyń krwionośnych. Hipotensja ortostatyczna rozwija się w przypadku zbyt małej objętości osocza (hipowolemia). Hipotensja ortostatyczna u predysponowanych osób może rozwinąć się w wyniku nadmiernego nagromadzenia krwi w łożysku żylnym, szczególnie w łożysku trzewnym po posiłku. 
W prawidłowych warunkach baroreceptory położone w zatoce szyjnej i łuku aorty regulują wahania ciśnienia tętniczego. W następstwie zmiany pozycji ciała i związanemu z nim spadku ciśnienia tętniczego odruch z baroreceptorów zwiększa częstość akcji serca oraz ciśnienie poprzez zwiększenie napięcia ścian naczyń. W przypadku zaburzenia odruchu z baroreceptorów może rozwinąć się hipotensja ortostatyczna, nadciśnienie w pozycji leżącej i utrata dobowego wahania ciśnienia tętniczego.
Przyczyny hipotensji ortostatycznej.
Najczęstszą przyczyną hipotensji ortostatycznej jest przyjmowanie leków moczopędnych, leków rozszerzających naczynia oraz spożywanie alkoholu.
Objawy.
Nasilenie objawów hipotensji ortostatycznej jest różnorodne. Choroba może dawać niewielkie dolegliwości, ale również może prowadzić do częstych utrat przytomności. Objawy pojawiają się po pionizacji, po dłuższym spoczynku w pozycji leżącej lub po obfitym posiłku. Typowymi objawami hipotensji ortostatycznej są zawroty głowy i omdlenia. Do spektrum objawów należą również uczucie ciemności przed oczami, upadki, niepewne utrzymywanie się w pozycji stojącej i niemożność stania lub chodzenia, bóle z tylu głowy i szyi.
Leczenie.
Konieczne jest wykluczenie lub potwierdzenie podłoża neurologicznego choroby, cukrzycy, amyloidozy i niedoboru witaminy B12.
Ważna jest redukcja dawek lub odstawienie leków obniżających ciśnienie tętnicze. U chorych bez nadciśnienia tętniczego zaleca się picie dużej ilości wody (około 2,5 litra dziennie) oraz zwiększa się spożycie soli kuchennej. Midodryna jest alfa-mimetykiem i zwiększa ciśnienie tętnicze. Fludrokortyzon zwiększa objętość osocza i wrażliwość na alfa-mimetyki. Pirydostygmina jest inhibitorem cholinesterazy, podwyższa ciśnienie tętnicze w pozycji stojącej bez podwyższania go w pozycji leżącej, jednak efekty działania nie są zbyt duże.

</doc>
<doc id="523196" url="https://pl.wikipedia.org/wiki?curid=523196" title="Pięćdziesiątnica">
Pięćdziesiątnica



</doc>
<doc id="523200" url="https://pl.wikipedia.org/wiki?curid=523200" title="Polar (przedsiębiorstwo)">
Polar (przedsiębiorstwo)

Polar – istniejący od lat 50. XX wieku polski producent AGD. W swoim asortymencie zawiera m.in. chłodziarki i pralki. W 2002 zakład został przejęty przez spółkę Whirlpool Polska.
Przedsiębiorstwo specjalizowało się w produkcji chłodziarek, chłodziarko-zamrażarek, zamrażarek i piekarników.
Historia.
Zakłady Polar zostały w 1951 roku wydzielone z części Wytwórni Sprzętu Komunikacyjnego we Wrocławiu, zlokalizowanej we wrocławskim osiedlu Zakrzów (w tym samym roku wieś Zakrzów została włączona w granice Wrocławia).
Pierwotnie, od roku 1952, przedsiębiorstwo nosiło nazwę Zakłady Metalowe „Zakrzów”; w 1953 włączono do niej zlikwidowaną papiernię (Zakrzowskie Zakłady Wyrobów Papierniczych, wcześniej należącą do rodziny von Korn Papierfabrik Sacrau; dziś hala byłych magazynów papierni służy jako lakiernia Polaru).
W 1966 r. przedsiębiorstwo zmieniło nazwę na Zakłady Metalowe „Polar”, w 1972 r. na Zakłady Zmechanizowanego Sprzętu Domowego „Predom-Polar”.
Początkowo, w latach 50. XX w., w fabryce produkowano drobne detale metalowe – łańcuchy, wózki itp., później także części do maszyn rolniczych, piecyki gazowe. Wprowadzono też do zakładu tzw. „produkcję specjalną”, czyli tajny dział, w którym produkowano amunicję. W 1957 r. rozpoczęto w zakładach produkcję motorowerów („Ryś” i „Żak”) oraz chłodziarek absorpcyjnych (w tym pierwszą polskiej konstrukcji o nazwie „Mewa”), a w 1962 – sprężarkowych. Produkcję motorowerów przeniesiono do Zjednoczonych Zakładów Rowerowych w Bydgoszczy w 1963 r. W roku 1968 wyprodukowano milionową chłodziarkę. W 1968 i 1969 r. utworzono oddziały zamiejscowe w Żaganiu i w Miłkowie. W 1971 na licencji jugosłowiańskiej fabryki Gorenje rozpoczęto produkcję pralek bębnowych (w tym bardzo popularny model Polar PS 663 Bio).
W latach 80. XX w. przedsiębiorstwo zatrudniało ok. 6–7 tys. pracowników: w 1980 – 5942, w 1981 – 6032, w 1989 – 7080 (4980 we Wrocławiu, 1270 w Miłkowie i 830 w Żaganiu).
W 1995 r. zakład sprywatyzowano pod nazwą Polar SA i w 1999 sprzedano większość akcji firmie Moulinex-Brandt. W 1997 roku firma wprowadziła akcje na Warszawską Giełdę Papierów Wartościowych, by w 2002 roku je wycofać z obrotu giełdowego.
Od 2016 roku właściciel Whirlpool Corporation stopniowo zastępuje produkcję sprzętów AGD pod marką "Polar" produktami ze swoich firm takich jak np. "KitchenAid" lub niemiecki "Bauknecht". Według zarządu firmy i analityków Whirlpool ma lepsze wyniki sprzedaży, w porównaniu do Polaru, ponieważ konsumenci w głównej mierze skupiają się na artykułach bardziej zaawansowanych technologicznie, które są niekiedy tylko niewiele droższe. Tym samym uznano produkcje sprzętu AGD pod marką "Polar" za nierentowną i ograniczył się tylko do produkcji artykułów z bardziej rozpoznawalnych marek swojego portfolio. Obecnie (2021) fabryka kontrolowana jest przez koncern Whirlpool Corporation.

</doc>
<doc id="523213" url="https://pl.wikipedia.org/wiki?curid=523213" title="Raptawicka Turnia">
Raptawicka Turnia

Raptawicka Turnia – wapienna turnia w Dolinie Kościeliskiej w Tatrach Zachodnich, po zachodniej stronie Kościeliskiego Potoku. Jej północne stoki zbiegają do Polany Pisanej i żlebu Żeleźniak, a południowe do niewielkiego żlebu zaczynającego się przy najwyższej części Raptawickiej Grani i uchodzącego do głównej gałęzi Doliny Kościeliskiej, od Doliny Smytniej oddzielonego niewyraźnym grzbietem. Stoki wschodnie to widoczne z Doliny Kościeliskiej skalne urwisko porośnięte częściowo lasem i murawą. Raptawicka Turnia wchodzi w skład grzbietu górskiego zwanego Raptawicką Granią. Ciągnie się on na zachód, stanowiąc część grani Kominiarskiego Wierchu. W Raptawickiej Turni znajdują się liczne jaskinie m.in. Jaskinia Mysia, Dziura pod Raptawicą, Jaskinia Mylna, Dziura nad Mylną, Dziura pod Mylną, Jaskinia pod Jaworem, Zamulona Dziura, Jaskinia Raptawicka, Jaskinia Obłazkowa, Dziura nad Jaskinią Raptawicką I, Dziura nad Jaskinią Raptawicką II, Meanderek nad Mylną, Szczelina nad Mylną, Sokole Okno, Szczelina nad Żlebem. Jaskinie Mysia i Dziura pod Raptawicą tworzą system Jaskinia Mysia – pod Raptawicą, Jaskinia Mylna, Raptawicka i Obłazkowa, tworzące system Jaskinie Pawlikowskiego, są udostępnione turystycznie. Prowadzą do nich czarny i czerwony szlak turystyczny wychodzące z głównej drogi biegnącej Doliną Kościeliską na zachód, ok. 100 m powyżej Skały Pisanej.
U zachodniego podnóża Raptawickiej Turni, w Kościeliskim Potoku znajduje się otwór wylotowy Jaskini Wodnej pod Raptawicką. Woda wypływająca z tej jaskini pochodzi w większości z Kościeliskiego Potoku, który kilkaset metrów powyżej częściowo zanika (tzw. ponor) – jego wody wpływają do podziemnych szczelin, wypływając właśnie w tej jaskini oraz w Jaskini Wodnej pod Pisaną.
Szlaki turystyczne.
Zboczami Raptawickiej Turni poprowadzone są dwa szlaki, prowadzące do znajdujących się w nich jaskiń. Początkowo biegną wspólnie, rozdzielają się po ok. 10 min. Częściowo ubezpieczone są łańcuchami.

</doc>
<doc id="523215" url="https://pl.wikipedia.org/wiki?curid=523215" title="Poświęcenie kościoła">
Poświęcenie kościoła

Poświęcenie kościoła (daw. konsekracja kościoła) (łac. "dedicatio ecclesiae") – uroczyste poświęcenie nowo powstałej świątyni, w Kościele rzymskokatolickim zastrzeżone dla biskupa.
Ceremonia ta dokonywana jest według obrzędu, którego główne elementy powstały w liturgii gallikańskiej i rzymskiej między wiekiem IV a IX. Wówczas ceremonia składała się z trzech części. Poprzez pokropienie ścian budynku wodą święconą biskup obejmował go w posiadanie, by następnie odbyć procesję do wnętrza świątyni. Po śpiewie hymnu "Veni Creator" wypisywał pastorałem na popiele alfabet grecki i łaciński.
W kolejnej części za pomocą wody gregoriańskiej uświęcał wnętrze kościoła, po czym odmawiał prefację, w której błagał o wspomożenie Ducha Świętego.
Po modlitwie następowało właściwe poświęcenie murów poprzez namaszczenie olejem tzw. zacheuszków, symbolizujących dwunastu apostołów. Po namaszczeniu ołtarza spalano na nim kadzidło w czterech rogach i pośrodku.
Liturgia ta uległa zmianie po reformie II soboru watykańskiego. W 1977 roku wydano nową księgę liturgiczną „Ordo dedicationis ecclesiae et altaris” („Obrzędy poświęcenia kościoła i ołtarza”), zawierającą instrukcję przeprowadzania obrzędu poświęcenia (dedykacji) nowo wybudowanego kościoła do celów liturgicznych. Wyraz "dedicatio", przetłumaczony z języka łacińskiego jako "poświęcenie", symbolizuje wyłączenie dedykowanego obiektu ze świeckiego użytku i oddanie go na wyłączną własność Bogu.

</doc>
<doc id="523216" url="https://pl.wikipedia.org/wiki?curid=523216" title="Augustyn Działyński">
Augustyn Działyński

Augustyn Działyński herbu Ogończyk (ur. 1715, zm. 13 maja 1759) – wojewoda kaliski od 1750, kawaler Orderu Orła Białego 1753.
Syn Józefa i Marianny Potulickiej, prawnuk Zygmunta. 
Dziedzic majątku w Pakości, Kórniku, Kościelcu, Działyniu, Konarzewie, Sokołowie, właściciel folwarku w Zakrzewiu. 
Starosta nakielski od 1735, podkomorzy wschowski w latach 1742–1743, wojewoda kaliski od 1750 do 1758. Za zasługi dla ojczyzny został odznaczony Orderem Orła Białego 3 sierpnia 1753 roku w Dreźnie. Pogrzeb odbył się 1 czerwca 1759. 
Marszałek sejmiku, poseł województwa poznańskiego i kaliskiego na sejm nadzwyczajny pacyfikacyjny 1736 roku.
Augustyn Działyński z małżeństwa z Anną Radomnicką miał 4 córki i 2 synów: Ignacego i Ksawerego.

</doc>
<doc id="523221" url="https://pl.wikipedia.org/wiki?curid=523221" title="Pompa insulinowa">
Pompa insulinowa

Pompa insulinowa – urządzenie do ciągłego podawania insuliny, ułatwiające kontrolę leczenia cukrzycy i poprawiające jakość życia chorego.
Obecnie znane są 2 rodzaje pomp:
Może być stosowane u każdej osoby akceptującej taką formę leczenia, ale w Polsce z uwagi na koszt takiego leczenia refundacja takiego leczenia obejmuje jedynie dzieci i kobiety w ciąży.
Medycznymi wskazaniami do stosowania tej terapii są:
Program sterujący pompą ma możliwości ustalenia dawki i szybkości podania insuliny oraz alarmu w przypadku nieprawidłowego działania urządzenia.
Urządzenia używane do wszczepiania mają większe zbiorniki na insulinę (zwykle 15 ml) i występująca w nich insulina jest w większym stężeniu (400 j w 1 ml), co powoduje że insuliny wystarcza na okres do 3 miesięcy. Po tym czasie zbiornik musi zostać uzupełniony.
W latach 2001-2009 Wielka Orkiestra Świątecznej Pomocy prowadziła program wsparcia finansowego zakupu i kosztów użytkowania pomp insulinowych, w ramach którego zakupiono i użytkowano ponad 2800 tych urządzeń. Od 2010 r. zakup i koszty użytkowania pomp insulinowych dla osób do 26 roku życia są refundowane przez Narodowy Fundusz Zdrowia.

</doc>
<doc id="523223" url="https://pl.wikipedia.org/wiki?curid=523223" title="Piasecki H-16">
Piasecki H-16

Piasecki H-16 – dwuwirnikowy śmigłowiec transportowo-pasażerski, o podłużnym kadłubie z tylnym wirnikiem umieszczonym powyżej. 
Zaopatrzony w dwa sprzężone silniki Pratt &amp; Whitney o mocy 1650 KM. Został zaprojektowany przez Franka Piaseckiego i zbudowany przez Piasecki Helicopter.
Pierwszy lot odbył się w roku 1953.

</doc>
<doc id="523225" url="https://pl.wikipedia.org/wiki?curid=523225" title="Karabin RT-20">
Karabin RT-20

RT-20 (Ručni Top 20) – chorwacki wielkokalibrowy karabin wyborowy kalibru 20 milimetrów.
Historia.
RT-20 został zaprojektowany w drugiej połowie lat 90. XX wieku. Armia chorwacka rozpoczęła wtedy poszukiwania broni zdolnej do skutecznego rażenia nocnych przyrządów obserwacyjnych czołgów używanych przez oddziały serbskie. Ponieważ broń kalibru 12,7 mm i 14,5 mm uznano za niewystarczającą sięgnięto po nabój 20 × 110 mm stosowany w działkach przeciwlotniczych. Pomimo dużej masy karabinu i zastosowania hamulca wylotowego generowany podczas wystrzału odrzut okazał się tak duży, że konieczne było zastosowanie gazodynamicznego kompensatora odrzutu. W połowie długości lufy wykonano otwór przez który odprowadzane są gazy prochowe. Opuszczają one broń przez dyszę skierowaną do tyłu przez co odrzut ulega zmniejszeniu (analogicznie jak w działach bezodrzutowych).
RT-20 został przyjęty do uzbrojenia armii chorwackiej i był używany bojowo. Obecnie jest nadal produkowany przez firmę RH-Alan.
Opis.
RT-20 jest karabinem jednostrzałowym, z zamkiem ślizgowo-obrotowym, czterotaktowym. Zamek ryglowany jest rozmieszczonymi w trzech rzędach ryglami. Lufa gwintowana, zakończona hamulcem wylotowym. W połowie długości lufy znajduje się otwór odprowadzający gazy prochowe do gazodynamicznego kompensatora odrzutu. Chwyt pistoletowy połączony z łożem znajduje się w połowie długości broni. Jedynym celownikiem jest celownik optyczny.

</doc>
<doc id="523226" url="https://pl.wikipedia.org/wiki?curid=523226" title="RT-20">
RT-20



</doc>
<doc id="523228" url="https://pl.wikipedia.org/wiki?curid=523228" title="Ferdynand Goetel">
Ferdynand Goetel

Ferdynand Goetel (ur. 15 maja 1890 w Suchej Beskidzkiej, zm. 24 listopada 1960 w Londynie) – polski prozaik, dramatopisarz, publicysta, scenarzysta i działacz polityczny, członek Polskiej Akademii Literatury od 1935 r., działacz polskiego PEN Clubu i Związku Zawodowego Literatów Polskich.
Życiorys.
Syn Walentego i Julii z Köhlerów. Był bratem geologa Walerego Goetla, ojcem Elżbiety Goetel oraz Romana Goetla (fotograf). Ukończył szkołę realną w Krakowie. W latach 1908–1912 studiował architekturę na politechnice w Wiedniu, gdzie poznał m.in. Rafała Malczewskiego. Należał w tym czasie do polskiego klubu narciarskiego i wziął udział w kilku wyprawach narciarskich w Radstädter Tauern. Był członkiem Związku Strzeleckiego.
W latach 1907–1914 czynnie uprawiał taternictwo. Był od 1907 r. członkiem Klubu Kilimandżaro, a od 1908 Sekcji Turystycznej PTT. Wspinał się m.in. w towarzystwie brata Walerego, Mieczysława Świerza, Władysława Kulczyńskiego. Uczestniczył w pierwszych wejściach m.in. na Zasłonistą Turnię (w 1908 r.) i na Wielką Kapałkową Turnię z Doliny Śnieżnej (w 1909 r.). Tematyka tatrzańska pojawia się obficie w jego twórczości publicystycznej, poezji i opowiadaniach.
Od 1912 r. mieszkał w Warszawie. W wyniku wybuchu I wojny światowej jako poddany austriacki został przez Rosjan deportowany do Turkiestanu. W czasie rewolucji bolszewickiej wszedł do Rady Delegatów Robotniczych i Żołnierskich w Taszkencie, wcielony do Armii Czerwonej. Wraz z żoną i małą córeczką uciekł od bolszewików w 1920 r. i powrócił do Polski przez Iran, Indie i Anglię w 1921 r.
W latach 1921–1925 był sekretarzem Akademii Górniczej w Krakowie. Zajmował się też dziennikarstwem. W latach 1922–1925 zajmował stanowisko redaktora naczelnego „Przeglądu Sportowego”, a następnie „Kuriera Porannego”. W 1925 r. zamieszkał w Warszawie i pracował jako redaktor miesięcznika „Naokoło Świata”. W latach 1926–1933 był prezesem polskiego PEN Clubu, a w latach 1933–1939 prezesem Związku Zawodowego Literatów Polskich. Był pomysłodawcą nazwy Obozu Zjednoczenia Narodowego. W 1929 otrzymał Państwową Nagrodę Literacką.
II wojnę światową spędził w Warszawie. W trakcie obrony miasta we wrześniu 1939 r. był kierownikiem sekcji propagandy Obywatelskiego Komitetu Pomocy Ludności Warszawy. Współpracował wówczas z kierującym obroną Warszawy jej prezydentem Stefanem Starzyńskim, pisząc m.in. jego przemówienia radiowe. W latach 1943–1944 wspólnie z Wilamem Horzycą był redaktorem podziemnego pisma „Nurt”.
W 1943 za wiedzą Delegatury Rządu na Kraj wziął udział w zorganizowanej przez Niemców misji, która badała groby polskich oficerów w Katyniu. Po wojnie był dla Sowietów jednym z najbardziej niewygodnych świadków zbrodni katyńskiej. Został przez władze komunistyczne oskarżony o kolaborację z Niemcami i ścigany listami gończymi. Przez rok ukrywał się w jednym z krakowskich klasztorów. Zdecydował się uciec z Polski na jesieni 1945 roku pomimo tego, że nie poszukiwano go (oskarżający go wcześniej prokurator Martini został zamordowany, a nikt po nim nie przejął sprawy). Z fałszywym paszportem holenderskim na nazwisko Jan Menten przez Czechy i Bawarię dotarł do Wojska Polskiego we Włoszech. Oczyszczony przez specjalną komisję z zarzutów kolaboracji został oficerem prasowym Drugiego Korpusu. W 1946 r. wyjechał do Londynu. Był członkiem Ligi Niepodległości Polski. Publikował w polskiej prasie emigracyjnej, m.in. w londyńskich „Wiadomościach” i paryskiej „Kulturze”. Walczył piórem o godne miejsce Polski w Europie i ostro polemizował z zachodnimi politykami, którzy pozostawiali ją w sferze wpływów wschodnich. Pod koniec życia chorował na jaskrę, lecz mimo to regularnie dyktował artykuły do prasy. Laureat Nagrody Związku Pisarzy Polskich na Obczyźnie w 1959 roku.
W PRL komunistyczne władze obłożyły jego twórczość całkowitą cenzurą: przez 45 lat nie drukowano jego książek, a całą jego twórczość wycofano z bibliotek. Dopiero w czerwcu 1989 r. zarząd polskiego Pen Clubu pod przewodnictwem Juliusza Żuławskiego stwierdził całkowitą bezpodstawność zarzutów skierowanych przeciwko Goetlowi i zażądał przywrócenia pisarza i jego twórczości społeczeństwu.
13 grudnia 2003 r. prochy Ferdynanda Goetla sprowadzone do Polski zostały złożone na zakopiańskim Cmentarzu Zasłużonych na Pęksowym Brzyzku (sektor L-II-43).
Ferdynand Goetel był współautorem (drugim był Andrzej Strug) filmu "Pan Tadeusz" w reżyserii Ryszarda Ordyńskiego.

</doc>
<doc id="523230" url="https://pl.wikipedia.org/wiki?curid=523230" title="Woda gregoriańska">
Woda gregoriańska

Woda gregoriańska – w Kościele katolickim jeden z czterech rodzajów wody święconej. Początkowo składała się z wody zmieszanej z winem, a od VIII w. także z solą i popiołem. Jej przygotowywanie zastrzeżone jest dla biskupa. Nazwa „woda gregoriańska” pochodzi od papieża Grzegorza I, który nakazał jej stosowanie podczas konsekracji kościoła.

</doc>
<doc id="523234" url="https://pl.wikipedia.org/wiki?curid=523234" title="Florin arubański">
Florin arubański

Florin arubański (kod ISO 4217: AWG) – oficjalna waluta Aruby wprowadzona w 1986 roku w miejsce guldena antylskiego. 1 florin dzieli się na 100 centów.
W obiegu znajdują się:
Historia.
Florin arubański został wprowadzony w roku 1986 w miejsce guldena antylskiego. Kurs wymiany wyniósł 1:1. Kurs wymiany florina wobec dolara amerykańskiego jest taki sam jak kurs guldena antylskiego i wynosi 1,7900 AWG za 1 USD.
Banknoty i monety.
W roku 1986 wprowadzono do obiegu monety o wartości 5, 10, 25 i 50 centów, 1 i 2½ florinów oraz banknoty o wartości 5, 10, 25, 50 i 100 florinów. W roku 2005 banknot o wartości 5 florinów został zastąpiony monetą, wprowadzono banknot o wartości 500 florinów oraz zakończono emisję monet o wartości 2½ florinów. Wszystkie monety są tłoczone ze stali niklowanej, oprócz 5 florinów, które są tłoczone ze stopu miedzi z innymi metalami oraz 50 centów – jedynej kwadratowej monety.

</doc>
<doc id="523236" url="https://pl.wikipedia.org/wiki?curid=523236" title="Rycerzowa">
Rycerzowa



</doc>
<doc id="523238" url="https://pl.wikipedia.org/wiki?curid=523238" title="Łuszczycowe zapalenie stawów">
Łuszczycowe zapalenie stawów

Łuszczycowe zapalenie stawów, ŁZS – zapalne schorzenie stawów występujące w przebiegu łuszczycy. Należy do spondyloartropatii seronegatywnych. Często rozpoczyna się w obrębie stawów międzypaliczkowych i często dotyczy tylko jednej strony (co odróżnia je od reumatoidalnego zapalenia stawów). W przebiegu choroby we krwi nie pojawia się czynnik reumatoidalny.
Jako pierwszy opisał je Pierre Bazin w 1860; szczegółowo uczynił to Charles Bourdillon w 1888. W 1964 Amerykańskie Towarzystwo Reumatologiczne uznało je za oddzielną jednostkę chorobową.
Postacie kliniczne.
Wyróżniono pięć typów ŁZS:
Różnicowanie.
Diagnostyka różnicowa ŁZS obejmuje:
Leczenie.
W terapii zastosowanie znajdują najczęściej niesteroidowe leki przeciwzapalne oraz dostawowe iniekcje kortykosteroidów. W ciężej przebiegających przypadkach, gdy choroba dotyka większej liczby stawów, konieczna bywa immunosupresja, najczęściej z użyciem metotreksatu skojarzonego z cyklosporyną.
Zarejestrowane też zostały następujące leki biologiczne: infliksymab, adalimumab, etanercept.
Prowadzi się badania kliniczne nad innymi lekami biologicznymi, między innymi ustekinumabem (firma Centocor).

</doc>
<doc id="523241" url="https://pl.wikipedia.org/wiki?curid=523241" title="Game Maker Language">
Game Maker Language

Game Maker Language (w skrócie: GML) – język skryptowy stworzony na potrzeby programu do tworzenia gier Game Maker. Został stworzony przez Marka Overmarsa jako suplement systemu "przeciągnij i upuść" dostępnego od pierwszych wersji programu. W późniejszych wersjach system "przeciągnij i upuść" jest już tłumaczony bezpośrednio do GML, jest więc jego graficzną formą.
Poza kilkoma czynnikami zarządzanymi bezpośrednio przez silnik GameMakera (kolejność wykonywania i wywoływanie zdarzeń, kolejność plansz) pokrywa wszystkie możliwości programu i jest sporym rozszerzeniem systemu przeciągnij i upuść, który pokrywa tylko nieznaczną część dostępnych funkcji.
GML może być używany w: akcjach obiektów, skryptach, liniach czasu, kodzie tworzenia planszy, rozszerzeniach oraz w kodzie tworzenia instancji na planszy.
Biblioteki.
W GameMakerze, zestaw akcji (klocków) systemu przeciągnij i upuść nazywany jest biblioteką akcji. Akcje są wyświetlane w oknie edycji obiektów, w zakładkach, jako kwadratowe ikony. GameMaker posiada dostępnych kilka standardowych bibliotek wystarczających początkującemu użytkownikowi, można jednak tworzyć własne zestawy - w praktyce jest to jednak mało praktyczne, gdyż bardziej rozbudowane gry stają się trudne do zarządzania, gdy akcji jest dużo. W praktyce, średnio zaawansowany użytkownik korzysta głównie z akcji "wykonaj kod" w której może bezpośrednio wpisywać funkcje.
Bibliotek nie należy mylić z bibliotekami DLL.
Składnia.
Składnia GML przypomina C++ oraz Pascal (GameMaker jest napisany w Delphi). W wielu miejscach jednak różni się od tych języków, lub łączy ich zachowania (np. można zamiennie używać begin i {, oraz } i end). Przypisywanie wartości nie jest wyrażeniem zwracającym wartości, dlatego nie może być używane w instrukcjach warunkowych.
Poza przypisywaniem za pomocą znaku równości i operacjami matematycznymi jakie mogą za tym znakiem zajść, GM dopuszcza składnię w postaci codice_1, codice_2, codice_3, oraz codice_4. Nie można jednak używać operatora trójargumentowego (codice_5). Znaki średnika można używać do rozgraniczania kolejnych wyrażeń, ale ich brak nie jest uznawany za błąd.
Funkcje.
GameMaker posiada kilkaset wbudowanych funkcji. Dodatkowo, użytkownik może tworzyć własne funkcje (skrypty). Funkcje używane do rysowania korzystają z API Direct3D.
Język pozwala na korzystanie z zewnętrznych funkcji oferowanych przez biblioteki DLL.
Zmienne.
Zmiennych w GameMakerze nie trzeba definiować, są one tworzone poprzez pierwsze przepisanie na zasadzie codice_6.
GML posiada dwa typy zmiennych - łańcuch tekstowy (string) oraz liczby rzeczywiste (real). Typ zmiennej zostaje ustalony przy przypisaniu wartości (typ może się więc zmieniać w trakcie), nie można jednak porównywać dwóch typów zmiennych - jest więc to typowanie silne. Język nie posiada typów boole'owskich (true/false), tak więc za prawdę przyjmuje się każdą wartość &gt;= 0.5, za fałsz wartości &lt; 0.5;
Duża liczba zmiennych i stałych jest w język wbudowana. Część zmiennych jest lokalna dla każdej instancji obiektów (jak "x" czy "speed"), część jest wspólna i globalna (jak "score"), a część jedynie do odczytu (jak "fps"). Stałe są zawsze dostępne globalnie.
Użytkownik może definiować własne stałe, zmienne globalne (poprzedzając je przy użyciu prefiksem global., lub bez niego jeśli wcześniej zadeklaruje listę po wyrażeniu globalvar), zmienne lokalne (w obiektach, po prostu przypisując im wartość), oraz zmienne tymczasowe (w każdym fragmencie kodu, o zasięgu danego bloku, definiując listę za słowem var). Jeśli z bloku wykonywany jest kod dla innego obiektu, to ma on dostęp do zmiennych tymczasowych, ich zasięg jest więc globalny (GM ma tylko jeden wątek, więc nie powoduje to konfliktów).
Istnieją dwa typy tablic - jedno i dwu wymiarowe. Tablice mogą zawierać mieszankę tekstu i liczb, ale nie mogą zawierać kolejnych tablic. Tablice nie mogą być też przekazywane jako referencje do funkcji. Maksymalny indeks tablicy to 31999, a maksymalna pojemność to 1.000.000 elementów. Poza tradycyjnymi tablicami istnieją też struktury danych: listy, kolejki, stosy, mapy, siatki, kolejki priorytetowe.
Zasięg.
Kod może być wykonywany względem aktualnej instancji, lub innej instancji. Cały skrypt może mieć narzucone wykonywanie względem innej instancji za pomocą specjalnego przełącznika w edytorze danego skryptu, lub za pomocą wyrażenia codice_7. Od tego zależy z którego zasięgu brane będą zmienne. GameMaker automatycznie przypisuje do wyrażenia codice_8 referencję na obcą instancję w przypadku kolizji, oraz gdy wykonywany kod jest wywoływany z innej instancji:
/* zwrot obiektów innyObiekt zostanie ustawiony na taki sam, jak instancji z której kod wywołano */ 
Zarządzanie pamięcią.
GameMaker sam zarządza pamięcią i usuwa zmienne które zostały ustawione w danej instancji w momencie jej niszczenia. Nie są jednak usuwane zasoby które dostępne były przez referencję, tzn. jeśli dodaliśmy do gry grafikę i jej referencja została przypisana do zmiennej w instancji obiektu, to jego zniszczenie powoduje jedynie usunięcie zmiennej, a nie grafiki przypisanej przez tę referencję. To samo dotyczy struktur danych - jeśli zgubimy referencję, struktura nadal istnieje w bazie. Referencje to kolejne liczby naturalne (licznik nie cofa się w przypadku usuwania zasobów, taka referencja po prostu zwróci błąd nieistniejącego zasobu), dla każdego typu zasobu/struktury danych istnieje osobny licznik.
Przykłady kodu.
Napis "Hello World" w wyskakującym oknie komunikatu:
show_message('Hello World');
Przesunięcie instancji obiektu którego referencją jest obiekt "pilka" o 4 piksele w prawo:
pilka.x+=4;
Wykonanie kroku do punktu 250,100 (względem planszy) o 4 piksele:
&lt;syntaxhighlight&gt;move_towards_point(250, 100, 4);&lt;/syntaxhighlight&gt;
Ta sama funkcja, omijająca obiekty oznaczone jako solidne:
&lt;syntaxhighlight&gt;mp_potential_step( 250, 100, 4, false);&lt;/syntaxhighlight&gt;
Przykład komentarza jednoliniowego:
// komentarz jednoliniowy
Przykład komentarza wieloliniowego:
 komentarz
 wieloliniowy
Ustawienie przeźroczystości instancji obiektu:
image_alpha=0.5;
Pętla "for":
&lt;syntaxhighlight&gt;for (i=0; i&lt;5; i++)
 &lt;wyrażenie&gt;
}&lt;/syntaxhighlight&gt;
Tworzenie instancji obiektu "ludzik":
&lt;syntaxhighlight&gt;instance_create_depth(x, y, depth, ludzik);&lt;/syntaxhighlight&gt;
Przeskoczenie obiektu o 24 piksele:
&lt;syntaxhighlight&gt; if keyboard_check_pressed(vk_left)
 x-=24;&lt;/syntaxhighlight&gt;

</doc>
<doc id="523242" url="https://pl.wikipedia.org/wiki?curid=523242" title="Pen (wstrzykiwacz insuliny)">
Pen (wstrzykiwacz insuliny)

Pen – automatyczny wstrzykiwacz insuliny z wbudowaną skalą. Nazwa wywodzi się od jego kształtu ("pen" to po angielsku „pióro”).
Peny ułatwiają bezpieczne i dokładne podanie koniecznej dawki insuliny (np. peny dla osób słabowidzących z dużymi cyframi na skali) i dodatkowo zmniejszają strach związany z widokiem igły i strzykawki (peny typu "PenMate", stosowane u dzieci, mają dodatkowo ukrytą igłę w specjalnej nakładce, co czyni ją niewidoczną).
Do penów używane są wkłady zawierające insulinę w stężeniu 100 jednostek w mililitrze. Wkład ma zwykle 3 ml pojemności.
Igły.
We wszystkich penach stosuje się igły jednorazowe. W zależności od producenta występują one w różnych wariantach długości: 4 milimetry, 5 milimetrów, 6 milimetrów i 8 milimetrów. Dawniej stosowano również igły o długości 12 milimetrów oraz 12,7 milimetra – obecnie odchodzi się od nich z uwagi na łatwość wkłucia do tkanki mięśniowej, co skutkuje niewłaściwym podaniem insuliny.
Z uwagi na budowę ludzkiej skóry, lekarze najczęściej rekomendują używanie igieł o długościach od 5 do 8 milimetrów. Zapewniają one odpowiedni poziom bezpieczeństwa oraz skuteczność wstrzyknięcia.
Igły do wstrzykiwaczy (penów) są pakowane w sterylne opakowania. Składają się z:
Jak wskazują liczne badania, wielokrotne wykorzystywanie tej samej igły może być niebezpieczne dla ludzkiego zdrowia. Zwiększa się w ten sposób ryzyko występowania: lipodystrofii, infekcji skóry oraz niedocukrzenia. Z uwagi na to wielu producentów stosuje igły wyposażone w układ uniemożliwiający jej ponowne wysunięcie po wykonaniu zastrzyku.

</doc>
<doc id="523245" url="https://pl.wikipedia.org/wiki?curid=523245" title="Polifagia">
Polifagia



</doc>
<doc id="523251" url="https://pl.wikipedia.org/wiki?curid=523251" title="Eimeria zurnii">
Eimeria zurnii

Eimeria zurnii należy do królestwa protista, rodziny Eimeriidae, rodzaj Eimeria wywołuje u bydła chorobę pasożytniczą - kokcydiozę bydła zwaną też czerwonką bydła. Eimeria zurnii pasożytuje w jelicie cienkim, jelicie ślepym oraz okrężnicy.

</doc>
<doc id="523253" url="https://pl.wikipedia.org/wiki?curid=523253" title="Eimeria elipsoidalis">
Eimeria elipsoidalis

Eimeria elipsoidalis należy do królestwa protista, rodziny Eimeriidae, rodzaj Eimeria wywołuje u bydła chorobę pasożytniczą - kokcydiozę bydła zwaną też czerwonką bydła. Eimeria elipsoidalis pasożytuje w jelicie cienkim, jelicie ślepym oraz okrężnicy.

</doc>
<doc id="523254" url="https://pl.wikipedia.org/wiki?curid=523254" title="Allodynia">
Allodynia

Allodynia (gr. ἄλλος "allos" "inny", ὀδύνη "odynē" "ból") – termin medyczny służący do określenia sytuacji, gdy pacjent ma nieprzyjemne doznania (np. uczucie bólu, pieczenia, parzenia), na skutek oddziaływania bodźca, który u zdrowych ludzi nie wywołuje bólu. Allodynia jest wynikiem uszkodzenia układu nerwowego, na przykład w przebiegu neuropatii autonomicznej w cukrzycy.

</doc>
<doc id="523256" url="https://pl.wikipedia.org/wiki?curid=523256" title="Działko M61 Vulcan">
Działko M61 Vulcan

M61 Vulcan – amerykańskie sześciolufowe działko systemu Gatlinga kalibru 20 mm, napędzane elektrycznie lub hydraulicznie i charakteryzujące się bardzo dużą szybkostrzelnością. Działko stanowi główne uzbrojenie strzeleckie samolotów amerykańskich od prawie 50 lat i stało się prekursorem innych tego typu konstrukcji.
Historia rozwoju.
Po zakończeniu II wojny światowej rozpoczęto w Stanach Zjednoczonych prace nad lotniczym uzbrojeniem strzeleckim nowej generacji. Znacznie większa prędkość myśliwców o napędzie odrzutowym wymagała zwiększenia szybkostrzelności broni dla zapewnienia większego prawdopodobieństwa trafienia. Niemieckie działko rewolwerowe Mauser MG 213 zapewniało szybkostrzelność w granicach 1300 strzałów na minutę, co jednak wciąż było wartością zbyt niską. Ponadto dalsze zwiększanie szybkostrzelności źle wpływało na trwałość lufy, a także powodowało znaczne trudności z zasilaniem działka amunicją.
W odpowiedzi na zapotrzebowanie amerykańskich sił zbrojnych, oddział firmy General Electric zajmujący się uzbrojeniem zbudował działko oparte na starej idei wielolufowej kartaczownicy Gatlinga. Główną wadą kartaczownicy w czasach jej opracowania była konieczność stosowania zewnętrznego napędu do obracania luf, co przestało być problemem w epoce silników turboodrzutowych zdolnych generować wystarczająco dużo energii elektrycznej. Zastosowanie napędu elektrycznego znacząco wpłynęło na niezawodność broni w porównaniu z przeładowywaną energią gazów prochowych, a wykorzystanie wielu luf powodowało, że szybkostrzelność z każdej z nich była niższa niż z pojedynczej lufy działka rewolwerowego, co znacząco wpływało na ich trwałość.
W 1946 Armia Stanów Zjednoczonych zamówiła w ramach kontraktu z General Electric zbudowane w ramach "Projektu Vulcan" sześciolufowe działko zdolne wystrzeliwać 6000 pocisków na minutę. W tym samym czasie w Europie rozpoczęto prace nad działkami kalibru 30 mm o większej sile niszczącej, jednak projektanci amerykańscy wybrali amunicję mniejszego kalibru 20 mm z pociskiem o niższej masie, umożliwiającym jednocześnie uzyskanie większej szybkostrzelności. Pierwszy prototyp działka oznaczony jako T-171 został przetestowany podczas prób naziemnych w 1949 roku.
Pierwszym seryjnym myśliwcem wyposażonym w działko Vulcan był Lockheed F-104 Starfighter wprowadzony do służby w 1958 roku.
Podczas użytkowania działka na pokładach Starfighterów ujawniły się problemy z ogniwami taśm amunicyjnych, które po wykorzystaniu były wyrzucane na zewnątrz samolotu i mogły powodować uszkodzenia maszyny. W celu rozwiązania tego problemu wprowadzono beztaśmowy system zasilania i oznaczono tak zmodernizowane działko jako M61A1, które stało się standardowym uzbrojeniem strzeleckim amerykańskich myśliwców wykorzystywanym do dnia dzisiejszego.
Firma General Electric sprzedała prawa do produkcji działek M61 Vulcan i pochodnych wytwórni General Dynamics.
W 1965 r. ZSRR w odpowiedzi na działko M61 Vulcan stworzył Działko GSz-6-23 napędzane energią gazów prochowych.
Konstrukcja.
Działko M61 Vulcan zostało zbudowane w systemie Gatlinga, co oznacza, że podczas każdego obrotu zespołu luf z każdej z nich pada jeden strzał. Zastosowanie wielu luf zapewnia uzyskanie bardzo dużej szybkostrzelności, rzędu 100 strzałów na sekundę, oraz odpowiednią trwałość luf poprzez zminimalizowanie ich nagrzewania i związanego z tym szybszego zużywania. Średni czas pomiędzy awariami i zacięciami wynosi 10 tysięcy strzałów, co czyni tę broń bardzo niezawodną. Sukces tego działka przyczynił się do określania nazwą Vulcan wszystkich podobnych konstrukcji, chociaż nazwa ta jest przypisana do działka M61.
Większość lotniczych działek M61 Vulcan jest napędzana silnikami elektrycznymi, a jedyną odmianą napędzaną energią gazów prochowych jest działko GAU-4 w US Army oznaczone jako M130. Obrót i przeładowanie luf odbywa się z wykorzystaniem energii gazów czterech z sześciu luf działka. Masa GAU-4 jest wyższa o około 4,5 kg w porównaniu do wersji z napędem elektrycznym, ale zaletą jest brak konieczności zasilania działka z zewnętrznego źródła.
Pierwsze działka M61 Vulcan wykorzystywały do zasilania rozsypne taśmy amunicyjne, ale wyrzucanie ogniw z wystrzelonej amunicji stwarzało duże ryzyko uszkodzenia uzbrojonej w to działko maszyny. Wkrótce po wprowadzeniu działka do uzbrojenia zmodernizowano je do wersji M61A1 zasilanej beztaśmowo. Nowy system zasilania mógł być otwarty, gdy łuski i niewypały amunicji były wyrzucane na zewnątrz, lub zamknięty, gdy łuski powracały do bębna amunicyjnego. Główną wadą działka M61 Vulcan są duże rozmiary systemu zasilania amunicją uniemożliwiające swobodne instalowanie go w ciasnych kadłubach myśliwców, dlatego bębny amunicyjne konstruuje się osobno do każdego typu samolotu. Masa bębna z amunicją wynosi od 140 do 190 kg i większość lotniczych systemów zasilania jest typu zamkniętego, aby zminimalizować prawdopodobieństwo uszkodzenia wypadającymi łuskami oraz zmniejszyć wpływ zmiany środka ciężkości maszyny w miarę zużywania amunicji.
Pierwszą maszyną wyposażoną w 1959 w unowocześnioną wersję działka Vulcan M61A1 był F-104D Starfighter.
Jako uzbrojenie strzeleckie najnowocześniejszego amerykańskiego myśliwca Lockheed F-22 Raptor również przewidziano działko Vulcan w wersji M61A2 o zmniejszonej do 91,6 kilogramów masie poprzez zastosowanie cieńszych luf, oraz zastąpienie niektórych części metalowych wykonanymi z tworzyw sztucznych. Przewiduje się również zastosowanie działka M61A2 w samolotach Boeing F/A-18E/F Super Hornet.
Typowa szybkostrzelność działka to 6000 strzałów na minutę, chociaż w niektórych wersjach np. przeznaczonych dla samolotów F-106 Delta Dart czy AMX zmniejszono ją, w innych z kolei możliwe jest przełączanie na dwie prędkości 4000 i 6000 strzałów na minutę. Lżejsze lufy działka wersji M61A2 umożliwiają również uzyskanie jeszcze większej szybkostrzelności rzędu 6600 strzałów na minutę.
Do drugiej połowy lat 80. działka M61 Vulcan strzelały głównie amunicją serii M50 różnych typów z pociskiem o masie 100 gramów i prędkości wylotowej 1035 m/s, ale około 1988 roku wprowadzono nowy rodzaj amunicji PGU-28, która jest obecnie standardową amunicją samolotów US Navy i USAF. Pocisk naboju PGU-28 posiada mniejsze opory aerodynamiczne, dzięki czemu prędkość wylotowa wzrosła do 1050 m/s. Jest to pocisk typu SAPHEI ("semi armor-piercing high-explosive incendiary" – półprzeciwpancerny burząco-zapalający) i charakteryzuje się znacznie lepszym zasięgiem, celnością i mocą niż poprzedni burząco-zapalający M56A3.
Wady działek M61 Vulcan.
Pomimo dużej niezawodności i olbrzymiej siły ognia działka Vulcan posiadają również pewne wady ograniczające ich osiągi.
Charakterystyki balistyczne amunicji kalibru 20 mm są raczej słabe, gdyż pociski bardzo szybko tracą energię, przez co ich siła niszcząca jest znacznie mniejsza niż porównywalnej europejskiej i rosyjskiej broni strzelającej amunicją kalibru 25 i 30 mm. Próby zbudowania działka M61 w wersji strzelającej amunicją o większym kalibrze nie przyniosły spodziewanych efektów. W latach 70. USAF przeznaczyły znaczne środki finansowe na konstrukcję działka GAU-7 strzelającego bezłuskową amunicją kalibru 25 mm, które miało stanowić uzbrojenie myśliwca F-15 Eagle, ale ze względu na wysoką zawodność zaniechano dalszych prac. Pochodną Vulcana jest pięciolufowe działko GAU-12 kalibru 25 mm wykorzystywane przez AV-8B Harrier II. Strzela ono pociskami o takiej samej prędkości wylotowej, ale większej sile niszczącej. Mimo to nie znalazło jeszcze szerszego zastosowania – planuje się wyposażyć w czterolufową odmianę działka nowoczesny wielozadaniowy myśliwiec F-35 Lightning II.
Kolejną wadą działka Vulcan jest jego względnie długi czas rozpędzania się do prędkości nominalnej sięgający około 0,5 sekundy, w rezultacie jednosekundowa seria to nie 100, ale 70-75 pocisków, co zdaniem niektórych ekspertów jest wartością niewystarczającą, która nie czyni go lepszym od znacznie lżejszych i mniej skomplikowanych działek rewolwerowych ADEN i DEFA strzelających pociskami kalibru 30 mm. Działko najnowszej odmiany M61A2 z lżejszymi lufami, a co za tym idzie mniejszą bezwładnością, jest zdolne do rozpędzenia się w znacznie krótszym czasie, a zastosowanie mocniejszego silnika hydraulicznego o ciśnieniu 34 MPa zamiast stosowanego wcześniej do napędu działek M61A1 silnika 21 MPa dodatkowo skraca ten czas.
Zastosowanie.
Pierwszą maszyną, którą wyposażono w działko Vulcan był F-104 Starfighter, ale maszyną, która po raz pierwszy użyła go bojowo przeciwko wietnamskim MiG-om był F-105 Thunderchief. Wkrótce znalazło się ono także na wyposażeniu maszyn A-7D Corsair II zastępując standardowe dwulufowe działko, oraz wszystkich później wprowadzonych myśliwców. Najbardziej znaczącym zastosowaniem działka M61 Vulcan było zainstalowanie go w postaci zasobnika podwieszanego w całkowicie pozbawionym uzbrojenia strzeleckiego myśliwcu przewagi powietrznej F-4E Phantom II, który został zaprojektowany do walki z wykorzystaniem pocisków rakietowych AIM-7 Sparrow. Początkowo uznawano, że działka ustępują skutecznością pociskom rakietowym dalekiego zasięgu, ale doświadczenia wojny wietnamskiej dowiodły ich znacznej przydatności w wielu sytuacjach bojowych. Zabudowane działka charakteryzowały się również większą skutecznością niż ich odmiany w podwieszanych zasobnikach.
W późniejszym okresie instalowano działka Vulcan w komorach uzbrojenia samolotów F-106 Delta Dart oraz F-111 Aardvark, zostało ono także podstawowym uzbrojeniem nowocześniejszych myśliwców F-14 Tomcat, F-15 Eagle, F-16 Fighting Falcon i F/A-18 Hornet. Wykorzystywano je także w instalacjach burtowych samolotów wsparcia Fairchild AC-119 i Lockheed AC-130, oraz w wieżyczkach ogonowych bombowców B-58 Hustler i Boeing B-52H Stratofortress.
W latach 60. opracowano również dwie wersje zasobnika podwieszanego z działkiem M61A1 przeznaczone głównie dla pozbawionych uzbrojenia strzeleckiego samolotów F-4 Phantom II. Pierwszy z nich SUU-16/A (oznaczenie armii M12) wykorzystywał napędzane elektrycznie działko M61A1, które zasilała turbina wiatrowa generująca potrzebną energię elektryczną. Wadą takiego rozwiązania był duży opór aerodynamiczny zasobnika i prędkość minimalna 644 km/h, przy której można było strzelać. Mniejsze prędkości nie zapewniały odpowiedniej ilości energii do uruchomienia mechanizmów działka Vulcan. Drugi zasobnik SUU-23/A (oznaczenia armii M25) zawierał działko GAU-4 napędzane energią gazów prochowych z elektrycznym starterem, który pomagał pokonać bezwładność zespołu luf i rozpędzić je do wymaganej prędkości. Oba typy zasobników zawierały po 1200 nabojów i po wystrzeleniu wyrzucały łuski i niewypały amunicji na zewnątrz. Masa zasobnika SUU-16/A to 733 kg, a SUU-23/A 780 kg. Zastosowanie podwieszanych zasobników podczas wojny w Wietnamie wykazało, że rozwiązanie to nie spełniło pokładanych w nim nadziei. Duży odrzut podczas strzelania powodował ruszanie się zasobników na nieprzystosowanych do tego węzłach podwieszeń, co z kolei skutkowało znacznym spadkiem celności.
Odmiana ze znacznie skróconymi lufami oznaczona jako M195 została opracowana jako część podsystemu uzbrojenia M35 dla śmigłowca AH-1G Cobra. Zasilanie tego działka odbywało się z dołączonych do płóz śmigłowca skrzynek amunicyjnych, a rozwiązanie to zostało opracowane w celu zwiększenia siły ognia do misji wsparcia lądowego. System ten został zastąpiony przez trójlufowe działko M197 kalibru 20 mm.
Działko M61 stało się bazą dla przeciwrakietowego systemu obronnego okrętów US Navy CIWS Phalanx Mk 15, oraz pojazdu systemu obrony powietrznej M163 VADS wyposażonego w odmianę działka M168. Obecnie oba te systemy nie stanowią wystarczającej obrony przed nowoczesnymi pociskami rakietowymi i samolotami, dlatego są zastępowane przez rakietowe systemy przeciwlotnicze oparte na pociskach FIM-92 Stinger i RIM-116 RAM.
Obecnym wytwórcą działek rodziny M61 jest firma Martin Marietta - aktualnie jedna ze spółek korporacji Lockheed Martin

</doc>
<doc id="523257" url="https://pl.wikipedia.org/wiki?curid=523257" title="Dżahilijja">
Dżahilijja

Dżahilijja () – w islamie, termin określający okres w historii ludów arabskich przed pojawieniem się islamu. 
Dosłownie dżahilijja oznacza „czas nieświadomości, ciemnoty”. Wiadomości o kulturze i religii Arabów z tego okresu zawarte są w źródłach asyryjskich, greckich i rzymskich, a także w Biblii i Koranie (sura 3 aja 154; sura 33 aja 33 czy sura 48 aja 26). 
Arabowie prawdopodobnie nie stworzyli harmonijnego systemu mitologicznego w okresie przed Mahometem. Najważniejszym źródłem traktującym o bóstwach staroarabskich jest "Żywot wysłannika Boga" ("Sirat Rasul Allah"), autorstwa Ibn Hiszama. Wymienieni są tam bogowie Al-Wadd, Al-Kajs, Al-Uzza, Al-Lat i inni. Charakterystyczny dla Arabów był kult wielkich głazów. Już na wiele wieków przed islamem Arabowie pielgrzymowali do świątyni Al-Kaaba, by czcić tamtejszy Czarny Kamień. 
Koran (71:23) wymienia pięć bóstw z tego okresu: Wadd, Suwa, Jaghuth, Ja’uq oraz Nasr.
Stosunek muzułmanów do tej przeszłości dobrze oddaje biografia Mahometa autorstwa Ibn Hiszama, z II w. ery muzułmańskiej (IX w. n.e.): 
Pochodzący z Indii, działający później w Pakistanie Abul A'la Maududi wprowadził w 1939 roku pojęcie „współczesnej dżahilijji”, którym to pojęciem określił współczesny świat Zachodni, odrzucający Boga. W późniejszym okresie pojęcie to było wykorzystywane m.in. przez Sajjida Kutba jako określenie stanu, w jakim znalazły się państwa muzułmańskie pod władzą reżimów ustanawiających prawa niezgodne z islamem.

</doc>
<doc id="523258" url="https://pl.wikipedia.org/wiki?curid=523258" title="Anthony Wilding">
Anthony Wilding

Anthony Frederick Wilding, Tony Wilding (ur. 31 października 1883 w Christchurch, zm. 9 maja 1915 w Neuve-Chapelle) – nowozelandzki tenisista, zwycięzca Wimbledonu i mistrzostw Australii w grze pojedynczej i grze podwójnej, zdobywca Pucharu Davisa, medalista olimpijski.
Występy tenisowe Wilding łączył z pracą prawnika, od 1909 roku był obrońcą przy Sądzie Najwyższym Nowej Zelandii. W młodości uprawiał krykiet, był jeźdźcem, słynął z podróżowania na europejskie turnieje motocyklem i samochodem.
Wilding był autorem książki poświęconej tenisowi "On the Court and Off". Publikacja ta cieszyła się popularnością m.in. w Japonii, przyczyniając się do powstania w krótkim czasie reprezentacji na Puchar Davisa tego kraju – wcześniej Japończycy preferowali zbliżoną dyscyplinę – soft tenis – w której używano gumowych piłek.
Krótko przed wybuchem I wojny światowej zdobył licencję pilota.
Został powołany do armii brytyjskiej i zginął na froncie francuskim wiosną 1915 roku.
Kariera tenisowa.
Do tenisa zachęcił go ojciec, który sam uprawiał krykiet. Rozwój talentu Wildinga nastąpił w czasie studiów prawniczych w Wielkiej Brytanii na University of Cambridge.
W 1905 roku debiutował we wspólnej reprezentacji Australii i Nowej Zelandii w Pucharze Davisa, rok później triumfował w mistrzostwach Nowej Zelandii oraz mistrzostwach Australii, pokonując w finale leworęcznego Francisa Fishera. Od 1905 regularnie uczestniczył w turnieju wimbledońskim, w 1910 roku odnosząc pierwsze zwycięstwo. W finale pokonał Arthura Gore’a. Przez kolejne lata pozostawał niepokonany na Wimbledonie, jako zwycięzca mając od razu gwarantowany udział w kolejnych finałach (challenge round). W 1911 roku jego finałowy przeciwnik Herbert Roper Barrett poddał mecz przy stanie 2:2 w setach, w 1912 roku Wilding ponownie pokonał Arthura Gore’a, w 1913 roku okazał się lepszy od Maurice’a McLoughlina. Dopiero w swoim ostatnim finale wimbledońskim w 1914 roku został pokonany przez Normana Brookesa.
Z Brookesem tworzył parę deblową, która wygrała Wimbledon w 1907 roku. W finale turnieju pretendentów (All Comers) gracze z Antypodów pokonali Bealsa Wrighta i Karla Behra, a ponieważ na starcie zabrakło mistrzów z poprzedniej edycji, Franka Riseleya i Sidneya Smitha, przypadło im końcowe zwycięstwo. Ich styl gry opierał się na urozmaiceniu gry, w której długie i mocne piłki przeplatały się z krótkimi i podciętymi. W 1908 roku Wilding pod nieobecność Brookesa wystąpił w parze z Josiahem Ritchiem, w finale All Comers pokonując w pięciu setach Arthura Gore’a i Herberta Ropera Barretta. Tym samym formalnie we właściwym finale (challenge round) Wilding z Ritchiem pokonał Brookesa i samego siebie. Sukces w parze z Ritchiem Wilding powtórzył w 1910 roku.
W 1911 roku w obronie tytułu deblowego na Wimbledonie przegrał w challenge round z Andrém Gobertem i Maxem Décugisem. Odzyskał tytuł deblowy w 1914 roku, ponownie z Brookesem, pokonując w finale Ropera Barretta i Charlesa Dixona. W tym samym roku Wilding był w finale jednej z pierwszych oficjalnych edycji wimbledońskiego miksta, ale w parze z Marguerite Broquedis przegrał z Ethel Larcombe i Jamesem Parkiem.
W 1909 roku ponownie zwyciężył w singlowych zawodach mistrzostw Australii, pokonując w finale Erniego Parkera. Wygrał w tym turnieju grę podwójną w 1906 roku (w parze z Rodneyem Heathem) i był w dalszych dwóch finałach debla (1908 z G. G. Sharpem i 1909 z Tomem Crooksem).
W 1904 roku, obok m.in. Normana Brookesa, był w gronie współzałożycieli Stowarzyszenia Tenisowego Australazji (federacje australijska i nowozelandzka pozostały wspólne do 1922 roku). Reprezentował Australazję w Pucharze Davisa w latach 1905–1909, przyczyniając się do zdobycia trofeum w 1907 roku i następnie utrzymania go w kolejnych dwóch edycjach. Powrócił do zespołu narodowego w 1914 roku w finale pokonując Amerykanina Richarda N. Williamsa oraz w deblu z Brookesem Toma Bundy’ego i Maurice’a McLoughlina. Wobec zwycięstwa Brookesa nad Williamsem porażka Wildinga z McLoughlinem na zakończenie finału nie miała już znaczenia. Wygrał 21 z 30 meczów rozegranych w Pucharze Davisa.
W 1912 roku Wilding zdobył brązowy medal olimpijski w grze pojedynczej w hali na igrzyskach olimpijskich w Sztokholmie.
Praworęczny Wilding jest uważany za jednego z pierwszych tenisistów o statusie gwiazdy sportowej. Jego mecze na Wimbledonie wzbudzały zainteresowanie, m.in. w czasie finału Wildinga z McLoughlinem w 1913 roku musiało dojść do interwencji policji wobec naporu publiczności na kort centralny. Wilding skutecznie grał w ataku, ale preferował grę z głębi kortu.
W 1978 roku nazwisko Wildinga wpisano do Międzynarodowej Tenisowej Galerii Sławy.

</doc>
<doc id="523260" url="https://pl.wikipedia.org/wiki?curid=523260" title="Tony Wilding">
Tony Wilding



</doc>
<doc id="523265" url="https://pl.wikipedia.org/wiki?curid=523265" title="Eimeria auburnensis">
Eimeria auburnensis

Eimeria auburnensis należy do królestwa protista, rodziny Eimeriidae, rodzaj Eimeria. Wywołuje u bydła chorobę pasożytniczą - kokcydiozę bydła zwaną też czerwonką bydła. Eimeria auburnensis pasożytuje w jelicie cienkim, jelicie ślepym oraz okrężnicy.

</doc>
<doc id="523268" url="https://pl.wikipedia.org/wiki?curid=523268" title="Kazimierz Subieta">
Kazimierz Subieta

Kazimierz Subieta (ur. 19 lipca 1944 w Góranach) – polski informatyk, specjalista w zakresie baz danych, profesor zwyczajny nauk technicznych. Żonaty, ma córkę i syna.
Zainteresowania naukowe.
Zainteresowania naukowe prof. Subiety obejmują inżynierię oprogramowania, bazy danych, systemy rozproszone, workflows, technologie internetowe, portale i e-learning. Jest, wraz ze swymi studentami, twórcą podejścia stosowego do semantyki i konstrukcji obiektowych języków zapytań (Stack-Based Approach, SBA) oraz języka zapytań i programowania obiektowych baz danych SBQL (Stack-Based Query Language).
Biografia naukowa.
W 1967 uzyskał stopień magistra inżyniera broniąc na Politechnice w Charkowie (Ukraina) pracy o sprzętowej obsłudze sensorów. Od 1968 do 1970 pracował jako inżynier w Polsce. Od 1970 do 1973 studiował jako doktorant na Politechnice Warszawskiej, co zakończyło się doktoratem z matematycznych modeli wyszukiwania informacji. Od 1973 do 2011 pracował w Instytucie Podstaw Informatyki PAN (IPIPAN); odszedł na emeryturę. Między 1985 i 1989 pracował też dla Intra Video GmbH w Zachodnim Berlinie jako programista i project manager. W tym czasie (1988) zrobił też w IPIPAN habilitację na temat stosowego podejścia do semantyki bazodanowych języków zapytań. Od 1991 do 1993 wykładał na Uniwersytecie w Hamburgu, a między 1994 a 1996 na Uniwersytecie w Kioto. Od 2002 do 2008 wykładał także na Wydziale Elektrotechniki, Elektroniki, Informatyki i Automatyki Politechniki Łódzkiej. Od 1998 wykłada w Polsko-Japońskiej Wyższej Szkole Technik Komputerowych w Warszawie. W 2004 został mianowany profesorem zwyczajnym na wniosek Rady Naukowej IPIPAN. Jest autorem ponad 190 publikacji naukowych i raportów, w tym 10 książek. Wypromował 17 doktorów i ponad 100 magistrów.
Poglądy.
Prof. Subieta ma wyraziste poglądy na temat związków teorii z praktyką w informatyce, które wygłaszał wielokrotnie w różnych kręgach, także wśród teoretyków:
Prof. Subieta wpisał się, jako ateista na Internetową Listę Ateistów i Agnostyków.
W 2013 odznaczony Złotym Krzyżem Zasługi.

</doc>
<doc id="523270" url="https://pl.wikipedia.org/wiki?curid=523270" title="Heortologia">
Heortologia

Heortologia - (gr. od "heorte" - święto, uroczystość) nauka systematyczna o roku kościelnym. Jest jednym z najważniejszych działów liturgiki. Heortologia zajmuje się rokiem liturgicznym nie tylko przez pryzmat historii, ale również poddaje analizie treść każdego święta i jego znaczenie moralne, ascetyczne i dogmatyczne. Korzenie tej nauki sięgają średniowiecza. 
Heortologia składa się z następujących rozdziałów:

</doc>
<doc id="523271" url="https://pl.wikipedia.org/wiki?curid=523271" title="Polish Kyokushinkai Tezuka Group">
Polish Kyokushinkai Tezuka Group

Polish Kyokushinkai Tezuka Group – organizacja ta została założona w Polsce, w kwietniu 2006 roku przez 10 klubów zrzeszonych wokół Eugeniusza Stanisławka (6.dan) z Wałbrzycha. Jej prezesem jest Eugeniusz Stanisławek, który w kwietniu 2006 roku otrzymał od Kancho Toru Tezuka (8 DAN) – certyfikat "Branch Representative" - czyli możliwość reprezentowania Kyokushin Kai Kan Tezuka Group w Polsce. 
Polish Kyokushinkai Tezuka Group zajmuje się w Polsce szerzeniem idei, które nakreslił twórca stylu karate Kyokushin – Masutatsu Ōyama, a jej wiernym kontynuatorem jest Toru Tezuka.
Główne ośrodki Polish Kyokushin Tezuka Group: Bydgoszcz, Głuszyca, Leszno, Nowa Ruda, Przemyśl, Słupiec, Stare Bogaczowice, Strzegom, Wałbrzych.
Zobacz też.
Źródła:

</doc>
<doc id="523272" url="https://pl.wikipedia.org/wiki?curid=523272" title="Homocysteina">
Homocysteina

Homocysteina, Hcy – organiczny związek chemiczny z grupy aminokwasów.
Jest to aminokwas siarkowy, powstający u człowieka w wyniku demetylacji aminokwasu metioniny, pochodzącej ze spożywanego białka.
Budową cząsteczki przypomina cysteinę, od której różni się obecnością dodatkowej grupy metylenowej () przed grupą tiolową ().
Prawidłowe wartości mieszczą się w granicach 5–15 µmol/l. Podwyższenie stężenia w osoczu krwi powyżej tej wartości nazywa się hiperhomocysteinemią.

</doc>
<doc id="523275" url="https://pl.wikipedia.org/wiki?curid=523275" title="Hiperhomocysteinemia">
Hiperhomocysteinemia

Hiperhomocysteinemia – stan, w którym stężenie homocysteiny w osoczu krwi jest wyższe niż 15 μmol/l. Można podzielić ją na umiarkowaną (15–30 μmol/l), średnią (31–100 μmol/l) i ciężką (więcej niż 100 μmol/l).
Aktualnie uważa się ją za czynnik ryzyka rozwoju między innymi chorób układu krążenia (udaru mózgu, zawału mięśnia sercowego, miażdżycy, epizodów zakrzepowych u pacjentów z chorobą Crohna), układu nerwowego (choroby Alzheimera) oraz nowotworów.
W badaniach dorosłej populacji w Polsce (NatPol Plus) wykazano, że częstość występowania hiperhomocysteinemii wynosi ok. 17%.
Przyczyny genetyczne hiperhomocysteinemii to mutacje genów kodujących β-syntazę cystationinową (powoduje homocystynurię) i reduktazę 5,10-metylenotetrahydrofolianową (MTHFR) (co wywołuje zaburzenie remetylacji homocysteiny), niedobór syntazy metioninowej oraz wrodzone zaburzenia metabolizmu witaminy B12.
Inne przyczyny to:
Leczenie polega na suplementacji witamin: B6, B12 i kwasu foliowego i betainy. Badania z 2006 roku, polegające na suplementacji tych witamin u osób z podwyższonym ryzykiem chorób układu krążenia lub po zawale mięśnia sercowego nie potwierdziły jednoznacznie korzystnego działania suplementacji tych witamin.

</doc>
<doc id="523277" url="https://pl.wikipedia.org/wiki?curid=523277" title="Koralówkowate">
Koralówkowate

Koralówkowate, gałęziakowate ("Ramariaceae" Corner) – przestarzały takson grzybów w randze rodziny, znajdujący się według niektórych klasyfikacji w ówczesnym rzędzie bezblaszkowców ("Aphylloporales"). Rodzinę tę utworzył Edred Corner w artykule "Supplement to 'A monograph of Clavaria and allied genera' ", opublikowanym w „Beihefte zur Nova Hedwigia” z 1970.

</doc>
<doc id="523280" url="https://pl.wikipedia.org/wiki?curid=523280" title="Wskaźnik glikemiczny">
Wskaźnik glikemiczny



</doc>
<doc id="523283" url="https://pl.wikipedia.org/wiki?curid=523283" title="Witrektomia">
Witrektomia

Witrektomia – operacyjny zabieg okulistyczny polegający na usunięciu wszelakich składników patologicznych (np. wylewów krwawych) znajdujących się w obrębie ciała szklistego oka. Jest jednym ze sposobów usuwania mętów ciała szklistego.

</doc>
<doc id="523289" url="https://pl.wikipedia.org/wiki?curid=523289" title="Sromotnikowate">
Sromotnikowate

Sromotnikowate ("Phallaceae" Corda) – rodzina grzybów znajdująca się w rzędzie sromotnikowców ("Phallales").
Charakterystyka.
Grzyby o owocnikach mięsistych przez cały okres rozwoju. Początkowo owocnik jest kulisty, później jego osłona pęka. Dojrzały owocnik składa się z pochwy i trzonu z główką. U większości gatunków zarodniki rozsiewane są przez owady.
Systematyka.
Rodzina "Phallaceae" jest zaliczana według CABI databases do rzędu sromotnikowców ("Phallales") i należą do niej rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="523293" url="https://pl.wikipedia.org/wiki?curid=523293" title="It Takes Two">
It Takes Two



</doc>
<doc id="523300" url="https://pl.wikipedia.org/wiki?curid=523300" title="Obrona Philidora">
Obrona Philidora

Obrona Philidora – debiut otwarty, oznaczony kodem ECO C41 i charakteryzujący się posunięciami:
Najczęściej wybieraną przez białe kontynuacją jest teraz 3.d4, na co czarne najczęściej wybierają kontynuacje 3...e:d4, 3...Sf6 i 3...Sd7. Obrona ta znana była od XVI wieku, lecz spopularyzowana została dopiero przez Philidora, twierdzącego, że posunięcie 2...Sc6 jest słabsze, zagradza bowiem drogę pionowi c. W odpowiedzi na 3.d4 Philidor grywał kontrgambit 3...f5. Praktyka turniejowa nie potwierdziła tej teorii: kontrgambit Philidora współcześnie oceniany jest jako niepoprawny, a obrona Philidora – jako zbyt pasywna, co powoduje, że nie bywa często stosowana w partiach turniejowych.

</doc>
<doc id="523306" url="https://pl.wikipedia.org/wiki?curid=523306" title="Phallus">
Phallus

Phallus Junius ex L. (sromotnik) – rodzaj grzybów z rodziny sromotnikowatych ("Phallaceae").
Systematyka i nazewnictwo.
Pozycja w klasyfikacji według Index Fungorum: "Phallaceae, Phallales, Phallomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Clautriavia" (Pat.) Lloyd,
"Cryptophallus" Peck,
"Dictyopeplos" Kuhl &amp; Hasselt,
"Dictyophallus" Corda,
"Dictyophora" Desv.,
"Dictyophora" sect. "Clautriavia" Pat.,
"Hymenophallus" Nees,
"Jaczewskia" Mattir.
"Junia" Dumort.
"Kirchbaumia" Schulzer,
"Leiophallus" (Fr.) Nees,
"Morellus" Eaton,
"Omphalophallus" Kalchbr.,
"Phalloidastrum" Battarra,
"Phallus" sect. "Dictyophora" (Desv.) Kreisel,
"Retigerus" Raddi,
"Satyrus" Bosc,
Sophronia Pers.
Nazwę polską podał Józef Jundziłł w 1830 r. W polskim piśmiennictwie mykologicznym rodzaj ten opisywany był też jako słupiak lub sromotnica.
Nazwa naukowa nawiązuje do kształtu owocnika. Wywodzi się z greckiej nazwy prącia (, w zlatynizowanej formie "Phallus"). Polska nazwa zwyczajowa "sromotnik" to staropolski wyraz oznaczający osobę okrytą hańbą lub siejącą zgorszenie.
Cechy charakterystyczne.
Saprotrofy lub pasożyty korzeni. Owocniki za młodu w postaci jajowatego tworu w galaretowatej osłonie. Jest to tzw. jajo. Po rozwinięciu się mają kształt falliczny. Na szczycie trzonu znajduje się dzwonkowaty kapelusz o powierzchni podobnej do plastra miodu, pokryty oliwkowozieloną masą zarodników. Owocnik o tej budowie nosi nazwę receptakl. Zarodniki eliptyczne, gładkie, bez pory rostkowej.

</doc>
<doc id="523307" url="https://pl.wikipedia.org/wiki?curid=523307" title="Dean Kamen">
Dean Kamen

Dean Lawrence Kamen (ur. 5 kwietnia 1951 w Rockville Centre) – amerykański wynalazca i przedsiębiorca, założyciel firmy DEKA. 

</doc>
<doc id="523308" url="https://pl.wikipedia.org/wiki?curid=523308" title="Ostiariusz">
Ostiariusz

Ostiariusz – chrześcijanin, któremu poprzez ustanowienie powierzono sprawowanie pieczy nad świątynią oraz dzwonienie na nabożeństwa. 
W Starym Testamencie zostali opisani wyznaczeni stróże, którzy otwierali o świcie bramy świątyni, pilnowali do niej wchodzących. W pierwotnym Kościele wprowadzono taką posługę w miejscach gromadzenia się wyznawców Chrystusa. Czuwali oni, by na zgromadzenie nie przychodzili nieochrzczeni, w razie niebezpieczeństwa ostrzegali, a po homilii pilnowali opuszczenia budynku zborowego przez katechumenów oraz pokutników. Pełnili też funkcje posłów biskupich. Nałożono na nich również obowiązek dzwonienia na nabożeństwa.
Posługa ostiariatu została zniesiona w 1972 roku przez papieża Pawła VI. Zachowano ją jedynie we wspólnotach związanych z liturgią przedsoborową, a zadania ostiariusza w parafiach wykonują obecnie zakrystianie. 

</doc>
<doc id="523309" url="https://pl.wikipedia.org/wiki?curid=523309" title="Passport to Paris">
Passport to Paris



</doc>
<doc id="523312" url="https://pl.wikipedia.org/wiki?curid=523312" title="Wymiennik węglowodanowy">
Wymiennik węglowodanowy

Wymiennik węglowodanowy (jednostka chlebowa, [ww]) – to jednostka używana w diabetologii, określająca 10 gramów (lub – w zależności od kraju – 12 gramów) węglowodanów przyswajalnych. Równoważna definicja wymiennika węglowodanowego, stosowana w Polsce, określa 1 wymiennik węglowodanowy jako 40 kcal/167 kJ.
Na przykład 1 wymiennik węglowodanowy zawarty jest w kromce razowego chleba (o masie 22–24 g) lub w średniej wielkości ziemniaku (o masie 51–69 g).
Pojęciem związanym z wymiennikiem węglowodanowym, często mylnie używanym zamiast wymiennika węglowodanowego, jest równoważnik węglowodanowy artykułu spożywczego, określający taką masę tego artykułu spożywczego, która zawiera 1 wymiennik węglowodanowy. Na przykład równoważnik węglowodanowy chleba razowego wynosi 22–24 gramy.
Istnieją tabele z wymiennikami węglowodanowymi, które ułatwiają diabetykom stosować oraz urozmaicać dietę. Podanie w diecie ilości wymienników węglowodanowych (np. 2 WW), pozostawia w gestii diabetyka wybór, czy będą to na przykład dwie kromki chleba, czy dwa średniej wielkości ziemniaki.
Wprowadzając pojęcie jednostki chlebowej kierowano się uproszczeniem, że spożycie różnych produktów, zawierających taką samą ilość węglowodanów przyswajalnych powoduje jednakowy wzrost glikemii u osoby je spożywającej. Możliwość uwzględnienia wpływu białek i tłuszczów na glikemię, zwłaszcza w terapii pompą insulinową, spowodowało wprowadzenie pojęcia wymiennika białkowo-tłuszczowego ([WBT] – 1 WBT to 100 kcal liczone z białek i tłuszczów pochodzących z artykułu spożywczego) oraz rzadziej używanego równoważnika białkowo-tłuszczowego artykułu spożywczego (takiej masy tego artykułu, która zawiera 1 WBT).
Porównaj: Indeks glikemiczny, dieta cukrzycowa (niskoglikemiczna)

</doc>
<doc id="523325" url="https://pl.wikipedia.org/wiki?curid=523325" title="Sen wolnofalowy">
Sen wolnofalowy

Non-rapid eye movement, NREM, SEM – faza snu charakteryzująca się wolnymi ruchami gałek ocznych, jest to tzw. sen głęboki. W tej fazie następuje głęboki wypoczynek. W mózgu pojawiają się fale theta, a później delta. Faza ta pojawia się szybko po zaśnięciu i trwa ok. godziny. Następnie pojawia się faza REM ("rapid eye movement"). Fazy te przeplatają się podczas normalnego 8-godzinnego snu, a jeden ich cykl wynosi około 90 minut. Im dłużej śpimy, tym faza NREM jest krótsza i płytsza, a faza REM trwa dłużej, zmniejsza się więc czasowy stosunek faz snu względem siebie. 
W czasie snu wolnofalowego tempo metabolizmu ulega znacznemu zmniejszeniu, spada ciśnienie krwi, zwolnione zostają oddechy i rytm serca, nerki produkują mniej moczu, a pokarm przesuwany jest przez jelita wolniej - organizm odpoczywa. Spada również o pół stopnia temperatura naszego ciała. Są jednak procesy, które w tej fazie snu zachodzą szybciej. Między innymi wzrasta poziom niektórych hormonów, szybciej goją się rany.
Dawniej uważano, że w fazie NREM nie pojawiają się marzenia senne. Obecnie wiadomo, że takie marzenia się pojawiają, choć nie w postaci konkretnych obrazów, ale raczej odczuć (np. spadanie) lub wizualizacji kolorów.

</doc>
<doc id="523330" url="https://pl.wikipedia.org/wiki?curid=523330" title="Wskaźnik aterogenności">
Wskaźnik aterogenności

Wskaźnik aterogenności, wskaźnik miażdżycowy – termin używany w medycynie, służący do określenia wzajemnych stosunków między lipidami występującymi we krwi.
Przekroczenia wartości prawidłowych danych wskaźników wiązane jest ze zwiększeniem ryzyka rozwoju miażdżycy i wskazuje konieczność interwencji dietetycznej i/lub farmakologicznej.
Wskaźnik Castellego.
Najpopularniejszy wskaźnik aterogenności, wyliczany ze stosunku: 
Wartość prawidłowa.
Wartość 2,5 to wynik bardzo dobry.
Wskaźnik osoczowy API.
API (Atherogenic Index of Plasma) to współczynnik, który wydaje się najlepiej korelować z ryzykiem choroby niedokrwiennej serca. Wyliczany według wzoru:
formula_1
Wartość prawidłowa.
Wartość przekraczająca 0,5 wskazuje na zwiększone ryzyko chorób układu krążenia.
Inne wskażniki.
Czasami spotyka się inne wskaźniki miażdżycowe, np.: 
Wskaźniki te nie mówią nic więcej niż sam lipidogram, oddają jednak w prosty i widoczny sposób panującą pomiędzy jego składowymi równowagę lub jej brak. Szczególnie nadają się zaś do monitorowania terapii i oceny ryzyka choroby niedokrwiennej serca.

</doc>
<doc id="523331" url="https://pl.wikipedia.org/wiki?curid=523331" title="Kanał Grunwaldzki">
Kanał Grunwaldzki

Kanał Grunwaldzki lub Lelecki Kanał – kanał mazurski, łączący jezioro Tałtowisko z jeziorem Kotek. Przechodzi przez niego droga z Rucianego-Nidy, Pisza i Mikołajek do Węgorzewa (przez Giżycko).
Historia kanału.
Kanał został wykopany w latach 1765–1772, jednak podczas wojen napoleońskich został zaniedbany, co spowodowało zamulenie i doprowadziło go do stanu nieużywalności. Kanał został przekopany ponownie w czasie robót publicznych realizowanych w latach 1845–1849.
Kanał ma 470 metrów długości, 12 metrów szerokości i średnio 1,8 metra głębokości. Jego brzegi zostały wybetonowane podczas jedynego od II wojny światowej remontu, w latach 50. XX w. Na obu brzegach biegnie (częściowo zniszczona) ścieżka do burłaczenia.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest nienazwanym odcinkiem Pisy o identyfikatorze cieku 39575. W jej ramach jest częścią odcinka o nazwie Kanał Mioduński od jez. Szymon do jez. Tałtowisko i identyfikatorze MPHP10 264177. W planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW200025264199 (Pisa od wypływu z jez. Kisajno do wypływu z jez. Tałty (EW. + z jez. Niegocin, Ryńskie)). Znajduje się na obszarze chronionego krajobrazu Krainy Wielkich Jezior Mazurskich.
Przebudowa kanału.
W listopadzie 2018 roku Urząd Marszałkowski Województwa Warmińsko-Mazurskiego oraz Państwowe Gospodarstwo Wodne Wody Polskie rozpoczęły proces modernizacji dróg wodnych na Mazurach, w ramach którego kanał ma zostać przebudowany, a jego infrastruktura umocniona. Remont kanału ma zakończyć się w 2021 roku. Koszt przebudowy kanałów Tałckiego, Mioduńskiego i Grunwaldzkiego oszacowano na ok. 65 mln PLN.
Okolice.
Około 50 metrów od wejścia od strony jeziora Kotek Wielki, nad kanałem przechodzi most drogowy (szosa z Rynu do Mikołajek lub z Rynu do Giżycka). U wyjścia kanału z jeziora Kotek znajduje się wieś Zielony Lasek.
Kanał bywa często odwiedzany przez wędkarzy, którzy w jego wodach łapią leszcze, okonie, sandacze, szczupaki i węgorze.
Nazwa.
Nazwa kanału pochodzi od "Grünwalde", obowiązującej w Prusach Wschodnich nazwy pobliskiej osady Zielony Lasek.

</doc>
<doc id="523338" url="https://pl.wikipedia.org/wiki?curid=523338" title="Rada Miasta">
Rada Miasta



</doc>
<doc id="523340" url="https://pl.wikipedia.org/wiki?curid=523340" title="Faza REM">
Faza REM

REM (z , dosł. „szybki ruch okiem”) lub sen paradoksalny – faza snu, w której występują szybkie ruchy gałek ocznych. Na tym etapie snu występuje wysoka aktywność mózgu, oddech jest nieregularny, wzrasta częstość skurczów serca, pojawiają się marzenia senne.
Faza REM występuje okresowo, zajmując około 25% czasu snu u młodych osób. Po tej fazie pojawia się faza NREM. Epizody snu REM normalnie powtarzają się co 90 minut i trwają od 5 do 30 minut.
Sen REM daje mniej wypoczynku niż sen wolnofalowy i jest zwykle związany z pojawieniem się marzeń sennych. Chociaż jego funkcja nie jest znana, wydaje się, że jest ważny dla zdrowia. Deprywacja snu REM u szczurów może doprowadzić do śmierci w ciągu kilku tygodni.
Chorobą związaną z napadowym pojawianiem się snu REM podczas czuwania (w dzień) jest narkolepsja.
Znaczenie snu REM.
Badania nad pozbawieniem snu REM człowieka po raz pierwszy przeprowadził w 1966 roku William Dement. W tych czasach powszechne było mniemanie, że tylko w tym śnie pojawiają się marzenia senne. Wówczas Dement przypuszczał, że deprywacja snu REM u człowieka powoduje drażliwość i trudności w skupieniu uwagi. Później jednak, po dalszych badaniach wycofał się z tych twierdzeń.
Mimo tego większość badań wykazuje istotne znaczenie ilości snu REM dla jakości samopoczucia psychicznego i funkcjonowania umysłowego oraz dla zapamiętywania, nauki. Jednak właściwie nie ma obecnie przekonujących dowodów, które mogłyby jednoznacznie potwierdzić bądź obalić znaczenie snu REM dla powstawania śladów pamięciowych u człowieka i ogólnie poprzeć lub obalić którąś z licznych teorii tłumaczących znaczenie snu REM. Mimo to wciąż pleni się przekonanie o rzekomych zgubnych następstwach braku snu REM u człowieka.
Zgodnie z tzw. „teorią wartownika” (), której autorem jest Amerykanin Fred Snyder, sen REM, w którym aktywność bioelektryczna mózgu przypomina czuwanie i w którym istnieje skłonność do łatwego wybudzenia się, umożliwia podczas nocy okresową kontrolę otoczenia, co w niepewnym środowisku ułatwia przeżycie.

</doc>
<doc id="523341" url="https://pl.wikipedia.org/wiki?curid=523341" title="Wojciech Obtułowicz">
Wojciech Obtułowicz

Wojciech Obtułowicz (ur. 14 lutego 1934 w Krakowie, zm. 12 lutego 2011 w Krakowie) – polski architekt, polityk lokalny. 
Życiorys.
Absolwent Politechniki Krakowskiej, przez szereg lat pełnił funkcję głównego architekta miasta. W latach 1998–2002 radny miasta Krakowa z ramienia AWS, w 2002 kandydat na prezydenta Krakowa z ramienia SKL-RNP, wiceprzewodniczący struktur krakowskich tej partii w latach 2002–2003. 18 lutego 2011 został pochowany w Alei Zasłużonych na Cmentarzu Rakowickim (kwatera: LXIXPASB, rząd: 1, miejsce: 11).

</doc>
<doc id="523345" url="https://pl.wikipedia.org/wiki?curid=523345" title="Dmitrij Kabalewski">
Dmitrij Kabalewski

Dmitrij Borisowicz Kabalewski (ros. Дмитрий Борисович Кабалевский; ur. w Sankt-Petersburgu, zm. 14 lutego 1987 w Moskwie) – rosyjski pianista i kompozytor.
Życiorys.
Studia muzyczne rozpoczął w 1918 roku w moskiewskiej Szkole Muzycznej im. Skriabina. Kompozycji uczył się u S. Wasilenki i G. Catoire’a. Później wstąpił do Konserwatorium Moskiewskiego, gdzie był uczniem Nikołaja Miaskowskiego (kompozycja) i Aleksandra Goldenweisera (fortepian). Wkrótce po ukończeniu konserwatorium rozpoczął pracę pedagogiczną (jako profesor kompozycji w konserwatorium moskiewskim).
Kabalewski należy – obok Prokofjewa, Szostakowicza i Chaczaturiana – do najpopularniejszych kompozytorów radzieckich. Niekiedy bliski ich muzyce, w istocie pozostaje jednak indywidualny w swym specyficznym, groteskowym humorze, w żywości pulsu rytmicznego, prostocie i klarowności faktury, a zarazem plastyczności tematów melodycznych, w osobliwej dysonansowości. Kabalewski jest w swoich kompozycjach bardzo oszczędny, posługuje się fakturą przejrzystą i prostą tematyką. Ważny dział jego twórczości stanowią drobne utwory fortepianowe przeznaczone dla dzieci, niezmiernie popularne, należące do stałego repertuaru adeptów sztuki pianistycznej.
Reprezentant stylu neoklasycznego, nawiązującego do twórczości Prokofjewa i Rachmaninowa. Pisał symfonie, poematy symfoniczne, opery, utwory kameralne i fortepianowe, ale największą popularnością cieszą się jego koncerty: fortepianowe, wiolonczelowe i skrzypcowy.
Pochowany na Cmentarzu Nowodziewiczym w Moskwie.
Odznaczenia i nagrody.
I medale.

</doc>
<doc id="523347" url="https://pl.wikipedia.org/wiki?curid=523347" title="Kanał Tałcki">
Kanał Tałcki

Kanał Tałcki "(rzadziej Kanał Tałteński)" – kanał mazurski łączący jezioro Tałtowisko z jeziorem Tałty. Przechodzi przez niego droga wodna z Ruciane-Nida, Piszu i Mikołajek do Węgorzewa (przez Giżycko).
Kanał został wykopany w XVIII, jednak w 1789 roku wraz z okolicznymi kanałami przestał on funkcjonować. Podczas wojen napoleońskich został całkowicie zniszczony. Kanał odbudowano w czasie robót publicznych realizowanych w latach 1854–1857.
Kanał ma 1620 metrów długości, 12 metrów szerokości i średnio ok. 2 metrów głębokości. Jego brzegi zostały wybetonowane podczas jedynego od II wojny światowej remontu w latach 50. Na obu brzegach biegnie (częściowo zniszczona) ścieżka do burłaczenia.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest odcinkiem Pisy o identyfikatorze cieku 138715, nazwie Kanał Tałcki od jez. Tałtowisko do jez. Tałty i identyfikatorze MPHP10 2641799. W planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW200025264199 (Pisa od wypływu z jez. Kisajno do wypływu z jez. Tałty (EW. + z jez. Niegocin, Ryńskie)). Znajduje się na obszarze chronionego krajobrazu Krainy Wielkich Jezior Mazurskich.
Przebudowa kanału.
W listopadzie 2018 roku Urząd Marszałkowski Województwa Warmińsko-Mazurskiego oraz Państwowe Gospodarstwo Wodne Wody Polskie rozpoczęły proces modernizacji dróg wodnych na Mazurach, w ramach których kanał ma zostać przebudowany, a jego infrastruktura umocniona. Remont kanału ma zakończyć się w 2022 roku. Koszt przebudowy kanału Tałckiego, Mioduńskiego i Grunwaldzkiego oszacowano na ok. 65 mln PLN.
Okolice.
Przez kanał przechodzi droga ze Skorupek do Tałt. Most drogowy znajduje się na 100. metrze od strony jeziora Tałtowisko.

</doc>
<doc id="523351" url="https://pl.wikipedia.org/wiki?curid=523351" title="Sen paradoksalny">
Sen paradoksalny



</doc>
<doc id="523356" url="https://pl.wikipedia.org/wiki?curid=523356" title="Segway Human Transporter">
Segway Human Transporter



</doc>
<doc id="523359" url="https://pl.wikipedia.org/wiki?curid=523359" title="Grzegorz Bonin">
Grzegorz Bonin

Grzegorz Bonin (ur. 2 grudnia 1983 w Tczewie) – polski piłkarz, występujący na pozycji pomocnika. Jednokrotny reprezentant Polski.
Kariera klubowa.
Grzegorz Bonin piłkarską karierę rozpoczynał w Mewie Gniew, w której grał do 2001 roku. Następnie trafił do Wisły Nowe, a w przerwie zimowej sezonu 2003/2004 przeszedł do Radomiaka Radom (działacze radomskiego klubu byli bardziej zainteresowani pozyskaniem innego zawodnika Wisły Nowe – Ukraińca Igora Kucenko, natomiast Bonina ściągnęli "przy okazji"). W nowym zespole szybko stał się podstawowym graczem, wraz z drużyną wywalczył awans do II ligi. Po raz pierwszy na drugim szczeblu rozgrywkowym zagrał 31 lipca 2004 roku w przegranym 0:2 meczu ze Szczakowianką Jaworzno. Pierwsze bramki zdobył natomiast w spotkaniu z RKS-em Radomsko, kiedy to dwukrotnie wpisał się na listę strzelców i przyczynił się do zwycięstwa 4:0.
Po zakończeniu rundy jesiennej sezonu 2004/2005 zainteresowanie zawodnikiem wyraziły Górnik Łęczna, Polonia Warszawa, Podbeskidzie Bielsko-Biała i Korona Kielce. Ostatecznie w grudniu 2004 roku Bonin związał się umową z kieleckim klubem, zaś cena transferu wyniosła 200 tys. złotych. W nowym zespole zadebiutował 20 marca 2005 roku w wygranym meczu z Widzewem Łódź (1:0), w którym grał przez pierwsze 45. minut. Wiosną był podstawowym graczem Korony, wraz z nią wywalczył awans do najwyższej klasy rozgrywek. W I lidze po raz pierwszy wystąpił 26 lipca w zremisowanym 0:0 pojedynku przeciwko Cracovii, natomiast debiutanckiego gola strzelił w przegranym 2:4 meczu z Pogonią Szczecin.
W latach 2005-2008 Bonin był podstawowym zawodnikiem kielczan i jego ważnym ogniwem. W sezonie 2006/2007 strzelił we wszystkich rozgrywkach dziesięć goli, a wraz z kieleckim zespołem dotarł do finału Pucharu Polski, w którym zagrał przez pełne 90. minut, a jego klub przegrał z Dyskobolią Grodzisk Wlkp..
W lipcu 2008 roku Bonin podpisał trzyletni kontrakt z Górnikiem Zabrze. Szybko stał się jego podstawowym zawodnikiem, w sezonie 2008/2009, w którym śląski klub spadł do niższej ligi, strzelił w jego barwach jednego gola – w przegranym 2:3 spotkaniu przeciwko GKS-owi Bełchatów. Również w kolejnych rozgrywkach, w których Górnik powrócił do Ekstraklasy, występował w pierwszym składzie – zaliczył 29 meczów. Jesienią sezonu 2010/2011 należał do najlepszych zawodników zabrzan. W przerwie zimowej jego pozyskaniem zainteresowane były polskie kluby oraz drużyna z Grecji, jednak ostatecznie pozostał w swoim zespole. Wiosną zdobył dwa gole – w spotkaniu z GKS-em Bełchatów, zapewniając Górnikowi remis, oraz w meczu przeciwko Śląskowi Wrocław, przyczyniając się do zwycięstwa.
Po zakończeniu sezonu 2010/2011 chęć zakontraktowania Bonina wyraziły Jagiellonia Białystok i Polonia Warszawa. Zawodnik wybrał ofertę warszawskiego klubu, tłumacząc swoją decyzję „chęcią walki o najwyższe cele”. 2 czerwca podpisał z nim trzyletnią umowę. Po krótkim epizodzie w ŁKS-ie Łódź, w lipcu 2012 roku podpisał kontrakt z Pogonią Szczecin. W barwach "Portowców" rozegrał 5 spotkań i strzelił jedną bramkę. Ze względu na słabą formę zawodnika, klub ze Szczecina postanowił rozstać się z Boninem. Na początku 2013 roku powrócił on do Górnika Zabrze. Powrót jednak nie okazał się dla zawodnika sukcesem. W czerwcu 2013 roku Bonin zasilił zespół Górnika Łęczna. Już rok później dostał szansę gry w ekstraklasie, ponieważ klub z Łęcznej uzyskał awans do wyższej ligi. W I lidze Bonin strzelił 9 goli i był najlepszym strzelcem zespołu z Lubelszczyzny.
18 lipca 2018 podpisał kontrakt z Motorem Lublin. W lutym 2020 został zawodnikiem Lublinianki, zaś 4 miesiące później został grającym asystentem trenera trzecioligowej Chełmianki Chełm. Odszedł w Chełmianki w styczniu 2023. W lutym 2023 został piłkarzem występującej w zamojskiej klasie okręgowej Granicy Lubycza Królewska.
Kariera reprezentacyjna.
W listopadzie 2005 roku Bonin został powołany przez Edwarda Klejndinsta do reprezentacji B na mecz ze Szkocją. W przegranym 0:2 spotkaniu, które odbyło się w Kilmarnock, zagrał od 57. minuty, kiedy to zmienił Macieja Iwańskiego.
W kwietniu 2006 roku Bonin został powołany przez selekcjonera Pawła Janasa do reprezentacji Polski na towarzyski mecz z Litwą. Jeszcze przed rozpoczęciem spotkania, które odbyło się w Bełchatowie, wraz z innym reprezentantami Polski oraz Litwy podpisał apel „Alkohol nie jest dla nieletnich!”. W samym pojedynku, zakończonym porażką, wystąpił w pierwszej połowie, w której kilkukrotnie próbował pokonać bramkarza rywali strzałami z dystansu.
W listopadzie 2007 roku Bonin został dowołany na grudniowe zgrupowanie w Turcji. W jego ramach wystąpił w sparingowym spotkaniu przeciwko Antalyasporowi; w towarzyskim meczu z reprezentacją Bośni i Hercegowiny jednak nie zagrał. Wystąpił za to w marcowym pojedynku z Zagranicznymi Gwiazdami Orange Ekstraklasy, w którym na początku drugiej połowy zmienił Tomasza Zahorskiego. We wrześniu 2010 roku został powołany przez selekcjonera Franciszka Smudę na mecze towarzyskie z USA i Ekwadorem, ale ponownie nie pojawił się na murawie.

</doc>
<doc id="523361" url="https://pl.wikipedia.org/wiki?curid=523361" title="Olga Morozowa">
Olga Morozowa

Olga Morozowa, ros. Ольга Морозова, zamężna Rubenowa (ur. 22 lutego 1949 w Moskwie) – tenisistka rosyjska, zwyciężczyni wielkoszlemowego French Open w grze podwójnej, finalistka French Open i Wimbledonu w grze pojedynczej, reprezentantka w Pucharze Federacji.
Praworęczna Olga Morozowa preferowała ofensywny styl gry „serwis-wolej”. Jest uważana za najwybitniejszą reprezentantkę ZSRR w tenisie, pierwszą z tytułem wielkoszlemowym, a także pierwszą z tytułem międzynarodowej mistrzyni USA (halowe mistrzostwo w 1973 z Mariną Krosziną). W 1965 wygrała grę pojedynczą juniorek na Wimbledonie. W 1968 w parze z Gruzinem w barwach radzieckich Aleksandrem Metrewelim dotarła po raz pierwszy do wimbledońskiego finału gry mieszanej, przegrywając z Australijczykami Kenem Fletcherem i Margaret Court 1:6, 12:14. Dwa lata później w finale miksta na Wimbledonie, ponownie z Metrewelim, nie sprostała Rumunowi Ilie Năstase i Amerykance Rosie Casals, przegrywając po zaciętym meczu 3:6, 6:4, 7:9.
W grze pojedynczej w każdej z imprez Wielkiego Szlema doszła przynajmniej do ćwierćfinału. Najlepsze rezultaty uzyskała w 1974, kiedy spotkała się w finale French Open i Wimbledonu z Chris Evert. Oba mecze przegrała w dwóch setach. Na mistrzostwach Francji powetowała sobie porażkę singlową tytułem w grze podwójnej, partnerując swojej finałowej rywalce Evert. W drodze do finału na Wimbledonie pokonała w ćwierćfinale obrończynię tytułu Billie Jean King, a w półfinale Brytyjkę Virginię Wade. Miała na koncie także zwycięstwa m.in. nad Evonne Goolagong, Haną Mandlíkovą, Mimą Jaušovec, Wendy Turnbull, Virginią Ruzici. W latach 1973–1976 figurowała w czołowej dziesiątce rankingu światowego, w tym jako nr 4 w 1974.
Do innych znaczących osiągnięć singlowych Morozowej można zaliczyć finał Italian Open w Rzymie w 1972 (porażka z Lindą Tueno) oraz mistrzostwo Europy amatorów w tymże roku. W 1971 wygrała międzynarodowe mistrzostwa Polski. Kilkakrotnie zdobywała tytuł mistrzyni ZSRR. Karierę zawodową zakończyła formalnie w 1977, kiedy władze radzieckie zabroniły międzynarodowych kontaktów sportowych w proteście wobec dopuszczenia do rywalizacji zawodników z RPA. Od tego czasu występowała jedynie w rozgrywkach Pucharu Federacji, w ramach których łącznie rozegrała 18 spotkań (z czego 14 zwycięskich). Ostatni raz wystąpiła w reprezentacji ZSRR w 1980, ponosząc dotkliwą porażkę z Tracy Austin.
Ukończyła studia medyczne na uniwersytecie w Moskwie, wyszła za mąż za inżyniera Wiktora Rubenowa. Po zakończeniu kariery zawodniczej była m.in. trenerką narodowej ekipy radzieckiej i brytyjskiej oraz osobistą trenerką Jeleny Diemientjewej.
Osiągnięcia w turniejach wielkoszlemowych:
Finały singlowe w turniejach wielkoszlemowych:

</doc>
<doc id="523362" url="https://pl.wikipedia.org/wiki?curid=523362" title="Olga Morozova">
Olga Morozova



</doc>
<doc id="523363" url="https://pl.wikipedia.org/wiki?curid=523363" title="Shūsaku Endō">
Shūsaku Endō

 – japoński pisarz, tworzący swoje utwory z perspektywy katolika żyjącego w społeczeństwie buddyjskim.
Życiorys.
Shūsaku Endō urodził się w Tokio jako drugi syn urzędnika bankowego i nauczycielki gry na skrzypcach. W 1926 roku jego rodzina przeniosła się do Mandżurii, gdzie jego ojciec został wysłany służbowo. Siedem lat później, po rozwodzie rodziców, wrócił z matką i bratem do Japonii. W Kobe jego matka zainteresowała się katolicyzmem i w wieku jedenastu lat Endō został ochrzczony.
W czasie II wojny światowej Endō studiował i pracował w fabryce. Po wojnie rozpoczął studia romanistyczne, a w latach 1950-1953 przebywał na stypendium we Francji. To wówczas podjął pierwsze próby literackie – jego relacje z pobytu w Europie były publikowane w Japonii.
We Francji zachorował na gruźlicę płuc. Także w późniejszych latach wiele czasu przebywał w szpitalach. Mimo to nie przerwał pracy literackiej i przez wiele lat regularnie publikował powieści oraz humoreski.
Powieści Endō są często skonstruowane wokół historyczno-przygodowego szkieletu, jak "Samuraj", oparty na autentycznych wydarzeniach z XVII wieku (poselstwo Tsunenagi Hasekury). Jednak najważniejszą warstwę twórczości pisarza stanowi próba ukazania duchowych rozterek Japończyka-chrześcijanina w tradycyjnie buddyjskim środowisku.

</doc>
<doc id="523365" url="https://pl.wikipedia.org/wiki?curid=523365" title="Shusaku Endo">
Shusaku Endo



</doc>
<doc id="523366" url="https://pl.wikipedia.org/wiki?curid=523366" title="Endo Shusaku">
Endo Shusaku



</doc>
<doc id="523372" url="https://pl.wikipedia.org/wiki?curid=523372" title="Kanał Lelecki">
Kanał Lelecki



</doc>
<doc id="523373" url="https://pl.wikipedia.org/wiki?curid=523373" title="Płyta (album Voo Voo)">
Płyta (album Voo Voo)

Płyta – album zespołu Voo Voo wydany w 2002 r., podobnie jak poprzedni album "Płyta z muzyką" został nagrany w zabytkowym spichlerzu w Janowcu.
Lista utworów.
źródło:.
Słowa i muzyka Wojciech Waglewski z wyjątkiem utworu 6. ze słowami Fisza.
Muzycy.
źródło:.

</doc>
<doc id="523375" url="https://pl.wikipedia.org/wiki?curid=523375" title="Kapitał ekonomiczny">
Kapitał ekonomiczny



</doc>
<doc id="523376" url="https://pl.wikipedia.org/wiki?curid=523376" title="Warszawska Grupa Inwestycyjna">
Warszawska Grupa Inwestycyjna

Warszawska Grupa Inwestycyjna (WGI) – firma inwestycyjna, która działała głównie na rynku forex; została utworzona 4 września 1998 r. przez Macieja Soporka i Emila Drożdża (który później został prezesem Interbrok Investment) pod nazwą Ramsed sp. z o.o.; 16 kwietnia 1999 r. dokonano zmiany nazwy z Ramsed sp. z o.o. na Warszawska Grupa Inwestycyjna sp. z o.o. (znana w skrócie jako WGI), a w skład zarządu weszli: Maciej Soporek, Łukasz Kaczor i Arkadiusz Rybak; 21 grudnia 2000 r. nastąpiło przekształcenie WGI sp. z o.o. w WGI S.A.; 20 września 2004 r. spółka WGI S.A. otrzymała licencję maklerską i dnia 22 kwietnia 2005 r. zmieniła nazwę z WGI S.A. na WGI Dom Maklerski S.A. (w skrócie WGI DM S.A.). W sumie było 5 spółek z grupy WGI mających w nazwie WGI: WGI Dom Maklerski S.A., WGI Consulting sp. z o.o., WGI TFI S.A., WGI Financial sp. z o.o. i WGI Europe Ltd. z siedzibą w Wielkiej Brytanii. Prezesem WGI Financial sp. z o.o. była Barbara Łukasiak. Oprócz tego istniały liczne spółki powiązane kapitałowo lub osobowo niemające w nazwie WGI.
W skład pierwszej rady nadzorczej spółki WGI S.A., weszli Włodzimierz Soporek, Arkadiusz Rybak, Janusz Kaczor, Marzenna Soporek oraz Danuta Kaczor. W 2004 r. powołano nową radę nadzorczą, w skład której weszli: Zbigniew Basak - jako przewodniczący, Bohdan Wyżnikiewicz, Tomasz Szapiro oraz Richard Mbewe.
W skład rady nadzorczej spółki WGI TFI S.A. weszły znane osoby: Dariusz Rosati, Henryka Bochniarz, prof. Witold Orłowski, które w ocenie klientów WGI oraz ekspertów finansowych uwiarygadniały działania spółki WGI DM SA. Zarząd WGI DM S.A. wykorzystywał ten fakt w celach marketingowych, aby przyciągnąć nowych klientów i zatrzymać dotychczasowych, m.in. poprzez stałe podkreślanie współpracy z tymi osobami i publikowanie ich wizerunków w czasopiśmie "Inwestor finansowy" (czasopismo wydawane w celach marketingowych przez WGI Consulting sp. z o.o.) m.in. w postaci fotoreportaży z seminariów i konferencji organizowanych przez WGI z udziałem członków rady nadzorczej WGI TFI S.A..
4 kwietnia 2006 r. spółka utraciła licencję KNF, m.in. za wprowadzanie w błąd klientów co do stanu ich rachunków i nieprzestrzeganie reguł przeciwdziałania praniu brudnych pieniędzy. Sąd ogłosił jej upadłość 22 czerwca 2006 r.
Weryfikacja stanu aktywów inwestowanych przez spółkę zależną WGI Consulting Sp. z o.o. przez jej syndyka stwierdziła olbrzymią defraudację majątku i jest przedmiotem toczących się postępowań w prokuraturze oraz przed sądami. Syndyk WGI Consulting oskarżył byłych członków zarządu WGI Consulting, Macieja Soporka, Łukasza Kaczora oraz Arkadiusza Rybaka o przywłaszczenie mienia o znacznej wartości.
Zdefraudowano ponad 340 mln zł i prokuratura nie ustaliła, gdzie i w jaki sposób zniknęły pieniądze poszkodowanych klientów WGI. Syndyk WGI DM na koncie domu maklerskiego znalazł tylko 200 tys. zł. Żeby postępowanie upadłościowe WGI DM mogło się toczyć, wierzyciele musieli wyłożyć własne pieniądze – w sumie prawie 800 tys. zł zaliczek na prowadzenie postępowania upadłościowego, które jednak po wykorzystaniu tej kwoty przez syndyka WGI DM umorzono z powodu braku środków.
W 2008 roku syndyk WGI Consulting Lechosław Kochański odzyskał ok. 16,6 mln dolarów ze środków Wachovia Securities, którym WGI przekazało część środków.
W grudniu 2012 roku prokuratura skierowała do sądu akt oskarżenia w tej sprawie.
Sąd Rejonowy dla Warszawy-Śródmieścia umorzył postępowanie przeciwko siedmiu pracownikom byłej Komisji Papierów Wartościowych i Giełd (teraz Komisja Nadzoru Finansowego) w związku z aferą WGI Domu Maklerskiego SA. Sąd Okręgowy w Warszawie utrzymał w mocy postanowienie sądu I instancji o umorzeniu postępowania.
W sprawie wyłączonej z głównego postępowania ze względu na krótki termin przedawnienia (06.10.2015) Sąd Rejonowy dla Warszawy-Woli wyrokiem z dnia 23 marca 2015 r. uznał wiceprezesa WGI Łukasza K. za winnego popełnienia zarzucanego jemu występku z art. 18 § 2 kk w zw. z art. 233 § 1 kk (nakłanianie świadka do zatajenia prawdy podczas składania zeznań mających służyć za dowód w postępowaniu administracyjnym przed KPWiG) i wymierzono oskarżonemu karę 8 miesięcy pozbawienia wolności, której wykonanie warunkowo zawieszono na 2 lata próby. Oskarżonego sąd obciążył również kosztami sądowymi. Sąd Okręgowy w Warszawie utrzymał w mocy wyrok Sądu Rejonowego.
W marcu 2015 r. wydział do spraw przestępczości zorganizowanej i korupcji Prokuratury Apelacyjnej w Warszawie wszczął nowe śledztwo, w którym ma zbadać m.in. przepływy finansowe pomiędzy spółkami z grupy WGI oraz transferowanie pieniędzy za granicę i na prywatne konta w Zurychu szefów WGI. Prokuratura ma ocenić rolę w tym procederze Arkadiusza R. (prezesa WGI Consulting). Od września 2014 r. warszawska prokuratura prowadzi też inne śledztwo – w sprawie uszczuplenia majątku spółki córki WGI Consulting.
W sprawie karnej przeciwko zarządowi WGI Consulting sp. z o.o. Sąd Rejonowy dla Warszawy-Woli wyrokiem z dnia 29 kwietnia 2015 r. uznał winę oskarżonych za 4 z 5 zarzutów. Łącznie sąd skazał Macieja S. i Łukasza K. na rok i dwa miesiące więzienia w zawieszeniu na 4-letni okres próbny (prokurator wnosił o 2-letni okres próbny, ale zdaniem sądu było to zbyt łagodne). Ponadto S. miałby zapłacić 200 tys. zł grzywny i ponad 50 tys. zł różnych opłat sądowych. Arkadiusz R. został skazany na łączną karę 175 tys. zł grzywny i obowiązek poniesienia ponad 50 tys. zł kosztów oraz opłat sądowych. Sąd Okręgowy w Warszawie w dniu 15 stycznia 2016 r. złagodził wyrok sądu I instancji, utrzymując trzy z czterech przestępstw, za które w kwietniu 2015 r. szefów WGI Consulting skazał sąd pierwszej instancji. Sąd odwoławczy zmniejszył jednocześnie wymiar kary finansowej. Arkadiusz R. otrzymał 125 tys. zł grzywny, a Maciej S. 180 tys. zł.
Sąd Okręgowy w Warszawie uchylił dnia 19 maja 2015 r. zakaz opuszczania kraju i zatrzymanie paszportów wobec trzech szefów Warszawskiej Grupy Inwestycyjnej.
Przewodniczący KPWiG / KNF wykorzystując swoje uprawnienia prokuratorskie wniósł 3 sierpnia 2006 r. oraz 19 kwietnia 2007 r. pozew w imieniu i na rzecz poszkodowanych klientów WGI, którzy zgłosili do KPWiG chęć przystąpienia do pozwu. W sumie do obu ww. pozwów przystąpiło 901 poszkodowanych spośród ok. 1500 poszkodowanych klientów WGI. Zgodę na objęcie pierwszym powództwem wyraziło 828 poszkodowanych inwestorów. Drugi pozew objął 73 inwestorów, którzy nie zdołali zgłosić się do KPWiG w 2006 r.. 6 lutego 2019 r., po 13 latach prowadzenia postępowania, Sąd Okręgowy w Warszawie umorzył postępowanie z winy powoda, tj. przewodniczącego KNF. Sąd zarzucił KNF, że nie interesuje się tokiem sprawy, dokumentami złożonymi w sprawie i nie prowadzi sprawy w sposób profesjonalny, m.in. nie zweryfikował „na rzecz której z osób pozew jest popierany w całości, w części lub zostaje cofnięty”, zaś wyjaśnienia powoda sąd uznał za "wysoce niefrasobliwe". 11 października 2019 r. Sąd Apelacyjny uchylił postanowienie o umorzeniu postępowania.

</doc>
<doc id="523378" url="https://pl.wikipedia.org/wiki?curid=523378" title="Botewgrad">
Botewgrad

Botewgrad (bułg. "Ботевград") – miasto w zachodniej Bułgarii, położone około 40 km od stolicy kraju Sofii, u zachodnich podnóży Starej Płaniny.
Miasto było dawniej znane pod nazwą Orchanie (bułg. "Орхание"). Współczesna nazwa pochodzi od nazwiska jednego z najsłynniejszych bułgarskich poetów – Christo Botewa.
Botewgrad jest jednym z najstarszych miast w Bułgarii. Założony został około V wieku przez Traków, później był rzymską osadą. W średniowieczu ważny ośrodek feudalny.
W mieście znajduje się Muzeum Historii o statusie muzeum narodowego.
W mieście rozwinął się przemysł elektrotechniczny, samochodowy, meblarski oraz spożywczy.

</doc>
<doc id="523380" url="https://pl.wikipedia.org/wiki?curid=523380" title="Voo Voo z kobietami">
Voo Voo z kobietami

Voo Voo z kobietami – album zespołu Voo Voo wydany w 2003 r., na którym gościnnie śpiewają Urszula Dudziak i Anna Maria Jopek.
Lista utworów.
Muzyka i słowa W. Waglewski z wyjątkiem „Co ona ma” muzyka i słowa U. Dudziak
Muzycy.
Voo Voo:
gościnnie:

</doc>
<doc id="523381" url="https://pl.wikipedia.org/wiki?curid=523381" title="Botevgrad">
Botevgrad



</doc>
<doc id="523382" url="https://pl.wikipedia.org/wiki?curid=523382" title="Orchanie">
Orchanie



</doc>
<doc id="523383" url="https://pl.wikipedia.org/wiki?curid=523383" title="Bugge Wesseltoft">
Bugge Wesseltoft

Bugge Wesseltoft (ur. 1 lutego 1964 w Porsgrunn) – norweski muzyk jazzowy, pianista, kompozytor, producent muzyczny. Prowadzi własną wytwórnię muzyczną Jazzland Records.
Na początku lat 90. zainicjował przejście od tradycyjnego jazzu norweskiego (reprezentowanego przez wydawnictwa ECM) do nowoczesnego stylu, czasami nazywanego future jazz lub nu jazz.
Grał m.in. z Janem Garbarkiem. Współtworzył również awangardowy zespół blackmetalowy pod nazwą System:Obscure. Skład grupy oprócz Wesseltofta tworzyli: perkusista Tony Laureano, wokalista Lars „Balfori” Larsen, gitarzysta Steinar Gundersen oraz basista Lars Norberg. Muzycy zarejestrowali jedynie trzyutworową płytę promocyjną, a także wystąpili w 2006 roku na Inferno Metal Festival.

</doc>
<doc id="523384" url="https://pl.wikipedia.org/wiki?curid=523384" title="Orhanie">
Orhanie



</doc>
<doc id="523386" url="https://pl.wikipedia.org/wiki?curid=523386" title="Zespół metaboliczny">
Zespół metaboliczny

Zespół metaboliczny, zespół X, zespół polimetaboliczny, dawniej zespół insulinooporności lub zespół Raevena – zbiór wzajemnie powiązanych czynników zwiększających istotnie ryzyko rozwoju miażdżycy i cukrzycy typu 2 oraz ich powikłań sercowo-naczyniowych.
Przyczyny i obraz.
Czynniki ryzyka.
Są to między innymi:
Najczęściej rozpoznawane składowe zespołu metabolicznego.
Są to między innymi;
Następstwa.
Są to między innymi:
Stanowiąc zarówno czynnik ryzyka, jak i możliwe następstwo zespołu, problemy psychiczne, w tym depresja, mogą prowadzić do wystąpienia mechanizmu dodatniego sprzężenia zwrotnego (samonakręcającej się spirali), którego przerwanie jest celem terapii behawioralno-poznawczej.
Epidemiologia.
Z przeprowadzonego w 2002 roku w Akademii Medycznej w Gdańsku badania NATPOL PLUS wynika, że kryteria rozpoznania zespołu metabolicznego według IDF ("International Diabetes Federation") spełniało w Polsce 26,2% społeczeństwa, czyli około 10 milionów Polaków.
Kryteria rozpoznania.
Aktualnie za obowiązujące i równolegle funkcjonujące w piśmiennictwie uważa się wyszczególnione poniżej kryteria IDF oraz zmodyfikowane kryteria NCEP-ATPIII ("National Cholesterol Education Program-Adult Treatment Panel III"). Definicja Światowej Organizacji Zdrowia ma obecnie znaczenie historyczne.
Kryteria według wspólnego stanowiska IDF, NHLBI, AHA, WHF, IAS i IASO (2009).
Do rozpoznania powinny być spełnione dowolne 3 z 5 następujących kryteriów:
Kryteria według IDF z 2005.
Do rozpoznania konieczne jest:
Kryteria według NCEP-ATP III z 2001 z późniejszą modyfikacją (2004).
Do rozpoznania konieczne jest stwierdzenie co najmniej trzech z pięciu poniższych nieprawidłowości:

</doc>
<doc id="523388" url="https://pl.wikipedia.org/wiki?curid=523388" title="Zespół polimetaboliczny">
Zespół polimetaboliczny



</doc>
<doc id="523389" url="https://pl.wikipedia.org/wiki?curid=523389" title="Zespół X">
Zespół X



</doc>
<doc id="523390" url="https://pl.wikipedia.org/wiki?curid=523390" title="Zespół metaboliczny X">
Zespół metaboliczny X



</doc>
<doc id="523391" url="https://pl.wikipedia.org/wiki?curid=523391" title="Zdrapka">
Zdrapka

Zdrapka – technika poligraficzna, polegająca na pokrywaniu właściwego druku warstwą ochronną, uniemożliwiającą jego odczytanie bez jej zdrapania (stąd nazwa). Zdrapki są wykorzystywane przez organizatorów loterii (Polski Monopol Loteryjny, tabloidy), a także przez operatorów sieci telefonii komórkowej w systemie pre-paid. Usunięcie warstwy ochronnej jest równoznaczne z zawarciem umowy cywilnoprawnej lub akceptacją regulaminu konkursu, bądź loterii.

</doc>
<doc id="523392" url="https://pl.wikipedia.org/wiki?curid=523392" title="Zespół insulinooporności">
Zespół insulinooporności



</doc>
<doc id="523393" url="https://pl.wikipedia.org/wiki?curid=523393" title="Zespół Raevena">
Zespół Raevena



</doc>
<doc id="523395" url="https://pl.wikipedia.org/wiki?curid=523395" title="Białystok Wiadukt">
Białystok Wiadukt

Białystok Wiadukt – dawny przystanek osobowy znajdujący się na obrzeżach Białegostoku, posiadał dwa perony boczne naprzemianległe o długości 220 metrów. Przy krańcach peronów znajduje się wiadukt linii kolejowej nr 515. Przystanek zamknięto 29 stycznia 2023 roku, następnie został fizycznie zlikwidowany. 
Połączenia.
We wcześniejszych latach z przystanku były dostępne także dalsze relacje bezpośrednie takie jak Warszawa Wileńska, Warszawa Zachodnia, Małkinia czy Ełk.
Przystanek objęty był ofertą taryfową "Bilet miejski".
W roku 2017 przystanek obsługiwał 20–49 pasażerów na dobę.

</doc>
<doc id="523405" url="https://pl.wikipedia.org/wiki?curid=523405" title="Jerzy Bereś">
Jerzy Bereś

Jerzy Bereś (ur. 14 września 1930 w Nowym Sączu, zm. 25 grudnia 2012 w Krakowie) – polski rzeźbiarz, autor akcji i performer.
Twórczość.
W swojej twórczości posługiwał się manifestacjami artystycznymi. Jego prace i przedsięwzięcia, mają często charakter wypowiedzi polityczno-etycznej, głosił postulat wartości „aktu twórczego” nad przedmiotem. Jerzy Bereś wykształcił swój własny i niepowtarzalny styl, jednak jego praktyki były pokrewne: happeningowi i performance, chociaż osobiście nigdy nie przyznawał się do jakiegokolwiek pokrewieństwa z tymi kierunkami w sztuce, nazywając swoje działania manifestacjami (akcjami, „mszami”). Sztuka Beresia jest sztuką symbolu, metafory i metafizycznych skojarzeń. Wykonał też działania o charakterze dysput ze znanymi twórcami z historii sztuki XX wieku np. z Witkacym, Kantorem czy Duchampem.
Działalność artystyczna.
W 1956 ukończył rzeźbę w krakowskiej ASP u Xawerego Dunikowskiego.
Pierwszą indywidualną wystawę miał w 1958 w krakowskim Domu Plastyków, zaprezentował tam rzeźby: "Kołysanka", "Do słońca", "Matka", "Ewa", "Niepokój", "Idylla" wykonane z gipsu i żelazobetonu. Doświadczenie tej wystawy wpłynęło na decyzję Beresia, by przerwać dotychczasową pracę i wraz z nią tradycję wyniesioną z ASP w Krakowie. Zrealizował tuż przed rokiem 1960 pierwsze rzeźby z drewna: "Rzepicha" i "Bart". Były to jednak realizacje zbyt dokładne, co doprowadziło artystę do decyzji o jeszcze większym uproszczeniu swojej pracy. Od tego czasu jego rzeźby w drewnie są coraz prostsze i coraz wyraźniej pozostają w charakterze zbliżone do natury używanego materiału. W 1960 r. powstały jego pierwsze rzeźby z cyklu "Zwidy", a w 1967 z cyklu "Wyrocznia", wykonane z naturalnych surowców: polnych kamieni, konopnych sznurów, strzępów workowego płótna, skórzanych rzemieni (charakterystycznych materiałów dla jego twórczości).
W 1968 Bereś zaprezentował w Galerii Foksal w Warszawie pierwszą manifestację artystyczną "Przepowiednia I". Otwiera ona cały cykl wystąpień, będących komentarzem do polityki, religii, sztuki i filozofii, w których artysta często posługuje się własnym ciałem i obiektem. Następnie realizował akcje nazywane przez artystę „mszami”, w których poruszał on najważniejsze polskie problemy, m.in.: "Msza Romantyczna", "Msza Polityczna", "Msza polska". Uczestnik Sympozjum Plastycznego Wrocław ’70.
W 1997 został odznaczony Krzyżem Oficerskim Orderu Odrodzenia Polski (1997). W 2011 został odznaczony Złotym Medalem „Zasłużony Kulturze Gloria Artis” (2005).
Pochowany na cmentarzu Batowickim w Krakowie (kw. XI-3-19).

</doc>
<doc id="523408" url="https://pl.wikipedia.org/wiki?curid=523408" title="Odango">
Odango

 – japońskie słowo pochodzące od "dango" - japońskich klusek. Termin ten oznacza fryzurę polegającą na ułożeniu dwóch kulistych koków, każdy po jednej stronie głowy.
W anime i mandze, termin używany jest do opisania każdej osoby, która ma taką fryzurę. Terminu używa się również do opisu osób rzeczywistych oraz samego stylu. Najbardziej znaną bohaterką, która ma włosy ułożone w tym stylu jest Usagi Tsukino z serialu "Czarodziejka z Księżyca".
W Chinach podobny styl uczesania był najpopularniejszy do początków XX wieku, a dzisiaj używany jest głównie przy oficjalnych spotkaniach. Ten styl uczesania różni się od odango tym, że jest neutralny płciowo. Malowidła chińskich dzieci pokazują głównie, że dziewczynki mają takie uczesanie, a chłopcy mają pojedynczy kok z tyłu głowy. Główną różnicą pomiędzy obydwoma stylami jest brak warkoczy odstających od koków.
Znane postacie z tym uczesaniem to m.in. Chun Li z serii "Street Fighter", Shampoo z "Ranma ½", Tenten z "Naruto" czy Miaka Yuki z "Tajemnica przeszłości". 
Znane osobistości z tym lub podobnym uczesaniem to m.in. Mel B z zespołu Spice Girls, Marguerite Moreau jako Jessie w filmie "Królowa potępionych" i wokalistka Björk.

</doc>
<doc id="523409" url="https://pl.wikipedia.org/wiki?curid=523409" title="Eimeria zurini">
Eimeria zurini



</doc>
<doc id="523410" url="https://pl.wikipedia.org/wiki?curid=523410" title="Fotel wyrzucany">
Fotel wyrzucany

Fotel wyrzucany (katapulta) – system ratunkowy stosowany głównie w samolotach wojskowych, przeznaczony do szybkiej ewakuacji załogi samolotu w przypadku utraty jego własności lotnych, poprzez wystrzelenie fotela członka załogi za pomocą zainstalowanego pod nim ładunku pirotechnicznego, najczęściej silnika rakietowego. Fotel po wyrzuceniu go z kabiny oddziela się od lotnika, uwalniając spadochron lotniczy.
Prowadzono próby również z wyrzucanymi kabinami i kapsułami ratowniczymi, umożliwiającymi ewakuację z samolotów lecących z bardzo dużymi prędkościami.
Historia.
Pierwszy fotel wyrzucany zwany również, choć błędnie, "fotelem katapultowym" został wynaleziony w Niemczech w 1938 roku i udoskonalony podczas II wojny światowej. Wcześniej jedynym sposobem ewakuacji z uszkodzonego samolotu było wyskoczenie z otwartej kabiny, co w przypadku odniesienia przez pilota ran mogło być bardzo trudne lub niewykonalne, a ponadto zabierało czas podczas którego samolot spadał. Skok z kabiny mógł być niemożliwy także w przypadku zablokowania się osłony kabiny lub całkowitej utraty kontroli nad maszyną i wpadnięciu w korkociąg. Również prędkość samolotu przekraczająca 600 km/h uniemożliwia wydostanie się z kabiny – zbyt silny jest wówczas napór powietrza (przykładowo dla prędkości 700 km/h na pilota działa siła 6 kN).
Pierwszych opracowań foteli wyrzucanych dokonano równolegle podczas II wojny światowej w niemieckiej firmie Heinkel i szwedzkiej SAAB. Pierwszą maszyną wyposażoną w to urządzenie był prototypowy myśliwiec odrzutowy Heinkel He 280 skonstruowany w 1941 roku, w którym fotel był wyrzucany z kabiny energią sprężonego powietrza. Jeden z pilotów testowych Heinkla, Helmut Schenk, był pierwszym człowiekiem zmuszonym 13 stycznia 1942 roku użyć fotela wyrzucanego ze względu na oblodzenie powierzchni sterowych samolotu i utratę nad nim kontroli. Heinkel He 280 nie został wdrożony do produkcji seryjnej, a pierwszym samolotem, w którym zastosowano fotel wyrzucany na większą skalę był nocny myśliwiec He 219 "Uhu".
W Szwecji przetestowano pierwszy model fotela wyrzucanego napędzanego sprężonym powietrzem w 1941 roku. Pierwsze testy w powietrzu przeprowadzono 8 stycznia 1942 roku, wystrzeliwując 80-kilogramowego manekina z lecącego z prędkością 280 km/h samolotu Junkers Ju 86. Osiągnięte przy wystrzale przyspieszenie o wartości 20 g oceniono jako bezpieczne dla pilota. Wystrzelony manekin osiągnął bezpieczną wysokość 4 metrów nad kadłubem, przelatując nad statecznikiem pionowym samolotu.
Ze względu na dużą masę i stopień komplikacji systemu sprężonego powietrza, pod koniec 1942 firma SAAB w kooperacji z Boforsem podjęły prace zmierzające do opracowania fotela wystrzeliwanego energią gazów prochowych. Pierwszy model fotela o symbolu "Saab Mk.I" umożliwiał osiągnięcie przyspieszenia 15 g. Procedura wyrzucenia fotela zaczynała się od odstrzelenia osłony kabiny i automatycznego odcięcia przewodów radiowych i tlenowych. Następnie następowało wyrzucenie fotela energią wybuchającego ładunku prochowego, a w chwilę później odcięcie pasów bezpieczeństwa (ówcześnie tylko biodrowych). Spadochron musiał być uruchomiony ręcznie przez pilota po uwolnieniu się z fotela.
Szwedzki fotel wyrzucany był opracowywany pod kątem zastosowania w maszynie Saab 21, ale zanim prototypowy egzemplarz wzbił się w powietrze 27 lutego 1944, przetestowano go na bombowcu Saab 17. Pierwszy produkcyjny Saab 21A był standardowo wyposażony w fotel wyrzucany. W 1940, na początku prac projektowych nad tą maszyną, planowano zastosowanie fotela wyrzucanego uruchamianego po odstrzeleniu łopat śmigła pchającego i jednostki napędowej, aby zmniejszyć niebezpieczeństwo uderzenia pilota o śmigło. Ostatecznie zrezygnowano z tego rozwiązania. Napędzana silnikiem odrzutowym odmiana Saaba 21, wyprodukowany 28 marca 1948 Saab 21R, również posiadał fotel wyrzucany. Podczas całego okresu służby maszyn obu odmian przeprowadzono 25 katapultowań, z których 23 zakończyły się sukcesem.
Również w 1944 roku Niemcy opracowali nowy typ fotela katapultowego, wyrzucanego ładunkiem prochowym, który został zastosowany najpierw w myśliwcu He 162 "Volksjäger", a do końca wojny także w Do 335 "Pfeil", Me 262 "Schwalbe" i Me 163 "Komet".
Po zakończeniu wojny zaczęto masowo wprowadzać fotele katapultowe do coraz szybszych maszyn wojskowych, ponieważ wraz ze wzrostem prędkości i w niedalekiej przyszłości przekroczeniu bariery dźwięku, ewakuacja z uszkodzonych maszyn bez wspomagania systemem katapultowym stawała się niemożliwa. W Stanach Zjednoczonych prowadzono doświadczenia z napędzanym sprężynami systemem ewakuacji wyrzucającym fotel do dołu przez podłogę maszyny, ale to rozwiązania brytyjskiej firmy Martin-Baker wyznaczyły kierunek rozwoju foteli katapultowych.
Pierwsze testowe wystrzelenie człowieka z użyciem fotela firmy Martin-Baker miało miejsce 24 lipca 1946 roku, podczas opuszczania samolotu Gloster Meteor. Od końca lat 40. instalowano fotele wyrzucane Martin-Baker we wszystkich prototypowych i seryjnych samolotach wojskowych. Pierwsza ewakuacja za pomocą tego urządzenia miała miejsce podczas testów prototypowego samolotu typu latające skrzydło Armstrong Whitworth A.W.52.
We wczesnych konstrukcjach foteli wyrzucanych stosowano stały materiał wybuchowy eksplodujący w teleskopowej rurze przytwierdzonej do fotela pilota. Efektem było wystrzelenie pilota, podobnie jak pocisku karabinowego, poprzez gwałtowny i krótkotrwały wzrost ciśnienia w rurze. Wraz ze wzrostem prędkości samolotów taka metoda wyrzucania fotela stała się niewystarczająca do ewakuacji pilota poza zasięg kadłuba i elementów usterzenia maszyny w odpowiednio krótkim czasie. Właściwym rozwiązaniem stało się zastosowanie silników rakietowych, które napędzały fotel przez dłuższy czas niż nabój prochowy. Pierwszym typem samolotu, w którym w 1958 roku zastosowano napędzany rakietowo fotel wyrzucany, był Convair F-102 Delta Dagger. Firma Martin-Baker opracowała własne rozwiązanie składające się z kilku rakiet ze wspólną dyszą. Wprowadzenie foteli rakietowych pozwoliło na bezpieczne katapultowanie się pilota z bardzo niskiej wysokości nad ziemią.
Na początku lat 60. rozpoczęto projektowanie rakietowych foteli katapultowych przeznaczonych do ewakuacji przy prędkościach naddźwiękowych, między innymi z ówcześnie projektowanej maszyny Convair F-106 Delta Dart. Do dnia dzisiejszego odnotowano sześciu pilotów zmuszonych do ewakuowania się przy prędkości 1300 km/h za pomocą foteli Martin-Baker, a największa znana wysokość katapultowania z samolotu English Electric Canberra dokonanego w 1958 roku wynosi 17 400 metrów. Istnieją niepotwierdzone informacje o katapultowaniu się pilota samolotu SR-71 Blackbird przy prędkości 3 Ma na wysokości ponad 24 300 metrów. Pomimo możliwości katapultowania się pilota w tak ekstremalnych warunkach, większość ewakuacji z użyciem foteli wystrzeliwanych ma miejsce przy małych prędkościach i na niskich wysokościach. Zanotowano też udane przypadki katapultowania się z tonącego samolotu, kilka metrów pod powierzchnią wody.
Obecnie stosowane są fotele klasy 0-0, to znaczy umożliwiające bezpieczne katapultowanie nawet na wysokości 0 m i przy prędkości 0 km/h (z samolotu stojącego na lotnisku). Za jedne z najlepszych uważane są radzieckie i rosyjskie fotele serii K-36, stosowane na myśliwcach MiG-29 i Su-27, ratujące życie pilotom podczas kilku głośnych wypadków na pokazach lotniczych. Dzięki zastosowanym w nich stabilizatorom lotu fotela, w jednym wypadku w 1989 uratował się pilot MiG-a 29, Anatolij Kwoczur, który katapultował się kilkadziesiąt metrów nad ziemią z samolotu spadającego prawie pionowo, a sam fotel został wystrzelony w kierunku ziemi.
Bezpieczeństwo pilotów.
Przeznaczeniem foteli wyrzucanych jest ocalenie życia pilota za wszelką cenę, bez względu na jego komfort podczas katapultowania. Wielu pilotów, którzy byli zmuszeni do opuszczenia samolotu poprzez katapultowanie, kończy karierę ze względu na obrażenia ciała włącznie z uszkodzeniem kręgów. W samolotach zachodnich typowym przyspieszeniem podczas katapultowania jest 12 do 14 g (120 do 140 m/s²), podczas gdy w maszynach byłego Związku Radzieckiego dochodziło ono do 20, a nawet 22 g.
Do maja 2006 roku odnotowano 7152 pilotów, którzy uratowali się poprzez katapultowanie z użyciem foteli Martin-Baker. Dokładna liczba wszystkich uratowanych pilotów używających foteli innych firm nie jest znana.
Niestandardowe systemy katapultowania.
Wczesne modele samolotów Lockheed F-104 Starfighter były wyposażone w unikatowy system wyrzucania fotela do dołu, ze względu na duże niebezpieczeństwo uderzenia o wysokie usterzenie ogonowe w kształcie litery T. Po uruchomieniu urządzenia katapultującego, nogi pilota były podciągane do tułowia poprzez system linek, umożliwiając bezpieczne opuszczenie kabiny przez jej podłogę. System ten uniemożliwiał ewakuację podczas lotów na małej wysokości, dlatego zrezygnowano z jego rozwoju. Również rosyjski samolot bombowy Tu-22 posiadał fotele wyrzucane do dołu, umożliwiało to bezpieczną ewakuację z samolotu z wysokości powyżej 350 m.
Niektóre samoloty, zwłaszcza te zaprojektowane do działania na niskich wysokościach, posiadają specjalne osłony kabin z zatopionym w tworzywie sznurem z materiału wybuchowego, kruszącym osłonę w momencie uruchomienia fotela wyrzucanego. Spowodowane jest to koniecznością skrócenia operacji katapultowania, a czas odrzucania osłony kabiny jest zbyt długi.
Radziecki myśliwiec morski pionowego startu i lądowania VTOL Jak-38 posiadał automatyczny system katapultowy, uruchamiany przy przekroczeniu granicznych parametrów lotu, wprowadzony ze względu na częste awarie jednostek napędowych podczas pionowego startu.
Niektóre samoloty, takie jak General Dynamics F-111, wyposażone są w sekcję kabiny w postaci kapsuły odstrzeliwanej w całości, a nie w indywidualne fotele wyrzucane. Do wyrzucenia całej kabiny używa się silników rakietowych o dużej mocy, a następnie zespołu spadochronów i poduszek powietrznych amortyzujących lądowanie, a w przypadku wodowania gwarantujących utrzymanie się kabiny na wodzie.
Systemy foteli wyrzucanych w innych statkach powietrznych.
Pierwszym śmigłowcem wyposażonym w fotel wyrzucany jest rosyjski Kamow Ka-50 "Hokum". W przypadku uruchomienia systemu katapultowego, umieszczone w głowicy wirników nośnych ładunki wybuchowe powodują odstrzelenie łopat, a później następuje wyrzucenie fotela pilota już bez niebezpieczeństwa zderzenia z wirnikiem.
Amerykańskie wahadłowce kosmiczne nie mają systemów foteli wyrzucanych, chociaż pierwsze cztery loty załogowe Columbii przeprowadzono z użyciem tych urządzeń. Po zwiększeniu składu załogi zostały one zdemontowane, dając jednakowe (niewielkie) szanse na przeżycie wszystkim jej członkom.
Radziecki prom Buran planowano wyposażyć w fotele wyrzucane, ale ze względu na to, że odbył się tylko jeden lot bezzałogowy tego wahadłowca, operacja ta nie doszła do skutku.
Pojazdami kosmicznymi, które były wyposażone w system foteli wystrzeliwanych były tylko radzieckie statki kosmiczne Wostok i amerykańskie Gemini. Kosmonauci biorący udział w obu programach mieli możliwość wystrzelenia fotela z kapsuły lądownika po osiągnięciu wysokości 7000 metrów. W przypadku Wostoka i lotu Gagarina fakt ten utrzymywano w tajemnicy przez wiele lat ze względu na ówczesne przepisy FAI, które wymagały lądowania kosmonauty w statku kosmicznym, aby lot był uznany za zakończony sukcesem.
Rozważano zastosowanie systemów ratunkowych dla samolotów pasażerskich, raczej w postaci kapsuł ratunkowych niż foteli wystrzeliwanych, ale ze względu na dużą masę takiego systemu, stopień jego komplikacji i cenę do dziś nie wdrożono żadnego rozwiązania tego typu. Zalety stosowania takiego systemu ratunkowego są niewielkie, ponieważ większość wypadków samolotów pasażerskich zdarza się podczas startu i lądowania.
Do zastosowania w małych i lekkich samolotach stosuje się systemy wystrzeliwanych „spadochronów balistycznych”, które umożliwiają bezpieczne lądowanie całego samolotu w przypadku jego awarii.

</doc>
<doc id="523417" url="https://pl.wikipedia.org/wiki?curid=523417" title="Gałęziakowate">
Gałęziakowate



</doc>
<doc id="523420" url="https://pl.wikipedia.org/wiki?curid=523420" title="Zespół Morgagniego-Stewarta-Morela">
Zespół Morgagniego-Stewarta-Morela

Zespół Morgagniego-Stewarta-Morela (, łac. hyperostosis frontalis interna) – rzadka choroba genetyczna, która charakteryzuje się trzema głównymi objawami: 1) przerostem wewnętrznej powierzchni kości czołowej, 2) otyłością i 3) wirylizmem i hirsutyzmem.
Historia.
Przypadek współwystępowania wirylizmu, otyłości i zgrubienia blaszki wewnętrznej kości czołowej opisał jako pierwszy Giovanni Battista Morgagni (1682–1771). Kolejnym który opisał zespół był angielski neurolog Douglas Hunt Stewart w 1928 roku. Szwajcarski lekarz Ferdinand Morel (1888–1957) w 1930 roku do obrazu klinicznego choroby dodał zaburzenia miesiączkowania i impotencję. Termin triady Morgagniego wprowadził Folke Henschen w 1937 roku.
Etiologia i etiopatogeneza.
Etiologia zespołu nie jest do końca poznana, ale wiąże się ją z przerostem i nadreaktywnością kory nadnerczy wskutek nadmiernego wydzielania ACTH, co wtórnie powoduje wystąpienie powyższych objawów. Sugerowano również związek objawów z podwyższonymi poziomami prolaktyny, ponieważ w populacji kobiet z mlekotokiem na tym tle "hyperostosis frontalis" występowała w 43% przypadków. Wykazano autosomalne dominujace dziedziczenie tej choroby. W 90% przypadków dotyczy ona kobiet.
Objawy.
oraz:
Objawy podmiotowe opisywane w tym zespole to zmęczenie, senność, zaburzenia widzenia, zawroty i bóle głowy, dzwonienie w uszach, zaburzenia węchu. Mogą występować zaburzenia psychiczne, spowodowane przerostem kości czołowych i rozpoznawane jako zespół czołowy.

</doc>
<doc id="523421" url="https://pl.wikipedia.org/wiki?curid=523421" title="Waglewski Gra-żonie">
Waglewski Gra-żonie

Waglewski Gra-żonie – solowy album lidera zespołu Voo Voo Wojciecha Waglewskiego dedykowany jego żonie Grażynie (stąd także tytuł płyty który jest grą słów „Gra-żonie” – „Grażynie”). Płyta nie należy do oficjalnej dyskografii Voo Voo, ale część zawartych na niej utworów trafiła do repertuaru tego zespołu.
Album doczekał się dwóch reedycji. W 2005 wydanej przez Box Music oraz w 2020 wydanej przez Agorę.
Lista utworów.
Muzyka i teksty W. Waglewski z wyjątkiem „Her Melancholy” (słowa E. Bartosiewicz)

</doc>
<doc id="523430" url="https://pl.wikipedia.org/wiki?curid=523430" title="Zawór regulacyjny">
Zawór regulacyjny

Zawór regulacyjny – urządzenie wykonawcze stosowane w automatyzacji procesów technologicznych służące do regulacji ilości przepływającego czynnika za pomocą zmiany przekroju otworu. Zawory te służą do dławienia, jako zawory przelewowe odprowadzające nadmiar cieczy. Zawór regulacyjny jest zamknięciem pętli regulacyjnej np. regulatora PID.
Charakterystyki zaworów regulacyjnych.
Ze względu na zastosowanie zaworów regulacyjnych stosuje się kilka charakterystyk:
Najczęściej stosowaną charakterystyką zaworu regulacyjnego jest charakterystyka stałoprocentowa, ponieważ (paradoksalnie) pozwala na liniową regulację przepływu. Rzadziej stosowana jest charakterystyka liniowa lub szybokootwierająca. Stosowanie charakterystyki stałoprocentowej ma swoje ograniczenia, można ją stosować w zakresie od 10% do 90% otwarcia, natomiast charakterystykę liniową można stosować 0–100%, jednak w zakresach 30–70% zawory z taką charakterystyką regulują bardzo niedokładnie.
Wyznaczanie współczynnika przepływu zaworów regulacyjnych.
Aby właściwie dobrać zawór regulacyjny, trzeba określić jego współczynnik przepływu "C"v (ang. "flow coefficient"). Na podstawie "C"v dobiera się gniazdo, wielkość czy charakterystykę zaworu regulacyjnego:
gdzie:
Pełna definicja współczynnika "C"v to objętość wody (w galonach) jaka przepływa na minutę w temperaturze 60 °F przez zawór regulacyjny przy spadku ciśnienia 1 psi. Po raz pierwszy współczynnik "C"v został wprowadzony przez firmę Masoneilan w roku 1944. Istnieje wiele metod określania współczynnika przepływu, jednak każda jest rozwinięciem powyższej formuły.
Metody obliczenia współczynnika "C"v określa również norma "Control Valve Key Equations, ISA-75.01-1985 (R1995) / IEC 534".
Rozwiązania konstrukcyjne zaworów regulacyjnych.
W zaworach regulacyjnych istnieje kilka typowych konstrukcji, każda z nich ma swoje specyficzne zastosowania. Ze względu na rodzaj napędu można mówić o zaworach napędzanych liniowo (grzybkowych) i zaworach obrotowych:
Z punktu widzenia konstrukcji korpusu oraz zabudowy w rurociągu zawory regulacyjne dzieli się na:
Pod względem połączenia zaworu regulacyjnego (zabudowy) z rurociągiem rozróżnia się:
Szczelność zaworów regulacyjnych.
Szczelność jest jednym z najważniejszych parametrów zaworów regulacyjnych.
Klasę szczelności zaworu producenci określają zgodnie z normą "ANSI/FCI 70-2-1991", w zależności od wykonania zaworu odpowiednio od I (najniższa) do VI najwyższa.
Testu szczelności dokonuje producent w ramach standardowych procedur. W tym celu wykorzystuje stanowisko testujące wyposażone w medium testujące o odpowiednich parametrach. Standardowe klasy szczelności to II dla przepustnic, oraz IV dla zaworów grzybkowych.
Klasa szczelności jest istotnym parametrem kiedy zawór regulacyjny pełni dwie funkcje: regulacyjną i blokadową.
Rodzaje sterowania zaworami regulacyjnymi.
Ze względu rodzaj sterowania zaworami regulacyjnymi rozróżnia się:
Najszerzej stosowane w przemyśle są zawory sterowane pneumatycznie.

</doc>
<doc id="523432" url="https://pl.wikipedia.org/wiki?curid=523432" title="WGI">
WGI



</doc>
<doc id="523436" url="https://pl.wikipedia.org/wiki?curid=523436" title="Zawór zamykający">
Zawór zamykający



</doc>
<doc id="523437" url="https://pl.wikipedia.org/wiki?curid=523437" title="Diagram Ishikawy">
Diagram Ishikawy

Diagram Ishikawy, diagram przyczyn i skutków (ang. "cause and effect diagram"), znany także jako diagram ryby lub jako diagram rybiej ości (ang. "fishbone diagram"), a także diagram drzewa błędów, bowiem po odwróceniu schematu o 90° zgodnie z ruchem wskazówek zegara diagram przypomina drzewo, używany jest do ilustrowania związków przyczynowo-skutkowych, pomaga w ten sposób oddzielić przyczyny od skutków danej sytuacji i dostrzec złożoność problemu.
Ishikawa opracował diagram przyczynowo-skutkowy, w którym analiza rozpoczynana jest od stwierdzenia wystąpienia skutku (np. braku, awarii lub innego niepożądanego stanu) i prowadzona w kierunku identyfikacji wszystkich możliwych przyczyn, które go spowodowały. Wśród przyczyn wymienił on 5 głównych składowych – określanych jako tzw. 5M: "Manpower" (ludzie), "Methods" (metody), "Machinery" (maszyny), "Materials" (materiały), "Management" (zarządzanie). Każda z tych składowych rozbija się na poszczególne przyczyny, które powinny być rozpatrywane indywidualnie jako problemy do rozwiązania.
Istota metod diagramu Ishikawy.
Diagram przyczynowo-skutkowy jest graficzną analizą wpływu różnych czynników oraz ich wzajemnych powiązań wywołujących określony problem jakościowy oraz analizą rezultatów (skutków) spowodowanych działaniem tych powiązań. Metoda ta utworzona została w celu rozpoznania zależności pomiędzy wymaganiami klienta a jakością finalnego wyrobu i ułatwiającego ustalanie jego cech. Diagram porządkuje logicznie i "chronologicznie przyczyny lub czynności ze względu na zdefiniowany problem".
Etapy tworzenia wykresu przyczynowo-skutkowego.
Diagram Ishikawy przedstawiany jest jako wielostopniowy proces Top – Down („od ogółu do szczegółu”), w którym przyczyny bezpośrednio wyznaczone na głównej osi traktowane są jako skutki innych przyczyn. Konsekwencją wykresu jest hierarchiczny podział przyczyn. Sposób postępowania przy tworzeniu wykresu przyczynowo – skutkowego składa się z kolejno następujących po sobie kroków:
Analiza rozważanego zagadnienia.
Przede wszystkim należy dokładnie i jasno zdefiniować problem, z jakim przedsiębiorstwo ma do czynienia, zebrać informacje i omówić wszystkie możliwe przyczyny rozważanego zjawiska oraz ustalić główne kategorie możliwych przyczyn. Skuteczną techniką zbierania informacji w zespole jest burza mózgów. Przegląd wyników burzy mózgów umożliwia zakwalifikowanie przyczyn do odpowiednich kategorii. Zestaw kategorii przyczyn należy dostosować do analizowanego problemu. Do najczęściej stosowanych kategorii przyczyn (zgodnie z zasadą 5M+E) należą:
W zależności od rodzaju i dziedziny analizowanego problemu możliwe jest również użycie innych kategorii przyczyn, np. wyposażenie, informacje, procedury, procesy, organizacja pracy, konkurencja, dostawcy.
Tworzenie diagramu.
Punktem wyjścia jest pozioma oś skierowana w prawą stronę, która jest określeniem wyraźnie sformułowanego problemu (skutku) i która łączy główne kategorie przyczyn w formie pochyłych strzałek prowadzących do badanego zjawiska. Kolejnym krokiem jest określenie przyczyn, które rozdziela się na podstawowe (główne) przyczyny i podprzyczyny. Do każdej kategorii przyczyn przyporządkowane są poziome strzałki, które symbolizują główne przyczyny badanego problemu. Wykres rozbudowywany jest przez dołączanie kolejnych przyczyn i podprzyczyn. (Rys. 1)
Każda strzałka oznacza "„...przyczynia się do...”", tzn. kierując się od podprzyczyn w kierunku głównej osi poziomej interpretujemy wykres odpowiadając na pytanie "„jaki to przynosi skutek?”". Natomiast odczytując diagram od strzałki poziomej do podprzyczyn odpowiadamy na pytanie "„dlaczego”"?
Rozbudowa wykresu kończy się w momencie pełnego zidentyfikowania zjawiska.
Sprawdzenie kompletności wykresu.
Należy sprawdzić, czy wszystkie potencjalne przyczyny zostały zawarte w wykresie. Graficzna analiza badanego problemu umożliwia rozpoznanie i rozpatrzenie innych przyczyn, które wcześniej zostały pominięte lub nie były brane pod uwagę.
Analiza diagramu.
Należy wybrać i zidentyfikować małą liczbę (2 do 4) przyczyn, które prawdopodobnie mają największy wpływ na skutek oraz przeanalizować, czy zidentyfikowana istotna przyczyna rzeczywiście stwierdza badany problem oraz określić sposób wyeliminowania najbardziej prawdopodobnego procesu powstawania badanej niezgodności. Wyniki przeprowadzonej analizy należy sformułować w postaci wniosków. Ostatecznie konsekwencją graficznej formy przedstawienia przyczyn i skutków potencjalnych niepowodzeń jest przejrzyste rozpatrzenie badanego problemu. Diagram pozwala na zidentyfikowanie przyczyn zaistniałego problemu i ustalenie ich wzajemnych zależności.
Zastosowanie diagramu przyczynowo-skutkowego na przykładzie salonu fryzjersko-kosmetycznego (Rys. 2):
Zastosowanie diagramu.
Za pomocą wykresu Ishikawy możemy wskazać wszelkie istotne związki zachodzące pomiędzy różnymi przyczynami oraz odkryć źródło niepowodzenia lub nieprawidłowego przebiegu procesu. Celem tej metody jest również analiza wyników danego kierunku postępowania, czyli wykrycie potencjalnych niepowodzeń przedsięwzięcia, uszeregowanie przyczyn problemów. Zastosowanie diagramu umożliwia rozpoznanie i klasyfikację wszelkich przyczyn pewnego zagadnienia i wskazanie przyczyny niedoskonałości procesu.
Analiza przyczyn i skutków przydatna jest szczególnie w pracy zespołowej ze względu na złożoność problemów oraz zróżnicowanej wiedzy i doświadczeń członków zespołu dotyczących przyczyn problemów. Przygotowywanie, tworzenie i analiza diagramu powinna odbywać się w grupie.
Zalety diagramu.
Graficzna analiza problemu jest uporządkowanym przekazem informacji, kładzie nacisk na hierarchię danych, zlokalizowanie i wyeliminowanie przyczyn problemu, ułatwia systematyzację możliwych przyczyn wystąpienia niepowodzenia, umożliwia swobodne wprowadzenie nowych propozycji oraz ich systematyzację na bieżąco. Jest również podstawą do dalszych działań i zbierania danych.
Wady diagramu.
Częstym problemem występującym podczas konstruowania diagramu Ishikawy jest trudność klasyfikacji poszczególnych przyczyn do właściwych grup lub podgrup. Wadą tej metody jest również nieprzejrzystość przy analizie złożonych problemów.

</doc>
<doc id="523439" url="https://pl.wikipedia.org/wiki?curid=523439" title="Lipodystrofia">
Lipodystrofia

Lipodystrofia, lipoatrofia (ang. lipodystrophy) – wieloprzyczynowe zaburzenia, które charakteryzują się miejscowym lub uogólnionym zanikiem tkanki tłuszczowej.
Przykładem może być lipoatrofia poinsulinowa, czyli zanik tkanki tłuszczowej w miejscu wstrzykiwania insuliny, ale może się także zdarzać w miejscach odległych. Mechanizm tego zjawiska nie jest do końca poznany, ale przypisuje się mu tło autoimmunologiczne.
Zawsze ma związek z nasileniem zjawiska insulinooporności.
Część lipodystrofii może mieć podłoże genetyczne – np. zespół Barraquera-Simonsa, zespół Seipa-Berardinelliego.
U pacjentów leczonych HAART może się rozwinąć zespół lipodystrofii HIV.
Lipodystrofia a cukrzyca.
Lipodystofia jest zaburzeniem szczególnie częstym wśród osób chorych na cukrzycę. Zmiany zachodzą w obrębie miejsc, gdzie dokonywane są wstrzyknięcia. Z tego powodu lekarze zalecają, aby regularnie zmieniać miejsca iniekcji.
Jako pokazują badania, jednym z czynników wpływających na częstotliwość występowania lipodystrofii u diabetyków jest wielokrotne używanie tej samej igły podczas kolejnych wstrzyknięć. W przypadku osób używających ich tylko raz odsetek chorych, zmagających się ze zmianami, wynosi od 20 do 31%. Tymczasem używanie jednej igły więcej niż dwa razy, podnosi wartość tę do 63, a w niektórych przypadkach nawet 75%. Problem ten jest szczególnie znany w Chinach, gdzie bardzo popularne jest korzystanie z wielorazowych igieł insulinowych. Współczynnik cukrzyków, u których stwierdzono lipodystrofię wynosi ponad 60%, podczas gdy w Europie jest o połowę niższy.

</doc>
<doc id="523440" url="https://pl.wikipedia.org/wiki?curid=523440" title="Lipoatrofia">
Lipoatrofia



</doc>
<doc id="523441" url="https://pl.wikipedia.org/wiki?curid=523441" title="Styria (Słowenia)">
Styria (Słowenia)

Dolna Styria (, ) – kraina w Słowenii (południowa część większej krainy historycznej – Styrii). Jej głównym ośrodkiem miejskim jest Maribor.

</doc>
<doc id="523442" url="https://pl.wikipedia.org/wiki?curid=523442" title="Lipoatrofia poinsulinowa">
Lipoatrofia poinsulinowa



</doc>
<doc id="523445" url="https://pl.wikipedia.org/wiki?curid=523445" title="Parafia św. Maksymiliana Kolbego w Wałbrzychu">
Parafia św. Maksymiliana Kolbego w Wałbrzychu

Parafia św. Maksymiliana Marii Kolbego w Wałbrzychu – parafia rzymskokatolicka znajdująca się w dekanacie wałbrzyskim południowym w diecezji świdnickiej. Została erygowana 24 kwietnia 1996 roku. Obejmuje swoim zasięgiem osiedla: Gaj, Glinik Nowy oraz budynki przy ul. Beethovena.
W parafii tej wybudowano jako pierwszy od czasów II wojny światowej kościół parafialny w Wałbrzychu. W 1998 roku bp Tadeusz Rybak dokonał poświęcenia murów kościoła. 20 maja 2018 roku bp Ignacy Dec konsekrował świątynię. 

</doc>
<doc id="523446" url="https://pl.wikipedia.org/wiki?curid=523446" title="Zawór rozdzielczy">
Zawór rozdzielczy



</doc>
<doc id="523448" url="https://pl.wikipedia.org/wiki?curid=523448" title="Ulrike Rosenbach">
Ulrike Rosenbach

Ulrike Rosenbach (ur. 1943) − niemiecka artystka multimedialna, performerka, pedagog.
W latach 1964–1969 studiowała rzeźbę w Kunstakademie w Düsseldorfie u Josepha Beuysa. Od 1972 tworzy projekty wideo. Realizuje pokazy performance, rejestruje je również w technice wideo (wideo-art). Tworzy instalacje, również z wykorzystaniem sprzętu wizyjnego i fotografii. Częstym tematem jej prac jest płeć, bierze udział w międzynarodowych wystawach sztuki kobiet.

</doc>
<doc id="523450" url="https://pl.wikipedia.org/wiki?curid=523450" title="Intelekt Kollapse">
Intelekt Kollapse

Intelekt Kollapse – polski undergroundowy film surrealistyczny, którego reżyserami są Jacek "Katos" Katarzyński i Krzysztof "Geryon" Włodarski (znany z działalności w zespole Profanum).
Film traktuje o niespełnionym, pozbawionym natchnienia pisarzu, który nie potrafi dokończyć swej książki.
Ważną częścią filmu jest muzyka stworzona przez zielonogórski zespół Profanum. 
Obraz został wyróżniony na festiwalach offowych, m.in. na Żywieckim Festiwalu Filmów Amatorskich, Rybnickiej Prezentacji Filmu Niezależnego. Po prawie dwóch latach od premiery film został wydany przez Pagan Records na DVD.

</doc>
<doc id="523454" url="https://pl.wikipedia.org/wiki?curid=523454" title="Zawór zwrotny">
Zawór zwrotny

Zawór zwrotny – samoczynny zawór zapewniający przepływ płynu tylko w jednym kierunku. 
Sposób działania.
Jest to zawór samoczynny. Idealny zawór zwrotny przechodzi od stanu zamknięcia do stanu otwarcia przy wystąpieniu spadku ciśnienia w kierunku przewodzenia zaworu, a zamyka się po ustaniu przepływu w tym kierunku. W praktyce większość zaworów otwiera się dopiero po przekroczeniu progowej różnicy ciśnień, nazywanej ciśnieniem otwarcia, a zamyka gdy przepływ zmniejszy się do zadanego lub gdy wystąpi przepływ wsteczny. Elementy zaworu wykazują bezwładność opóźniając otwarcie i zamknięcie w stosunku do zmian przepływu, co skutkuje opóźnieniem otwarcia przepływu oraz przepływem wstecznym po odwróceniu kierunku przepływu.
Podział.
Ze względu na sposób zamknięcia zawory zwrotne dzielą się na:
Zawory zwrotne dzieli się na rodzaje:

</doc>
<doc id="523455" url="https://pl.wikipedia.org/wiki?curid=523455" title="Morningrise">
Morningrise

Morningrise to drugi studyjny album szwedzkiej grupy deathmetalowej Opeth, wydany w 1996 roku. W Polsce album na kasecie wydała wytwórnia Mystic Production.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="523462" url="https://pl.wikipedia.org/wiki?curid=523462" title="Everlast (muzyk)">
Everlast (muzyk)

Everlast, właściwie Erik Schrody (ur. 18 sierpnia 1969 w Valley Stream w stanie Nowy Jork) – amerykański wokalista i twórca piosenek, znany z łączenia hip-hopu z rockiem i bluesem. Do 1996 był wokalistą w grupie House of Pain, zajmującej się rapem. W 1998 roku przeszedł ciężki zawał serca. W 2000 razem z Santaną otrzymał nagrodę Grammy w kategorii „Best Rock Performance by a Duo or Group with Vocal” („Najlepsze rockowe wykonanie w duecie lub grupie z wokalistą”) za utwór „Put your lights on”.
Do 2009 roku pod pseudonimem „Mr. White”, udzielał się w projekcie muzycznym La Coka Nostra. W 2017 roku grupa Warporn Industried, w której skład weszli Everlast, Sick Jacken oraz Divine Styler wydała album Warporn, na którym gościnnie pojawili się tacy raperzy jak m.in. Vinnie Paz i Big Daddy Kane.
Jest muzułmaninem.

</doc>
<doc id="523463" url="https://pl.wikipedia.org/wiki?curid=523463" title="Olympus">
Olympus

 – japońskie przedsiębiorstwo produkujące aparaty fotograficzne, rejestratory dźwięku, sprzęt medyczny oraz urządzenia przemysłowe. Zostało założone w 1919 roku jako TAKACHIHO SEISAKUSHO. Nazwa Olympus po raz pierwszy pojawiła się 2 lata później jako nazwa produktów. W 1936 Olympus wypuścił na rynek swój pierwszy aparat Semi-Olympus 1 wraz z pierwszym obiektywem Zuiko. Od 1997 roku przedsiębiorstwo jest obecne na rynku polskim i węgierskim.
Olympus jest jednym z twórców pierwszego otwartego systemu lustrzanek cyfrowych – 4/3 (FourThirds) oraz pokrewnego systemu dla bezlusterkowców – Micro 4/3.
W lutym 2013 r. głównym udziałowcem (11,46%) w Olympusie została firma Sony.
Olympus produkuje aparaty kompaktowe, cyfrowe i zaawansowane lustrzanki. Dawniej produkował też własne karty pamięci xD. Firma ta opracowała te karty i używała ich na równi z Fujifilmem. Przed wprowadzeniem kart xD firmy te były największymi promotorami kart SmartMedia opracowanych przez inną japońską firmę, Toshiba. Zarówno Olympus, jak i Fujifilm, zaprzestały używania kart pamięci xD w swoich produktach po 2009 r., przechodząc na karty SD. Bardziej zaawansowane lustrzanki używają kart CompactFlash.
24 czerwca 2020 r. została ogłoszona sprzedaż działu fotograficznego firmy Olympus Corporation przedsiębiorstwu Japan Industrial Partners.
Nazwa.
Pierwotnie firmę nazwano Takachiho Seisakusho. W mitologii szczyt Góry Takachiho, Takamagahara, był domem bogów i bogiń. W 1942 roku nastąpiła zmiana nazwy na Takachiho Optical Co., Ltd., kiedy to produkty optyczne stały się podstawą firmy. W 1949 roku zmieniono nazwę na Olympus Optical Co., Ltd. Nazwa również pochodząca z mitologii, tym razem greckiej, miała nadać firmie korporacyjny wyraz. Ostatecznie w roku 2003 przyjęto nazwę Olympus Corporation.
Olympus, tłumacząc wybór nazwy, pragnie podkreślić dążenie do wytwarzania wysokiej jakości, znanych na całym świecie produktów. Firma, odnosząc się do mitologii, mówi, iż jej celem jest „oświecenie świata swymi optycznymi urządzeniami, tak jak Takamagahara dała mu światło”.
W październiku 2011 r. wyszło na jaw, że zarząd firmy i jej rada nadzorcza od wielu lat fałszowali dokumenty ukrywając straty w wysokości 1,7 mld dolarów. W związku z tym rozważane było usunięcie spółki z giełdy tokijskiej.
Poniżej zaprezentowano zmiany nazwy przedsiębiorstwa, od momentu jego założenia.

</doc>
<doc id="523464" url="https://pl.wikipedia.org/wiki?curid=523464" title="Muzyka ze słowami">
Muzyka ze słowami

Muzyka ze słowami – nagrana na żywo płyta ze spektaklem teatralno-muzycznym w reżyserii Piotra Cieplaka. W spektaklu oprócz zespołu Voo Voo występują Jan i Maria Peszek. 
Część tekstów została napisana przez dzieci z porażeniem mózgowym, wychowanków Dziennego Ośrodka Adaptacyjno-Rehabilitacyjnego dla Dzieci Niepełnosprawnych w Krakowie, w ramach ćwiczeń artykulacyjnych. Teksty te – wraz z innymi, niewykorzystanymi w spektaklu – zostały wydane w 2005 w postaci książki "Kokoryny: Opowieści dziwnej treści" (wyd. Koziara Tararara).
Lista utworów.
Muzyka: W. Waglewski

</doc>
