<doc id="523466" url="https://pl.wikipedia.org/wiki?curid=523466" title="Zawór motylkowy">
Zawór motylkowy

Zawór motylkowy – zawór, którego elementem regulującym przepływ jest dysk obracający się wokół osi będącej średnicą dysku. Dysk jest połączony z wałem, który wychodzi na zewnątrz rury. Do wału przyłączony jest siłownik sterujący zaworem. W zaworach małej średnicy obrót dysku może być realizowany poprzez mechanizm ręczny. Nazwa zaworu nawiązuje do charakterystycznej budowy zaworu przypominającej motyla.
Konstrukcja sprawia, że zawór dobrze nadaje się do całkowitego odcinania przepływu płynów. Dysk ustawiony jest wtedy w pozycji prostopadłej do przepływu płynów, całkowicie blokując prześwit rury.
Budowa.
Centralny element zaworu motylkowego stanowi cylindryczny korpus (ang. "body"). To wielkość tego elementu określa rozmiar zaworu (wyrażony jako rozmiar średnicy, np. DN100). Wewnątrz korpusu zainstalowany jest wał (ang. "stem"), do którego przytwierdzony jest dysk, który zamyka lub otwiera dopływ płynu. Wał musi być połączony z korpusem w sposób umożliwiający swobodny obrót. Jeden z końców wału połączony jest z korpusem łożyskiem. Drugi koniec przechodzi przez korpus umożliwiając połączenie z układem sterującym (siłownikiem lub mechanizmem ręcznym). Aby zapewnić szczelność zaworu względem środowiska zewnętrznego wał uszczelniony jest dławikiem (ang. "gland") znajdującym się pomiędzy korpusem a siłownikiem.
Miejsce, w którym dysk łączy się z korpusem w pozycji całkowicie zamkniętej nazywa się siedziskiem (ang. "seat"). To konstrukcja tego elementu ma największy wpływ na szczelność zaworu. W przypadku zaworów pracujących przy małych temperaturach i ciśnieniach uszczelki stosowane do uszczelnienia siedziska wykonane są z gumy lub tworzyw sztucznych. W cięższych warunkach pracy konieczne staje się stosowanie uszczelnień twardych (np. metalowych).
Rodzaje konstrukcji.
Ze względu na rodzaj połączenia wyróżnia się trzy rodzaje konstrukcji:
Ze względu na położenie dysku wyróżnia się trzy rodzaje konstrukcji:
Charakterystyka.
Zawory motylkowe charakteryzują się następującymi zaletami:
Wadami tego typu zaworów są z kolei:
Standardy i specyfikacje.
Przykładami standardów stosowanych do projektowania zaworów motylkowych są:

</doc>
<doc id="523468" url="https://pl.wikipedia.org/wiki?curid=523468" title="Domena drugiego poziomu">
Domena drugiego poziomu

Domena drugiego poziomu – domena w Domain Name System, znajdująca się w strukturze poniżej domeny najwyższego poziomu (TLD). Inaczej ujmując, domena drugiego poziomu jest subdomeną domeny najwyższego poziomu, np. w adresie "pl.wikipedia.org" domeną drugiego poziomu jest "wikipedia", która jest zaraz poniżej domeny najwyższego poziomu "org".
Domeny drugiego poziomu są bardzo często rejestrowane przez rejestratorów krajowych domen najwyższego poziomu (ccTLD). Dla przykładu w Polsce bardzo popularną domeną drugiego poziomu jest ".com.pl".

</doc>
<doc id="523474" url="https://pl.wikipedia.org/wiki?curid=523474" title="Zawór przykrywający">
Zawór przykrywający



</doc>
<doc id="523476" url="https://pl.wikipedia.org/wiki?curid=523476" title="Zawór zasłaniający">
Zawór zasłaniający



</doc>
<doc id="523478" url="https://pl.wikipedia.org/wiki?curid=523478" title="Dear Jessie">
Dear Jessie

Dear Jessie – piąty singel z płyty Madonny "Like a Prayer". Ukazał się tylko w Wielkiej Brytanii. Na tamtejszej liście przebojów dotarł do 5 miejsca. Sprzedał się w nakładzie 300 000 egzemplarzy w okresie świąt Bożego Narodzenia.
Piosenka.
Utwór został napisany jako kołysanka dla córki Patricka Leonarda – Jessie. W 1999 roku niemiecka piosenkarka Rollergirl z powodzeniem wydała cover piosenki w stylu dance wykorzystując refren utworu Madonny.
Teledysk.
Wideoklip wykonało studio Animation City. Jest on w większości animowany. Sama Madonna w nim nie wystąpiła, gdyż była wówczas zajęta pracą nad filmem Dick Tracy. Pojawia się tu jednak rysunkowa postać dobrej wróżki – Madonny stylizowanej na postać Dzwoneczka z bajki o Piotrusiu Panie. Zabiera ona małą dziewczynkę do krainy dziecięcych marzeń sennych. Teledysk jest ilustracją do słów piosenki; pojawiają się tu różowe słonie, tańczące księżyce, syreny i wiele innych bajkowych postaci.

</doc>
<doc id="523484" url="https://pl.wikipedia.org/wiki?curid=523484" title="Zawór zasuwowy">
Zawór zasuwowy



</doc>
<doc id="523487" url="https://pl.wikipedia.org/wiki?curid=523487" title="Roman Garbowski">
Roman Garbowski

Roman Garbowski (ur. 17 września 1935 we wsi Budki Borowskie) – polski aktor. W teatrze zadebiutował 4 marca 1961. Jest dyrektorem Studia Teatralnego Komedianci.

</doc>
<doc id="523489" url="https://pl.wikipedia.org/wiki?curid=523489" title="Zawór iglicowy">
Zawór iglicowy



</doc>
<doc id="523496" url="https://pl.wikipedia.org/wiki?curid=523496" title="Władysław Kiernik">
Władysław Kiernik

Władysław Kiernik (ur. 27 lipca 1879 w Bochni, zm. 23 sierpnia 1971 w Warszawie) – polityk polski, działacz ruchu ludowego, minister spraw wewnętrznych, minister rolnictwa, w II RP poseł w latach 1919–1933 (na Sejm Ustawodawczy oraz na Sejm I, II i III kadencji), po II wojnie światowej poseł na Sejm Ustawodawczy, zastępca członka i członek Rady Obrony Państwa w 1920; adwokat.
Brat zoologa i paleontologa Eugeniusza Kiernika.
Wczesne lata i początki działalności politycznej.
W 1897 ukończył gimnazjum w Bochni. Podczas nauki w tej szkole działał w tajnej, niepodległościowej organizacji „Przebudzenie”. Po ukończeniu gimnazjum Władysław Kiernik udał się do Krakowa, gdzie w 1903 uzyskał tytuł doktora prawa na Uniwersytecie Jagiellońskim. Po zakończeniu praktyki adwokackiej założył własną kancelarię w Bochni. Podczas studiów brał udział w pracach Bratniej Pomocy Czytelni Akademickich działającej przy Uniwersytecie Jagiellońskim.
W 1903 wstąpił do Polskiego Stronnictwa Ludowego (z partiami ruchu ludowego związany był do końca swojego życia). Od początku włączył się w działania stronnictwa: brał udział w zabiegach mających na celu wprowadzenie powszechnego prawa wyborczego w Galicji (będącej w tym czasie pod zaborem austriackim) oraz kampaniach wyborczych do austriackiej Rady Państwa i Sejmu Krajowego we Lwowie.
Władysław Kiernik, będący bliskim współpracownikiem Wincentego Witosa, został jednym z liderów powstałej na przełomie lat 1913 i 1914 nowej partii politycznej PSL „Piast”. Zostało ono utworzone w wyniku rozłamu w Polskim Stronnictwie Ludowym.
W czasie I wojny światowej angażował się w akcje niepodległościowe. W 1914 zorganizował powiatowy Komitet Narodowy. Pełnił również na terenie powiatu bocheńskiego stanowisko komisarza wojskowego Legionów Polskich. W 1918, jako komisarz Polskiej Komisji Likwidacyjnej powiatu bocheńskiego, uczestniczył w procesie likwidacji austriackich władz zaborczych.
Działalność w odrodzonej Polsce (1918–1939).
Po I wojnie światowej Władysław Kiernik rozwijał swoją działalność polityczną. 15 sierpnia 1920 referował ustawę o wykonaniu reformy rolnej. W 1920 uczestniczył w polskich delegacjach na rokowania pokojowe w Mińsku i Rydze, gdzie 12 października podpisał umowę o przedwstępnych warunkach pokoju z Rosją Radziecką.
Pełnił wiele odpowiedzialnych funkcji w PSL „Piast” oraz współtworzył najważniejsze dokumenty programowe stronnictwa. W 1921 został członkiem Rady Naczelnej partii, a w 1925 został wybrany na członka Zarządu Głównego. Oba te stanowiska sprawował do 1931. W latach 1924–1925 był także redaktorem partyjnej gazety „Piast”.
Brał udział w pracach wielu rządów. W 1921 był prezesem Głównego Urzędu Ziemskiego. W drugim rządzie Wincentego Witosa piastował tekę ministra spraw wewnętrznych do 15 grudnia 1923. W latach 1925–1926 był ministrem rolnictwa w rządzie Aleksandra Skrzyńskiego, jak również później, w kolejnym rządzie Wincentego Witosa. Po przejęciu władzy w II Rzeczypospolitej przez Józefa Piłsudskiego Władysław Kiernik, wraz ze swoją partią, przeszedł do opozycji.
W 1929 został jednym z przywódców nowo powstałego bloku politycznego Centrolew. Był też jednym z organizatorów Kongresu Obrony Prawa i Wolności Ludu w Krakowie w 1930.
W wyniku zdecydowanych działań Józefa Piłsudskiego, Centrolew poniósł dotkliwą porażkę, co zaowocowało rozpadem organizacji. We wrześniu 1930, wraz z pozostałymi przywódcami Centrolewu, Władysław Kiernik został aresztowany i osadzony w twierdzy brzeskiej nad Bugiem. Przebywał tam do 24 listopada 1930. Między 26 października 1931 a 13 stycznia 1932 Kiernik był sądzony w Warszawie w procesie brzeskim. Wraz z pozostałymi dziesięcioma osobami został oskarżony o świadome i wspólne działanie mające na celu dokonanie zamachu, który skutkowałby usunięciem członków rządu sprawującego władzę w Polsce. Wynikiem procesu był wyrok skazujący Władysława Kiernika na 2,5 roku pozbawienia wolności. Z Polski wyjechał potajemnie, wraz z Wincentym Witosem, do Czechosłowacji w 1933 unikając tym samym wykonania kary.
Podczas pobytu w Czechosłowacji Kiernik utrzymywał stały kontakt z działaczami Stronnictwa Ludowego w Polsce, przez co nadal miał duży wpływ na kształtowanie polityki stronnictwa w tym okresie. Do ojczyzny Władysław Kiernik wrócił w marcu 1939, po inwazji hitlerowskich Niemiec na Czechosłowację. Po przyjeździe został aresztowany i osadzony na kilka tygodni w więzieniu w Siedlcach. W lipcu 1940 został aresztowany przez Gestapo i przebywał w krakowskim więzieniu przez pół roku. Po zwolnieniu, do końca wojny był inwigilowany przez Gestapo.
Po II wojnie światowej.
Z ramienia ruchu ludowego brał udział w konferencji moskiewskiej, która doprowadziła do utworzenia Tymczasowego Rządu Jedności Narodowej, który powstał 28 czerwca 1945. W rządzie tym Kiernik pełnił obowiązki ministra administracji publicznej. 29 grudnia 1945 został posłem do Krajowej Rady Narodowej.
Władysław Kiernik był zdecydowanym przeciwnikiem polityki Stanisława Mikołajczyka. Krytyka jego polityki nasiliła się szczególnie po odmowie Mikołajczyka na udział odrodzonego PSL we wspólnym tzw. Bloku Stronnictw Demokratycznych. Po opuszczeniu przez Mikołajczyka Polski w październiku 1947 Władysław Kiernik stał się jednym z przywódców Polskiego Stronnictwa Ludowego, jak również rzecznikiem współpracy PSL ze Stronnictwem Ludowym oraz partiami komunistycznymi. W latach 1947–1952 był posłem na Sejm Ustawodawczy.
Władysław Kiernik był także dwukrotnie członkiem polskiej delegacji na sesje Organizacji Narodów Zjednoczonych w Londynie w 1946 oraz w Nowym Jorku w 1956. W wieku 86 lat był nadal członkiem Zjednoczonego Stronnictwa Ludowego, w którym pełnił funkcję wiceprezesa Głównej Komisji Rewizyjnej. Władysław Kiernik uważał, że starym czyni człowieka nie zawsze choroba, ale przede wszystkim bezczynność i brak zainteresowań.
W 1953 z żoną Marią za przeżycie 50 lat w jednym związku małżeńskim otrzymali Złoty Krzyż Zasługi.
Zmarł 23 sierpnia 1971 w Warszawie. Uroczystości żałobne odbyły się w domu pogrzebowym na cmentarzu komunalnym na Powązkach w Warszawie, natomiast ciało zostało przewiezione do rodzinnej Bochni, gdzie też został pochowany. Jego nazwisko nosiła jedna z bocheńskich ulic do 2017 roku, gdy wojewoda małopolski wydał zarządzenie w sprawie zmiany nazwy ulicy. Zarządzenie wojewody zostało podważone w 2018 roku przez Wojewódzki Sąd Administracyjny, który na wniosek Urzędu Miasta Bochni, przywrócił poprzednią nazwę ulicy.
Naczelny Sąd Administracyjny w dniu 11 czerwca 2019 roku uchylił zaskarżony przez Wojewodę Małopolskiego wyrok oddalając skargę Gminy. Orzeczenie NSA stało się ostateczne i tym samym ulica Władysława Kiernika w Bochni zmieniona została na ulicę Jana Achacego Kmity

</doc>
<doc id="523498" url="https://pl.wikipedia.org/wiki?curid=523498" title="Socceroos">
Socceroos



</doc>
<doc id="523504" url="https://pl.wikipedia.org/wiki?curid=523504" title="Moralność pani Dulskiej">
Moralność pani Dulskiej

Moralność pani Dulskiej – dramat Gabrieli Zapolskiej, którego prapremiera odbyła się w 1906 r. w Krakowie, a w wersji fizycznej wydany został przez wydawnictwo Orgelbrandów w 1907 r. Jedno z najważniejszych dzieł autorki. 
Pierwsza część cyklu „Moralność pani Dulskiej”, z kontynuacjami "Pani Dulska przed sądem" i "Śmierć Felicjana Dulskiego". Sztuka grana także z podtytułem "Tragifarsa kołtuńska".
Ten dramat został wybrany jako lektura w ramach „Narodowego Czytania” w 2021 roku.
Geneza.
"Moralność pani Dulskiej" powstała w ciągu kilkunastu dni na przełomie października i listopada 1906 roku. Premiera odbyła się w grudniu w Teatrze Miejskim w Krakowie.
Pomysł utworu podsunął Zapolskiej jej mąż. Przyjęto, że przy poszukiwaniu wzorców postaci Zapolska zasugerowała się sugestią swojego redakcyjnego kolegi, Leopolda Szenderowicza, który podsunął pisarce postać swojej kamieniczniczki Gołąbowej i jej rodziny.
Pierwowzorem Anieli Dulskiej jest znana z kołtuństwa lwowska mieszczka, niejaka pani Gołąbowa. Nazwisko bohaterki łączy się również ze lwowianką – niejaką Czesławą Dulską, która w odpowiedzi na ankietę ogłoszoną w 1905 roku przez popularny lwowski dziennik „Wiek Nowy” opisała swój system gospodarowania w domu, oparty na egoizmie, skąpstwie i wyzysku służącej.
Wątek najstarszego syna Dulskich, Zbyszka, ma swoje źródło w romansie syna krewnych, pp. Pertaków, stanisławowskich znajomych męża pisarki. Młodzieniec ów romansował – za przyzwoleniem matki i całej rodziny – ze służącą.
Czas i miejsce akcji.
Akcja utworu rozgrywa się na początku XX wieku, w zależności od adaptacji we Lwowie lub w Krakowie, w salonie państwa Dulskich. Autorka w didaskaliach informuje o umeblowaniu wnętrza: „Dywany, meble solidne… Rogi obfitości, sztuczne palmy, landszaft haftowany za szkłem… Stara piękna serwantka mahoniowa i empirowy ekranik. Lampa z abażurem z bibuły, stoliki, a na nich fotografie”. Sztuka bywa także wydawana i wystawiana na scenie z realiami krakowskimi.
Problematyka dzieła.
Sztuka Zapolskiej jest tragifarsą, czyli połączeniem elementów komedii z elementami tragedii. Główna bohaterka – Aniela Dulska – jest postacią obłudną, dwulicową, fałszywą, chciwą, nie potrafi okazać życzliwości, gardzi ludźmi biednymi, słabymi i wrażliwymi. Wszystko, co robi, robi na pokaz. Jej postawa, nazywana dulszczyzną, prezentuje pozorną moralność — życie w zakłamaniu i obłudzie. Przymyka oko na romans jej syna z Hanką, aby tylko ten nie włóczył się nocami po lokalach. W rzeczywistości Dulska nie wyobraża sobie małżeństwa Zbyszka z Hanką, uważałaby to za hańbę dla jej rodziny i splamienie jej honoru. Problem pojawia się, gdy Hanka zachodzi w ciążę.
Miejsca akcji: Kraków lub Lwów.
Pierwotnie akcja utworu została umieszczona we Lwowie, ponieważ tam miała nastąpić premiera, jednakże problemy z obsadą związane z chorobą jednej aktorki spowodowały opóźnienie. W jego wyniku premiera została przeniesiona do Krakowa. Na potrzeby przedstawienia premierowego w Krakowie (i na prośbę ówczesnego dyrektora Teatru Miejskiego w Krakowie – Ludwika Solskiego) autorka przeniosła akcję utworu do tego miasta (dotyczyło to odniesień do rozmaitych miejsc – np. w wersji „lwowskiej” Felicjan Dulski odbywa „spacer” na Wysoki Zamek, a przy ulicy Teatyńskiej musi przyspieszyć, bo „tunel rozbijają”, podczas kiedy w „krakowskiej” celem „spaceru” jest Kopiec Kościuszki, a przyspieszyć musi koło Parku Jordana, bo „zaczepiają”). Później sztukę wystawiano w innych miastach i w zależności od tego, z którą wersją miał reżyser do czynienia (do 1907 roku sztuka krążyła tylko w postaci odpisów), miejscem akcji był Lwów lub Kraków.
Dramat został wydany drukiem przez wydawnictwo Orgelbrandów w 1907 roku i była to wersja „lwowska”. Kolejne wydanie (wydawnictwo Lektor) z 1921 roku oparte zostało na jednym z odpisów wykonanych dla potrzeb krakowskiego teatru – akcja umieszczona została w Krakowie. Z uwagi na to, że użyto odpisu prawdopodobnie przeznaczonego dla suflera, wydanie to odznaczało się pominięciem większości didaskaliów; ponadto było dość niechlujne (liczne błędy językowe). 
Późniejsze wydania aż do 1987 roku wywodziły się przeważnie z tego wydania, z tym że usuwano z nich błędy językowe oraz w mniejszym lub większym stopniu uzupełniano didaskalia. Wszystkie ekranizacje dramatu dzieją się w Krakowie. W 1988 roku wydany został tekst pochodzący z Orgelbranda z akcją we Lwowie. Obecnie wydaje się obie wersje, zależnie od pochodzenia źródła.
Ekranizacje i adaptacje.
Sztuka Gabrieli Zapolskiej była wystawiana nie tylko na scenach teatrów, ale też adaptowana na potrzeby filmowe. W 1930 roku na jej podstawie powstał pierwszy film pod tytułem "Moralność pani Dulskiej" w reżyserii Bolesława Newolina. Był to pierwszy w Polsce film dźwiękowy. 
Sztuka była pięciokrotnie adaptowana na potrzeby Teatru Telewizji w latach 1968, 1970, 1992, 2006 i 2013. 
W roku 1975 powstał film pod tytułem "Dulscy" w reżyserii Jana Rybkowskiego, wykorzystujący wątki z tej sztuki. 
Wątki z "Moralności pani Dulskiej" wykorzystano też w serialu "Z biegiem lat, z biegiem dni..." Andrzeja Wajdy (odcinek 7, „Kraków 1907”).
2 października 2015 odbyła się premiera filmu (komedii nieobyczajowej) "Panie Dulskie" w reżyserii Filipa Bajona z Krystyną Jandą, Katarzyną Figurą i Mają Ostaszewską w rolach głównych. Jest to kontynuacja wątków dramatu, dziejąca się w latach 1954 i 1994.

</doc>
<doc id="523505" url="https://pl.wikipedia.org/wiki?curid=523505" title="Ekologia populacyjna">
Ekologia populacyjna

Ekologia populacyjna, populacjologia, demekologia – część ekologii gatunku, która dotyczy zmian liczebności populacji jednogatunkowych, zachodzących pod wpływem czynników ekologicznych (biotycznych i abiotycznych). 
Pojęcie „ekologii gatunku” jako części ekologii wprowadzono wycofując wcześniej stosowany podział tej nauki na: 
Współcześnie w zakres ekologii gatunku wchodzi:
Dynamika populacji lokalnej, występującej w określonym środowisku (zajmującej określoną niszę ekologiczną) zależy od:

</doc>
<doc id="523509" url="https://pl.wikipedia.org/wiki?curid=523509" title="Lennart Bergelin">
Lennart Bergelin

Sven Lennart Bergelin (ur. 10 czerwca 1925 w Alingsås, zm. 4 listopada 2008 w Sztokholmie) – szwedzki tenisista, zwycięzca wielkoszlemowego Rolanda Garrosa w grze podwójnej, reprezentant w Pucharze Davisa, trener Björna Borga.
Kariera tenisowa.
Lennart Bergelin zaliczał się do czołówki światowej w okresie bezpośrednio po II wojnie światowej. W 1948 roku został sklasyfikowany jako 9. tenisista świata w nieoficjalnym rankingu pisma The Daily Telegraph. W tymże roku wygrał w parze z Jaroslavem Drobným Rolanda Garrosa, po pokonaniu w finale Harry'ego Hopmana i Franka Sedgmana.
Bergelin występy w reprezentacji Szwecji w Pucharze Davisa rozpoczął w 1946 roku. Rozegrał łącznie 88 pojedynków, z czego wygrał w 62 spotkaniach. Ostatni raz wystąpił w 1965 roku w meczu z Polską po dziesięcioletniej przerwie w meczach kadry.
W 1971 roku Bergelin objął funkcję kapitana reprezentacji Szwecji w Pucharze Davisa. Prowadził zespół przez pięć lat, osiągając m.in. pierwsze zwycięstwo Szwecji w tych rozgrywkach w 1975 roku (w finale z Czechosłowacją wystąpili Björn Borg i Ove Bengtson). To właśnie Bergelin w 1972 roku wprowadził do ekipy Borga, a wkrótce został także jego osobistym trenerem. Dwaj Szwedzi, mimo początkowych nieporozumień (Bergelin spoliczkował na oczach dziennikarzy podopiecznego, kiedy ten odmówił wykonania jednego z poleceń), współpracowali ze sobą przez całą karierę Borga.
W 2004 roku Lennart Bergelin został wpisany do Hall of Fame tenisa szwedzkiego.

</doc>
<doc id="523513" url="https://pl.wikipedia.org/wiki?curid=523513" title="Stanisław Małachowski (podporucznik)">
Stanisław Małachowski (podporucznik)

Stanisław Małachowski hrabia herbu Nałęcz (ur. 11 października 1798, w Warszawie – zm. 22 lutego 1883 w Krakowie) – podporucznik z czasów powstania listopadowego 1831, emigrant i pisarz polityczny.
Życiorys.
Syn Jana Nepomucena i Rozalii Świdzińskiej. Uczył się w Collegium Nobilium następnie wyjechał do Niemiec i Francji. Po powrocie w 1822 zarządzał rodzinnym majątkiem. Podczas powstania listopadowego służył jako ochotnik w drugim pułku ułanów. Dosłużył się stopnia podporucznika, został odznaczony Złotym Krzyżem Virtuti Militari. Pozostawił po sobie wspomnienia z lat powstania listopadowego. Po powstaniu znalazł się na emigracji. W 1854 został wybrany podskarbim Towarzystwa Historyczno-Literackiego w Paryżu. W 1862 odwiedził siostrę Cecylię w Krakowie i postanowił na stałe sprowadzić się do niej co nastąpiło jesienią tego samego roku. Nie założył rodziny zmarł bezpotomnie. Pochowany został na Cmentarzu Rakowickim w Krakowie, w pasie La przy murze cmentarnym. Są tam pochowane także jego siostry: Paulina Małachowska, Cecylia Małachowska. Grobowiec wykonał znany krakowski rzeźbiarz Edward Stehlik. W 2010 r. grobowiec został poddany konserwacji.

</doc>
<doc id="523522" url="https://pl.wikipedia.org/wiki?curid=523522" title="Demekologia">
Demekologia



</doc>
<doc id="523524" url="https://pl.wikipedia.org/wiki?curid=523524" title="James Esdaile">
James Esdaile

James Esdaile (ur. 6 lutego 1808 w Szkocji, zm. 10 stycznia 1859) – brytyjski chirurg, pionier znieczulenia poprzez hipnozę. Jego metoda, używana przed wynalezieniem chloroformu zapisała się w historii anestezji.
Urodził się jako syn ministra. Studiował medycynę w Edynburgu, zdobywając dyplom w 1830. Podejmując się pracy w Brytyjskiej Kompanii Wschodnioindyjskiej przybył do Kalkuty, ówczesnej stolicy Indii Brytyjskich, w roku 1840. Praktykował przez większość swego życia w Indiach. Przyswoił hinduską sztukę tradycyjnej terapii poprzez trans od pewnego magika z regionu Bengali.
Esdaile przeprowadził swą pierwszą operację ze zmesmeryzowanym pacjentem 4 kwietnia 1845 w miejscowym szpitalu w Hooghly (Kolkata) (należy zauważyć, że wiele źródeł podaje nieprawidłowo, że pacjent był zahipnotyzowany). Jego najsłynniejszym dziełem była książka zatytułowana "Mesmerism in India", która była następnie publikowana pod tytułem "Hypnosis in Medicine and Surgery". Opuścił Indie w 1851. Umarł w wieku 50 lat.

</doc>
<doc id="523529" url="https://pl.wikipedia.org/wiki?curid=523529" title="Paweł Nowak (piłkarz)">
Paweł Nowak (piłkarz)

Paweł Nowak (ur. 27 stycznia 1979 w Krakowie) – polski piłkarz występujący na pozycji pomocnika, trener.
Przebieg kariery.
Paweł Nowak jest wychowankiem Wisły Kraków, z którą w sezonie 1998/99 zdobył mistrzostwo Polski. Grał następnie w Hutniku Kraków i w Proszowiance. W latach 2002–2009 reprezentował barwy Cracovii. W lipcu 2009 podpisał kontrakt z Lechią Gdańsk, który wygasł 31 grudnia 2012.
14 stycznia 2013 zawodnik podpisał półtoraroczny kontrakt z Sandecją Nowy Sącz. Rozwiązano go za porozumieniem stron 16 sierpnia 2013. 30 sierpnia tamtego roku został piłkarzem drugoligowej Garbarni Kraków, która pozyskała Nowaka w celu wzmocnienia się przed walką o utrzymanie w lidze. Od rundy wiosennej sezonu 2014/15 był piłkarzem Porońca Poronin, a w 2016 Wiślanki Grabie.
Od 2013 współprowadzi Akademię Piłkarską Futbolica.

</doc>
<doc id="523530" url="https://pl.wikipedia.org/wiki?curid=523530" title="Pagóry Jaworznickie">
Pagóry Jaworznickie

Pagóry Jaworznickie (341.14) – region naturalny znajdujący się w południowej Polsce, południowo-wschodnia część Wyżyny Śląskiej, głównie tereny miasta Jaworzna oraz fragmenty miejscowości położonych w jego okolicach m.in.: Lędzin, Imielina, Chełma Śląskiego, Chełmka, Libiąża, Chrzanowa, Balina, Mysłowic, Katowic i Tychów. Łączna powierzchnia regionu 513 km². Od otaczających je Wyżyn: Olkuskiej, Katowickiej i Garbu Tarnogórskiego, Pagóry Jaworznickie różnią się mniej zwartymi formami rzeźby terenu. Od południowego wschodu graniczą z Rowem Krzeszowickim i Garbem Tenczyńskim, a od południa z częścią Kotliny Oświęcimskiej tj. z Równiną Pszczyńską i Doliną Górnej Wisły.
Budujące region dolomity triasowe nie tworzą tu doskonale ciągłej i zwartej powierzchni, lecz izolowane pagóry porozdzielane różnorodnym systemem obniżeń. W obniżeniach tych osadziły się, w pokładach o znacznej miąższości, piaski lodowcowe i rzeczne, wtedy można na tych terenach budować kopalnie piasku. Najwyższym wzniesieniem regionu jest Góra Pod Wiankiem mierząca 357 m n.p.m.
Z budujących podłoże skał wieku karbońskiego wydobywa się cynk, ołów oraz węgiel kamienny.
Pod względem historycznym większa część Pagórów Jaworznickich leży w Małopolsce, a fragmenty zachodnie na Górnym Śląsku.

</doc>
<doc id="523531" url="https://pl.wikipedia.org/wiki?curid=523531" title="Praca u podstaw">
Praca u podstaw

Praca u podstaw – praca natury oświatowej nad podniesieniem poziomu życia przede wszystkim chłopów, a także walki z germanizacją i rusyfikacją w okresie zaborów Polski. Jedno z czołowych haseł polskiego pozytywizmu. Pozytywiści rozumieli konieczność pracy na rzecz najbiedniejszych i najbardziej upośledzonych warstw narodu, które mając możność pełniejszego włączania się w struktury społeczne, swoją pracą pomnożą bogactwo ogólnonarodowe. Sięgnąć należało więc do tych, którzy zajmując miejsce u podstaw społeczeństwa, stać się mogą mocnym i trwałym filarem. Kierowano więc apele do warstw wykształconych: nauczycieli, lekarzy, społeczników, by „szli w lud”, zbliżyli się do problemów wsi, wydobyli ją z wiekowego zacofania, podnieśli stan zdrowotny jej mieszkańców i uświadomili im rolę, jaką mogą spełnić w odbudowywaniu siły narodu. Pozytywistyczne hasło "pracy u podstaw" znajdowało odzwierciedlenie w dziełach literatury polskiej ("Ludzie bezdomni", "Janko Muzykant", "Antek", "Lalka", "Siłaczka", "Szkice węglem", Chłopi, "Tadeusz"). Założenia te realizowano poprzez zakładanie szkół i bibliotek, samorządów wiejskich, kółek gospodyń wiejskich i spółdzielni rolnych.

</doc>
<doc id="523533" url="https://pl.wikipedia.org/wiki?curid=523533" title="Kabwe">
Kabwe

Kabwe (do 1966 "Broken Hill") – miasto w Zambii, ośrodek administracyjny Prowincji Centralnej, przy linii kolejowej Lusaka-Ndola. Około 255 tys. mieszkańców. Czwarte co do wielkości miasto kraju. Znajduje się tu duża kopalnia ołowiu i miedzi. W mieście funkcjonuje port lotniczy Kabwe-Miliken.

</doc>
<doc id="523534" url="https://pl.wikipedia.org/wiki?curid=523534" title="Livingstone">
Livingstone

Livingstone (również Maramba) – miasto w Zambii, były ośrodek administracyjny Prowincji Południowej, nad rzeką Zambezi, w pobliżu Wodospadów Wiktorii, przy granicy z Zimbabwe. Około 134 tys. mieszkańców.
David Livingstone był pierwszym podróżnikiem, który dotarł w te rejony i od niego miasto bierze swą nazwę. W mieście znajduje się największe w Zambii Muzeum Livingstone’a.

</doc>
<doc id="523535" url="https://pl.wikipedia.org/wiki?curid=523535" title="Audi Q7">
Audi Q7

Audi Q7 – samochód osobowy typu SUV klasy wyższej produkowany pod niemiecką marką Audi od 2005 roku. Od 2015 roku produkowana jest druga generacja modelu.
Pierwsza generacja.
Audi Q7 I zostało zaprezentowane po raz pierwszy jesienią 2005 roku.
Pierwszy SUV w historii marki Audi został zaprezentowany podczas targów motoryzacyjnych we Frankfurcie we wrześniu 2005 roku i został zbudowany na bazie pojazdu koncepcyjnego Audi Pikes Peak Quattro pokazanego podczas targów motoryzacyjnych w Detroit w styczniu 2003 roku.
Auto zostało zbudowane na bazie płyty podłogowej koncernu Volkswagen AG o symbolu PL71 dzielonej m.in. z modelami Volkswagen Touareg oraz Porsche Cayenne. Pojazd dostępny jest wyłącznie z napędem na obie osie z centralnym mechanizmem różnicowym TorSen.
Pod koniec 2005 roku na rynek zamierzano wprowadzić wersję hybrydową pojazdu. Samochód wyróżnia się m.in. dolną listwą w innym kolorze oraz delikatnie zretuszowanymi zderzakami. Pojazd napędza widlasty silnik benzynowy o pojemności 4.2 l i mocy 350 KM współpracujący z silnikiem elektrycznym ukrytym pod podłogą bagażnika dostarczającą dodatkowe 200 Nm. Z powodu sytuacji finansowej na rynku USA na którą w dużej mierze przeznaczona była wersji Hybrid odłożono premierę pojazdu na czas bliżej nieokreślony.
W połowie 2009 roku samochód przeszedł face lifting. Samochód otrzymał grill Singleframe z nowymi konturami, zmodyfikowane przednie i tylne zderzaki, listwy boczne oraz wszystkie lampy wykonane w technologii LED. Przy okazji udało się zmniejszyć masę pojazdu poprzez wykonanie drzwi bagażnika, pokrywy silnika i przednich błotników z aluminium oraz zwiększyć wyposażenie i paletę kolorów. Do listy wyposażenia opcjonalnego dodano m.in. przesuwaną tylną kanapę lub przesuwane siedzenia.
W 2010 roku auto przeszło zmiany techniczne. Zmodyfikowano jednostki napędowe, skrzynię biegów oraz obniżono zużycie paliwa. Z produkcji wycofano motor 3.6 FSI na rzecz silnika 3.0 TFSI o mocy 272 KM oraz motor 4.2 FSI na rzecz 3.0 TFSI o mocy 333 KM. Zredukowano masę silnika wysokoprężnego 3.0 TDI o 20 kg, a silnik 4.2 TDI charakteryzuje się większym momentem obrotowym. Przy okazji wprowadzono 8-biegową automatyczną skrzynię biegów. Konstrukcja bazuje na poprzednim 6-biegowym automacie Tiptronic.
Pod koniec 2012 roku rozpoczęto produkcję pojazdu w indyjskiej fabryce koncernu Volkswagen AG.
Wyposażenie.
Standardowo pojazd wyposażony jest m.in. w elektryczne sterowanie szyb, elektryczne sterowanie lusterek, klimatyzację automatyczną, system pokładowy MMI z nawigacją GPS, radio CD z 8-głośnikowym systemem audio, czujniki deszczu, zmierzchu oraz ciśnienia w oponach, spryskiwacze z ogrzewanymi dyszami, pneumatyczne zawieszenie z możliwością regulacji charakterystyki, wspomaganie układu kierowniczego zależne od prędkości jazdy, system ABS z ESP, ASR, system wspomagający zjazd ze wzniesienia.
Samochód opcjonalnie wyposażyć można m.in. w czteroramienną, ogrzewaną, obszytą skórą z funkcją zmiany przełożeń kierownicę, autoalarm, czterostrefową klimatyzację automatyczną, elektrycznie unoszoną klapę bagażnika, elektrycznie wysuwany i chowany hak holowniczy, lakier metalizowany, dach panoramiczny, zmieniarkę płyt CD/MP3, kamerę i czujniki parkowania, ogrzewane przednie fotele i tylną kanapę, wentylowane przednie fotele, GPS oraz tempomat, radarowy układ wspomagania zmiany pasa ruchu, DVD. 
Obok montowanych seryjnie do 2009 roku reflektorów halogenowych, Audi oferowało także wariant reflektorów ksenonowych „plus” i nową wersję adaptive-light, która łączy w sobie światła mijania i drogowe oraz specjalne światła do jazdy na autostradzie, a także układ doświetlania zakrętów i pobocza. W wersji z reflektorami ksenonowymi diody świateł do jazdy dziennej tworzą kształt litery „U”. Także kierunkowskazy - umieszczone jako proste linie przy górnej krawędzi wlotów powietrza - wykonane są z diod LED.
Druga generacja.
Audi Q7 II zostało zaprezentowane po raz pierwszy pod koniec 2014 roku.
Oficjalne informacje na temat nowego Q7 zostały przedstawione 12 grudnia 2014 roku, 9 lat po premierze poprzednika. Z kolei światowa premiera miała miejsce podczas 85. Międzynarodowego Salonu Samochodowego w Genewie w marcu 2015 roku.
W przeciwieństwie do pierwszej generacji pojazd jest lżejszy dzięki zastosowaniu wysoko wytrzymałej stali oraz aluminium. Podobnie jak trzecia generacja modelu TT pojazd otrzymał wirtualny kokpit z ekranem ciekłokrystalicznym o przekątnej 12,3 cala na której wyświetlać można tradycyjne wskaźniki albo inne informacje, np. komputer pokładowy, system multimedialny, mapę nawigacji. Wybrać można także jeden z trzech rodzajów przednich reflektorów - ksenonowe, LED oraz Matrix Led. 
W czerwcu 2019 roku przedstawiono model po gruntownej modernizacji, która objęła większość paneli nadwozia, a także wnętrza. Z przodu pojawił się nowy, ścięty u dołu kształt reflektorów, nowy kształt zderzaka i przemodelowany, niżej osadzony grill podobny do innych nowych modeli marki. Tył zyskał z kolei nowe, węższe lampy z odświeżonym wzorem diod LED, które łączy odtąd chromowana poprzeczka. Radykalne zmiany wprowadzono także we wnętrzu - pojawił się zupełnie nowy wzór kokpitu, który w całości zapożyczono z nowszego modelu Q8 przedstawionego rok wcześniej. Wyróżnia się on zatem masywniejszą konsolą centralną, którą zdobią 2 ekrany dotykowe - do sterowania m.in. radiem i nawigacją, a drugi - klimatyzacją i ogrzewaniem foteli. Sprzedaż odświeżonego Q7 II ruszyła w październiku 2019 roku.
Wyposażenie.
Standardowo auto wyposażone będzie w światła do jazdy dziennej wykonane w technologii LED oraz dynamiczne kierunkowskazy.

</doc>
<doc id="523537" url="https://pl.wikipedia.org/wiki?curid=523537" title="Kalemie">
Kalemie

Kalemie (1969-79 "Albertville") – miasto we wschodniej Demokratycznej Republice Konga, stolica prowincji Tanganika, nad jeziorem Tanganika, w miejscu wypływu rzeki Lukuga. Około 93 tys. mieszkańców.

</doc>
<doc id="523544" url="https://pl.wikipedia.org/wiki?curid=523544" title="Klasztor franciszkanów-reformatów i kościół Stygmatów św. Franciszka w Wieliczce">
Klasztor franciszkanów-reformatów i kościół Stygmatów św. Franciszka w Wieliczce

Klasztor franciszkanów-reformatów i kościół Stygmatów św. Franciszka – rzymskokatolicki kościół parafialny i konwentualny franciszkanów-reformatów, znajdujący się w północno-zachodniej części Wieliczki przy ul. Brata Alojzego Kosiby 31. 
Opis.
Kościół został wybudowany w stylu barokowym w latach 1624–1626. Była to pierwsza murowana świątynia małopolskiej prowincji reformatów powstała z fundacji króla Zygmunta III Wazy, w celu obrony przed innowiercami, głównie arianami. 
Piętnaście lat później dobudowano klasztor wraz z dziedzińcem. W 1928 roku wzniesiono gmach nowicjatu, w którym obecnie mieści się Prywatne Liceum Ogólnokształcące pw. św. Antoniego z Padwy i bł. Krystyna Gondka. 
Na szczególną uwagę zasługuje obraz Matki Bożej Łaskawej, który pochodzi z XVII wieku. W 1995 obraz został ukoronowany papieską koroną.

</doc>
<doc id="523547" url="https://pl.wikipedia.org/wiki?curid=523547" title="Vellore">
Vellore

Vellore – miasto w południowych Indiach, w północnej części stanu Tamilnadu, nad rzeką Palaru (uchodzi do Zatoki Bengalskiej), stolica dystryktu Vellore. Około 188 tys. mieszkańców.

</doc>
<doc id="523548" url="https://pl.wikipedia.org/wiki?curid=523548" title="Tifa Lockhart">
Tifa Lockhart

 – fikcyjna postać z gry jRPG Final Fantasy VII.
Biografia (FFVII).
Urodziła się w Nibelheim, gdzie dorastała wraz z Cloudem. Jej matka zmarła, gdy Tifa miała 8 lat. Wierząc, że duch matki opuścił miasto i podążył w kierunku gór, Tifa postanowiła podążyć jego śladem, idąc ścieżką w górę Nibel. Przyjaciele towarzyszący jej podczas podróży postanowili zawrócić. Nieświadoma obecności Clouda, który obserwował ją z ukrycia dotarła do drewnianego wiszącego mostu, który zarwał się pod jej ciężarem. Cloud próbował ją ratować jednak oboje spadli w przepaść.
Tifa zapadła na tydzień w śpiączkę. Jej ojciec obwiniał Clouda za wypadek, sam Cloud uważał, że zajście było jego winą, gdyż był zbyt słaby żeby jej pomóc. Sześć lat później Tifa spotkała się z Cloudem przy studni w centrum miasta. Wyznał jej, że zamierza wstąpić do organizacji wojskowej SOLDIER i przenieść się do Midgar. Jak się później okazało, kierował się chęcią zaimponowania Tifie jednak ona czuła się rozczarowana. Przyrzekli sobie, że jeżeli Cloud osiągnie swoje marzenia przyjdzie jej na ratunek w przypadku kłopotów.
Po jego wyjeździe Tifa popadła w melancholię, zastanawiając się czy Cloud osiągnął swoje marzenia. Czytała gazety licząc, że znajdzie o nim jakiś artykuł. W wieku 15 lat została przewodnikiem po Nibelheim dla grupy żołnierzy z organizacji SOLDIER, którzy przeprowadzali inspekcję reaktora Mako na górze Nibel. W grupie znajdowali się Sephiroth, Zack oraz dwóch szeregowców. Cloud był jednym z nich, jednak nie ujawnił się (Tifa nie rozpoznała go w uniformie). Po inspekcji reaktora, Sephiroth udał się do piwnicy posiadłości Shinra, gdzie czytał notatki prowadzone przez profesorów Gasta oraz Hojo. W wyniku zdobycia pewnych informacji wpadł w furię, podpalił Nibelheim i wymordował mieszkańców.
Kiedy miasto trawił ogień, Tifa podążyła za nim z powrotem do reaktora i była świadkiem morderstwa jej ojca. W furii próbowała zabić Sephirota jego własną bronią jednak bezskutecznie. Cloud znalazł ją ranną i nieprzytomną we wnętrzu reaktora wraz z rannym Zackiem. Używając jego miecza, Cloud ranił Sephirotha. Zangan, instruktor sztuk walki i nauczyciel Tify wyniósł ją z reaktora i szukając pomocy medycznej wywiózł ją do Midgar, gdzie pozostawił ją pod opieką lekarza, po czym powrócił do swoich podróży po świecie.
Gdy bohaterka doszła do siebie, ulokowała się w siódmym sektorze Midgaru i założyła bar "7th Heaven" (Siódme Niebo). Wkrótce spotkała Barreta Wallace'a, lidera grupy oporu AVALANCHE, która miała zatargi z organizacją SHINRA. Tifa dołączyła do nich chcąc pomścić wydarzenia z Nibelheim. Wtedy pewnego dnia znalazła na stacji pociągów w pół przytomnego Clouda i zabrała go do bazy grupy AVALANCHE.

</doc>
<doc id="523551" url="https://pl.wikipedia.org/wiki?curid=523551" title="Belagavi">
Belagavi

Belagavi (kannada ಬೆಳಗಾವಿ, marathi बेळगांव, do 2014 roku Belgaum) – miasto w południowych Indiach, w stanie Karnataka, na wyżynie Dekan, na wysokości 770 metrów. Około 443,6 tys. mieszkańców.

</doc>
<doc id="523554" url="https://pl.wikipedia.org/wiki?curid=523554" title="Kannur">
Kannur

 
Kannur, dawniej Cannanore, Kanoor – miasto (stolica dystryktu) w stanie Kerala w południowych Indiach, nad Morzem Arabskim, 90 km na północ od Kalikatu. Około 64 tys. mieszkańców.

</doc>
<doc id="523559" url="https://pl.wikipedia.org/wiki?curid=523559" title="Wolutyna">
Wolutyna

Wolutyna – substancja zapasowa bakterii i niektórych grzybów znajdująca się w cytoplazmie w formie ziaren. Polimer fosforanowy, służący m.in. bakteriom do syntezy ATP.

</doc>
<doc id="523561" url="https://pl.wikipedia.org/wiki?curid=523561" title="Józef Grzegorz Wojtarowicz">
Józef Grzegorz Wojtarowicz

Józef Grzegorz Wojtarowicz (ur. 10 marca 1791 w Szynwałdzie, zm. 31 maja 1875 w Krakowie) – duchowny rzymskokatolicki, biskup diecezjalny tarnowski w latach 1840–1850.
Życiorys.
Józef Wojtarowicz urodził się w Szynwałdzie 10 marca 1791. Wstąpił do seminarium lwowskiego. Po jego ukończeniu kontynuował studia wyższe w Wiedniu, gdzie w 1817 przyjął święcenia kapłańskie. Po roku studiów objął stanowisko profesora teologii moralnej w nowo powstałym przemyskim seminarium.
Był m.in. kanclerzem, inspektorem szkół, kanonikiem katedralnym, prałatem, a po śmierci biskupa Michała Korczyńskiego został wikariuszem kapitulnym diecezji przemyskiej. W 1840 został mianowany biskupem młodej (istniejącej od 1786–1805 i ponownie od 1815) diecezji tarnowskiej.
Był pierwszym Polakiem kierującym tą diecezją. Nowy biskup miał przed sobą ogromną pracę, była to przede wszystkim walka z pijaństwem wśród chłopów. Jako biskup znacznie przyczynił się do budowy nowych i odnowy starych kościołów, starał się zwiększyć aktywność kapłanów w sprawowaniu sakramentów świętych, kładł nacisk na głoszenie homilii, śpiewanie polskich pieśni kościelnych, a także na katechizację ludności, w tym dzieci i młodzieży. Biskup Wojtarowicz zakładał na terenie diecezji liczne towarzystwa trzeźwościowe zupełnie nieznane wcześniej w Tarnowie, gdzie zachęcał wiernych do abstynencji lub do ograniczenia spożywania trunków. Popierał także misje parafialne i sprowadzał do diecezji licznych kaznodziejów, przede wszystkim jezuitów, franciszkanów, bernardynów i karmelitów.
Za jego czasów notuje się także rozwój szkolnictwa wiejskiego. Rządy biskupa Wojtarowicza przypadły na czas zaborów, a także powstania w 1846 i rzezi galicyjskiej. Biskup starał się trzymać nieco na boku, choć wstawiał się o uwolnienie aresztowanych księży, można jednak stwierdzić, że do powstania ustosunkowany był pozytywnie. Tym przede wszystkim naraził się władzom austriackim, które w 1850 skłoniły go do rezygnacji. Po opuszczeniu diecezji biskup Wojtarowicz osiadł w klasztorze oo. Cystersów w Krakowie-Mogile, a nowym biskupem tarnowskim został ks. Józef Alojzy Pukalski. Ze względu na pogarszający się stan zdrowia biskup przeniósł się do kościoła św. Mikołaja, a potem do kościoła św. Floriana.
Biskup Wojtarowicz cieszył się w Krakowie szacunkiem zarówno wśród biednych, którym pomagał, jak i wśród możnych. Jego przyjacielem był prezydent Krakowa Józef Dietl. Zmarł 31 maja 1875. Został pochowany na cmentarzu Rakowickim w Krakowie.

</doc>
<doc id="523562" url="https://pl.wikipedia.org/wiki?curid=523562" title="Andoni Zubizarreta">
Andoni Zubizarreta

Andoni Zubizarreta Urreta (ur. 23 października 1961 w Vitorii) – hiszpański piłkarz narodowości baskijskiej, grający na pozycji bramkarza. Były rekordzista pod względem liczby występów w hiszpańskiej reprezentacji (126 meczów) i Primera División (622 mecze).
Życiorys.
Popularny "Zubi" karierę rozpoczynał w Deportivo Alavés. W 1980 roku przeniósł się do Athletic Bilbao. W klubie ze stolicy kraju Basków zadebiutował w lidze w 1982 roku, a w roku 1983 i 1984 zdobył mistrzostwo Hiszpanii. Do tego dołożył jeszcze Puchar Króla w roku 1984. Jego kariera przebiegała bardzo szybko, o czym może świadczyć fakt, że na Mundialu 1986 był podstawowym bramkarzem reprezentacji Hiszpanii. A pozycji tej nie oddał przez następne trzy mundiale (1990, 1994, 1998) i dwa turnieje o Mistrzostwo Europy (1988 i 1996).
Po Mundialu w Meksyku kupiła go FC Barcelona. Dostał trudne zadanie zastąpienia słynnego Urrutiego. Andoni nie został przyjęty dobrze przez kibiców, na powitanie kibice na Camp Nou wywiesili transparent z napisem „do domu”. Zubizarreta jednak nie przejął się tym i szybko zaczął gromadzić trofea. W klubie ze stolicy Katalonii Andoni odnosił swoje największe sukcesy. Już w pierwszym sezonie w nowym klubie zdobył trofeum Zamory dla najlepszego bramkarza ligi hiszpańskiej. Następne sukcesy przyszły wraz z pojawieniem się Johana Cruijffa w FC Barcelona. Największe z nich to czterokrotne mistrzostwo Hiszpanii w latach 1991, 1992, 1993 i 1994, dwa Puchary Króla (1988 i 1990), Puchar Zdobywców Pucharów w roku 1989, Puchar Europy 1992 oraz Superpuchar Europy 1993. Z FC Barcelona odszedł po finale Ligi Mistrzów w roku 1994 który FC Barcelona przegrała 0:4 z AC Milan. Oficjalnym powodem miało być odmłodzenie składu, a nieoficjalnie mówiono, że był skłócony z Johanem Cruijffem, który szykował do występów w bramce swojego zięcia.
Z Barcelony odszedł w lipcu 1994 do Valencia CF, gdzie nie odniósł już większych sukcesów. Największym osiągnięciem podczas pobytu w klubie ze stolicy Lewantu było zajęcie drugiego miejsca w lidze w sezonie 1995–1996. Karierę zakończył po Mistrzostwach Świata we Francji, gdzie popełnił fatalny w skutkach błąd w meczu z Nigerią który kosztował Hiszpanów awans do dalszej rundy.
Obecnie jest komentatorem sportowym w radiu i telewizji.
2 lipca 2010 został dyrektorem sportowym FC Barcelona. 5 stycznia 2015 utracił tę posadę.

</doc>
<doc id="523563" url="https://pl.wikipedia.org/wiki?curid=523563" title="Cystoskopia">
Cystoskopia

 
Cystoskopia (gr. "kystis" - pęcherz, woreczek i "skopeín" - oglądać) - badanie diagnostyczne stosowane w urologii, czasem połączone z działaniem terapeutycznym, które polega na wprowadzeniu przyrządu zwanego cystoskopem (wziernikiem) poprzez cewkę moczową do pęcherza moczowego.
Po wprowadzeniu cystoskopu dokonuje się wzrokowej oceny błony śluzowej wewnątrz pęcherza moczowego. Po ocenie możliwe jest pobranie wycinka do badania histopatologicznego lub wykonanie drobnych zabiegów leczniczych (usunięcie kamienia moczowego, ciała obcego, brodawczaka itp.) Badanie trwa zwykle od kilku do kilkunastu minut.
Cystoskopia umożliwia unaocznienie zmian zachodzących w pęcherzu moczowym i ujściach moczowodów. Stanowi ono niezwykle istotny element w rozpoznawaniu i różnicowaniu stanów zapalnych oraz guzów pęcherza moczowego. Niezwykle ważnym elementem badania - w przypadku podejrzenia guza pęcherza - jest pobranie wycinka do badania mikroskopowego. Ocena tkanki przez doświadczonego histopatologa pozwala nie tylko na wykluczenie, ale także w przypadku potwierdzenia tego rozpoznania, na wyznaczenie najlepszego w danym przypadku postępowania leczniczego. Przy pomocy cystoskopii ocenia się także stopień zalegania moczu w pęcherzu (np. w przypadku przerostu gruczołu krokowego). Umożliwia też pod kontrolą wzroku uchwycenie końcówki cewnika moczowodowego (D-J, J-J) przed jego usunięciem z dróg moczowych. 
Wprowadzenie cystoskopu do pęcherza moczowego jest w większości przypadków bolesne i stosuje się formy znieczulenia- od posmarowania sondy żelem z lidokainą, zaś przy zabiegach na pęcherzu (np. elektrokoagulacja brodawczaków) stosuje się znieczulenie zewnątrzoponowe lub znieczulenie podpajęczynówkowe. 
Cystoskopia została po raz pierwszy opracowana przez Leo Buergera przy współpracy z F. Tilderem Brownem.

</doc>
<doc id="523564" url="https://pl.wikipedia.org/wiki?curid=523564" title="Kolumna Fokasa">
Kolumna Fokasa

Kolumna Fokasa – pomnik wystawiony w Rzymie ku czci bizantyjskiego cesarza Fokasa 1 sierpnia 608 r. 
Była ostatnią budowlą dodaną na Forum Romanum. Usytuowana naprzeciw Rostry, jest kolumną w stylu korynckim o wysokości 13,6 m na sześciennej podstawie z marmuru, prawdopodobnie pochodzącej z II wieku. Ceglaną podstawę (widoczną na zdjęciu po prawej) odsłonięto dopiero podczas prac archeologicznych w XIX wieku. Na szczycie przez krótki czas stał posąg Fokasa, umieszczony tam przez Smaragdusa, egzarchę Rawenny. W październiku 610 cesarza zgładzono, a jego podobizny skazano na zniszczenie.
Nieznana jest przyczyna podobnego uhonorowania bizantyjskiego cesarza, choć wiadomo, że przekazał on w darze Panteon papieżowi Bonifacemu IV, który dedykował go świętym męczennikom. 
Sama kolumna wcześniej służyła jako postument pod posąg cesarza Dioklecjana. Poświęconą mu inskrypcję usunięto i zastąpiono nową, ku czci bizantyjskiego cesarza. Zachowała się ona do dzisiaj. Wskutek nieustannego podnoszenia się poziomu gruntu od początków VII w., napis ten znalazł się poniżej poziomu ziemi; odsłonięto go dopiero w 1813.
Kolumna stoi w odosobnieniu pomiędzy ruinami, stanowiąc charakterystyczny punkt na Forum Romanum. Często pojawia się na obrazach i grafikach jako element rzymskiego pejzażu.
Łaciński tekst inskrypcji:
"Optimo clementiss[imo piissi]moque principi domino n[ostro]F[ocae imperat]ori perpetuo a d[e]o coronato, [t]riumphatori semper Augusto Smaragdus ex praepos[ito] sacri palatii ac patricius et exarchus Italiae devotus eius clementiae pro innumerabilibus pietatis eius beneficiis et pro quiete procurata Ital[iae] ac conservata libertate hanc sta(tuam maiesta)tis eius auri splend(ore ulge)ntem huic sublimi colu(m)na(e ad) perennem ipsius gloriam imposuit ac dedicavit die prima mensis Augusti, indict[ione] und[icesima]p[ost] c[onsulatum] pietatis eius anno quinto"
Tłumaczenie inskrypcji:
"Najlepszemu, Najłagodniejszemu, Najpobożniejszemu Władcy, Panu Naszemu Fokasowi, Wiecznemu Imperatorowi, ukoronowanemu przez Boga, Triumfatorowi, zawsze Augustowi, Smaragdus, były przełożony Świętego Pałacu, patrycjusz i egzarcha Italii, całkowicie oddany Jego Łaskawości dla niezliczonych przejawów Jego pobożności, wyświadczone dobro, z wdzięczności za zapewnienie pokoju Italii i zachowanie wolności, ten posąg Jego Majestatu, błyszczący blaskiem złota, ustawił na wysokiej kolumnie dla Jego wiecznej chwały i poświęcił w dniu 1 sierpnia roku 608"

</doc>
<doc id="523565" url="https://pl.wikipedia.org/wiki?curid=523565" title="Eldarzy (Warhammer 40,000)">
Eldarzy (Warhammer 40,000)

Eldarzy, w uniwersum gry bitewnej "Warhammer 40,000" – humanoidalna, podobna do Elfów rasa. Są jedną z najstarszych oraz najbardziej zaawansowanych technologicznie ras w Galaktyce z wyjątkiem Nekronów, ich władców – C'tan oraz Przedwiecznych (ang. "Old Ones"). Na polu walki wykorzystują szybkość i przewagę technologiczną, jaką zwykle mają nad swoimi adwersarzami.
Biorąc pod uwagę fakt, że rasy "Warhammera 40,000" są pochodną wcześniejszej gry – "Warhammer Fantasy" to Eldarzy są przyszłościową wersją Elfów Wysokiego Rodu z wyjątkiem Uchodźców (ang. "Exodites"), którzy są odpowiednikiem Leśnych Elfów. Ponadto są również Mroczni Eldarzy (osobna armia w grze bitewnej), którzy są odbiciem Mrocznych Elfów, jednakże podobieństwo to jest bardzo luźne.
Biologia.
Zewnętrznie Eldarzy są bardzo podobni do ludzi. Ich twarze mają ostre rysy, uszy są szpiczaste. Zwykle są wyżsi, bardziej gibcy i zwinniejsi. Poruszają się znacznie szybciej niż ludzie. Także czas reakcji mają znacznie krótszy. Ich zmysły są bardziej czułe, a oni sami bardziej przenikliwi. Mówi się, że największa różnica między Eldarami jest widoczna, gdy obserwuje się poruszającego się Eldara. Ich ruch jest bowiem pełen elegancji i celowości, jakiej nie posiada żaden człowiek.
W porównaniu do ludzi, Eldarzy są niezwykle długowieczni i większość zwykle żyje więcej niż tysiąc lat, jeśli wcześniej nie zginą. Rasa ta wykazuje wysoko rozwinięte umiejętności psychiczne, które są podstawą jej technologii. Eldarzy dbający o swój potencjał psychiczny wykazują się jeszcze większą długością życia. W ten sposób przywódcy oraz Widzący ("Seers") mogą żyć nawet kilka tysięcy lat.
Historia.
W 41 tysiącleciu Eldarzy zasadniczo są społeczeństwem uchodźców, rozproszonymi pozostałościami ich dawnej siły i potęgi. Mimo tych okoliczności nadal trzeba się z nimi liczyć. Dawno temu, Eldarzy byli jedną z najpotężniejszych ras w Galaktyce i panowali nad znaczącym jej obszarem. Mimo że były inne rasy zaawansowane technologicznie oraz dysponujące sporymi armiami, to jednak żadna z nich nie mogła poważnie zagrozić eldarskiemu państwu. Kres tej dominacji, gdy w końcu nadszedł, był spowodowany czynnikami wewnętrznymi. Eldarzy, przeżarci przez swą arogancję, nie znający żadnej pracy fizycznej, zaczęli poszukiwać nowych sposobów spełnienia. Jak grzyby po deszczu pojawiały się liczne kulty poświęcone egzotycznym dziedzinom wiedzy, fizycznej przyjemności czy też innym, bardziej skandalicznym rozrywkom. Nie trwało to długo, by Eldarzy obrali bardziej ponurą drogę studiowania mrocznych sztuk, natychmiastowego spełnienia i nieskrępowanej przemocy.
Wielu Eldarów było zaniepokojonych czynami swych pobratymców a najmądrzejsi z Widzących ostrzegali, że ta ścieżka prowadzi tylko do zła. Część populacji, zniesmaczona, opuściła centralne planety imperium i osiedliła się na pograniczu. Ci, którzy zostali, próbowali zmienić kurs, jaki obrała sobie ich rasa.
Taki obrót spraw miałby destrukcyjny wpływ na każde społeczeństwo a co dopiero mówiąc o Eldarach. Psychiczna emanacja tych działań zaczęła się zbierać i łączyć w równoległym wymiarze – Osnowie. Proces ten był wzmacniany i przyspieszany przez dusze zmarłych w ich wyniku Eldarów. W miarę jak Eldarzy stawali się coraz bardziej zdeprawowani tak samo w Osnowie twór powstały z dusz się rozrastał aż w końcu narodził się czwarty bóg Chaosu, Slaanesh, Pożeracz Dusz i zagłada Eldarów. Psychiczny krzyk, jaki towarzyszył jego narodzinom wydarł dusze wszystkim Eldarom w promieniu tysiąca lat świetlnych. Jego przebudzenie było tak potężne, iż wyrwało dziurę w materialnym wszechświecie wciągając wszystko co się tam znajdowało do Osnowy. Region ten, będący domem sił Chaosu, znany jest teraz jako Oko Grozy.
Od tamtej pory, od Upadku, lud eldarski poszedł w rozsypkę i utracił cel istnienia. Wiele z odległych planet zdziczało podczas gdy mieszkańcy centralnych światów, którzy przeżyli wyruszyli na wędrówkę wśród gwiazd na pokładach gigantycznych flot (każda w pełni niezależna). Upadek oraz narodziny Slaanesha odcisnęły (i nadal odciskają) swoje piętno na Eldarach.
Mitologia.
Wiadomo, że Eldarzy są ludem bardzo uduchowionym a w ich kulturze duże znaczenie odgrywają mity i podania. Najbardziej znanym eldarskim mitem jest „Wojna w Niebie”. Tak nazywany jest zaciekły konflikt pomiędzy dwoma frakcjami eldarskich bóstw. Jedną z nich prowadził bóg kowali – Vaul a drugą bóg wojny – Khaine.
Eldarski panteon z Asuryanem, boskim Królem-Feniksem na czele, stworzył rasę Eldarów. W tamtym okresie nie było jeszcze bariery, która odgradzałaby bogów i śmiertelników. Boskie istoty żyły wśród Eldarów ucząc ich i prowadząc w erę pokoju i dobrobytu.
Jednakże pewnego dnia, bogini Lileath wyśniła, iż Eldarzy zniszczą boga wojny, Khaine’a. Ponieważ prorocze zdolności Lileath były dobrze znane, dlatego Khaine bardzo poważnie to potraktował i postanowił zgładzić Eldarów zanim ci zniszczą jego samego. Rozpoczęła się rzeź w takiej skali, że bogini ziemi, Isha, zwróciła się do Asuryana by ten przerwał walkę. Asuryan posłuchał prośby i tworząc barierę między Eldarami i bóstwami na zawsze ich rozdzielił. Zarządził również, że już żaden bóg nie ma dłużej prawa wpływać na i porozumiewać się z Eldarami. Tak więc, przynajmniej na jakiś czas, wojna Khaine’a z Eldarami się zakończyła.
Tego jednak było za wiele dla Ishy i jej małżonka, Kurnousa, boga łowów. Isha wraz z Kurnousem bardzo kochali Eldarów – swoje dzieci i nie mogli wytrzymać rozłąki z nimi. Zwierzyli się ze swoich nieszczęść Vaulowi, boskiemu kowalowi, który zgodził się im pomóc. Przy jego wsparciu wykuli runiczne kamienie, za pomocą których śmiertelni mogli się porozumiewać z bogami. Isha i Kurnous używając tych kamieni w tajemnicy kontynuowali naukę swych dzieci. Spokój nie trwał jednak długo, gdyż w końcu Khaine natknął się na tę parę gdy porozumiewali się z Eldarami. Bóg wojny natychmiast powiadomił o tym Asuryana. Król-Feniks współczuł Ishy i Kurnousowi jednak złamali oni jego prawo i niechętnie zmuszony był oddać ich Khaine'owi, by ten mógł zrobić z nimi wszystko co mu się żywnie spodoba.
Khaine wykorzystując swe okrutne zdolności do maksimum torturował Ishę i Kurnousa. Wielu bogów uważało, że Khaine posunął się za daleko i w tajemnicy wspierało Ishę oraz jej małżonka, lecz tylko jeden wstawił się za nimi publicznie. Vaul zażądał ich wypuszczenia. Ostatecznie on i Khaine doszli do porozumienia. W myśl niego Khanie wypuści za rok Ishę i Kurnousa w zamian za sto mieczy. Mówiło się wtedy, że jeden wojownik, uzbrojony w miecz wykuty przez Vaula, mógł stawić czoła tysiącu wyposażonych w zwykłą broń. Uradowany Vaul natychmiast wziął się do pracy. Rok jednak upłynął a Vaul skończył tylko 99 mieczy, a to powodowało, że umowa miała nie dojść do skutku. Mając jednak nadzieję, że Khaine tego nie zauważy, boski kowal schował jedno zwykłe ostrze wśród tych magicznych. Gdy dostarczono je Khaine’owi, ten był tak zachwycony rzemiosłem, że bez zastanowienia zwolnił swych więźniów. Odkrył prawdę, dopiero gdy Isha i Kurnous byli już daleko.
Khaine wył z wściekłości i wyzywał Vaula od oszustów, kłamców oraz złodziei. Natychmiast wyruszył w pogoń za Vaulem by zmusić go odpokutowania. Wybuchła nowa wojna, która podzieliła wszystkich bogów na dwa obozy i trwała przez całą wieczność. Bogowie zdradzali, dokonywali aktów największego bohaterstwa i największych podłości. Wojna ta znalazła swoje odbicie u samych Eldarów, którzy pogrążyli się w krwawych zmaganiach. Asuryan, jedyny bóg, który nie stanął po żadnej ze stron, beznamiętnie przyglądał się walce i powoli zaczynał żałować swej popędliwości, w której skazał Ishę oraz jej małżonka, Kurnousa.
Vaul wykuł ostatni z mieczy, które miał dostarczyć Khaine’owi i uczynił go swym największym dziełem. Z mieczem tym, noszącym imię Anaris, ruszył przeciwko bogu wojny. Bitwa była długa i straszna. Vaul, nawet z Anarisem, nie mógł się równać z Khainem, który w końcu pokonał boskiego kowala. Zaciągnąwszy Vaula do kuźni, przykuł go do jego własnego kowadła. Nie był to jednak koniec walki. Przy boku kowala walczył orzeł "Faolchú", który po przegranej Vaula zaniósł jego miecz największemu z bohaterów śmiertelnego ludu Eldarów. Eldanesh z Czerwonego Księżyca stanął z Anarisem w dłoni do walki z Khainem. Eldanesh bił się dzielnie ale ostatecznie on też został pokonany przez boga wojny, który zmiażdżył ciało bohatera. Od tej pory zaczęto nazywać Khaine'a – "Kaela Mensha" co oznaczało „pokrwawione ręce”. Asuryan miał już dość rzezi i ogłosił zakończenie wojny. Khaine dostał swoją zemstę i odszedł usatysfakcjonowany. Historia ta nie jest jedyną, która opowiada o stu ostrzach. W innym micie Eldarzy wraz ze swym bogiem wojny wyruszyli przeciwko Nekronom i ponieśli porażkę z powodu jednego zwykłego miecza.
Jest to najbardziej znany eldarski mit, ale ich mitologia zna znacznie więcej opowieści, a każdy Eldar musi znać przynajmniej te najważniejsze. Mity te mają ogromny wpływ na złożoność eldarskiego języka, który jest prawie zupełnie niezrozumiały dla ludzkiego ucha. Złożoność ta wypływa z niesamowicie zawiłych odniesień mitologicznych, np. słowo „Faolchú”, które zwykle odnosi się do eldarskiej machiny bojowej znanej jako Sokół odnosi się również do legendarnego ptaka i jego czynów. Powoduje to, że wyraz ten ma znacznie głębszy sens niż się początkowo wydaje. Trzeba również zauważyć, iż termin „Wojna w Niebie” używany jest też do opisania konfliktu Nekrontyrów z Przedwiecznymi, który miał miejsce w czasach, gdy galaktyka była jeszcze młoda. Wojna ta nie jest tą samą, którą opisują eldarskie mity, chociaż legendy są w jakiejś części na niej oparte. Należy pamiętać o tym, że „Wojna w Niebie” może być tylko mitem a nie relacją rzeczywistych wydarzeń. Trzeba również zwrócić uwagę na fakt, iż w uniwersum wh40k „bogowie” istnieją jako psychiczna manifestacja zbiorowej świadomości grupy psioników, odkładająca się w czasie. W ten sposób stworzony został Slaanesh i tak samo powstaje teraz nowe eldarskie bóstwo: Ynnead. Większość eldarskiego panteonu wydaje się być oparta na bóstwach z greckiej mitologii. Na przykład, Khaine oraz Ares, będąc zapalczywymi, agresywnymi wojownikami mają wiele ze sobą wspólnego. Podobne powiązania istnieją między Ishą i Demeter, Vaulem oraz Hefajstosem, a także między Asuryanem i Zeusem.
Społeczeństwo.
Po Upadku, społeczeństwo eldarskie podzieliło się kulturowo na kilka grup. Chociaż istnieją podziały wewnątrz poszczególnych frakcji to jednak poniższy wykaz zawiera tylko te najbardziej wyraziście zdefiniowane (bez Mrocznych Eldarów).
Eldarzy ze Światostatków.
W czasach tuż przed Upadkiem nie wszyscy Eldarzy, którzy nie opuścili macierzystych planet, wpadli w sidła Slaanesha. Wielu zostało próbując zawrócić swą rasę ze ścieżki prowadzącej do zagłady. Nie było to łatwe. Wielu spośród największych Widzących miało przebłyski nadchodzącego mroku i podjęło się tytanicznego zadania – ocalenia swego ludu. Każda z planet zbudowała z upiorytu (ang. "wraithbone") gigantyczny statek, dorównujący wielkością planetoidom. Na statki te zaokrętowano ostatnich nieskażonych Eldarów wraz dziełami sztuki, roślinami i zwierzętami, wszystkim tym, co można było uratować. W ostatniej chwili, na pokładach tych Światostatków (jak zaczęto je nazywać) Eldarzy rozpoczęli swój Eksodus. Psychiczna fala uderzeniowa, powstała w chwili narodzin Slaanesha, pochłonęła część z uciekających Światostatków, podczas gdy inne zostały wciągnięte na orbitę wokół Oka Grozy. Nikt nie wie ile dryfowało przez Galaktykę, gdyż trudno było nawiązać i utrzymać z nimi kontakt.
Przez Galaktykę dryfuje wiele światostatków, między innymi:
Mieszkańcy Światostatków stanowią zdecydowaną większość z pozostałych przy życiu przedstawicieli rasy Eldarów. Nie można jednak powiedzieć ile tych statków jest. Na pewno są one ostatnimi ośrodkami eldarskiego przemysłu, nauki i kultury. Jest to jednak tylko zaledwie blade odbicie tego, co potrafiły ich macierzyste światy. Większość ze statków ma kopuły hydroponiczne, w których hodowane są rośliny i zwierzęta z tychże planet. Zasadniczo każdy ze Światostatków jest niezależny ale nie jest czymś niezwykłym przyjęcie pomocy od innych. Nierzadko dochodzi do różnicy zdań co czasem prowadzi do wybuchu otwartego konfliktu zbrojnego lecz wojna to środek ostateczny.
Uchodźcy.
Degeneracja Eldarów podczas Upadku nie postępowała całkowicie bez oporu. Wielu bardziej przewidujących zaczęło otwarcie krytykować rozwiązłość współobywateli. Ostrzegali przed wpływem kultów Chaosu. W większości wypadków osobnicy ci byli ignorowani a czasem nawet traktowani jak małostkowi głupcy czy fanatycy. Wkrótce jednak ogólny upadek społeczeństwa przekonał nawet tych najbardziej niezdecydowanych, że panowaniu śmierci i zezwierzęcenia nie będzie końca. Niektórzy z nich postanowili opuścić eldarskie planety i zasiedlić nowe, wolne od zepsucia. Była to garstka Eldarów wciąż nienaznaczona piętnem Chaosu. Nazywani są Uchodźcami.
Ogólnie, w porównaniu do mieszkańców dryfujących Światostatków, Eldarzy pochodzący ze światów Uchodźców uważa się za zacofanych prostaków. Mimo to dysponują oni całkiem zaawansowaną technologią np. Obwodem Nieskończoności (ang. "Infinity Circuit"). Na planetach Uchodźców nazywane są one Klejnotami Świata (ang. "World Stones") i stanowią one siatkę menhirów, obelisków oraz kręgów. Wszystkie wykonane z psychoaktywnego kryształu. Mimo zaawansowania technologicznego większość Uchodźców to nomadzi żyjący z wędrownych stad i okresowych zbiorów. Taki wizerunek jest najbardziej rozpowszechniony. Wielu Wyrzutków znajduje wśród nich schronienie gdyż są oni bardziej tolerancyjni niż inni Eldarzy.
Wielu uważa Uchodźców za bandę zacofanych wieśniaków, w najlepszym wypadku za osobliwość. Dla innych są fundamentem nowego eldarskiego imperium, które powstanie na krawędzi Galaktyki a tworzyć je będą potomkowie dalekowzrocznych i obdarzonych wystarczająco silną wolą by oprzeć się Slaaneshowi Eldarów. Jednym z głównych orędowników takiego podejścia jest Biel-Tan, który często mobilizuje swoje armie do obrony porozrzucanych planet.
Arlekini.
Arlekini są wyznawcami jednego z dwóch eldarskich bogów, którzy przetrwali Upadek a mianowicie Cegoracha, Wielkiego Arlekina (znanego też imieniem Śmiejący się Bóg).
Arlekini to trubadurzy – wojownicy, którzy opowiadają wiele dziwnych opowieści z eldarskiej mitologii za pomocą delikatnych masek, imponującej pantomimy oraz akrobacji. Noszą niezwykłe wzorzyste i wielokolorowe kostiumy, dzięki którym mogą odgrywać konkretne, legendarne postaci. Poszczególne trupy wędrują przez Sieciodrogę (ang. "Webway") i odwiedzają Światostatki oraz inne eldarskie warownie by w tańcu i pieśniach odtwarzać starożytne opowieści. Te niezwykłe przedstawienia są dla Eldarów bardzo ważne. Gdy zajdzie taka potrzeba to Arlekini mogą towarzyszyć Eldarom na polu walki wspierając jedynie sobie znany cel. W czasie bitwy preferują prawie wyłącznie starcia wręcz.
Podobnie jak Ordo Malleus, Arlekini są zaprzysięgłymi wrogami Chaosu. Są strażnikami Czarnej Biblioteki, to znaczy miejsca, w którym przechowywana jest cała wiedza Eldarów o Chaosie. Wejść tam mogą tylko nieliczni wybrani spośród Inkwizycji i Illuminati, a i nawet wtedy mogą się poruszać tylko pod strażą. Gdy Arlekin umiera to jego dusza, w przeciwieństwie do innych Eldarów, łączy się ze Śmiejącym się Bogiem. Z tego powodu Arlekini nie noszą Klejnotów Duszy. Arlekini, nawet jak na standardy eldarskie, są niezwykle enigmatyczną grupą, gdyż bardzo rzadko się zdarza by komunikowali się z kimkolwiek spoza swoich grup.
Wyrzutki i piraci.
W porównaniu z innymi grupami Piraci oraz Wyrzutki nie są wyraźnie zdefiniowani. W rzeczywistości część eldarskich piratów jest w istocie zespołami światostatkowych flot na dalekich patrolach, inne z kolei są grupami Arlekinów lub Mrocznych Eldarów. Niektóre mogą być nawet flotami, które przetrwały Upadek ale utraciwszy swój światostatek zbudowały sobie bazę na jednej z asteroid czy nawet na jakiejś niezamieszkanej planecie. Wielu Eldarów porzuca swe uporządkowane życie i staje się wyrzutkami, piratami by zakosztować wolności i bogactwa doświadczenia zanim znów nie poczują potrzeby porządku oraz surowości.
Niektórzy podejmują się piractwa lub udają się na wygnanie będąc do tego zmuszonym. Część Eldarów nie potrafi się podporządkować surowym regułom, które obowiązują mieszkańców światostatków. Część popełnia zbrodnie i woli uciec niż stanąć przed sądem. Jednym z najbardziej znanych piratów był Yriel z Iyanden – były dowódca floty, który został wygnany, gdyż naraził światostatek opuszczając swój posterunek by zaatakować Oko Grozy. Wraz ze swą załogą zorganizowali bandę, która działała w imperialnej przestrzeni i dość często sprzedawała swoje usługi imperialnym oficjelom. Udało mu się stworzyć pokaźną flotę, dzięki której wyrwał Iyanden ze szponów tyranidzkiej inwazji.
Większość piratów jest znacznie mniej szlachetna. Część z nich, walcząc by poczuć dreszcz walki, podąża tą samą ścieżką, która doprowadziła ich rasę do upadku. Ogólnie rzecz biorąc, piraci są całkowicie nieprzewidywalni i bardzo szybko tracą cierpliwość. Cechy te ujawniają się niedługo po tym, gdy opuszczają swe uporządkowane społeczeństwa.
Wyrzutki (także piraci) nie są mile widziani na pokładach światostatków, gdyż ich umysły są niebezpiecznie wyzwolone i przyciągają psychiczne drapieżniki z Osnowy. W takich umysłach mogą się łatwo zagnieździć różne demony i inne istoty, które potem mogą bez problemu zainfekować system światostatkowego rdzenia upirytowego co będzie miało katastrofalne konsekwencje. Wyrzutki sieją zamęt także w inny sposób, gdyż ich obecność może zniechęcić młodych i niedoświadczonych opowieściami o podróżach i wolności do trwania na wybranej ścieżce. Mimo tego, że nie są mile widziani to jednak pełnią niezwykle istotną rolę zwiadowców w armiach swoich światostatków.
Istnieje wiele rodzajów Wyrzutków, fanatyków, którzy podobnie jak eldarscy Egzarchowie (ang. ’’Exarch’’), zboczyli ze ścieżki zbyt daleko i nie są w stanie już powrócić do społeczeństwa. Na przykład Odkrywcy doprowadzani do szaleństwa przez głód przygód i znalezisk czy też naukowcy badający starożytne zakazane technologie. Uczniowie Kurnousa, którzy są wędrującymi przez Galaktykę myśliwymi polującymi wśród nieskończonej liczby zamieszkujących w niej gatunków. Mają ograniczone możliwości kontaktu ze społecznościami Uchodźców, lecz zdarza się, iż te śmiertelnie niebezpiecznie drapieżniki, polują na inteligentną zwierzynę, także na przedstawicieli własnej rasy. Mściciele są wyrzutkami samotnie ścigającymi kryminalistów i dewiantów. Legenda oraz aura mistycyzmu, która otacza Wyrzutków wiele zawdzięcza osobnikom działającym w imperialnej przestrzeni a także wśród społeczności innych ras.

</doc>
<doc id="523566" url="https://pl.wikipedia.org/wiki?curid=523566" title="Ulf Schmidt">
Ulf Schmidt

Ulf Schmidt (ur. 12 lipca 1934 w Nacka) – szwedzki tenisista, zwycięzca Wimbledonu z 1958 roku w grze podwójnej, reprezentant w Pucharze Davisa.
Kariera tenisowa.
Schmidt zdobył czternaście tytułów mistrza Szwecji w różnych konkurencjach oraz dwa tytuły międzynarodowego mistrza Szwecji (1957, 1961). W 1956 roku wygrał halowe międzynarodowe mistrzostwa USA. Największy sukces odniósł w grze podwójnej, w 1958 roku w parze z rodakiem Svenem Davidsonem triumfował w turnieju wimbledońskim, pokonując w finale 6:4, 6:4, 8:6 Australijczyków Ashleya Coopera i Nealeąa Frasera. Było to pierwsze szwedzkie zwycięstwo na Wimbledonie. W 1958 roku w nieformalnym rankingu światowym pisma The Daily Telegraph Schmidt zajmował 8. miejsce, w 1961 roku na 10. pozycję.
Ulf Schmidt jest jednym z nielicznych tenisistów, którzy mając ponad sto występów w Pucharze Davisa. Szwed grał w tych rozgrywkach 102 razy w latach 1955–1964, odnosząc 66 zwycięstw. Pary deblowe tworzył ze Svenem Davidsonem i Janem-Erikiem Lundqvistem. Razem z reprezentacją osiągnął trzy finały strefy europejskiej Pucharu Davisa (1956, 1960, 1961), półfinał międzystrefowy (1962), a w swoim ostatnim roku startów finał międzystrefowy (1964). Przegrał w tymże finale oba mecze singlowe z Australijczykami Royem Emersonem i Fredem Stollem.
W 2004 roku został wpisany do Hall of Fame tenisa szwedzkiego.

</doc>
<doc id="523569" url="https://pl.wikipedia.org/wiki?curid=523569" title="Przysłup">
Przysłup



</doc>
<doc id="523571" url="https://pl.wikipedia.org/wiki?curid=523571" title="Blues Forever">
Blues Forever

Blues Forever (pol. "Blues na zawsze") – bluesowy, bluesrockowy zespół, który powstał około 1987 roku w Ostrowie Wielkopolskim.
Band, który swoją działalność ograniczał głównie do dużej ilości koncertów w klimacie dwunastu, bluesowych taktów oraz boogie, czy lekkiego zabarwienia rockowego. Zespół, jak przyznają jego członkowie, wzorował się głównie na muzyce Canned Heat, których utwory najczęściej znajdowały się w repertuarze. Zespół miał także swoje kompozycje, beztytułowe, zwykle powstałe na scenie.
Pierwszy, założycielski skład "Blues Forever" to:
Do tego składu należy dodać muzyków następujących:
Blues Forever do gry zagrzewał Leszek Winder oraz zespół Dżem, którzy byli częstymi gośćmi prób zespołu.
Zespół zarejestrował cztery utwory w studiu kaliskiego Radia Centrum, niestety utwory te nie zachowały się.
Zespół Blues Forever usłyszeć można czasem w internetowej, bluesowej rozgłośni - Radio Derf, jednak w tym składzie wokalistą jest Maciej Balcar (Dżem).
Samego Andrzeja Jerzyka, usłyszeć można w poniedziałki o godzinie 23:00 w Radiu Centrum gdzie prowadzi swoją audycję "Okolice Bluesa" (przekaz na żywo odbywa się także za pomocą Radia Centrum Kalisz).

</doc>
<doc id="523572" url="https://pl.wikipedia.org/wiki?curid=523572" title="Czantoria">
Czantoria



</doc>
<doc id="523574" url="https://pl.wikipedia.org/wiki?curid=523574" title="Proktoskopia">
Proktoskopia



</doc>
<doc id="523575" url="https://pl.wikipedia.org/wiki?curid=523575" title="Przysłop (Nowica)">
Przysłop (Nowica)

Przysłop – przysiółek wsi Nowica w Polsce, położony w województwie małopolskim, w powiecie gorlickim, w gminie Uście Gorlickie.
Alternatywną nazwą miejscowości jest Przysłup. W latach 1975–1998 przysiółek położony był w województwie nowosądeckim.
Zabytki.
Obiekty wpisane do rejestru zabytków nieruchomych województwa małopolskiego.
W Przysłopiu i sąsiedniej Nowicy ludność zajmowała się wyrobem przedmiotów z drewna. Tradycja ta przetrwała do dziś i w niektórych domach można kupić drewniane łyżki.
W czasie I wojny światowej w okolicach sąsiedniej Magury Małastowskiej toczyły się walki wojsk rosyjskich, austro-węgierskich i niemieckich. Pozostałością są cmentarze wojenne. W okolicy Przysłopu zlokalizowane są trzy. Najbliższy Cmentarz wojenny nr 59 zlokalizowany jest około kilometra na pn.-wsch od centrum wsi. Dwa kolejne znajdują się odpowiednio na szczycie Magury Małastowskiej (nr 58) i na Przełęczy Małastowskiej (nr 60).

</doc>
<doc id="523576" url="https://pl.wikipedia.org/wiki?curid=523576" title="Anisotropic Filtering">
Anisotropic Filtering



</doc>
<doc id="523577" url="https://pl.wikipedia.org/wiki?curid=523577" title="Grand Prix Europy na żużlu">
Grand Prix Europy na żużlu

Grand Prix Europy w sporcie żużlowym – zawody z cyklu żużlowego Grand Prix.
Zawody o Wielką Nagrodę Europy są drugą eliminacją rozgrywaną w Polsce. Po raz pierwszy dwie polskie rundy odbyły się w 1999 (jednak oba pod nazwą GP Polski I oraz GP Polski II).
W 2000 w Bydgoszczy odbyła się pierwsza runda GP Europy; była ostatnią eliminacją cyklu. W kolejnym roku zawody zastąpiono GP Niemiec.
Do rozgrywania GP Europy powrócono już w roku 2002, w wyniku zwiększenia liczby eliminacji z sześciu do dziesięciu. Przez dwa lata zawody rozgrywano na Stadionie Śląskim w Chorzowie, na torze, na którym w 1973 Jerzy Szczakiel w biegu dodatkowym pokonał Ivana Maugera i został pierwszym Polakiem – Mistrzem Świata. W Chorzowie nie było drużyny ligowej – organizatorem była bydgoska Polonia (jednocześnie w Bydgoszczy odbywało się GP Polski).
Słaba promocja turnieju, niska (jak na możliwości Stadionu Śląskiego) frekwencja spowodowała, że od 2004 GP Europy organizował Wrocław. Wcześniej Wrocław był organizatorem 5 rund GP Polski w latach 1995-1997 i 1999-2000. Wrocław organizował zawody GP do 2007 roku.
Od 2008 do 2012 organizatorem GP Europy był miasto Leszno.
Najwięcej razy, bo pięciokrotnie, Wielką Nagrodę Europy zdobyli Australijczycy (w tym trzy zwycięstwa Jasona Crumpa).
Podium.
3x Jason Crump, Nicki Pedersen
2x Tony Rickardsson
1x Billy Hamill, Bjarne Pedersen, Leigh Adams, Chris Holder, Emil Sajfutdinow, Krzysztof Kasprzak
8x – Jason Crump
7x – Jarosław Hampel
5x – Tony Rickardsson, Nicki Pedersen, Tomasz Gollob, Greg Hancock
3x – Emil Sajfutdinow
2x – Leigh Adams, Andreas Jonsson, Matej Žagar
1x – Billy Hamill, Mikael Max, Lukáš Dryml, Bjarne Pedersen, Piotr Protasiewicz, Antonio Lindback, Hans N. Andersen, Chris Harris, Janusz Kołodziej, Chris Holder, Tai Woffinden, Krzysztof Kasprzak, Darcy Ward

</doc>
<doc id="523585" url="https://pl.wikipedia.org/wiki?curid=523585" title="ALCO RSD-1">
ALCO RSD-1

ALCO RSD-1 – amerykańska lokomotywa spalinowa z przekładnią elektryczną, produkowana przez firmę ALCO w latach 1942-1946. Znaczna ich część służyła w ZSRR jako seria DA (ros. ДA). Stała się wzorem dla radzieckiej lokomotywy serii TE1 i jej następców.
Historia powstania.
Konstrukcja opierała się na dwóch trójosiowych wózkach z wszystkimi osiami napędzanymi w układzie Co'Co'. Lokomotywa była rozwinięciem typowej amerykańskiej czteroosiowej lokomotywy manewrowej i do prowadzenia lokalnych składów towarowych (typu określanego jako "road switcher") ALCO RS-1 (o układzie osi Bo'Bo' i nacisku osi 24 t). Opracowana została na zamówienie radzieckie, dla dostaw w ramach pomocy wojskowej lend-lease, w celu uzyskania lokomotywy o mniejszym nacisku osi, dla eksploatacji na słabszych torach. Pierwotnie proponowano w tym celu układ osi 1Bo'Bo1' z czterema osiami napędzanymi, lecz zdecydowano się ostatecznie na wszystkie osie napędzane. Montaż sześciu silników trakcyjnych w miejsce czterech, przy niezmienionym generatorze, pogorszył jednak charakterystyki mocy lokomotywy przy większych prędkościach. Wyposażenie elektryczne lokomotywy było wykonywane przez firmę General Electric.
Eksploatacja.
Lokomotywy tego typu były eksploatowane w stosunkowo niewielkiej liczbie na terenie USA, początkowo przez Armię USA, a także wysyłane do ZSRR w ramach pomocy lend-lease pod koniec II wojny światowej. Do ZSRR wysłano na początku 1945 roku 70 lokomotyw, oznaczonych tam pierwotnie jako seria DA20 (ros. ДA20 lub Дa20 - D od Diesel, A od Alco, 20 od nacisku na oś w tonach), z numerami od 1 do 70. Z tego, na miejsce dotarło 68 lokomotyw, gdyż dwie zatonęły podczas transportu drogą morską (numery 41 i 50). Po 1947 roku oznaczano je też samymi literami DA. Do użytku w ZSRR lokomotywy te zaczęły wchodzić od marca 1945 roku, początkowo kierowane do służby liniowej na kolej aszchabadską na terenie Turkmenistanu (zastępując parowozy, wymagające deficytowej tam wody). Później były używane także na kolei Ordżonikidzewskiej na odcinku Gudermes - Astrachań (z lokomotywownią w Gudermesie). Większość wycofano z użytku dopiero w latach 80. Amerykańskie RSD-1 eksploatowane były od 1943 na Kolei Trans-Irańskiej, a następnie przeniesione od 1950 na Alaskę.
Lokomotywa DA20-27 ciągnęła pociąg z radziecką delegacją rządową na konferencję w Poczdamie, przy czym zainteresował się nią Józef Stalin. Lokomotywa została uznana w ZSRR za udaną i 7 sierpnia 1945 na posiedzeniu u Stalina podjęto decyzję o skopiowaniu konstrukcji, co doprowadziło do powstania serii TE1 (wcześniej w ZSRR nie produkowano nowoczesnych spalinowozów). Rozwiązania techniczne w nich zastosowane stały się także bazą dla produkcji dalszych serii lokomotyw radzieckich TE2, TEM1 i TEM2 (tych ostatnich eksportowanych również do Polski).
Do dnia dzisiejszego na terenie USA ocalało ok. 7 egzemplarzy tego spalinowozu.
Opis.
Lokomotywa zbudowana została w układzie jednokabinowym, z centralną kabiną, z długim przedziałem maszynowym z przodu i krótkim przedziałem akumulatorów z tyłu. Kabina wystawała ponad przedziałami przednim i tylnym i miała okna w ścianach szczytowych; jej ściany boczne były pionowe, a dach silnie zaokrąglony. Przedziały maszynowy i akumulatorów były węższe od kabiny, z drzwiczkami inspekcyjnymi po bokach, niedostępne normalnie w czasie jazdy (co było nowością dla kolei radzieckich). Po bokach były pomosty z barierkami dla obsługi. Drzwi do kabiny były tylko z pomostów (z przedniego lewego i tylnego prawego). W przedniej części przedziału silnikowego były chłodnice, z wentylatorem od góry.
Lokomotywa posiadała 6-cylindrowy czterosuwowy silnik wysokoprężny z turbosprężarką, o mocy 1000 KM przy 740 obr/min, umieszczony w ok. 1/3 jej długości. Średnica cylindrów wynosiła 317,5 mm, skok tłoka 330,2 mm, masa silnika: 15 300 kg. Na wale silnika, za nim, umieszczona była główna prądnica typu GT-353-C3, o mocy nominalnej 700 kW (napięcie od 380 do 900 V) i masie 4180 kg. Prądnica służyła też jako rozrusznik silnika. Za pomocą przekładni, wał silnika napędzał też agregat GMG-139A, złożony ze wzbudnika wytwarzającego prąd stały (moc 5 kW, napięcie do 70 V) i pomocniczej prądnicy prądu stałego (moc 5 kW, napięcie do 75 V), służącej dla instalacji elektrycznej lokomotywy i ładowania akumulatorów.
Sześć silników trakcyjnych prądu stałego GE-731D miało moc po 99 kW (napięcie 130-268 V, natężenie 740 A). Silniki były podłączone szeregowo lub w dwóch równoległych grupach, przejście z jednego schematu na drugi następowało automatycznie w zależności od prędkości. Pełną moc prądnica główna osiągała przy prędkościach do 20-25 km/h, a na skutek ogranicznika wzbudzania, przy prędkości 60 km/h można było osiągać tylko ok. 55% mocy (charakterystyki były odpowiednie dla pracy manewrowej). Rozstaw osi w trzyosiowych wózkach był niesymetryczny: wewnętrznych 1905 mm, a zewnętrznych 1524 mm; odległość między czopami wózków wynosiła 9449 mm.
W służbie radzieckiej w lokomotywach demontowano bufory i były one wyposażone w sprzęg SA-3.

</doc>
<doc id="523588" url="https://pl.wikipedia.org/wiki?curid=523588" title="Narządy rozrodcze">
Narządy rozrodcze



</doc>
<doc id="523592" url="https://pl.wikipedia.org/wiki?curid=523592" title="Tałty (jezioro)">
Tałty (jezioro)

Tałty (niem. "Talter Gewässer", w średniowieczu zwane "Dobegast") – najgłębsze jezioro rynnowe w Krainie Wielkich Jezior Mazurskich. Dorzecze Pisy.
Jezioro Tałty wypełnia część wielkiej rynny polodowcowej, która na odcinku od Rynu do Rucianego-Nidy ma długość 35 km. Jezioro Tałty stanowi jeden ciąg z Jeziorem Ryńskim o długości 20 km i powierzchni 18,3 km² (Dane Instytutu Rybactwa Śródlądowego w Olsztynie). Do brzegów zbiornika przylegają 4 wsie (Skorupki, Tałty, Stare Sady, Jora Wielka). Południowy kraniec jeziora znajduje się w obrębie miasta Mikołajki. Przyjęto umownie powierzchnię Jeziora Tałty 11,6 km², co wynika z jego długości 12,5 km liczonej od mostu w Mikołajkach (była tam w XVIII w. śluza, patrz kanały) do Ryńskiej Bramki – przewężenia jeziora pomiędzy półwyspami Pazdór (na południowym brzegu) i Mrówki na północnym. Jezioro ma największą szerokość 1,8 km na wysokości Kanału Tałckiego. Jezioro jest najwęższe od strony Mikołajek. Średnia głębokość jeziora wynosi ok. 14 m, a największa głębia 50,8 m znajduje się w pobliżu Skorupek. Na wschodnim brzegu jeziora między Skorupkami a Mikołajkami położona jest wieś Tałty. Na zachodnim brzegu jeziora od strony Mikołajek położona jest wieś Stare Sady, a dalej Jora Wielka.
Zbiornik jest w znacznym stopniu zasilany wodami dopływającymi bezpośrednio z Jeziora Ryńskiego, a także Kanałem Tałckim od strony jezior Niegocin-Jagodne-Szymon-Tałtowisko. Posiada również siedem mniejszych dopływów, są to rowy melioracyjne oraz połączenie z jeziorami: Jorzec i Miałkie. Stan czystości dopływów w odniesieniu do norm przewidzianych dla wód płynących odpowiada I-II klasie czystości.
Litoral zespołu Ryńskie-Tałty zajmuje 14% powierzchni jezior, z tego połowę zajmują rośliny zanurzone, m.in. ramienice i rdestnice. W zlewni występują gleby bielicowe i brunatne, brzegi jeziora w przeważającej części wysokie, pagórkowate i strome. Pod względem stanu czystości jezioro zakwalifikowano do trzeciej klasy, o wyniku decydowały głównie parametry fizykochemiczne – niekorzystne warunki tlenowe, duża zasobność w biogeny i materię organiczną. Od szeregu lat obserwuje się bardziej zaawansowaną degradację plosa południowego, usytuowanego w rejonie Mikołajek.

</doc>
<doc id="523593" url="https://pl.wikipedia.org/wiki?curid=523593" title="Henryk z Wierzbna (zm. 1319)">
Henryk z Wierzbna (zm. 1319)

Henryk z Wierzbna także Henryk z Wierzbnej (, ; ur. pod koniec lat 60. XIII w., zm. 23 września 1319) – biskup wrocławski w latach 1302–1319. Organizator trybunału inkwizycyjnego na Śląsku.
Życiorys.
Pochodził z rodu panów z Wierzbnej. Był trzecim i najmłodszym synem Jana, kasztelana Ryczyna, bratem Stefana i Jana.
Jeszcze wiosną 1289 wzmiankowany jako świecki komes; natomiast od 31 sierpnia 1290 występował jako kanonik wrocławski. Zwolennik króla Wacława II Czeskiego i jego rządów w Polsce. Potem popierał biskupa krakowskiego Jana Muskatę, swego krewnego. Przeciwny był Władysławowi I Łokietkowi i arcybiskupowi Jakubowi Śwince. Popieranie przez Henryka z Wierzbna Przemyślidów, zwalczanych wówczas przez papieża, spowodowało jego ekskomunikę oraz proces w Awinionie (1310–1314). Był faktycznym twórcą niezależnego księstwa biskupiego zwanego księstwem nysko-otmuchowskim. Jako pierwszy z biskupów wrocławskich przyjął tytuł książęcy.
W latach 1311–1312 uczestniczył w soborze powszechnym w Vienne.
W 1315 zorganizował na Śląsku trybunał inkwizycyjny, który wydawał też i wyroki śmierci poprzez spalenie na stosie. W wyniku prowadzonego w tym roku z jego inicjatywy śledztwa we Wrocławiu, Świdnicy i Nysie spalono ponad 50 waldensów uznanych za heretyków przez trybunał, któremu przewodniczył wrocławski biskup pomocniczy Paweł z Bancz.
Zmarł we Wrocławiu, gdzie został pochowany w prezbiterium katedry. W 1950 roku jego szczątki przeniesiono do krypty przy kaplicy Najświętszego Sakramentu.

</doc>
<doc id="523601" url="https://pl.wikipedia.org/wiki?curid=523601" title="Gmachówka drzewotoczna">
Gmachówka drzewotoczna

Gmachówka drzewotoczna ("Camponotus ligniperda") – gatunek mrówki z podrodziny "Formicinae". Największa polska i europejska mrówka zamieszkującą lasy, jak również tereny otwarte porośnięte krzewami. Buduje gniazda w próchniejących pniach drzew i dużych drzewach w części częściowo podziemnej. Wśród tych mrówek istnieje kilka tak zwanych kast.
Opis.
Gmachówka drzewotoczna jest jedną z największych, o ile nie największą mrówką znalezioną w Europie, z królową osiągającą długość 16–18 mm (możliwe 20 mm przy fizogastrii), 14–15 mm robotnicami major oraz zbieraczkami i piastunkami o długości 7–10 mm. Zwykle dwubarwne z czarną głową i czerwono-brązowym tułowiem, którego kolor przenika do nóg i przedniego segmentu ciemnego odwłoku. Porównując z gatunkiem siostrzanym "Camponotus herculeanus", mogą być one odróżnione jaśniejszymi kolorami i bardziej błyszczącym odwłokiem oraz większym rozmiarem.
Gatunek znany z Europy i Bliskiego Wschodu.
Biologia.
Zachowanie.
"C. ligniperda" z zachowania jest podobny "C. herculeanus ," ale różni się przede wszystkim nawykami lęgowymi, ponieważ z tych dwóch jest uważany za gatunek bardziej kserotermiczny (preferujący ciepło i mniejszą wilgotność). Ponieważ oba są na ogół sympatryczne i mają podobne siedliska, w tym lasy iglaste w najbardziej wysuniętych na północ miejscach ich występowania, do mieszanych lasów liściastych wspólnych dla Europy Środkowej, "C. ligniperda" preferuje bardziej nasłonecznione i suchsze obszary, w których jest znajdowany. 
Mrówki te agresywnie bronią swojego gniazda. Kiedy zostaną zaalarmowane – robotnice sporadycznie i szybko pukają w ściany swojego gniazda żuwaczkami. Kiedy pobliskie inne robotnice wyczują te uderzenia, zbliżają się do ich źródła i stają się bardziej agresywne w stosunku do każdego zakłócenia w ich bezpośrednim sąsiedztwie. Choć mogą być agresywne, ukąszenia robotnic tego gatunku, nawet większych majorów, nie są szczególnie znaczące dla ludzi. Mrówki te są zaciekle terytorialne w stosunku do innych gatunków mrówek, z którymi są sympatryczne, a majory mogą być w tym dość skuteczne, będąc w stanie dekapitować robotnice "Formica" lub innych gatunków "Camponotus". Robotnice są aktywne zarówno w dzień, jak i w nocy, poszukując owadów lub słodkich wydzielin wytwarzanych przez mszyce. Sezonowa aktywność osiąga szczyt w środku lata i spada wraz z nadejściem jesieni. Mrówki te, podobnie jak ich krewni "C. herculeanus," są wyjątkowo tolerancyjne na zimno i zimą mogą wejść w długi okres diapauzy trwający nawet 4–5 miesięcy. Kolonie rosną powoli, ale kiedy osiągną dojrzałość, populacja może przekroczyć 7 tys. robotnic. Dojrzałe kolonie mogą również zajmować liczne gniazda satelitarne na dużym obszarze. 
Podobnie jak "C. herculeanus, C. ligniperda" jest sporadycznym szkodnikiem konstrukcji, ponieważ może drążyć i zasiedlać drewniane ramy domów i budynków. Usuwanie zwykle polega na opryskiwaniu gniazd środkami owadobójczymi, stosowanie trujących przynęt lub naprawianie wycieków wody, aby zapobiec zmiękczeniu drewna, co czyniłoby go podatnym na inwazję tych mrówek.
Rozmnażanie.
Loty godowe "C. ligniperda" przypadają na okres od końca maja do lipca. Te duże mrówki rozwijają się powoli, z pierwszymi robotnicami pojawiającymi się po co najmniej kilku miesiącach od złożenia pierwszych jaj. Często też królowa popada w stagnację (zastój w produkcji jaj) co jest normalne dla tego gatunku. 

</doc>
<doc id="523604" url="https://pl.wikipedia.org/wiki?curid=523604" title="Karabin RAI model 500">
Karabin RAI model 500

RAI model 500 (Iver Johnson AMAC-300) – amerykański wielkokalibrowy karabin wyborowy.
Historia.
W czasie wojny wietnamskiej amerykańscy strzelcy wyborowi zaczęli używać jako broni wyborowej specjalnie przystosowanych wkm-ów M2. Duża masa tej broni sprawiła, że rozpoczęto eksploatację radzieckich karabinów przeciwpancernych PTRD wyposażonych w lufy kalibru 12,7 mm i celowniki optyczne.
W 1982 roku w amerykańskim ośrodku badawczym Research Armnament Prototypes zbudowano prototyp karabinu wyborowego kalibru 12,7 mm. W latach 1982 – 1984 wyprodukowano około 100 tych karabinów. Znalazły się one na uzbrojeniu jednostek specjalnych wchodzących w skład US Marines i US Navy (US Seal). Były one używane przez piechotę morską podczas walk w Bejrucie i podczas I wojny w Zatoce Perskiej, przez Seal podczas inwazji na Grenadę.
W następnych latach prawa do produkcji tego karabinu stały się własnością firmy Research Armament Model, a następnie Daisy Weapons Systems, Iver Johnson Arms i Redick Arms Development. Ostatecznie około 2000 roku Redick Arms został zakupiony przez Ramo Defense która jest obecnym właścicielem praw do produkcji tej broni. Firmy te produkowały karabiny RAP Model 500, Iver Johnson AMAC-1500 i Ramo M600 różniące się od RAI model 500 konstrukcją hamulca wylotowego.
Opis.
RAI model 500 jest bronią jednostrzałową, z zamkiem ślizgowo-obrotowym, czterotaktowym.
Lufa gwintowana (skok 356 mm), samonośna, zakończona hamulcem wylotowym. Zewnętrzna powierzchnia lufy jest żłobkowana, co zwiększa jej sztywność i ułatwia chłodzenie.
RAI model 500 jest bronią jednostrzałową. W celu przeładowania broni należy odłączyć od broni zamek i ręcznie usunąć łuskę (karabin nie ma wyciągu)
Karabin wyposażony jest w chwyt pistoletowy i kolbę o regulowanej długości. Kolba może być łatwo odłączona. Jedynym celownikiem jest celownik optyczny.

</doc>
<doc id="523606" url="https://pl.wikipedia.org/wiki?curid=523606" title="Adam z Bochenia">
Adam z Bochenia

Adam z Bochenia, także "Adam Polak, Adamus Polonus, Adam z Bochnia, Adam z Łowicza" (ur. w Bocheniu koło Łowicza, zm. 7 lutego 1514 w Krakowie) – profesor Akademii Krakowskiej, rektor 1510-1511, lekarz, humanista, pisarz i filozof.
Życiorys.
Nazwisko wziął od wsi, w której się urodził. Z pochodzenia prawdopodobnie był mieszczaninem. Od 1486 studiował na Wydziale Sztuk Wyzwolonych Akademii Krakowskiej, uzyskując w 1488 stopień bakałarza, a w 1492 magistra. W latach 1492-1493 wykładał na wydziale filozoficznym, później pracował jako pisarz w kancelarii królewskiej. Za zezwoleniem króla Jana I Olbrachta uczestniczył w poszukiwaniu metali na terenie Polski. W połowie lat 90. XV wieku studiował medycynę we Włoszech, gdzie uzyskał doktorat. Po powrocie został nadwornym fizykiem króla Aleksandra Jagiellończyka. W sierpniu 1504, po nostryfikacji dyplomu doktorskiego, inkorporował się do fakultetu medycznego Akademii Krakowskiej. W międzyczasie pełnił obowiązki lekarza nadwornego 3 królów: Jana I Olbrachta, Aleksandra Jagiellończyka i Zygmunta I. W 1510 i 1511 2-krotnie obrany rektorem Akademii Krakowskiej, wspierając rozwój tej wszechnicy. Jako rektor Akademii Krakowskiej zniósł zwyczaj "otrzęsin", wprowadził kary za niepoddanie się obowiązkowi nostryfikacji. Był przeciwnikiem dominacji stanu duchownego nad stanem świeckim. Jako niekonwencjonalny myśliciel wysunął hipotezę nieśmiertelności ludzkości jako gatunku.
W Muzeum Diecezjalnym w Tarnowie, znajduje się obraz pt. "Epitafium Doktora Adama", pierwotnie umieszczony w kościele akademickim św. Anny w Krakowie, przedstawiający zmarłego Profesora klęczącego przed Chrystusem boleściwym w otoczeniu świętych patronów. Jego twarz to pierwszy w malarstwie polskim realistyczny portret świecki.
Napisał w sumie 5 rozpraw.
W 1964 odsłonięto w Bocheniu tablicę pamiątkową ku jego czci.

</doc>
<doc id="523610" url="https://pl.wikipedia.org/wiki?curid=523610" title="Túrin Turambar">
Túrin Turambar

Túrin Turambar (ur. 463 roku Pierwszej Ery w Dor-lóminie, zm. 499 roku Pierwszej Ery w Cabed-en-Aras) – postać ze stworzonej przez J.R.R. Tolkiena mitologii Śródziemia, władca Dor-lóminu, syn Húrina Thaliona i Morweny, brat Urweny Lalaith oraz Niënor Níniel, której w wyniku splotu zdarzeń został mężem.
Znany pod licznymi imionami "Neithan", "Gorthol", "Agarwaen syn Úmartha", "Thurin", "Adanedhel", "Mormegil" i "Turambar", które często przybierał po to, by uciec przed klątwą Morgotha.
Występuje w "Dzieciach Húrina", "Silmarillionie" i "Niedokończonych opowieściach", wspominany jest we "Władcy Pierścieni".
Życiorys.
Rodowód i dzieciństwo.
Urodził się w Dor-lóminie. Z powodu klęski w Nirnaeth Arnoediad, pojmania Húrina i zagrożenia rodzimej krainy musiał ujść do Doriathu, pod opiekę Thingola, który pokochał go jak syna. Tam też poznał swojego przyjaciela Belega. Po pewnym czasie otrzymał od Thingola spuściznę swojego rodu, Smoczy Hełm. Uciekł jednak z Doriathu, aby nie zostać posądzonym o zabicie Saerosa.
Wygnanie.
Po długiej wędrówce spotkał banitów, których przywódcą był wówczas Forweg. Túrin przedstawił się nieznajomym jako "Neithan" (sind. "Skrzywdzony"). Niebawem zajął miejsce Forwega. Wkrótce, z rozkazu króla Doriathu, na poszukiwania Túrina wyruszył Beleg, który przyniósł mu informacje o tym, że Thingol uznał go za niewinnego i może powrócić do Doriathu. Jednak syn Húrina odmówił, uznając swój powrót za niegodny. Pewnego dnia banici pojmali krasnoluda Mîma i jako okup zamieszkali w jego domu. Krasnolud jednak zdradził ich orkom, którzy wkrótce napadli na miejsce zamieszkania banitów. W bitwie zginęło wielu ludzi. Przeżył, choć ciężko ranny, Beleg i Túrin wzięty żywcem do niewoli. Beleg szybko ruszył w pościg za orkami. Na swej drodze spotkał Gwindora, który uciekł z Angbandu. Razem w nocy uwolnili Túrina. Jednak ten gdy zobaczył ich, pomyślał, że są to orkowie, wyrwał Belegowi miecz z ręki i zabił go. Túrin długo nie mógł pogodzić się ze śmiercią najlepszego przyjaciela.
W Nargothrondzie.
Gwindor zaprowadził Túrina do Nargothrondu, jednego z królestw elfów, które wciąż opierały się Morgothowi. Aby go nie rozpoznano, przybrał imię "Agarwaen, syn Úmartha" (sind. "Splamiony Krwią, syn Złego Losu"). Zakochała się w nim córka króla Nargothrondu, Orodretha, Finduilas. Jego prawdziwe imię wyjawił zakochany w Finduilas Gwindor, który obawiał się, że zły los pisany Túrinowi może skrzywdzić też jego ukochaną. W Nargothrondzie był znany także pod mianem "Adanedhel" (sind. "człowiek-elf", gdyż przypominał elfa zarówno z wyglądu, jak i pod względem umiejętności), Finduilas nazywała go imieniem "Thurin" (sind. Tajemnica). Z czasem dzięki swoim umiejętnościom Túrin osiągnął popularność oraz władzę, większą, niż Orodreth. Został dowódcą wojsk Nargothrondu. Zmienił sposób walki elfów z królestwa. Zaniechał dotychczasowej strategii atakowania z zaskoczenia małymi siłami: przygotował królestwo do otwartej walki i wyprowadził w pole całą armię. W bitwie z siłami Morgotha, wśród których był smok Glaurung, przegrał. Doprowadził tym samym do ujawnienia miejsca, w którym znajdował się Nargothrond. Gród został zajęty przez Glaurunga, a ukryte w nim elfy wzięte do niewoli.
Sam Túrin próbował ratować pojmane kobiety i stanął naprzeciw smoka, ale został przez niego zaczarowany. Pod wpływem czaru Túrin zapomniał o wziętej do niewoli Finduilas i wyruszył na poszukiwanie swojej matki i siostry. Gdy okazało się, że Glaurung skłamał i nie cierpią one w Dor-lóminie. Túrin ruszył na poszukiwania Findulas, lecz było już jednak zbyt późno. Królewna elfów została zamordowana przez orków tuż przed tym, zanim rozgromili ich ludzie z Brethilu pod przywództwem Dorlasa. Findulas została pochowana w pobliżu miejsca, gdzie zginęła, w miejscu zwanym odtąd Haudh-en-Elleth (Mogiła Księżniczki Elfów).
W Brethilu.
Szukając Findulas, Túrin dotarł do Brethilu, gdzie spotkał Dorlasa i dowiedział się, jaki los spotkał królewnę. Postanowił zamieszkać wśród ludu Halethy, przyjmując nowe imię: Turambar (w mowie Elfów Wysokiego Rodu: Pan Losu) i próbując uciec od ciążącej na nim klątwie. W czasie pobytu w Brethilu zyskał przyjaźń tamtejszego ludu, broniąc granic lasu przed orkami. Pewnego razu znalazł na kurhanie Níniel, półżywą dziewczynę, którą była jego siostra Niënor, dotkniętą amnezją wywołaną przez smoka Glaurunga. Nie pamiętała niczego z tego, co się wydarzyło przed jej spotkaniem z Túrinem, który nigdy wcześniej nie widział swojej siostry, gdyż jako dziecko opuścił rodzinny Dor-lómin przed jej urodzeniem. Nie znając jej tożsamości, nadał jej imię Níniel (Dziewczyna we Łzach). Odtąd mieszkała wśród Haladinów, gdzie zakochał się w niej ich przywódca, Brandir. Níniel jednak zakochała się ze wzajemnością w Túrinie, który szybko osiągnął dużą popularność, a wraz z nią władzę. Nie wiedząc, że są rodzeństwem, para pobrała się, a niedługo później Níniel spodziewała się dziecka.
W tym samym czasie Glaurung wyszedł ze spustoszonego Nargothrondu i ruszył do Brethilu. Túrin wyszedł mu naprzeciw i zaplanował zasadzkę w Cabed-en-Aras, w miejscu, gdzie Teiglin płynął stromym jarem. Tam pokonał smoka, wbijając mu miecz Gurthang w brzuch, kiedy smok przekraczał jar z rzeką. Túrin został jednak ranny i zemdlał obok konającego smoka. Tak znalazła ich Níniel, która wbrew prośbom Brandira, poszła szukać męża. Glaurung tuż przed śmiercią wyznał jej prawdę o pochodzeniu jej i Túrin, i o kazirodztwie, jakiego się dopuścili. Smok umarł, a zrozpaczona Niënor, odzyskawszy pamięć, popełniła samobójstwo rzucając się do rzeki. Świadkiem tego był Brandir i opowiedział o wszystkim Túrinowi, gdy ten się ocknął. Syn Húrina nie uwierzył, co doprowadziło to do waśni, w wyniku której Túrin zabił Brandira. Jakiś czas później spotkał w lesie dawnego przyjaciela z Doriathu, Mablunga, który opowiedział mu, jak Niënor uciekła do lasu Brethil i słuch o niej zaginął. Wówczas Túrin zrozumiał, że jego żona Níniel była faktycznie jego siostrą Niënor, i że niesprawiedliwie zabił Brandira. Oszalały z bólu, dotarł do Cabed-en-Aras i tam popełnił samobójstwo, rzucając się na swój własny miecz. Pochowano go w Kamieniu Nieszczęśliwych razem z matką, Smoczym Hełmem i Gurthangiem.
Przepowiednia.
Niekanoniczna, Druga Przepowiednia Mandosa mówi, że ostatecznie Túrin pomści siebie, swoją rodzinę i wszystkich ludzi podczas Dagor Dagorath, kiedy to zabije Morgotha. Zostanie także włączony między synów Valarów.
Etymologia.
Imię Túrin pochodzi z sindarinu i znaczy w tej mowie "Zwycięski duch". Jego przydomek Turambar oznacza "Pan Losu", choć jest przez samego Turina interpretowany jako "Pan Mrocznego Cienia".

</doc>
<doc id="523611" url="https://pl.wikipedia.org/wiki?curid=523611" title="Mleczaj świerkowy">
Mleczaj świerkowy

Mleczaj świerkowy ("Lactarius deterrimus" Gröger) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonim naukowy: "Lactarius deliciosus" var. "deterrimus" (Gröger) Hesler &amp; A.H. Sm.
Nazwę polską podała Alina Skirgiełło w 1998 r. Wcześniej w polskim piśmiennictwie mykologicznym gatunek ten opisywany był jako mleczaj zmienny.
Niektórzy mykolodzy uważają, że "Lactarius deterrimus" nie jest odrębnym gatunkiem, lecz tylko formą lub odmianą mleczaja rydza ("Lactarius deliciosus").
Morfologia.
Średnica 4–10 cm, u młodych okazów łukowaty, potem płaski z wklęsłym środkiem, u starych okazów lejkowaty. Brzeg długo pozostaje podwinięty. Kolor czerwonawopomarańczowy. W czasie wilgotnej pogody skórka śliska, w czasie suchej błyszcząco oszroniona. Na kapeluszu koncentryczne, ciemniejsze prążki, czasami słabo widoczne. Po przymrozkach kapelusz zielenieje
Czerwonopomarańczowe, kruche, dość gęste i nieco zbiegające po trzonie. Uszkodzone zielenieją.
Wysokość 3–7 cm, grubość 1–2,5 cm, walcowaty, twardy. Początkowo jest pełny, ale szybko staje się pusty. Kolor czerwonopomarańczowy, zielonoplamisty. Na trzonie brak jamek.
Jest kremowy, ale mleczko wybarwia go na pomarańczowo. Pod skórką kapelusza bywa silnie szaroniebieski. Ma przyjemny, owocowy zapach i ostry smak, starsze okazy jednak są łagodne w smaku.
Wypływa dość obficie. Jest pomarańczowe i długo nie zmienia barwy na powietrzu, dopiero po około 15 min staje się winnoczerwone.
Wysyp zarodników jasno-ochrowy. Zarodniki owalne o rozmiarach 8–10 × 7–8 μm. Na powierzchni posiadają niskie brodawki połączone nieregularną siateczką. Podstawki mają rozmiar 36–45 × 8–9 μm. Nielicznie występują wąskowrzecionowate cheilocystydy o rozmiarze 30–40 × 3–6 μm.
Występowanie i siedlisko.
W Europie Środkowej jest pospolity. W Polsce również jest dość częsty.
Występuje w lasach iglastych i mieszanych. Rośnie wyłącznie pod świerkami, stąd też dużo częstszy jest w górach i w okolicach podgórskich, gdzie występują lasy świerkowe. Występuje na różnych glebach. W Ameryce Północnej występuje także pod takimi drzewami, jak sosna, jedlica i jodła.
Znaczenie.
Grzyb mikoryzowy. Jadalny, jednak ma gorszy smak niż mleczaj rydz. Nadaje się do bezpośredniego spożycia. Można go przez krótki czas podsmażać, nie nadaje się jednak do duszenia. Nie nadaje się też do mrożenia, gdyż po rozmrożeniu gorzknieje. Nie warto go również suszyć, gdyż podobnie, jak inne mleczaje po wysuszeniu staje się łykowaty. Nadaje się natomiast do marynowania w occie lub oleju.
Jest często atakowany przez pasożytniczego grzyba "Hypomyces lateritius", powodującego pleśnienie i niedorozwój jego blaszek oraz stwardnienie miąższu. Porażone przez tego grzyba owocniki rydzów są niejadalne.
Gatunki podobne.
Istnieje kilka gatunków podobnych mleczajów. Dla grzybiarzy pomylenie ich nie jest zbyt istotne, gdyż wszystkie są jadalne.

</doc>
<doc id="523613" url="https://pl.wikipedia.org/wiki?curid=523613" title="Benito Pérez Galdós">
Benito Pérez Galdós

Benito Pérez Galdós (ur. 10 maja 1843 w Las Palmas, zm. 4 stycznia 1920 w Madrycie) – pisarz hiszpański, członek Hiszpańskiej Akademii Królewskiej.
Był głównym przedstawicielem XIX-wiecznego realizmu hiszpańskiego, autorem obszernego cyklu powieści historycznych ("Saragossa"), współczesnych powieści psychologiczno-obyczajowych w obronie demokracji, postępu i tolerancji religijnej ("Doña perfecta") oraz dramatów.

</doc>
<doc id="523614" url="https://pl.wikipedia.org/wiki?curid=523614" title="Ambroise-Auguste Liébeault">
Ambroise-Auguste Liébeault

Ambroise-Auguste Liébeault (ur. 16 września 1823 w Favières, zm. 18 lutego 1904 w Nancy) - francuski lekarz.
Życiorys.
W 1886 roku założył Szkołę Nancy w mieście Nancy. Swoje życie poświęcił badaniom nad hipnotyczną sugestią i wykorzystaniu jej w opiece zdrowotnej. Liébeault był następcą Abbégo Farii, pioniera badań naukowych hipnotyzmu.

</doc>
<doc id="523615" url="https://pl.wikipedia.org/wiki?curid=523615" title="Drzewo dwumianowe">
Drzewo dwumianowe



</doc>
<doc id="523618" url="https://pl.wikipedia.org/wiki?curid=523618" title="Korytów (powiat polkowicki)">
Korytów (powiat polkowicki)

Korytów – wieś w Polsce położona w województwie dolnośląskim, w powiecie polkowickim, w gminie Gaworzyce.
W latach 1975–1998 miejscowość administracyjnie należała do województwa legnickiego.
Zobacz też: Korytów, Korytowo

</doc>
<doc id="523621" url="https://pl.wikipedia.org/wiki?curid=523621" title="Ambroise-Auguste Liebault">
Ambroise-Auguste Liebault



</doc>
<doc id="523627" url="https://pl.wikipedia.org/wiki?curid=523627" title="Turin Turambar">
Turin Turambar



</doc>
<doc id="523628" url="https://pl.wikipedia.org/wiki?curid=523628" title="Artur Tajber">
Artur Tajber

Artur Tajber (ur. 1953 w Katowicach) – polski artysta intermedialny, performer.
Studiował na PWSSP we Wrocławiu (Wydział Malarstwa, Grafiki i Rzeźby) i ASP w Krakowie, na Wydziale Malarstwa - dyplom w roku 1978 w pracowni prof. Adama Marczyńskiego.
Wystawia od roku 1974. Od połowy lat siedemdziesiątych uprawia sztukę performance i pracuje w tematycznych cyklach, (między innymi: ORIENT-AkCJA, OKCYDENT-AkCJA, WALK'MAN, TIMEMIT) które nie maja warsztatowych - formalnych i technologicznych - ograniczeń; realizuje akcje artystyczne, materialne i wirtualne obiekty, instalacje, pisze o sztuce. Od końca lat siedemdziesiątych angażuje się w prace organizacyjne i kuratorskie, działa w Klubie Młodych ZO ZPAP w Krakowie (wiceprzewodniczący), NSZZ Solidarność (członek i skarbnik Komitetu Zakładowego NSZZ Solidarność Artystów Plastyków przy ZO w Krakowie), ZPAP (wiceprzewodniczący Sekcji Malarstwa ZO ZPAP w Krakowie).
W 1984 roku wraz z Marianem Figlem, Władysławem Kaźmierczakiem, Marcinem Krzyżanowskim, we współpracy z Barbarą Maroń, tworzy "Formułę KONGER" - grupę artystów performance poszukujących wspólnie form wyrazu odpowiadających na ograniczanie praw obywatelskich i represje polityczne.
W stanie wojennym pozbawiony paszportu i nakłaniany do opuszczenia Kraju, zatrzymywany i aresztowany. W latach osiemdziesiątych zostaje członkiem regionalnego zespołu OKO ZPAP, a po reaktywacji ZPAP zostaje wiceprezesem pierwszej kadencji Zarządu Okręgu w Krakowie. W latach 1994-96 pełnił funkcję przewodniczącego Komisji Statutowej Zarządu Głównego ZPAP. W roku 1994 występuje z NSZZ Solidarność. 
Prowadził m.in. galerię gt (1986-1999) i Galerię Pryzmat w Krakowie (1990-1993). Od lat siedemdziesiątych organizuje wydarzenia artystyczne, festiwale, wystawy w Polsce i za granicą. Był członkiem założycielem Stowarzyszenia Fort Sztuki (1996-2006 prezes) i członkiem redakcji magazynu Fort Sztuki (2004-2006). Jest członkiem IAPAO (International Association of Performance Artists and Organizers) oraz IKG ("Internazionales Kunstler Gremium"). Wchodzi w skład międzynarodowej rady programowej magazynu artystycznego Inter (Quebec City).
Profesor ASP w Krakowie, założyciel, kierownik i twórca programu Międzywydziałowej Pracowni Intermediów ASP (2001-2007), współtwórca unikatowego kierunku intermedia i katedry intermediów (w latach 2007-2012 kierownik Katedry Intermediów na Wydzale Rzeźby). Obecnie, po utworzeniu w roku 2012 Wydziału Intermediów, pełni funkcję jego dziekana.
Jest od lat siedemdziesiątych czynnym artystą performance i systematycznie bierze udział i animuje wydarzenia związane z działalnością tego typu. Jest autorem i redaktorem cyklu wydawniczego poświęconego sztuce akcyjnej pt.METAMUZEUM, (dotychczas wydano 3 tomy: "sztuka na ulicy / art in the street" 2012, "urodzeni w 1953 / 1953 born", "transfer doświadczenia / transfer of experience - metamorfozy czasu / metamorphoses of time" 2013). W roku 2013 wydał autorską książkę pod tytułem "WALK'MAN - akcja uliczna".

</doc>
<doc id="523630" url="https://pl.wikipedia.org/wiki?curid=523630" title="Isa (album)">
Isa (album)

Isa – ósmy pełny album norweskiej grupy metalowej Enslaved, wydany w 2004 roku. W tym samym roku zespół dostał za album następujące nagrody: Spellemannprisen (norweska edycja Nagrody Grammy, kategoria "metal"), BT, Bergen oraz Alarm.
Warto zaznaczyć, że tylko do tych nagród zespół został nominowany i wszystkie okazały się wygranymi. 
W nagraniach "Isa" i "Bounded by Allegiance" wokalnie udzielał się Nocturno Culto z Darkthrone.

</doc>
<doc id="523631" url="https://pl.wikipedia.org/wiki?curid=523631" title="Zasada pryncypatu">
Zasada pryncypatu



</doc>
<doc id="523632" url="https://pl.wikipedia.org/wiki?curid=523632" title="Mleczaj szaroplamisty">
Mleczaj szaroplamisty

Mleczaj szaroplamisty ("Lactarius vietus" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Niektóre synonimy:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też pod nazwami: mleczaj więdnący i mleczaj chmurny. 
Morfologia.
Średnica 3–8 (10) cm, kształt u młodych owocników wypukły, potem płaski, w końcu wgłębiony – u starszych owocników jest płytko wklęsły z małym garbkiem. Brzeg początkowo podgięty, później rozprostowany o drobnofalistym brzegu. Po namoknięciu wodą prześwitują blaszki. Jest jasno ubarwiony; w środku ma barwę od jasnofioletowo-szaro brązowawej do mięsnofioletowej, na obrzeżach jest cielisto szary z liliowym odcieniem. Powierzchnia początkowo białawo omszona, później gładka. Podczas wilgotnej pogody śluzowata i lepka, wówczas można skórkę zedrzeć, ale tylko z brzegu kapelusza. Podczas suchej pogody jest słabo połyskująca, i wówczas widoczne mogą być na niej 1-3 pręgi lub tylko plamy. 
Barwy białawej lub cielistej, u dojrzałych owocników cielistoochrowe.
Wysokość 3-8 cm, grubość 0,4-1,2 cm, walcowaty, prosty lub wygięty, początkowo pełny, później watowaty. Powierzchnia biaława lub o jasnej barwie – od liliowoszarej do ochrowoszarej, gładka, czasami tylko występują w niej płytkie jamiki.
Cienki i elastyczny, początkowo białawy, później cielistoszary. Ma bardzo ostry smak i słaby, nieokreślony zapach.
Początkowo wypływa obficie. Jest białe, ale podczas wysychania zmienia kolor; jego wysychające na blaszkach kropelki stają się szarobrązowe i pozostawiają na blaszkach czarne plami. 
Wysyp zarodników kremowy. Zarodniki elipsoidalne o rozmiarach 8–9,5 × 6,5–7,5 μm. Na powierzchni posiadają brodawki połączone siateczką. Podstawki mają rozmiar 36–40 × 8–10 μm. Wrzecionowate cystydy występują głównie na ostrzu blaszek, na ich bokach rzadziej. 
Występowanie i siedlisko.
Występuje na całej półkuli północnej. W Europie jest szeroko rozprzestrzeniony. W Polsce nie jest rzadki. W piśmiennictwie mykologicznym podany na licznych stanowiskach na terenie całego kraju.
Rośnie na ziemi w lasach liściastych i mieszanych, na torfowiskach, w obecności brzóz, na kwaśnych glebach torfowych. Owocniki wytwarza (w Europie) od lipca do października. 
Znaczenie.
Grzyb mikoryzowy. Owocniki "Lactarius vietus" wskutek ostrego smaku często opisywane są jako "niejadalne". W stanie surowym zawierają one substancje które mogą powodować nudności, wymioty lub biegunkę, jednak po odpowiednim przyrządzeniu można je spożywać. Zaleca się w tym celu ich solenie, kiszenie lub marynowanie po uprzednim kilkukrotnym namoczeniu w wodzie i obgotowaniu, lub jedynie dłuższym gotowaniu. Takie przygotowanie owocników pozbawia je także ostrego smaku.
Gatunki podobne.
Mleczaja szaroplamistego można pomylić z niejadalnym mleczajem kokosowym ("Lactarius glyciosmus"), który ma zapach wiórków kokosowych. Porównaj również z niejadalnym mleczajem sutkowatym ("Lactarius mammosus").

</doc>
<doc id="523633" url="https://pl.wikipedia.org/wiki?curid=523633" title="Wścieklica zwyczajna">
Wścieklica zwyczajna

Wścieklica zwyczajna ("Myrmica rubra") – gatunek mrówki z podrodziny Myrmicinae, o północnopalearktycznym zasięgu występowania.
Występowanie.
Występuje bardzo powszechnie w różnorodnych środowiskach: od umiarkowanie wilgotnego po bardzo wilgotne. Wścieklica zwyczajna jest najbardziej wilgociolubnym z występujących w Europie gatunków mrówek z rodzaju "Myrmica". Spotykana w lasach pod korzeniami drzew, kamieniami, korą próchniejących drzew. Gniazduje także w glebie, kępach traw, czy płatach mchu. W miastach spotkać można ją na przykład pod próchniejącymi starymi deskami, kamieniami.
Biologia.
Nie zakłada stałych gniazd lecz często zmienia miejsce. Jej kolonie są zwykle poliginiczne liczące kilka tysięcy robotnic. W jednym gnieździe znajduje się kilka królowych. W Polsce lot godowy odbywa się w sierpniu i wrześniu. Młoda królowa zakłada gniazdo w sposób częściowo klasztorny, bądź poprzez dołączenie do już istniejącej kolonii poliginicznej. Poczwarki wścieklicy są nagie, gdyż nie zamykają się w kokonach jak u większości mrówek. Larwy często karmione są przez położenie na kawałkach upolowanych owadów. Żywią się także spadzią i nektarem (zwłaszcza baldaszkowatych). Mrówka ta znana jest z bolesnych użądleń, które mogą się zdarzyć w przypadku niszczenia gniazda. Gatunek bardzo agresywny. 
Podgatunki.
U wścieklicy zwyczajnej wyodrębniono 4 podgatunki

</doc>
<doc id="523634" url="https://pl.wikipedia.org/wiki?curid=523634" title="Marek Szostek">
Marek Szostek

Marek Szostek – generał Służby Więziennej, w 2006 pełniący obowiązki dyrektora generalnego SW.
Ukończył studia na Wydziale Prawa i Administracji Uniwersytetu Gdańskiego. W 1981 podjął pracę w polskim więziennictwie, początkowo jako wychowawca, następnie zastępca dyrektora Rejonowego Aresztu Śledczego w Gdańsku. W 1996 został zastępcą dyrektora generalnego Służby Więziennej, zajmując się kwestiami bezpieczeństwa w zakładach karnych i aresztach śledczych, polityki penitencjarnej, opieki medycznej. We wrześniu 2005 został mianowany na stopień generała Służby Więziennej.
Po dymisji Henryka Biegalskiego, związanej ze sprawą pacyfikacji więźniów politycznych w gdańskim areszcie w czasie stanu wojennego, Markowi Szostkowi powierzono w marcu 2006 pełnienie obowiązków dyrektora generalnego Służby Więziennej. Na tym stanowisku pozostawał do 13 czerwca 2006, kiedy odszedł na emeryturę.

</doc>
<doc id="523638" url="https://pl.wikipedia.org/wiki?curid=523638" title="Benito Perez Galdos">
Benito Perez Galdos



</doc>
<doc id="523640" url="https://pl.wikipedia.org/wiki?curid=523640" title="Dekanat wolski">
Dekanat wolski

Dekanat wolski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 9 parafii: 

</doc>
<doc id="523641" url="https://pl.wikipedia.org/wiki?curid=523641" title="Ryszard Poznakowski">
Ryszard Poznakowski

Ryszard Janusz Poznakowski (ur. 11 stycznia 1946 w Grudziądzu) – polski muzyk, kompozytor i aranżer. W latach 1969–2005 był członkiem Trubadurów (z dwuletnią przerwą od 1971 do 1973), z którymi zaczął ponownie występować w 2010. Od 2012 jest także liderem zespołu „Poznakowski Band”.
Życiorys.
Już jako małe dziecko okazywał talent muzyczny, w wieku trzech lat uczył się grać na pianinie. W 1960 roku ukończył Państwową Szkolę Muzyczną I st. w Koszalinie w klasie fortepianu. Po ukończeniu liceum muzycznego w Gdańsku otrzymał od dyrektora Państwowej Opery i Filharmonii Bałtyckiej w Gdańsku Jerzego Katlewicza posadę fagocisty, którą pełnił przez dwa lata. Równolegle studiował w PWSM w Gdańsku.
W latach 1965–1967 występował w zespole Czerwono-Czarni. W 1967 kierował Telewizyjną Giełdą Piosenki. Był kierownikiem muzycznym popularnego zespołu Trubadurzy, w którym występował z przerwami od 1967 do 2005, kiedy to rozstał się z grupą, gdy ta zaangażowała się w kampanię wyborczą Samoobrony. W 1970 był współzałożycielem zespołu Old Stars, który powstał spontanicznie po występie w programie telewizyjnym „Telewizyjny Ekran Młodych”, w którym debiutowali z przebojem „Co jest”. Również w 1970 założył zespół Wiatraki. Później był reżyserem dźwięku w Polskich Nagraniach, a od 1978 kierownikiem muzycznym teatru Syrena w Warszawie.
Latem 1998 nagrał z zespołem Trubadurzy płytę "Znamy się tylko z widzenia – Złote przeboje", która zyskała status Złotej Płyty. Wcześniej z grupą zdobył cztery Złote Płyty.
W 2007 został przewodniczącym zarządu Stowarzyszenia Artystów Wykonawców Utworów Muzycznych i Słowno-Muzycznych.
W 2011 został wybrany sołtysem wsi Magnuszew Duży, uzyskując blisko 80% poparcia.
W 2012 powrócił do działalności muzycznej, nagrywając kilka utworów wraz z nowo powstałym zespołem „Poznakowski Band”.
Od 2010 okazjonalnie występuje w zespole Trubadurzy. W 2017 zaangażował się w trasę koncertową Trubadurów z racji jubileuszu 50. lat istnienia grupy (właściwie 53 lata, ale od momentu dołączenia przez niego do zespołu 50 lat), dołączył również do reaktywowanego zespołu Czerwono-Czarni, grając na instrumentach klawiszowych, śpiewając własne utwory i zapowiadając koncerty.
W 2019 nie ubiegał się już o urząd sołtysa wsi Magnuszew Duży. Na stanowisku w wyniku wyborów zastąpiła go jego żona Teresa.
W 2020 napisał specjalny tekst do piosenki wykonanej przez Wojciecha Gąssowskiego do melodii utworu "Gdzie się podziały tamte prywatki". Nowe słowa do utworu zostały ułożone z racji 5. rocznicy powstania Radia Pogoda. Do przeboju powstał również teledysk, który w czerwcu tego samego roku miał swoją premierę w serwisie YouTube.
W styczniu 2023 został nagrodzony Paszportem „Polityki” w kategorii "kreator kultury". Nagroda została mu przyznana za całokształt działalności artystycznej.
Poznakowski jest twórcą wielu piosenek, m.in. dla Krzysztofa Krawczyka, Czerwono-Czarnych, Alicji Majewskiej, Bogdany Zagórskiej, Renaty Danel, Zbigniewa Wodeckiego, Krzysztofa Cwynara, Andrzeja Zauchy, Katarzyny Sobczyk, Andrzeja Dąbrowskiego, Edwarda Hulewicza, Wojciecha Gąssowskiego.
Ojciec Karoliny Poznakowskiej.

</doc>
<doc id="523642" url="https://pl.wikipedia.org/wiki?curid=523642" title="René Simões">
René Simões

René Rodrigues Simões (ur. 15 grudnia 1952 w Rio de Janeiro), brazylijski piłkarz i trener piłkarski. Jako szkoleniowiec pracował m.in. w Zjednoczonych Emiratach Arabskich, Portugalii oraz Katarze. Od 1994 do 2000 roku był selekcjonerem reprezentacji Jamajki, z którą w 1998 roku jako pierwszy trener w historii wywalczył awans do finałów mistrzostw świata. Później z mniejszym powodzeniem prowadził Trynidad i Tobago. W ojczyźnie był szkoleniowcem m.in. reprezentacji juniorskich i młodzieżowych oraz drużyny narodowej kobiet.
Kariera piłkarska.
Przez całą piłkarską karierę związany był z klubem Bonsucesso Rio de Janeiro.
Kariera szkoleniowa.
Pracę szkoleniową zaczynał pod koniec lat 70. w Serrano FC. Później przez trzy lata (od 1982 do 1985) prowadził zespół Al-Quadysia ze Zjednoczonych Emiratów Arabskich. Ponadto był trenerem klubów Mesquita, Portuguesa, Vitória SC (Portugalia) oraz katarskich Al-Haiah (1989) i Ar-Rajjan (1990-1993).
Od 1987 do 1988 był selekcjonerem juniorskich i młodzieżowych reprezentacji Brazylii. Z drużynami do lat 17 i 20 zdobył w 1988 roku mistrzostwo Ameryki Południowej.
Przez sześć lat był selekcjonerem reprezentacji Jamajki, którą w 1998 roku, jako pierwszy szkoleniowiec w historii, wprowadził do finałów mistrzostw świata. Później od 2001 do 2002 roku prowadził Trynidad i Tobago.
Był także szkoleniowcem żeńskiej reprezentacji Brazylii. W 2005 roku ponownie pracował w Vitórii Guimarães. Od początku 2006 roku jest opiekunem młodzieżowej drużyny narodowej Iranu.

</doc>
<doc id="523646" url="https://pl.wikipedia.org/wiki?curid=523646" title="Rene Simoes">
Rene Simoes



</doc>
<doc id="523647" url="https://pl.wikipedia.org/wiki?curid=523647" title="Mleczajowiec chrząstka">
Mleczajowiec chrząstka

Mleczajowiec chrząstka ("Lactifluus vellereus" (Fr.) Kuntze, mleczaj chrząstka) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1821 r. Elias Fries nadając mu nazwę "Agaricus vellereus". Ten sam autor w 1838 r. przeniósł go do rodzaju "Lactarius", a Otto Kuntze w 1891 do rodzaju "Lactifluus". Niektóre synonimy łacińskie:
Nazwę polską mleczaj chrząstka podał Franciszek Błoński w 1889 r. W polskim piśmiennictwie mykologicznym gatunek ten opisywany był też pod nazwami: chrząszcz, chrząstka, gniewosz, hrózd. W 2021 r. Komisja ds. Polskiego Nazewnictwa Grzybów Polskiego Towarzystwa Mykologicznego, uznając przeniesienie do rodzaju "Lactifluus", zarekomendowała używanie nazwy „mleczajowiec chrząstka”. Nazwy regionalne: biel, chrząszcz, mleczarz, mleczak, świnka, świniara, gruzd. 
Morfologia.
Średnicy 10–25 cm, u młodych okazów niskołukowaty z podwiniętymi brzegami, u starszych staje się zagłębiony na środku i pogłębiony lub lejkowaty. Ma ostre brzegi, jest twardy i grubomięsisty. Jego skórka jest matowa w kolorze białym do jasnoochrowego.
Walcowaty, pełny, krótki i gruby osiąga ok. 6 cm wysokości i grubość do 2 cm. Początkowo jego skórka jest pilśniowa, później staje się łysa. Kolor tak sam jak kapelusza.
Białe, potem ochrowożółte, dość rzadkie i grube. U starszych okazów zbiegają po trzonie.
Gruby, twardy, po przekrojeniu kremowożółtawy. Sam miąższ ma łagodny smak, jednak wydziela białe, powoli żółknące na powietrzu mleczko o ostrym smaku. Miąższ zbudowany jest z kulistawych komórek, co powoduje specyficzną (dla wszystkich gołąbkowatych) kruchość i nieregularny przełam.
Białe i nie zmieniające barwy. Początkowo wypływa obficie. W smaku jest łagodne, lub nieco tylko gorzkie, w każdym razie nie jest palące.
Wysyp zarodników białawy. Zarodniki niemal kuliste, o rozmiarach 7,5–9,5 × 6,5–8,5 μm. Powierzchnia pokryta delikatnymi brodaweczkami połączonymi siateczką o dużych i niepełnych okach. Podstawki o rozmiarze 48–56 × 7–8 μm Cystydy liczne, o rozmiarze 80–100 × 6–9 μm. Są wrzecionowate, mają zaokrąglony szczyt i występują nie tylko na ostrzu, ale również na bokach blaszek. Na szczycie kapelusza występują grubościenne włoski o średnicy 2,5–5,5 μm. 
Występowanie i siedlisko.
Występuje w Europie, Ameryce Północnej i Środkowej oraz w Azji. W Polsce jest pospolity. 
Rośnie na ziemi w lasach liściastych lub mieszanych, najczęściej w obecności dębów lub buków. Zwykle występuje grupami, w niektórych okolicach jest bardzo pospolity. Owocniki pojawiają się od sierpnia do połowy listopada, niekiedy aż do nadejścia śniegu i mrozu.
Znaczenie.
Grzyb mikoryzowy. Grzyb niejadalny. Mleczaj chrząstka często opisywany jest jako niejadalny wskutek ostrego smaku. Nie jest on jednak toksyczny dla człowieka i po odpowiednim przyrządzeniu można go spożywać. Kilkukrotne przegotowanie i odlanie wody pozbawia go ostrego smaku. Jest jednak łykowaty, ma małą wartość smakową i w Polsce zwykle nie jest przez grzybiarzy zbierany.
Gatunki podobne.
Bardzo podobnym grzybem jest jadalny mleczajowiec biel ("Lactifluus piperatus") o cienkich blaszkach i białym, słabo piekącym mleczku, oraz mleczajowiec zieleniejący ("Lactifluus glaucescens"), którego mleczko jest niebieskozielone. Porównaj również z jadalnym gołąbkiem smacznym ("Russula delica"), bez mleczka.

</doc>
<doc id="523654" url="https://pl.wikipedia.org/wiki?curid=523654" title="Starszy oficer">
Starszy oficer

Starszy oficer – stanowisko oficerskie w dziale pokładowym na statku handlowym. W sprawach nautycznych jest zastępcą kapitana. Funkcję starszego oficera zalicza się do stanowisk na poziomie zarządzania, niezbędnych dla zapewnienia bezpieczeństwa żeglugi. Odpowiada za ładunek, konserwację statku, gospodarkę okrętową, kieruje bieżącymi pracami pokładowymi.
Kwalifikacje starszego oficera w żegludze wielkiej.
Osoby zajmujące stanowisko starszego oficera muszą wykazać się odpowiednimi kwalifikacjami udokumentowanymi dyplomem wydanym przez urząd morski. 

</doc>
<doc id="523656" url="https://pl.wikipedia.org/wiki?curid=523656" title="Pulaski Academy">
Pulaski Academy

Pulaski Academy (PA) to niepubliczna szkoła w Little Rock, Arkansas, USA. 
Została założona w 1971, jej nazwa wiąże się z postacią gen. Kazimierza Pułaskiego, bohatera narodowego Amerykanów i Polaków. W roku 2003 została uznana za najlepszą szkołę niepubliczną Arkansas przez czasopismo Arkansas Democrat-Gazette. Obecnie szkoła kształci ponad 1200 uczniów. Jej maskotką jest niedźwiadek Bruin.

</doc>
<doc id="523657" url="https://pl.wikipedia.org/wiki?curid=523657" title="Pangani">
Pangani

Pangani (Ruvu) – rzeka w północno-wschodniej części Tanzanii. Źródła na stokach Kilimandżaro. Długość ok. 400 km, kończy się w kanale Pemba. W dolnym biegu, poniżej wodospadów, żeglowna. Większe miasto – Pangani.

</doc>
<doc id="523659" url="https://pl.wikipedia.org/wiki?curid=523659" title="Ruvu">
Ruvu



</doc>
<doc id="523660" url="https://pl.wikipedia.org/wiki?curid=523660" title="Karabin McMillan M87">
Karabin McMillan M87

McMillan M87 – amerykański wielkokalibrowy karabin wyborowy. Jest to powiększona wersja karabinu wyborowego McMillan M86. 
Wersja.
Karabin produkowany jest w wersjach:

</doc>
<doc id="523663" url="https://pl.wikipedia.org/wiki?curid=523663" title="Groby Królewskie na Wawelu">
Groby Królewskie na Wawelu

Groby Królewskie na Wawelu – groby znajdujące się w kryptach pod katedrą wawelską w Krakowie.
Pierwsi władcy odrodzonego Królestwa Polskiego (po 1320), aż do śmierci króla Jana Olbrachta (1501) byli chowani pod pomnikami lub posadzką katedry wawelskiej. Pierwszą kryptę zbudowano pod kaplicą Zygmuntowską.
W latach 1872–1877 pod kierunkiem Teofila Żebrawskiego, Józefa Łepkowskiego i Jana Matejki przeprowadzono renowację, porządkowanie i urządzenie krypt królewskich. Poszczególne krypty zostały połączone nowymi korytarzami, co umożliwiło ich zwiedzanie.
Krypta św. Leonarda.
Zwiedzanie grobów królewskich rozpoczyna się w krypcie św. Leonarda. Została ona wzniesiona w latach 1090–1117. Jej wnętrze wspiera się na 8 międzynawowych kolumnach z charakterystycznymi kostkowymi kapitelami. Jest to jedno z najlepiej zachowanych wnętrz romańskich w Polsce. Na środku znajduje się odnaleziony w 1938 w czasie prac archeologicznych grób biskupa Maurusa zmarłego w 1118. W krypcie tej spoczywają:
W krypcie św. Leonarda przed ołtarzem projektu francuskiego architekta Viollet-le-Duca ufundowanym w 1876 przez hrabinę Katarzynę Potocką mszę prymicyjną 2 listopada 1946 odprawił ks. Karol Wojtyła. 9 czerwca 1997 jako papież Jan Paweł II odprawił mszę raz jeszcze w 50. rocznicę święceń kapłańskich.
Krypta Stefana Batorego.
Kolejna krypta należy do króla Stefana Batorego. Król zmarł w Grodnie 12 grudnia 1586 r. Wkrótce potem w warsztacie gdańskiego konwisarza Daniela Gieselera I został zamówiony dla niego cynowy sarkofag. Prace trwały blisko półtora roku; do tego czasu królewskie zwłoki spoczywały w drewnianej trumnie w katedrze grodzieńskiej. Pogrzeb w katedrze wawelskiej w krypcie pod kaplicą Mariacką odbył się 23 maja 1588.
W 1877 r. sarkofag był już w bardzo złym stanie. Podczas oględzin rozpadł się na części, które po pobieżnym oczyszczeniu złożono na powrót na szkielecie w postaci drewnianej skrzyni. Kolejnej konserwacji sarkofagu dokonano w 1931 r. Polegała ona na wymianie drewnianego szkieletu oraz zabezpieczeniu cyny powłoką politurową przed dalszą korozją. Nie usunięto jednak produktów utleniania się cyny, które pokryły szarym nalotem malowidła na sarkofagu.
Trzecia konserwacja sarkofagu rozpoczęła się w 2015 r. w pracowni Agnieszki i Tomasza Trzosów w Tychach. Z powierzchni cynowych elementów usunięte zostały naloty tlenków. Po uzupełnieniu i odświeżeniu malatury całość pokryto dwoma warstwami zabezpieczającymi. Elementy sarkofagu osadzono na nowym szkielecie wykonanym ze stali nierdzewnej. Po 9 miesiącach prac w styczniu 2016 r. sarkofag wrócił na Wawel.
Krypta rodziny Władysława IV.
W kolejnej krypcie spoczywa rodzina króla Władysława IV Wazy. Sarkofagi króla i jego żony królowej Cecylii Renaty wykonane ze złoconej miedzi stanowią ciekawy przykład złotnictwa toruńskiego. Obok rodziców spoczywają dzieci: królewicz Zygmunt Kazimierz Waza (zm. 1647) i królewna Anna Maria Izabela (zm. 1642).
Krypta Zygmuntowska.
W krypcie, którą król Zygmunt Stary przeznaczył dla swojej rodziny spoczywają:
Za romańskim murem widoczne są kolejne trzy sarkofagi:
Krypta Zygmunta Starego.
W sąsiedniej krypcie, znajdującej się pod kaplicą Zygmuntowską, w kamiennym sarkofagu spoczywa król Zygmunt I Stary, zm. 1 kwietnia 1548 wraz ze swoim zmarłym w niemowlęctwie synem Olbrachtem. Sarkofag królewski ozdobiony został medalionem z wizerunkiem króla. Projektował go Bartolommeo Berrecci.
Krypta Wazów.
W krypcie Wazów spoczywają:
Opuszczając kryptę Wazów mija się umieszczoną w ścianie urnę z ziemią z Katynia oraz pamiątkową tablicę wmurowaną w 1990 z okazji 50. rocznicy zbrodni katyńskiej.
Krypta pod Wieżą Srebrnych Dzwonów.
W ostatniej krypcie, zaprojektowanej przez Adolfa Szyszko-Bohusza, w romańskiej wieży spoczywa marszałek Józef Piłsudski, przeniesiony tutaj z krypty św. Leonarda gdzie pierwotnie był pochowany. Marszałkowi zgodnie z jego wolą towarzyszy gliniana urna z ziemią z grobu matki Marii z Bilewiczów Piłsudskiej, pochowanej podobnie jak serce marszałka na wileńskiej Rossie. Na ścianach znajdują się tablice komemoratywne żołnierzy, a w narożu – popiersie naczelnika wykonane przez Konstantego Laszczkę. Kryptę zamyka ażurowa krata z herbami Polski i Litwy oraz herbem rodu Piłsudskich – Piłsudski (odmiana herbu Kościesza).
W przedsionku tej krypty, w sarkofagu po lewej stronie pochowany jest prezydent Lech Kaczyński z żoną Marią, którzy zginęli w katastrofie lotniczej w Smoleńsku 10 kwietnia 2010. 10 września 2010 w przedsionku krypty odsłonięto tablicę pamiątkową z jasnego piaskowca o wymiarach 184,3 × 127,5 cm, z nazwiskami wszystkich ofiar katastrofy i łacińską sentencją: "Corpora dormiunt, vigilant animae" („ciała śpią, dusze czuwają”).
Wyjście z grobów.
Baldachim nad wyjściem z grobów królewskich z łacińskim napisem "Corpora dormiunt vigilant animae" ("Ciała śpią, dusze czuwają") zaprojektował Adolf Szyszko-Bohusz. Granitowy cokół, na którym spoczywa baldachim, pochodzi z pomnika Ottona von Bismarcka w Poznaniu. Kolumny pochodzą z soboru św. Aleksandra Newskiego, który znajdował się na placu Saskim w Warszawie, a kapitele i bazy kolumn odlano z austriackich dział.

</doc>
<doc id="523664" url="https://pl.wikipedia.org/wiki?curid=523664" title="Émile Coué">
Émile Coué

Émile Coué (ur. 26 lutego 1857 w Troyes, zm. 2 lipca 1926 w Nancy) – francuski psycholog i farmaceuta, który wprowadził metodę psychoterapii, kojenia i samodoskonalenia, opartą na autosugestii lub samo-hipnozie. Był nazywany „Ojcem stosowanego warunkowania”.
Coué uczył się hipnozy od Ambroise'a-Auguste'a Liébeaulta, założyciela tzw. Szkoły Nancy. W 1913 roku Coué założył Lotaryndzkie Towarzystwo Stosowanej Psychologii. Jego książka "Samo-opanowanie poprzez świadomą autosugestię" wywołała sensację podczas swej premiery w Wielkiej Brytanii (1920) i w Stanach Zjednoczonych (1922).
Coué wprowadził nową metodę samowyzwalanej świadomej autosugestii. Poprzez powtarzanie słów lub obrazów jako autosugestii do podświadomego umysłu, można warunkować umysł, i wtedy warunkowany umysł będzie produkować autogenicznie odpowiedni rozkaz.
Jego mantra, którą zalecał powtarzać szeptem od 20 do 30 razy przed położeniem się spać, brzmi: „Z każdym dniem, pod każdym względem, czuję się coraz lepiej i lepiej” ("Tous les jours, à tous points de vue, je vais de mieux en mieux") lub podobna: „Z każdym dniem, w każdym aspekcie powodzi mi się coraz lepiej i lepiej”. Mantra ta zwana jest także „Couéizmem” lub „Metodą Couégo”.
Johannes Heinrich Schultz rozwinął tę teorię jako trening autogenny.

</doc>
<doc id="523667" url="https://pl.wikipedia.org/wiki?curid=523667" title="Adam Polak">
Adam Polak

 

</doc>
<doc id="523668" url="https://pl.wikipedia.org/wiki?curid=523668" title="Forward Look">
Forward Look

Forward Look – nazwa programu stylizacji marek samochodowych należących do Chryslera, wprowadzonego przez stylistę Virgila Exnera w latach 1955–1961.
Powody wprowadzenia.
Powodem wprowadzenia programu w 1930 roku przez Korporację Chryslera była opinia o samochodach wchodzących w skład marki (Dodge, Plymouth, DeSoto, Chrysler) jako konserwatywnie stylizowanych pojazdów dla starszych panów. Założenie, iż samochód musi być wystarczająco wysoki, by dało się do niego wsiąść w kapeluszu, nie było tym, czego poszukiwano po wojnie.
Aby zmienić obraz samochodów z korporacji Chryslera, szef korporacji Kaufman Thuma Keller zatrudnił nowego stylistę – Virgila Exnera, który w zasadzie był autorem nowej stylistyki Studebakera. Nie chciał on więcej pozostawać anonimowym pracownikiem Studia Loewy’ego, dlatego odszedł z firmy. W 1949 roku Exner otrzymał stanowisko szefa Wydziału Nowoczesnych Projektów i Koncepcji. Od 1951 roku z pomocą włoskiej firmy karoseryjnej Ghia zaprojektował i wykonał pojedyncze egzemplarze samochodów koncepcyjnych – w większości dwumiejscowych sportowych kabrioletów jak Chrysler C-200 (1952) czy obłych, silnie przeszklonych coupe jak Chrysler Ghia (1951). Prezentacja tych pojazdów na wystawach samochodowych spotykała się z bardzo dobrym przyjęciem publiki. 
Wobec modeli znajdujących się w seryjnej produkcji Exner prowadził delikatne działania unowocześniające, jak choćby wprowadzenie jednoczęściowej szyby przedniej w 1953 roku. Nadal kontynuowano jednak wzorzec nadwozia pontonowego z wysoką maską i nieco wysuniętymi tylnymi błotnikami. Wprowadzone wówczas silniki o półkolistych komorach spalania (Hemi) pozwalały dogonić konkurencję w „wyścigu mocy”, ale samochody pozbawione były atrakcyjnego wyglądu.
1955-1956.
Rewolucja rozpoczęła się w roku 1955, kiedy wszystkie marki Korporacji Chryslera otrzymały „Wygląd Przyszłości” (Forward Look) – całkowicie nowe dwukolorowe nadwozia z panoramicznymi szybami i przodami o ciężkiej stylizacji. Samochody zyskały dynamiczne sylwetki, szersze, dłuższe i niższe, z zaczątkami tylnych płetw. Ponadto pojawił się sztandarowy samochód Chryslera – model 300 – nazwany tak od uzyskiwanej mocy 300 KM, będący najmocniejszym samochodem na rynku.
Nie tylko klienci, ale przede wszystkim konkurencja została zaskoczona tym, na co zdobył się konserwatywny Chrysler, w ciągu jednego roku nadrabiając 6-letnie opóźnienie stylizacyjne i techniczne. Wówczas zastosowano po raz pierwszy automatyczną skrzynię biegów Powerflite kontrolowaną za pomocą dźwigni na desce rozdzielczej, a od kolejnego roku za pomocą przycisków, na razie oferowaną jako wyposażenie opcjonalne. Dodatkowo model Chryslera, Imperial, został awansowany do miana odrębnej, luksusowej marki, a ekskluzywne samochody ze znakiem orła na masce miały odtąd stanowić skuteczną konkurencję dla Cadillaca.
Wobec entuzjastycznego przyjęcia nowej stylistyki, na rok 1956 zaoferowano odważniej podretuszowane modele z wszystkich linii, powiększone skrzydła i delikatniejsze przody sprawiły, że był to kolejny udany rok modelowy. Chrysler 300 na ten rok zyskał oznaczenie literowe B, i odtąd co roku dostawał kolejną literę alfabetu (stąd określenie "letter series"). Ten sportowy model wkrótce znalazł swojego tańszego odpowiednika w średniorynkowej marce DeSoto, gdzie wprowadzono model Adventurer, czy u Plymoutha - Fury – oba dostępne tylko w 2 kombinacjach kolorystycznych - biały lub czarny ze złotym. 
W ofercie pojawiły się po raz pierwszy modele z nadwoziami typu czterodrzwiowy hardtop, które to nadwozie miało zresztą u każdej marki własne określenie, jak Southampton u Imperiala czy Sportsman w przypadku DeSoto.
1957-1959.
Istnieje teoria, iż modele zaprezentowane w roku 1957 oryginalnie miały pojawić się w sprzedaży dopiero w roku 1960, co wydawało by potwierdzać nowe hasło reklamowe „Nagle nastąpił rok 1960-ty”. Prawdą jest, że zaprojektowane kompletnie od zera nadwozia zostawiły konkurencję daleko w tyle, mimo tego, że zarówno General Motors jak i Korporacja Forda również zaprezentowały nowe nadwozia. Wszystkie marki korporacji Chryslera wyposażono w podwójne reflektory, lub markowano to rozwiązanie, rozdzielając światła pozycyjne od reflektorów (Plymouth, Dodge) gdyż nie we wszystkich stanach przepisy dopuszczały użycie poczwórnych świateł. W innych przypadkach dostępne były dwie konfiguracje lamp (DeSoto, Imperial).
Zupełnie płaskie maski leżały równo z błotnikami, skrywając nowe silniki V8 o mocach 197 – 375 KM w zależności od modelu. Nadal pozostawały w ofercie jednostki sześciocylindrowe, jak te dostępne w ofercie Plymoutha, ale nie oferowały one dobrych osiągów, z powodu rozwiązań sięgających lat 1930. Standardem były 2 i 3 biegowe skrzynie Powerflite i Torqueflite, również dostępne w zależności od modelu, obsługiwane za pomocą przycisków po lewej stronie deski rozdzielczej. Nowa konfiguracja słupka szyby przedniej sprawiała, że zlikwidowano całkowicie problem ślepej strefy na wysokości oczu kierowcy i kształt ten w zasadzie nie zmienił się aż do czasu zaniku szyb panoramicznych we wczesnych latach 60. 
Cienkie tylne słupki opadających dachów znikały pomiędzy gigantycznymi skrzydłami nadającymi samochodom kształt klina. Po raz kolejny każdy wóz można było odróżnić od pierwszego rzutu oka, właśnie dzięki różnym typom skrzydeł, charakterystycznym dla każdej marki z osobna.
Obowiązujące wówczas w Ameryce niepisane prawo, aby zmieniać stylistykę co roku, tak naprawdę wymuszało tylko 3-letnie cykle stylistyczne, w których poszczególne roczniki różniły się detalami, jak np. układ listew ozdobnych na bokach. Najlepszym przykładem są tu modele z roku 1958, gdzie jedyną poważną zmianą było wprowadzenie na stałe parzystych reflektorów, gdyż pod koniec roku 1957 ostatecznie ujednolicono przepis prawny na ten temat. Mimo to i te modele lansowano jako całkowicie nowe, co w zasadzie można uznać za prawdę – zeszłoroczne projekty były najpełniejszym wprowadzeniem w życie idei „Wyglądu Przyszłości” i nic nie mogło zagrozić ich pozycji na rynku, poza pierwszą po II wojnie światowej recesją.
Dopiero rok 1959, w którym konkurencja rozpoczęła nowy cykl stylistyczny sprawił, że lekko podretuszowane modele Korporacji Chryslera nie były już tak szokujące. Niezbyt udane detale wszystkich marek mogę być spowodowane tym, iż w czasie kiedy je projektowano, Exner właśnie leczył się po ataku serca i nie nadzorował nowych projektów. Nowością było wprowadzenie oddzielnych przednich foteli, które obracały się w stronę kierowcy i pasażera po otwarciu drzwi, aby ułatwić zajęcie miejsca. Udogodnienie to dostępne było we wszystkich markach, ale jedynie w drogich modelach było standardem. Ponadto zarzucono produkcję drogich silników o półkolistych komorach spalania (Hemi), wprowadzając kształt klina.
1960-1961.
Rok 1960 przyniósł zupełnie nowe formy (tym razem po raz pierwszy jako nadwozie samonośne, a nie na ramie) dla Plymoutha, Dodge’a, Chryslera, DeSoto i Imperiala. 
Szeroki rozwój gamy modeli i wyposażenia dostępnego w Plymouthcie i Dodge’u sprawiła, że samochody marki DeSoto sprzedawały się coraz gorzej. Próbując utrzymać rentowność produkcji, ograniczono liczbę modeli do dwóch, a nadwozie oparto o oblachowanie Chryslera. Odpowiedzią na coraz częściej poszukiwaną ekonomię było przywrócenie silnika sześciocylindrowego u Plymoutha (rzędowa jednostka 225 cali sześciennych, 145 KM), ale pozostałe modele nadal oferowano z dużymi silnikami ośmiocylindrowymi. Nowa była natomiast struktura nadwozi, wszystkie marki przeszły bowiem na nadwozia samonośne. Obrotowe fotele wprowadzone w zeszłym roku stały się teraz całkiem automatyczne – nie trzeba już było pociągać dźwigni aby się przekręciły, a tylko otworzyć drzwi na oścież.
Rok 1961 był zakończeniem pewnego etapu w dziejach Korporacji Chryslera, jak również całej motoryzacji amerykańskiej. Był to ostatni „uskrzydlony” rocznik, a zawinięte pod górę i pochylone skrzydła Dodge’a czy ukośne stateczniki Chryslerów były całkiem nowym kierunkiem w jakim mogłaby rozwijać się ta stylizacja. Był to też ostatni rok w którym oferowano jakiekolwiek DeSoto, zarzucone w połowie roku modelowego; jedynie w Australii nazwa utrzymała się przez kilka lat dla niewielkiego kompaktu w USA sprzedawanego jako Dodge Lancer i Plymouth Valiant. Od tego roku datuje się też stopniowa dewaluacja modelu 300, którego literowe określenia, stosowane od roku 1956 dotarły wówczas do litery G. Od 1963 roku zarzucono kabriolet (wprowadzony w 1957), a później sportowy, najsilniejszy seryjny samochód Ameryki zmienił się w pojazd klasy średniej, wycofany z oferty ostatecznie w 1966. Zapowiedzią nowego, mniej wyrazistego stylu był Plymouth z tego (1961) rocznika, pierwszy pojazd Korporacji Chryslera pozbawiony płetw.

</doc>
<doc id="523669" url="https://pl.wikipedia.org/wiki?curid=523669" title="Adamus Polonus">
Adamus Polonus



</doc>
<doc id="523672" url="https://pl.wikipedia.org/wiki?curid=523672" title="Adam z Bochnia">
Adam z Bochnia



</doc>
<doc id="523675" url="https://pl.wikipedia.org/wiki?curid=523675" title="Adam z Łowicza">
Adam z Łowicza



</doc>
<doc id="523680" url="https://pl.wikipedia.org/wiki?curid=523680" title="Crysis">
Crysis

Crysis – strzelanka pierwszoosobowa w konwencji science-fiction stworzony przez niemieckie studio Crytek, będący pierwszą częścią trylogii. Początkowo gra została wydana tylko na platformę Microsoft Windows, ale we wrześniu 2011 roku zapowiedziano jej konwersję na Xboksa 360 i PlayStation 3. Powstał do niej samodzielny dodatek o tytule "Crysis Warhead". W marcu 2011 roku wydano kontynuację pod tytułem "Crysis 2".
Początkowo miał to być sequel gry "Far Cry", jednak kilka miesięcy po premierze tego tytułu twórcy zdecydowali się zakończyć współpracę z Ubisoftem, który pozostał właścicielem praw do marki. Crytek porozumiał się z firmą Electronic Arts, która zajmuje się wyłącznie wydawaniem gier.
Fabuła.
W 2020 roku na fikcyjnych Wyspach Lingshan, leżących na Morzu Południowochińskim, archeolodzy amerykańscy odkrywają tajemniczy statek kosmiczny obcej cywilizacji. Okazuje się, że maszyna rozbiła się tutaj 2 miliony lat przed pojawieniem się ludzi (6 mln lat temu). Kolejne fale zmian klimatu zamroziły pozostałości po katastrofie, jak i kosmitów, którzy znajdowali się na pokładzie. Oprócz statku obcych, całe pasmo górskie skrywa w sobie obcą kosmiczną cywilizację znajdującą się przy życiu.
Gracz wciela się w porucznika Jake’a Dunna (pseudonim Nomad), członka specjalnego oddziału sił amerykańskich Delta Force, którego celem jest odbicie archeologów z rąk północnokoreańskich żołnierzy. Już po wylądowaniu okazuje się jednak, że oprócz armii północnokoreańskiej na wyspach jest ktoś jeszcze.
Twórcy zapowiadają, że przejście całej gry zajmie graczowi przynajmniej 10 godzin na normalnym poziomie trudności, przy atakowaniu wroga bez skradania się i zakładania pułapek. Używając innych taktyk, na podniesionym poziomie trudności, czas gry wydłuży się prawdopodobnie do 20 godzin. Gracz, który będzie chciał poznać cały świat gry, będzie używał taktyk skradania i ukrywania się, a także zastawiania pułapek, przy najwyższym poziomie trudności, spędzi przy Crysis minimum 25 godzin. Fabuła składa się z 11 misji podzielonych na trzy główne etapy gry.
W pierwszym etapie gracz walczy z żołnierzami armii Korei Północnej, która w 2020 roku jest jednym z najsilniejszych państw na świecie. W drugim etapie działania skupiają się na walce z obcymi, którzy rozpoczęli kolonizację Ziemi. Rozgrywka na tym etapie gry dzieje się wewnątrz statku kosmitów, w przestrzeni pozbawionej grawitacji.
W trzecim etapie akcja nadal toczy się na archipelagu wysp, częściowo skutym lodem – na wyspie pojawiła się olbrzymia kula wewnątrz której temperatura wynosi 200 stopni poniżej zera. Wewnątrz niej nie ma prawa przetrwać żaden człowiek, a Nomad i Prorok przeżywają tylko dzięki specjalnym właściwościom nanoskafandrów. Jednym z zadań misji Paradise Lost jest właśnie pomoc Prorokowi i wyprowadzenie go na zewnątrz kuli po tym, jak jego skafander ulega uszkodzeniu. Na szczęście mimo niskich temperatur wewnątrz, wciąż możemy trafić na płonące wraki. Przy nich Prorok ogrzewa się, by nie zamarznąć, aż do momentu kiedy opuścimy kulę. W następnej misji pomagamy niewielkim oddziałom, które przeżyły na zewnątrz kuli i szykują się do ewakuacji. Pojawia się tam jeden z większych robotów obcych, którego zniszczenie jest niemożliwe. Pokonamy go dopiero w ostatniej misji, dzięki pomocy dr Heleny Rosenthal.
Finałowa część gry, skupia się na obronie lotniskowca US Navy "USS Constitution" (będącym również centrum dowodzenia i logistycznym oddziału Delta Force) przed atakiem obcych. Podczas ostatecznej walki z obcymi siły USA używają przeciwko nim broni atomowej, a obca cywilizacja wysyła do walki okręt wojenny. Kosmici zostają pokonani, ale jest to pyrrusowe zwycięstwo, gdyż cała grupa bojowa marynarki USA biorąca udział w walkach została kompletnie zniszczona.
Historia przedstawiona w grze nie kończy się w niej, jej dalszy ciąg jest przedstawiony w kolejnych częściach serii (Crysis 2 i Crysis 3).
Rozgrywka.
Tak jak "Far Cry", "Crysis" jest grą otwartą, pozwalającą na różnorakie wykonanie celów.
Do dyspozycji gracza i reszty zespołu Delta Force, a później także żołnierzy Korei Północnej oddany jest egzoszkielet wspomagany zrobiony z nanomateriałów, nazwany w grze "Nano Muscle Suit" (ang. kombinezon z nano mięśni), wzorowany na prawdziwym projekcie „Żołnierza Przyszłości” rozwijanego przez armię USA w programie FCS. Skafander można wykorzystać do wzmocnienia czterech cech Jake’a. Można zwiększyć siłę (również skoku), co pozwoli na przykład na powalenie pięścią palmy lub rzucanie ciężkimi przedmiotami albo zniszczenie samochodu. Pomaga też w precyzyjniejszym celowaniu bronią palną. Można wykorzystać przyspieszenie kombinezonu, które pozwoli na przykład na ucieczkę z pola walki. Trzecią funkcją kombinezonu jest jego kamuflaż, który powoduje częściową niewidzialność – efekt końcowy jest praktycznie identyczny z kamuflażem obcego z filmu "Predator". Gracz po jej aktywacji staje się niewidzialny dla innych postaci w świetle widzialnym, a także w termowizji, ale ta opcja kombinezonu najszybciej zużywa jego energię, która nie jest doładowywana w trakcie postoju. Ponadto, gdy gracz zacznie strzelać, kombinezon wyłącza tryb kamuflażu. Zużycie energii w trybie kamuflażu wzrasta z prędkością przemieszczania się gracza (pieszo). Gdy kierowana postać stoi, energia zużywana jest bardzo wolno, podczas marszu szybko, zaś bieg w tym trybie momentami mija się z celem. Ostatnią opcją jest pancerz, dzięki któremu bohater staje się bardziej odpornym na obrażenia. Pod koniec gry kombinezon bohatera zostaje poszerzony o dodatkową umiejętność. Jest nią emitowanie fal zakłócających mechanizmy Obcych. Gracz nie ma wpływu na wywoływanie tej funkcji, jest ona włączana przez inną postać podczas konkretnych wydarzeń. W skład super kombinezonu wchodzą też silniczki odrzutowe, które pozwalają się przemieszczać w przestrzeni pozbawionej grawitacji.
Większą część broni dostępnych w grze można rozbudowywać o: tłumiki, celowniki (optyczne, kolimatorowe, mechaniczne i laserowe podczepiane pod broń), granatniki, wyrzutnie taktyczne (strzałki usypiające), magazynki (pociski normalne i wybuchowe), latarki. W grze dostępne są trzy rodzaje specjalnej amunicji strzeleckiej: zapalająca, usypiająca (strzałki ze środkiem usypiającym), namierzająca (pocisk namierzane laserowo).
W grze znajduje się kilkanaście różnych pojazdów, z każdego z nich można skorzystać w czasie gry. W większości przypadków gracz może wybrać miejsce, na którym zasiądzie bohater (kierowca, wybrane miejsce pasażera, miejsce przy UKM-ie "Shi Ten"). Wśród środków transportu są min.: jeepy, helikoptery, czołgi, poduszkowce, samolot transportowy VTOL, pojazdy przeciwlotnicze, ciężarówki oraz łodzie. Brak możliwości prowadzenia posiada tylko samolot myśliwski F36.
Gra wieloosobowa.
Początkowo Crysis miał mieć 4 tryby gry w sieci, ale jego twórcy zdecydowali, że 2 tryby: „zdobądź flagę” i „team action” są zbyt podobne do pozostałych dwóch trybów, więc nie umieścili ich w grze.
Gra ma dwa tryby rozgrywek internetowych: „instant action” (typowy deathmatch) i „power struggle” (zawierający elementy strategiczne), w których maksymalnie na jednej mapie mogą grać 32 osoby. W obu trybach jest dostępnych 6 map zaprojektowanych przez Crytek, ale gracze mogą tworzyć nowe mapy w dostępnym z grą edytorem Sandbox2.
Instant Action jako typowy tryb Deathmatch polega na walczeniu każdego gracza na każdego.
Power Struggle ma elementy strategii takie jak np. budowa jednostek, zajmowanie konkretnych lokalizacji na mapie, opracowywanie nowych jednostek, możliwość awansu itd.
Gracz zaczyna rozgrywkę posiadając jedynie nano kombinezon (odpowiedni dla danej armii) i pistolet, podczas gry zdobywa punkty dzięki którym awansuje, ale też może je wymieniać na: broń, jednostki, amunicję, dodatkowe wyposażenie. Podczas gry zdobywa się te punkty za pokonanie przeciwnika np. większa jest liczba punktów za celny strzał w głowę, osoba początkująca gdy zastrzeli kogoś ważniejszego od siebie, to dostanie więcej punktów niż to ten ważniejszy by jego zabił.
Podczas gry dwie drużyny graczy dzielące się na siły USA i północnej Korei walczą ze sobą o fabryki jednostek, i ośrodki badawcze, gdzie wdraża się nowe technologie wojskowe pochodzące od rozbitych maszyn kosmitów. Obie strony posiadają kwaterę główną która jest też fabryką wyspecjalizowanych jednostek np. okręt podwodny USA Navy produkuje uzbrojone łodzie patrolowe, a naziemna baza armii północnokoreańskiej pojazdy patrolowe. Rozgrywka kończy się wtedy gdy jedna ze strony zdobędzie broń jądrową i zniszczy nią główną bazę przeciwnika. Na mapach są rozmieszczone centra badawcze, gdzie automatyczne ramię robota łączy się z wrakiem maszyny obcych z którego przenosi kosmiczną technologię którą później można wykorzystać w produkcji jednostek. Dzięki technologii obcych można zbudować np. czołg z zamontowaną armatą strzelającą małymi czarnymi dziurami na miejscu czołgowego działa lub z emiterem promieni zamrażających ludzi oraz pojazdy albo szybkostrzelnym "karabinem" wystrzeliwującym sople lodu na miejscu UKM-a „Shi Ten”. a sam czołg może też być niewidzialny dla promieni widzialnych jak i w podczerwieni.
W obu trybach rozgrywka w DirectX 9 nie będzie posiadała takich efektów jakie są w wersji z DX10: miękkie cienie, odbicia światła czy załamania promieni świetlnych w wodzie. Nie będzie również całodobowych cyklów zmiany pór dnia (wschód słońca, zachód, noc) i zniszczalnej roślinności, które w DX9 w wersji dla pojedynczego gracza są dostępne. Wymienione efekty będą działały tylko w trybie DirectX 10.
W wyniku zamknięcia serwerów GameSpy Arcade od 31 maja 2014 roku rozgrywka wieloosobowa na komputerach osobistych stała się niemożliwa.
Użyta technologia.
Do stworzenia gry użyto silnika CryEngine 2, który w 2007 roku uważany był za jeden z najbardziej zaawansowanych. Silnik odpowiada za grafikę, fizykę i sztuczną inteligencję bohaterów niezależnych. Korzysta on z biblioteki DirectX 10 i tym samym z Shader Model 4.0. Gra wykorzystuje też DirectX 10.1 i Shader Model 4.1. Silnik może obliczać fizykę w grze przy pomocy zunifikowanych jednostek Shader Unit, znajdujących się na karcie graficznej. Crysis jest dostosowany do działania na każdym procesorze, niezależnie od ilości posiadanych rdzeni. Gra wykorzystuje technologię NVIDII SLI. W grze umieszczono kod, dzięki któremu Crysis będzie wykazywał lepsze możliwości graficzne przez następne 2 lata po wydaniu gry.

</doc>
<doc id="523681" url="https://pl.wikipedia.org/wiki?curid=523681" title="Romblon">
Romblon

Romblon – grupa wysp i prowincja na Filipinach w regionie MIMAROPA, położona na Morzu Sibuyan w środkowej części kraju. Na południu od wyspy Marinduque i prowincji Quezon na wyspie Luzon, na wschód od wyspy Mindoro, na północ od prowincji Aklan i Capiz na wyspie Panay, na zachód od wyspy Masbate.
Klimat podrównikowy. Podstawą gospodarki są rybołówstwo i rolnictwo, uprawia się banany manilijskie, palmy kokosowe i ryż. Wydobycie marmuru.
Prowincja składa się z trzech większych wysp: Sibuyan (474 km²), Romblon (83 km²) i Tablas (720 km²). Prócz tego ok. 30 mniejszych. Najwyższy szczyt na Sibuyan ma 2057 m n.p.m., powierzchnia ogólnie górzysta. Powierzchnia: 1533,5 km². Liczba ludności: 279 774 mieszkańców (2007). Gęstość zaludnienia wynosi 182,4 mieszk./km². Stolicą prowincji jest miasto Romblon na wyspie Romblon.

</doc>
<doc id="523682" url="https://pl.wikipedia.org/wiki?curid=523682" title="Wieżyczka">
Wieżyczka



</doc>
<doc id="523685" url="https://pl.wikipedia.org/wiki?curid=523685" title="Platana szponiasta">
Platana szponiasta

Platana szponiasta, żaba szponiasta ("Xenopus laevis") – gatunek płaza bezogonowego z rodziny grzbietorodowatych zamieszkujący wody stojące i płynące w środkowej i południowej Afryce. Introdukowany został również do niektórych krajów europejskich, Stanów Zjednoczonych, Chile i Indonezji. Prowadzi wodny tryb życia, należy do gatunków synantropijnych, może przetrwać porę suchą w wilgotnym mule na dnie zbiorników wodnych.
Gatunek inwazyjny.
Osiąga od 8 cm (samce) do 15 cm (samice). Nazwa rodzajowa "Xenopus" znaczy „dziwna stopa”.
Jak wszystkie gatunki rodzaju "Xenopus" (z wyjątkiem "Xenopus epitropicalis") ma po trzy pazurki na palcach tylnych stóp .
Po odkryciu żab szponiastych okazało się, że samice są szczególnie wrażliwe na ludzki hormon – gonadotropinę kosmówkową. Z tego względu wykorzystywano je początkowo, zwłaszcza w USA, jako naturalny test ciążowy. Młodej samicy platany szponiastej wstrzykiwano odrobinę kobiecego moczu. Jeżeli kobieta była w ciąży, samica platany w ciągu doby (najczęściej po 8–10 godzinach) zaczynała produkcję własnych jajeczek. Metodę wyparło wejście do użycia testów ciążowych.
Żaby te są łatwe w hodowli, ich samice znoszą duże jaja, swobodnie można manipulować zarodkiem, a kijanki są przeźroczyste. Dzięki temu można łatwo śledzić kolejne etapy rozwoju zarodka.
Gdy powstawał projekt opisania pierwszego pełnego genomu płaza spodziewano się, że to właśnie platana szponiasta zostanie poddana badaniom. Po konsultacjach naukowych okazało się jednak, że lepszym kandydatem będzie "Xenopus tropicalis", gdyż pozwoli to m.in. zaoszczędzić pieniądze.

</doc>
<doc id="523686" url="https://pl.wikipedia.org/wiki?curid=523686" title="Żaba szponiasta">
Żaba szponiasta



</doc>
<doc id="523688" url="https://pl.wikipedia.org/wiki?curid=523688" title="Xenopus laevis">
Xenopus laevis



</doc>
<doc id="523690" url="https://pl.wikipedia.org/wiki?curid=523690" title="Nieme niedokrwienie">
Nieme niedokrwienie



</doc>
<doc id="523691" url="https://pl.wikipedia.org/wiki?curid=523691" title="Emile Coué">
Emile Coué



</doc>
<doc id="523692" url="https://pl.wikipedia.org/wiki?curid=523692" title="Emile Coue">
Emile Coue



</doc>
<doc id="523696" url="https://pl.wikipedia.org/wiki?curid=523696" title="Natolin (Warszawa)">
Natolin (Warszawa)

Natolin – osiedle i obszar MSI w warszawskiej dzielnicy Ursynów.
Opis.
Pod koniec XVII wieku na obszarze Natolina urządzony został przez Jana III Sobieskiego królewski zwierzyniec, przyległy do rezydencji w Wilanowie. W 1730 właściciele dóbr Maria i August Czartoryscy wydzierżawili je dożywotnio następcy polskiego tronu Augustowi II Mocnemu, który przekształcił zwierzyniec w miejsce hodowli i polowań na bażanty, stąd funkcjonująca do początków XIX wieku nazwa obszaru – Bażantarnia. Przeprojektował ją według barokowych założeń francuskich z promieniście rozchodzącymi się od domu duktami na wzór zwierzyńca w Wersalu. W 1733 posiadłość wróciła do właścicieli. W 1780 roku książę August Czartoryski rozpoczął budowę rezydencji, wznosząc klasycystyczny pałac z półotwartym salonem kolumnowym według projektu Szymona Bogumiła Zuga. Po śmierci Augusta prace kontynuowała jego córka, Izabela Lubomirska. Włoch Vincenzo Brenna wykonał m.in. dekorację ścian i sufitów pałacowych.
Pod koniec XVIII wieku ziemie te przejął zięć Izabeli Lubomirskiej – Stanisław Kostka Potocki. Po ślubie jego syna Aleksandra z Anną Tyszkiewiczówną posiadłość w Bażantarni przeznaczono na letnią siedzibę państwa młodych. Potoccy na cześć swej córki Natalii nazwali ją Natolinem.
Na Natolinie działają 3 spółdzielnie mieszkaniowe: SBM Natolin, SM Przy Metrze i SM Wyżyny.
Znajdujący się w Natolinie Zespół pałacowo-parkowy jest od 1992 roku siedzibą Kolegium Europejskiego, uczelni prowadzącej podyplomowe studia europejskie, wzorowanej na paryskiej École nationale d’administration.

</doc>
<doc id="523701" url="https://pl.wikipedia.org/wiki?curid=523701" title="A-ha">
A-ha

a"-h"a (wymowa: ) – norweski zespół muzyczny wykonujący muzykę pop, będącą wypadkową stylów rock, synth pop oraz new wave. Zespół powstał w 1982 z inicjatywy wokalisty Mortena Harketa, gitarzysty Påla Waaktaara oraz klawiszowca Magne Furuholmena.
Grupa uchodzi za jeden z najlepiej sprzedających się zespołów europejskich; do tej pory sprzedał na całym świecie ponad 50 milionów płyt, które osiągnęły status multiplatynowych, złotych i srebrnych.
Historia zespołu.
Paul Waaktaar-Savoy i Magne Furuholmen, gitarzyści i klawiszowcy, od 1972 rywalizowali ze sobą jako liderzy zespołów Black Days i Black Sapphire. W 1977 utworzyli zespół Spider Empire, który później przemianowali na The Bridges. W ramach działania tego zespołu wydali w 1980 album pt. "Fakkeltog".
W 1981 stworzyli z Mortenem Harketem, ówczesnym wokalistą zespołu Soldier Blue, formację a-ha. Niedługo po założeniu grupy przeprowadzili się do Londynu, co umożliwiło im rozwój artystyczny oraz zaowocowało w krótkim czasie znaczną popularnością w USA i Wielkiej Brytanii. Na początku kariery byli porównywani do grupy Duran Duran.
Pasmo sukcesów przeżyli w latach 80., głównie za sprawą wydanego w 1984 singla „Take on Me” pochodzącego z albumu "Hunting High and Low" (1985). Nagrali utwór „The Living Daylights” na potrzeby ścieżki dźwiękowej do "W obliczu śmierci" (1987), 15. filmu z cyklu przygód Jamesa Bonda. W latach 80. wydali jeszcze dwa albumy studyjne: "Scoundrel Days" (1986) i "Stay on These Roads" (1988), a także wydawnictwo pt. "Interview Picture View" (1988) zawierające wywiady z członkami a-ha. W 1990 premierę miał ich album pt. "East of the Sun, West of the Moon".
W wyniku spadku popularności w 1994 ogłosili zakończenie działalności. Reaktywowali się w 1998 w niezmienionym składzie, lecz po 12 latach ponownie zakończyli działalność, grając pożegnalny koncert 4 grudnia 2010 roku. W 2015 roku grupa wznowiła działalność.

</doc>
<doc id="523703" url="https://pl.wikipedia.org/wiki?curid=523703" title="Karabin McMillan M88">
Karabin McMillan M88

McMillan M88 – amerykański wielkokalibrowy karabin wyborowy. Jest to jednostrzałowa broń o konstrukcji zbliżonej do karabinu RAI model 500. W 1988 roku wyprodukowano 300 tych karabinów. Są one używane przez US Seal, oddziały specjalne FBI, a poza USA jednostki elitarne w Wielkiej Brytanii, Australii (ASAS), Francji, Pakistanu i Norwegii.

</doc>
<doc id="523705" url="https://pl.wikipedia.org/wiki?curid=523705" title="McMillan M87">
McMillan M87



</doc>
<doc id="523707" url="https://pl.wikipedia.org/wiki?curid=523707" title="McMillan M88">
McMillan M88



</doc>
<doc id="523709" url="https://pl.wikipedia.org/wiki?curid=523709" title="Oktiabryści">
Oktiabryści

Oktiabryści, właśc. Związek 17 Października (ros. "Союзъ 17 Oктября", [czyt. Sojuz 17 oktiabria]) - potocznie październikowcy, ros. "Октябристы" - centroprawicowa rosyjska partia polityczna (prawicowi liberałowie), której podstawą ideową był manifest z 30 października 1905 (17 października według kalendarza juliańskiego). 
Założona została w październiku 1905. Związek 17 Października skupiał ziemian i wielkich przemysłowców. Październikowcy byli zwolennikami monarchii konstytucyjnej, głosili nacjonalizm rosyjski, a od 1909 wielkomocarstwowy szowinizm. Odgrywali dużą rolę w Dumach Państwowych (szczególnie III i IV Dumie). W połowie 1917 zaprzestali samodzielnej działalności, udzielali poparcia kadetom. Przewodniczącym partii był Aleksandr Guczkow. Do znaczących oktiabrystów należeli: Michaił Rodzianko, Nikołaj Chomiakow, Peter Carl Fabergé i inni. Organy prasowe: "Słowo" (1905–1954), "Głos Moskwy" (1906–1915).

</doc>
<doc id="523711" url="https://pl.wikipedia.org/wiki?curid=523711" title="Ghân-buri-Ghân">
Ghân-buri-Ghân



</doc>
<doc id="523715" url="https://pl.wikipedia.org/wiki?curid=523715" title="Poznań (ujednoznacznienie)">
Poznań (ujednoznacznienie)

Zobacz też: Posen, Posnania, Poznan, województwo poznańskie, koń poznański.

</doc>
<doc id="523718" url="https://pl.wikipedia.org/wiki?curid=523718" title="Jezioro Ryńskie">
Jezioro Ryńskie

Jezioro Ryńskie – jezioro w woj. warmińsko-mazurskim, w pow. giżyckim, w Rynie, leżące na terenie Krainie Wielkich Jezior Mazurskich.
"Jezioro Ryńskie" w zasadzie stanowi jedną całość z Jeziorem Tałty, w wyniku umownego podziału wyodrębniono dwa jeziora. Jezioro Ryńskie ma powierzchnię 6,7 km², długość 7 km, średnią głębokość ok. 13 m z maksymalną głębokością 20,2 m w pobliżu Rynu. Na jeziorze są trzy wyspy o łącznej powierzchni 4,5 ha. Największa o nazwie Duża Wyspa ("Ptasia Wyspa", "Goła Zośka") znajduje się w pobliżu wsi Wejdyki i prawie na osi Zatoki Rominek kształtem przypominającej fiord. Od 2012 jest chroniona rezerwatem przyrody jako ostoja dla gniazdujących tu ptaków wodno-błotnych. Na północ od Wejdyk, też na zachodnim brzegu jeziora znajduje się wieś Notyst Wielki. Dalej do półwyspu Pazdur rozdzielającego jeziora nie ma już wsi. Na wschodnim brzegu Jeziora Ryńskiego na Półwyspie Mrówki znajduje się wieś Mrówki, a dalej w kierunku Rynu wieś Rybical. Do północnego krańca jeziora w Rynie dopływa woda z dalej na północ, położonego wyżej Jeziora Ołów. Woda płynie kanałem podziemnym wybudowanym przez Krzyżaków. Kanał zaopatrywał w wodę zamek w Rynie, a przy wylocie kanału do Jeziora Ryńskiego znajdował się młyn wodny.
Do jeziora przylegają 3 wsie (Rybical, Wejdyki i Mrówki). W rejonie brzegów zlokalizowano 3 ośrodki wczasowe, 9 pól namiotowych oraz pojedyncze domki rekreacyjne. Jest zbiornikiem intensywnie wykorzystywanym do celów rekreacyjnych. Przez jezioro prowadzi część szlaku Żeglugi Mazurskiej. Jest bezpośrednim odbiornikiem ścieków z rozbudowanej i zmodernizowanej miejskiej oczyszczalni w Rynie. Ścieki odprowadzane są po oczyszczeniu mechaniczno-biologiczno-chemicznym w ilości 326 m³/dobę.
Zbiornik zasilany jest wodami 6 dopływów, największy z nich to dopływ z jeziora Notyst o przepływie chwilowym 154 l/s wiosną i 31 l/s latem. Jakość wód dopływu nie przekraczała norm II klasy. Pozostałe cieki nie miały wpływu, poza rowem płynącym przez Wejdyki, gdzie ilość fosforanów wiosną osiągały normy III klasy i dopływem z jeziora Ołów, którego stan sanitarny latem obniżał się do norm II klasy, pozostałe parametry nie przekraczały I klasy.
Na podstawie przeprowadzonych badań J. Ryńskie zakwalifikowano do trzeciej klasy czystości, jako zbiornik zanieczyszczony przez szereg lat ściekami z miasta Ryn, wykazuje dużą zasobność w biogeny i materię organiczną. Rynnowy charakter jeziora sprzyja silnym ubytkom tlenowym w okresie letnim, cechy korzystne Jeziora Ryńskiego zostały zdominowane przez wieloletnie zrzuty zanieczyszczeń.

</doc>
<doc id="523722" url="https://pl.wikipedia.org/wiki?curid=523722" title="Floria Sigismondi">
Floria Sigismondi

Floria Sigismondi (ur. 1965 w Pescarze) - artystka włoska, fotograf, reżyser. 
Jest najlepiej znana, oprócz swoich wystaw, z reżyserowania teledysków dla Christiny Aguilery, Muse, Interpol, The White Stripes, Davida Bowie, Sheryl Crow, The Cure, Björk, Amon Tobin i Marilyn Manson.
W październiku 2004 r. urodziła córeczkę Toscę. Jej ojcem jest mąż Florii, lider zespołu Living Things, Lillian Berlin. Ich córka została nazwana po włoskiej operze Tosca. Sama Floria nosi imię po jednej z głównych bohaterek tej opery. 
Sigismondi mieszka w Toronto i w Nowym Jorku

</doc>
<doc id="523723" url="https://pl.wikipedia.org/wiki?curid=523723" title="Tages">
Tages

Tages – bóg mądrości w mitologii etruskiej i rzymskiej.
Według legendy, w okolicy miasta Tarquinia ukazał się Etruskom w czasie orki, kiedy z zaorywanej bruzdy wyłonił się jako dziecko z twarzą starca, siwymi włosami i brodą. Uważany był za syna Genius Jovialis. Posiadał on dar proroczy. Przepowiadał przyszłość i uczył innych zasad wróżbiarstwa.
Po śmierci Tagesa spisano jego słowa. Powstały księgi etruskie poświęcone wróżbiarstwu.
Specjalni kapłani "haruspikowie" zajmowali się wyjaśnianiem wróżb. Wróżyli z wnętrzności zwierząt zabijanych na ofiarę, obserwowali błyskawice i po ich kolorze wyjaśniali od jakiego boga pochodzą. Stworzyli system wróżb, które później wykorzystywano w Rzymie. 

</doc>
<doc id="523731" url="https://pl.wikipedia.org/wiki?curid=523731" title="Przestrzeń międzyplanetarna">
Przestrzeń międzyplanetarna

Przestrzeń międzyplanetarna – przestrzeń kosmiczna w obrębie wewnętrznej części Układu Słonecznego, o promieniu około 40 jednostek astronomicznych, obejmująca orbity wszystkich znanych planet w naszym układzie.
W obrębie przestrzeni międzyplanetarnej poruszają się planety wraz z księżycami i pierścieniami, planetoidy, komety oraz meteoroidy. Przestrzeń ta wypełniona jest promieniowaniem elektromagnetycznym pochodzącym ze Słońca, słonecznym i planetarnymi polami magnetycznymi, wiatrem słonecznym, promieniowaniem kosmicznym oraz pyłem międzyplanetarnym.
Poza granicami przestrzeni międzyplanetarnej wyznaczonymi przez orbitę najdalszej planety, za którą obecnie oficjalnie uważa się Neptuna, znajdują się należące do Układu Słonecznego pas Kuipera i obłok Oorta.

</doc>
<doc id="523734" url="https://pl.wikipedia.org/wiki?curid=523734" title="Karabin Robar RC-90">
Karabin Robar RC-90

Robar RC-90 – amerykański powtarzalny, wielkokalibrowy karabin wyborowy. Używany m.in. przez turecką żandarmerię.

</doc>
<doc id="523738" url="https://pl.wikipedia.org/wiki?curid=523738" title="Św. Ireneusz">
Św. Ireneusz



</doc>
<doc id="523739" url="https://pl.wikipedia.org/wiki?curid=523739" title="Rejon rokicieński">
Rejon rokicieński

Rejon rokicieński – rejon w obwodzie rówieńskim na Ukrainie.
Stolicą rejonu jest osiedle typu miejskiego Rokitno.

</doc>
<doc id="523742" url="https://pl.wikipedia.org/wiki?curid=523742" title="Święty Ireneusz">
Święty Ireneusz



</doc>
<doc id="523745" url="https://pl.wikipedia.org/wiki?curid=523745" title="Szum elektryczny">
Szum elektryczny

Szum elektryczny – każdy niepożądany sygnał, który występuje na wyjściu lub w jakiejś części układu elektronicznego. Szum ogranicza minimalną wartość sygnału użytecznego, który będzie do rozróżnienia na wyjściu układu, ogranicza zatem czułość na wejściu układu. 
Oprócz szumów powstających wewnątrz układu, szum może dostawać się także z zewnątrz w postaci zakłóceń.
Wyróżnia się kilka rodzajów szumów:

</doc>
<doc id="523750" url="https://pl.wikipedia.org/wiki?curid=523750" title="Kontrgambit Philidora">
Kontrgambit Philidora



</doc>
<doc id="523751" url="https://pl.wikipedia.org/wiki?curid=523751" title="Mleczaj jodłowy">
Mleczaj jodłowy

Mleczaj jodłowy ("Lactarius salmonicolor" R. Heim &amp; Leclair) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 1999 r., dawniej w polskim piśmiennictwie mykologicznym gatunek ten opisywany był jako mleczaj późnojesienny. Synonimy naukowe:
Morfologia.
Średnica 5–15 cm, u młodych okazów wypukły, potem płaski z wklęsłym środkiem. Powierzchnia barwy pomarańczowożółtej, brzoskwiniowożółtej lub pomarańczowej, koncentrycznie strefowana rudopomarańczowymi pręgami. Podczas wilgotnej pogody mogą pojawiać się winno-brązowe plamy. Nie występuje barwa zielona, jedynie u starszych owocników może pojawiać się zielonawy odcień. Brzeg podwinięty i nieco oszroniony, ale u starszych owocników staje się gładki
Nieco zbiegające, średnio gęste, czasami rozwidlające się przy trzonie. U młodych owocników są jasnoochrowe z pomarańczowym odcieniem. Po uszkodzeniu nie zielenieją, co najwyżej stają się bardziej czerwone.
Wysokość 3–6 cm, grubość 1–2,5 cm, walcowaty, kruchy. Początkowo jest pełny, ale szybko staje się pusty. Kolor jak w kapeluszu, powierzchnia delikatnie oszroniona.
Kremowy, po uszkodzeniu natychmiast pojawia się pomarańczowe, nieco gorzkie mleczko. Po około 10 minutach zmienia ono kolor na miniowy, po 1-2 godzinach na pomarańczowobrązowy lub winnoczerwony. Wydziela słaby, owocowy zapach.
Bladoochrowy. Zarodniki owalne, o powierzchni pokrytej brodawkami. Rozmiar: 9–10 × 7–8 µm. 
Występowanie i siedlisko.
W Europie Środkowej w niektórych rejonach (np. w Alpach) jest pospolity, w innych rzadki. Występuje w lasach iglastych i mieszanych. Rośnie wyłącznie pod jodłami.
W Polsce występuje głównie w górach; w Pieninach, Gorcach, na Babiej Górze i na Roztoczu. Znajduje się na listach gatunków zagrożonych w Austrii i Niemczech.
Znaczenie.
Grzyb jadalny, saprotrof. Jest nieco gorzkawy, jednak nie psuje to jego smaku. Dla grzybiarzy ważną jego cechą jest to, że w odróżnieniu od innych gatunków jadalnych mleczajów ("rydzów") niemal nigdy nie robaczywieje.
Z owocników wyizolowano związki seskwiterpenowe o nazwie laktarowiolina, laktarazulen i laktarofulwen. Laktarowiolina wykazuje działanie antybiotyczne w stosunku np. do prątka gruźlicy i pałeczki duru brzusznego.
Gatunki podobne.
Istnieje kilka gatunków bardzo podobnych mleczajów. Przez grzybiarzy zazwyczaj nie są rozróżniane, zresztą rozróżnienie ich tylko na podstawie wyglądu jest trudne, a czasami wręcz niemożliwe. Są to: mleczaj rydz ("Lactarius deliciosus"), mleczaj świerkowy ("Lactarius deterrimus"), mleczaj modrzewiowy ("Lactarius porninsis"), mleczaj czerwieniejący ("Lactarius sanguifluus") i mleczaj zmienny ("Lactarius semisanguineus"). Najbardziej charakterystycznymi cechami mleczaja jodłowego są: miejsce występowania (pod jodłami), sok pomarańczowy (w niewielkich ilościach), owocnik bez śladów zielonego koloru i nie zieleniejący po uszkodzeniu. 

</doc>
<doc id="523753" url="https://pl.wikipedia.org/wiki?curid=523753" title="Szum migotania">
Szum migotania

Szum migotania (), (), szum nadmiarowy – szum występujący w półprzewodnikach, inny dla każdego przyrządu. Wynika z defektów sieci krystalicznej. Jego moc jest proporcjonalna do prądu polaryzacji, a odwrotnie proporcjonalna do częstotliwości. Szum ten jest pomijalny przy częstotliwościach powyżej 10 kHz. Odkryty w 1925 roku. Pojęcie zwykle wymieniane w połączeniu z prądem stałym.

</doc>
<doc id="523754" url="https://pl.wikipedia.org/wiki?curid=523754" title="Harpia wielka">
Harpia wielka

Harpia wielka ("Harpia harpyja") – gatunek dużego ptaka drapieżnego z rodziny jastrzębiowatych (Accipitridae); jedyny przedstawiciel rodzaju "Harpia". Zamieszkuje lasy tropikalne w Ameryce Południowej i Środkowej, od południowego Meksyku do północnej Argentyny.
Taksonomia.
Po raz pierwszy zgodnie z zasadami nazewnictwa binominalnego gatunek ten opisał Karol Linneusz w 1758 roku w 10. wydaniu "Systema Naturae". Holotyp pochodził z Meksyku. Autor nadał gatunkowi nazwę "Vultur Harpyja". Obecnie (2020) Międzynarodowy Komitet Ornitologiczny (IOC) umieszcza harpię wielką w monotypowym rodzaju "Harpia". Autorem tego rodzaju jest Louis Jean Pierre Vieillot. Nie wyróżnia się podgatunków. Prawdopodobnie jedynym blisko spokrewnionym z harpią wielką gatunkiem jest harpia gujańska ("Morphnus guianensis"), badane sekwencje DNA u przedstawicieli obydwu gatunków były w blisko 91% identyczne. Badany był kariotyp harpii; u przedstawicieli tego gatunku 2"n"=58.
Morfologia.
Długość ciała wynosi 89–105 cm, masa ciała samców 4000–4800 g, samic 6000–9000 g; rozpiętość skrzydeł 176–201 cm (według innego źródła 183–224 cm). Szpony harpii osiągają długość do 12,5 cm. Choć samice są większe od samców, wymiary w literaturze rzadko podawane są odrębnie w zależności od płci ptaka. Harpie są masywnymi, dużymi jastrzębiowatymi. Ich dzioby barwy czarnej są silnie hakowato zagięte na końcu. Woskówka również jest czarna, ewentualnie czarniawa. Na środkowej części ciemienia znajduje się rozdwojony czub. Skrzydła są szerokie i zaokrąglone. Ogon stosunkowo długi; sterówki szare, pokryte poprzecznymi, czarnymi pasami. Głowa i szyja szare, wierzch ciała ciemnoszary. Na piersi dostrzec można szeroką, czarną przepaskę. Niższa część piersi i brzuch białe. Osobniki młodociane są jasnoszaro-białe; dorosłe upierzenie osiągają po kilku latach. Skok mocny, barwy żółtej. Tęczówka szara lub brązowa.
Zasięg występowania.
Zasięg występowania harpii wielkiej rozciąga się od południowego Meksyku (od południowego Veracruz, Oaxaca, Tabasco po Chiapas i, prawdopodobnie, Campeche) przez Amerykę Centralną po Kolumbię i Ekwador, dalej na wschód poprzez Wenezuelę po region Gujana i na południe przez Peru, Boliwię (na zachód po La Paz i Pando), Paragwaj i Brazylię po skrajnie północno-wschodnią Argentynę (Misiones).
Gatunek wytępiony został w części swojego zasięgu, głównie w środkowej i północnej części Ameryki Centralnej. Podejrzewano również wymarcie w Rio Grande do Sul, jednak w środku lat 90. XX wieku pojawiły się doniesienia, jakoby ptaki z południowego Mata Atlântica (lasu atlantyckiego) miały migrować. W Belize między 1980 a 2000 rokiem dokonano jedynie pięciu pewnych obserwacji; w tym kraju gatunek uchodzi za krytycznie zagrożony. W 2010 odkryto tam gniazdo harpii. W sąsiedniej Gwatemali bardzo nieliczne. W Kostaryce niegdyś były to ptaki bardzo liczne, pod koniec lat 80. XX wieku według Stilesa i Skutcha mogły być już wymarłe. W latach późniejszych pojawiły się bardzo nieliczne doniesienia.
Ekologia i zachowanie.
Harpie wielkie zamieszkują nizinne lasy tropikalne; przeważnie odnotowywane są poniżej 800 m n.p.m., jednak jedna obserwacja w Kolumbii miała miejsce na wysokości 1600 m n.p.m. Według innego źródła spotykane są do około 2000 m n.p.m. Zamieszkują także lasy galeriowe. Zdają się móc przeżywać w izolowanych połaciach dziewiczych lasów, częściowo poddawanego wycince lasu oraz, przynajmniej tymczasowo, w zaroślach wtórnych z nielicznymi wybijającymi się ponad roślinność drzewami. Rzadko wznoszą się ponad korony drzew, nieczęsto widuje się je nad otwartymi przestrzeniami. Nie są specjalnie nieufne, jednak mimo swoich rozmiarów mało rzucają się w oczy. Według jednego z badań (wyniki opublikowano z 2015 roku), w którym poddano także przeglądowi dotychczasowe wyniki, około 50% pokarmu harpii wielkich stanowią leniwce. 20% ofiar stanowią zaś naczelne, w tym duże małpy, jak wyjce ("Alouatta") oraz kapucynki "Sapajus" i "Cebus". Podczas tego badania jako 4. najważniejszą zdobycz odnotowano ursonowate – igłozwierze ("Sphiggurus") oraz koendu ("Coendou"); stanowiły 5% zarówno zdobyczy, jak i spożywanej biomasy. Do pozostałej, znacznie rzadszej zdobyczy zaliczają się m.in. ostronosy ("Nasua"), kinkażu żółte ("Potos flavus"), ptaki (przeważnie ary) czy dydelfy ("Didelphis").
Lęgi.
W latach 1980–1992 odnotowano blisko 113 gniazd, z czego 52 w Panamie. Współcześnie zbadano jednak rozród w całej rozciągłości zasięgu, po Argentynę. Okres lęgowy zmienny w zależności od regionu występowania. Gniazdo ma formę dużej platformy gałęzi z płytkim zagłębieniem pośrodku. Ulokowane jest wysoko w koronie drzewa, w jego budowie uczestniczą oba ptaki z pary. Przeważnie umieszczone jest na drzewie wznoszącym się ponad korony innych drzew, często jest to puchowiec ("Ceiba"). Gniazda badane w Gujanie i Brazylii ulokowane były 33–41 m nad ziemią, zaś 5 gniazd z Peru mieściło się 21–27 m nad ziemią. Zniesienie liczy 1–2 jaja; ich skorupka jest matowobiała, zwykle od gniazda pokrywają je brązowawe plamy. W przypadku, gdy złożone zostały dwa jaja, tylko jedno pisklę dożywa opierzenia. Inkubacja trwa blisko 56 dni, jedno z badanych młodych opierzyło się w pełni po 141–148 dniach życia.
Status i zagrożenia.
IUCN od 2021 roku uznaje harpię wielką za gatunek narażony na wyginięcie (VU, "Vulnerable"). Wcześniej klasyfikowano ją jako gatunek bliski zagrożenia (NT, "Near Threatened"). Liczebność światowej populacji wstępnie szacuje się na 100–250 tysięcy dorosłych osobników. Gatunek występujący na rozległym obszarze, ale stosunkowo rozproszony, rzadki oraz powoli się mnożący, przez co jest szczególnie wrażliwy na odstrzał. Liczebność spada wskutek niszczenia jego naturalnego środowiska (wyrąb lasów), polowań, kłusownictwa i prześladowań przez ludzi. Dodatkową przyczyną śmiertelności są zderzenia z liniami elektroenergetycznymi. Pod ścisłą ochroną. Aby ocalić harpię, w Panamie uznano ją w 2002 roku za symbol tego kraju i surowo karze się kłusownictwo. Harpie wielkie cechuje wysokie zróżnicowanie genetyczne, co jest korzystne dla ich przetrwania.
Harpia widnieje na herbie Panamy oraz brazylijskiego stanu Paraná. W herbie Mato Grosso widoczny jest feniks, który dzięki swojemu czubowi przypomina harpię.

</doc>
<doc id="523756" url="https://pl.wikipedia.org/wiki?curid=523756" title="Nota werbalna">
Nota werbalna

Nota werbalna jest najczęściej stosowana w korespondencji dyplomatycznej. Za jej pomocą załatwiane są praktycznie wszystkie bieżące sprawy misji dyplomatycznej lub ministerstwa spraw zagranicznych państwa przyjmującego w stosunku do misji dyplomatycznej. 
W formie noty werbalnej przesyłane są m.in. wszelkie powiadomienia o sprawach związanych z funkcjonowaniem misji, jak sprawy wizowe, rejestracyjne, prośby o przelot samolotów, powiadomienia o zmianach w składzie osobowym misji. 
Wymiana not werbalnych może służyć także do zawierania porozumień międzynarodowych. Nota werbalna redagowana jest w osobie trzeciej i adresowana od urzędu do urzędu. Nie zawiera odezwy. Nota taka nie jest podpisana, lecz jedynie parafowana, zazwyczaj na kopii, chociaż niekiedy parafa umieszczona jest również na oryginale po ostatnim słowie końcowej formuły grzecznościowej lub obok pieczęci, a niekiedy na pieczęci. 

</doc>
<doc id="523759" url="https://pl.wikipedia.org/wiki?curid=523759" title="Mleczaj rudy">
Mleczaj rudy

Mleczaj rudy ("Lactarius rufus" (Scop.) Fr.) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1772 r. Scopoli nadając mu nazwę "Agaricus rufus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Lactarius". 
Nazwę polską podał Franciszek Błoński w 1890 r. W polskim piśmiennictwie mykologicznym gatunek ten opisywany był też pod nazwami: podrydzyk ostry i mleczaj czerwonobrunatny. Nazwy regionalne: dziki rydz, psi rydz, gorzki rydzek, ostry podrydzyk, psiarka, psi grzyb. Niektóre synonimy łacińskie::
Morfologia.
Średnica 3–8 cm, za młodu szerokostożkowaty z podwiniętym brzegiem, później płaskołukowaty (zazwyczaj na środku z garbem), w końcu nieco lejkowaty. Kolor równomiernie czerwonobrązowy, skórka gładka i bez prążkowania. 
O szerokości ok. 5 mm, gęste i nieco zbiegające po trzonie. U młodych okazów żółtawe, potem jasnokremowe, u starszych mięsnoochrowe. Często posiadają czerwone cętki. U starszych okazów opylone są białymi zarodnikami.
Wysokość 3–12 cm, szerokość 8–18 mm. Jest walcowaty i kruchy, u młodych okazów gąbczasty, potem pusty. Kolor początkowo białawy, potem jasnoczerwonobrązowy.
Dość cienki, o kolorze czerwonawobrązowym. Podczas suszenia wydziela silny korzenny zapach. 
Wypływa dość obficie. Jest rzadkie, wodnistobiałe, w smaku łagodne, ale pozostawia gorzki posmak.
Białawy. Zarodniki szerokoelipsidalne z drobnobrodawkowana powierzchnią. Rozmiar: 8-95 × 6,5-7,5 μm 
Występowanie i siedlisko.
Występuje na całej półkuli północnej na obszarach o umiarkowanym klimacie. W Europie Środkowej jest pospolity, rzadki jest tylko na obszarach o podłożu wapiennym. W Polsce jest bardzo pospolity.
Występuje w lasach iglastych, a także na obrzeżach bagien i torfowisk. Rośnie na kwaśnych glebach, niemal wyłącznie pod świerkami i sosnami, bardzo rzadko pod brzozami. W Polsce jest grzybem pospolitym.
Znaczenie.
Grzyb mikoryzowy. Wskutek ostrego smaku mleczaj rudy często opisywany jest jako grzyb niejadalny. Jednak na opracowanej dla FAO liście jest wymieniony jako grzyb jadalny w Rosji i na Ukrainie. W stanie surowym zawiera on substancje, które mogą powodować nudności, wymioty lub biegunkę, jednak po odpowiednim przyrządzeniu można go spożywać. Zaleca się w tym celu solenie, kiszenie lub marynowanie, po uprzednim kilkukrotnym namoczeniu w wodzie i obgotowaniu, lub jedynie dłuższym gotowaniu i odlaniu wody. Takie przygotowanie owocników pozbawia je także ostrego smaku. Z tak przygotowanych grzybów podobno otrzymuje się smaczne danie o smaku podobnym do gulaszu.
Jest czasami atakowany przez pasożytniczego grzyba "Hypomyces lateritius", powodującego pleśnienie i niedorozwój jego blaszek oraz stwardnienie miąższu. Porażone przez tego grzyba owocniki rydzów są niejadalne.
Gatunki podobne.
Jest wiele gatunków mleczajów o brązowym kapeluszu. Najbardziej podobny jest mleczaj rudobrązowy ("Lactarius hysginus"), ale ma on kapelusz o mazistej powierzchni. Podobny jest też mleczaj kamforowy ("Lactarius camphoratus"). Odróżnić go można po zapachu (pachnie cykorią lub przyprawą maga), oraz mleczkiem o łagodnym smaku. Mleczaja rudego najłatwiej odróżnić od tych gatunków po spiczastym garbku na środku kapelusza, piekącym smaku i masowym występowaniu.

</doc>
<doc id="523760" url="https://pl.wikipedia.org/wiki?curid=523760" title="Janusz Jędrzejewski">
Janusz Jędrzejewski

 
Janusz Jędrzejewski (ur. 6 lutego 1954 w Grudziądzu, zm. 4 kwietnia 2009 w Kielcach) – polski kompozytor, twórca muzyki poważnej i rozrywkowej. Współzałożyciel, a w latach 1988–1990 prowadzący, elbląski chór „Cantata”.
Życiorys.
Studiował kompozycję pod kierunkiem Franciszka Woźniaka w Państwowej Wyższej Szkole Muzycznej w Gdańsku. Był autorem wielu utworów dla dzieci i młodzieży, a także minialbumu poświęconego Janowi Pawłowi II – "Tu Es Petrus". Nauczyciel w szkole muzycznej w Elblągu. Pisał także artykuły do lokalnej prasy („Tydzień w Elblągu”).
Działalność Janusza Jędrzejewskiego opisana została przez Waldemara Górskiego w książce "Cantata elbingensis: twórczość chóralna Janusza Jędrzejewskiego i działalność kulturalna Stowarzyszenia Miłośników Muzyki „Cantata” w Elblągu".

</doc>
<doc id="523770" url="https://pl.wikipedia.org/wiki?curid=523770" title="Formacja Nieżywych Schabuff">
Formacja Nieżywych Schabuff

Formacja Nieżywych Schabuff (dawniej Formacya Nieżywych Schabuf) (FNS) – polski popowy zespół muzyczny założony w 1982 w Częstochowie.
Historia.
Grupa początkowo działała pod nazwą Formacya Nieżywych Schabuf, z Jackiem Pałuchą jako liderem, wokalistą i autorem tekstów. Zespół wykonywał trudną do zaszufladkowania awangardową muzykę kabaretowo-popową. W 1985 roku Formacja wystąpiła na festiwalu w Jarocinie.
Największy rozgłos zespół zdobył w 1988, gdy występował w składzie: Jacek Pałucha (śpiew), Rafał Łuszczyk (bas), Wojciech Wierus (gitara), Aleksander Klepacz i Jacek Otręba (klawisze) oraz Robert Bielecki (perkusja). Wtedy to w Studiu Programu Trzeciego został nagrany ich pierwszy album „Wiązanka melodii młodzieżowych”.
Od momentu wydania płyty grupa zaczęła ogólnopolską karierę. Pochodzący z niej przebój "Klub wesołego szampana" (z refrenem „Chciałabym, chciała”) do słów Wojciecha Płocharskiego, wykonany razem z aktorką Małgorzatą Pieńkowską, przez trzy tygodnie znajdował się na pierwszym miejscu Listy Przebojów Programu III. Również piosenki "Kibel", "Swobodny Dżordż" i "Centrum Wynalazków" zajmowały wysokie lokaty na listach przebojów.
W 1989 roku, na skutek odmiennej wizji co do dalszej drogi artystycznej zespołu, Formację opuścił Jacek Pałucha. Rola wokalisty od tej pory przypada Aleksandrowi Klepaczowi. Zmiany personalne oznaczały także modyfikację stylu i zdecydowane skierowanie grupy w kierunku muzyki pop. Zespół nagrał drugą płytę "Schaby", z największym przebojem "Baboki".
W zespole nastąpiły kolejne niewielkie zmiany personalne i już w 1992 roku powstała kolejna płyta "Urodziny", wydana w Studiu S4. Piosenki "Żółty rower", "Hej, cześć, daj coś zjeść" dotarły do drugiego miejsca Muzycznej Jedynki.
W 1994 roku pojawił się album "Nasze piosenki najlepsze", w którym w wersjach akustycznych zespół umieścił swoje największe przeboje. W tym roku do zespołu dołączył perkusista Marcin Serwaciński.
Rok 1995 to kolejna płyta "Fantomas". Ukazał się na niej przebój lata, pod tytułem "Lato". Dzięki tej piosence zespół odebrał wiele nagród m.in. w plebiscycie RMF FM na przebój roku, Muzyczną Nagrodę Teleexpressu za Przebój roku, dwie nagrody w Plebiscycie Rozgłośni Radiowych PLAY-BOX '96: w kategorii Złota Dziesiątka – 2 miejsce oraz I nagroda za Hit roku radiosłuchaczy. Zespół również otrzymał nominację do Fryderyków '96 w kategorii Piosenka roku. W grudniu artyści zagrali świąteczny koncert pt. "Formacja Nieżywych Schabuff i przyjaciele". Wzięli w nim udział także: Kayah, De Su, Piasek, Andrzej Krzywy. Koncert retransmitowało Radio dla Ciebie oraz telewizja WOT.
20 września 1996 roku wystąpili na warszawskim koncercie Michaela Jacksona.
W roku 1997 do zespołu dołączyła Katarzyna Lach i razem z nią rok później grupa nagrała singel „Da da da” (cover niemieckiej grupy Trio), który zyskał ogromną popularność. 30 marca tego samego roku na rynku muzycznym ukazała się płyta FOTO. W czerwcu pojawiła się piosenka z tej płyty "Ludzie pragną piękna". Utwór ten jest inspirowany filmem "Jak to się robi" Janusza Kondratiuka z Janem Himilsbachem i Zdzisławem Maklakiewiczem w rolach głównych.
W roku 1999 odbył się jubileusz X-lecia zespołu od wydania pierwszej płyty. 21 czerwca 1999 roku na rynku pojawiła się płyta "Z archiwum X-lecia", na której znalazły się przeboje zespołu. Z okazji XX-lecia grupa wzięła także udział w programie TVP2 "Szansa na sukces".
2 grudnia 1999 roku w Studio Telewizyjnym w Łęgu Formacja zrealizowała dla TVP2 program "Urodziny Formacji Nieżywych Schabuff". Z kolei 31 grudnia program TVP2 zaprosił Formację do udziału w największym przedsięwzięciu telewizyjnym "Sylwester 2000".
W 2001 pojawiła się kolejna płyta, na której nagrano największe przeboje zespołu "Złota Kolekcja – Klub wesołego szampana". Zespół zaczął przygotowywać się do wydania kolejnej płyty. A. Klepacz napisał teksty, a W. Wierus i J. Otręba skomponowali muzykę. Potem grupa nie pojawiała się przez kilka lat na polskiej scenie muzycznej.
Po 4 latach ciszy, pod koniec stycznia 2003 roku, ukazał się nowy singel grupy, zatytułowany "Supermarket", a 17 marca 2003 miała miejsce premiera płyty o tym samy tytule.
W 2007 roku ukazał się singel zespołu "Ty" promujący nowy album. Do grupy dołączyli nowy basista Marcin Pożarlik. W 2008 do zespołu dołączyła się Edyta Rusak.
Latem 2010 roku ukazał się nowy singiel zatytułowany „Serce z piernika”. Kolejny singiel – „Niewidzialny” – ukazał się 10 października 2010 roku. Podczas trasy koncertowej Lato Zet i Dwójki 2015, zespół zaprezentował premierowo utwór „Bursztyn”.

</doc>
<doc id="523773" url="https://pl.wikipedia.org/wiki?curid=523773" title="Analogi insuliny">
Analogi insuliny

Analogi insuliny to zmodyfikowane metodą inżynierii genetycznej preparaty insuliny ludzkiej, na przykład poprzez zmianę miejsc aminokwasów w łańcuchu cząsteczki insuliny. Takie modyfikacje pozwalają na stabilizację cząsteczki lub dołączenie aminokwasów lub kwasów tłuszczowych do łańcucha insuliny, co powoduje zmianę profilu działania.
Ze względu na charakterystykę działania dzieli się je na analogi szybkodziałające i długodziałające. Przyspieszenie wchłaniania po podaniu podskórnym pozwala na uzyskanie szybszego efektu obniżającego poziom glukozy, dzięki czemu mogą być stosowane bezpośrednio przed posiłkiem. W związku z tą cechą nazywa się insulinami okołoposiłkowymi ("prandialnymi"). Wydłużenie działania pozwala na uzyskanie stabilnego stężenia insuliny w ciągu 24 godzin. Dzięki temu utrzymuje się właściwy poziom cukru w okresie pomiędzy posiłkami. Dlatego też te analogi nazywa się "bazalnymi" (podstawowymi) albo bazą.
Istnieją również mieszanki analogów insuliny o działaniu krótkim i o działaniu przedłużonym w różnych proporcjach (25%/75%, 30%/70%, 50%/50%).

</doc>
<doc id="523776" url="https://pl.wikipedia.org/wiki?curid=523776" title="Oficer wachtowy">
Oficer wachtowy

Oficer wachtowy (oow) – stanowisko oficerskie w dziale pokładowym na statkach handlowych i okrętach. Funkcję oficera wachtowego zalicza się do stanowisk na poziomie operacyjnym, stanowisko 1 oficera ("Chief Officer", "Watch Officer" (WO), lub "1. Watch Officer" (1WO)) zaliczane jest do poziomu zarządzania. Stanowiska te zalicza się do niezbędnych dla zapewnienia bezpieczeństwa żeglugi. Oficerowie odpowiadają za aktualizację map, ksiąg locji, spisów latarń oraz za stan techniczny przyrządów nawigacyjnych. Oficer odpowiedzialny jest przed kapitanem za opiekę nad statkiem, załogą i ładunkiem przez 8 godzin dziennie, każdego dnia. W morzu, oficer ma trzy podstawowe obowiązki: nawigowanie statkiem, bezpieczne omijanie niebezpieczeństw i odpowiedź na wszelkie nieprzewidziane sytuacje jakie mogą zaistnieć. Oficerowie z reguły prowadzą wachty ze starszymi marynarzami (chociaż nie jest to wymogiem).
Przepisy Międzynarodowej Organizacji Morskiej mówią jasno, iż oficer wachtowy powinien w sposób płynny mówić w języku angielskim.
Kwalifikacje oficera wachtowego w żegludze wielkiej.
Osoby zajmujące stanowisko oficera wachtowego muszą wykazać się odpowiednimi kwalifikacjami udokumentowanymi dyplomem wydanym przez urząd morski. 

</doc>
<doc id="523777" url="https://pl.wikipedia.org/wiki?curid=523777" title="Mleczaj wątrobowy">
Mleczaj wątrobowy

Mleczaj wątrobowy ("Lactarius hepaticus" Plowr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską zaproponował Władysław Wojewoda w 2003 r., Alina Skirgiełło opisywała ten gatunek w 1988 r. pod nazwą mleczaj wątrobiasty.
Morfologia.
Średnica 2–7 cm, początkowo wypukły, później rozpostarty i często z garbem na środku. Powierzchnia gładka, w stanie wilgotnym błyszcząca, na brzegu zazwyczaj nieco szorstka, pokryta drobnymi kosmkami. Barwa od wątrobianobrązowej do kasztanowej ze słabym oliwkowym odcieniem. Czasami występują okazy jaśniejsze, o barwie kawy z mlekiem. 
Dość gęste, u młodych okazów cielistoochrowe, u starszych pomarańczoworude. Czasami rozwidlają się przy trzonie.
Wysokość 3–7 cm, grubość 4–8 mm, walcowaty, kruchy, początkowo pełny, później pusty. W górnej części jest jasnoochrowy, w dolnej rudy, u podstawy podczas wilgotnej pogody purpurowoczarniawy.
Jasnoochrowy z nieco różowawym odcieniem, tylko przy podstawie trzonu ciemniejszy – winnoczerwony. Po uszkodzeniu zmienia barwę na żółto.
U młodych okazów wydziela się obficie, u starszych słabo. Jest białe lub wodnistobiałe. Nie zmienia barwy na powietrzu, ale na paznokciu żółknie. Mleczko ma ostry, gorzki smak.
Wysyp zarodników kremowożółty. Zarodniki owalne, brodawkowate, o rozmiarach 8-9 ×6-7 μm. Brodawki są stojące i połączone grzbietami tworzącymi niepełna siateczkę. Cystyd jest niewiele i występują zarówno na ostrzu blaszek, jak i na ich bokach. Mają kształt od wrzecionowatego do cylindrycznego, czasami są nieco rozdęte.
Występowanie.
Występuje w Europie oraz północnej części Ameryki Północnej. Rośnie w lasach iglastych i mieszanych, na ziemi, głównie pod sosnami. Owocniki wytwarza od sierpnia do października. Częstość występowania w Polsce nieznana, w Niemczech jest na liście gatunków zagrożonych.
Gatunki podobne.
Istnieje wiele podobnych gatunków mleczajów o brązowym odcieniu, m.in.:
Znaczenie.
Grzyb mikoryzowy. Z powodu gorzkiego smaku jest niejadalny.

</doc>
<doc id="523778" url="https://pl.wikipedia.org/wiki?curid=523778" title="Robar RC-90">
Robar RC-90



</doc>
<doc id="523781" url="https://pl.wikipedia.org/wiki?curid=523781" title="Nowe Proboszczewice (grodzisko)">
Nowe Proboszczewice (grodzisko)

Nowe Proboszczewice – jedno z największych grodzisk wczesnośredniowiecznych na Mazowszu. Datowane jest na XI wiek i uznawane jest za jedno z pierwszych założeń wczesnopiastowskich na Mazowszu, położonego w obrębie dużego skupiska osadniczego o „plemiennej” jeszcze genezie.
Usytuowane na brzegu rzeki Wierzbicy, otoczone wałem i częściowo fosą (wymiary 110 m na 130 m).
Położone jest na północnej krawędzi doliny strugi Wierzbicy będącej dopływem Skrwy. O intensywnym osadnictwie przygrodowym świadczy materiał zabytkowy licznie występujący na powierzchni pól otaczających grodzisko od strony wschodniej.
Grodzisko w Proboszczewicach jest obiektem dobrze zachowanym o imponujących wymiarach 110 m x 130 m. Szerokość wałów u podstawy dochodzi do 40 m, a ich wysokość osiąga 8 m, licząc od strony wewnętrznej od majdanu i 16 m od zewnątrz. Od strony wzniesień wał odcięty jest przez rów o szerokości dochodzącej do 15 m i głębokości do 8m. Grodzisko wraz z otaczającym je rowem zajmuje powierzchnię ok. 2,5 ha. Od strony wschodniej grodziska rozciągają się pola uprawne, od strony zachodniej grodzisko ograniczone jest głęboką doliną strugi Wierzbicy porośniętą intensywnie olszynami.
W trakcie badań sondażowych, dzięki którym ustalono zasadniczy okres zasiedlenia grodziska na XI w., poprowadzono przez środek majdanu wykop o wymiarach 2 x 42 m. W centralnej części wykopu nie stwierdzono śladów osadnictwa, natomiast intensywne nawarstwienia odsłonięto w partiach przywałowych – zarówno w południowym, jak i północnym krańcu wykopu sondażowego. W partii północnej wykopu, pod warstwami zasypowymi o miąższości dochodzącej do 1,8 m natrafiono na 10-cm warstwę kulturową zawierająca ceramikę datowaną na XI w. oraz kilkuwarstwowe skupisko kamieni na zewnętrznym stoku zagłębienia przywałowego. Zadokumentowano również rozsypisko konstrukcji wałowych o miąższości do 1,3 m zawierające duże ilości przepalonego drewna i kamieni. Analogiczne nawarstwienia zaobserwowano w południowej części wykopu sondażowego, gdzie odkryto ponadto, w pobliżu wału, trzyczłonowe skupisko kamieni znajdujących się w zagłębieniu o szerokości ok. 6 m i głębokości do 2 m. W trakcie eksploracji tego obiektu pozyskano fragmenty XI-wiecznej ceramiki oraz fragment żelaznego wędzidła z wąsami.
Badań na terenie osady nie prowadzono. Być może jego likwidacja związana była z rosnącym znaczeniem niedalekiego Płocka.

</doc>
<doc id="523786" url="https://pl.wikipedia.org/wiki?curid=523786" title="Ghan-buri-Ghan">
Ghan-buri-Ghan



</doc>
<doc id="523790" url="https://pl.wikipedia.org/wiki?curid=523790" title="Kosmaczek pospolity">
Kosmaczek pospolity

Kosmaczek pospolity, jastrzębiec kosmaczek ("Pilosella officinarum" ) – gatunek rośliny z rodziny astrowatych. Rodzimy obszar jego występowania to Europa i część terytorium Azji (Kaukaz, Zakaukazie, Dagestan i Syberia Zachodnia). Rozprzestrzenił się także jako gatunek zawleczony w Australii, Nowej Zelandii i w Ameryce Północnej. W Polsce występuje na całym terenie kraju.
Zmienność.
Gatunek bardzo zmienny morfologicznie (opisano kilkadziesiąt podgatunków). Tworzy liczne mieszańce z innymi gatunkami jastrzębca.

</doc>
<doc id="523791" url="https://pl.wikipedia.org/wiki?curid=523791" title="Pola Pelennoru">
Pola Pelennoru



</doc>
<doc id="523792" url="https://pl.wikipedia.org/wiki?curid=523792" title="Gołąbek ametystowy">
Gołąbek ametystowy

Gołąbek ametystowy ("Russula amethystina" Quél.) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r. 
Morfologia.
Średnica 5-11 cm, początkowo wypukły, potem rozpostarty, na koniec wklęsły. Brzeg gładki tępy, u starszych okazów karbowany. Powierzchnia gładka, naga, w stanie wilgotnym lepka i błyszcząca, w stanie suchym matowa i jak gdyby ziarenkowata, o barwie liliowej, ametystowej, fioletowoliliowej, czerwonawej. Środek ciemniejszy, brązowawy. Skórkę można zedrzeć do połowy 
Dość rzadkie i nieco rozwidlone, szerokie i tępe, ze zmarszczkami. Za młodu kremowobiałe, później ochrowobiałe do śmietankowożółtawych.
Wysokość 6-8 cm, grubość 1-2,5 cm, walcowaty, początkowo pełny, szybko jednak staje się watowaty lub pusty. Powierzchnia gładka, matowa, biała, u podstawy jasnobrązowa.
Biały, za młodu ścisły, później szybko mięknie. Zapach po odłamaniu podstawy trzonu charakterystycznie słabo jodoformowy lub także bez zapachu. Smak łagodny.
Wysyp zarodników intensywnie ochrowy, amyloidalny. Zarodniki szeroko jajowate o rozmiarach 7-9(10) × 5,5-8 μm. Mają powierzchnię pokrytą dużymi, pojedynczymi brodawkami i częściowo także łącznikami, które jednak nie tworzą siateczki. Cystydy o rozmiarach do 85 × 14 μm, Podstawki do 50 × 12 μm. W skórce brak dermatocystyd.
Występowanie.
Występuje w Europie, gdzie spotykany jest głównie w górskich lasach świerkowych. W polskim piśmiennictwie mykologicznym podano tylko dwa jego stanowiska: w Świętokrzyskim PN i Tatrzańskim PN. Niewątpliwie jednak występuje częściej, w Polsce nie znajduje się na czerwonej liście gatunków zagrożonych, jest natomiast na czerwonej liście takich gatunków w Anglii.
Rośnie w lasach iglastych, na ziemi pod sosnami, świerkami i jodłami. Owocniki pojawiają się od lipca do października.
Znaczenie.
Grzyb jadalny, mikoryzowy.
Gatunki podobne.
Istnieje podobieństwo z jadalnym gołąbkiem lazurowym ("Russula azurea") oraz z niejadalnym, o ostrym smaku, gołąbkiem kruchym ("Russula fragilis"). Podobny jest także gołąbek turecki ("Russula turci"), lecz ma silniejszy zapach jodoformowy i odróżnia się budową zarodników.

</doc>
<doc id="523795" url="https://pl.wikipedia.org/wiki?curid=523795" title="Neuroglikopenia">
Neuroglikopenia

Neuroglikopenia — zespół objawów neurologicznych spowodowanych hipoglikemią. Najczęściej spowodowana jest przyjęciem nadmiernej dawki insuliny.
Objawy zależne są od stopnia obniżenia cukru i przyjmują postać:
Leczenie:
Wszystkie osoby bliskie osób chorych na cukrzycę powinny umieć udzielić pomocy w przypadku wystąpienia jej objawów, a każda osoba chora powinna posiadać "zestaw ratunkowy" w postaci ampułkostrzykawki zawierającej glukagon.

</doc>
<doc id="523796" url="https://pl.wikipedia.org/wiki?curid=523796" title="Hala Smytnia">
Hala Smytnia

Hala Smytnia – dawna hala pasterska znajdująca się w Dolinie Smytniej, będącej odgałęzieniem Doliny Kościeliskiej w Tatrach Zachodnich. W jej skład wchodziły Stara Polana i Polana Smytnia, położone po dwu stronach drogi prowadzącej dnem Doliny Kościeliskiej. Stara Polana znajduje się po zachodniej stronie drogi i Kościeliskiego Potoku, Polana Smytnia po wschodniej stronie drogi. Na Polanie Smytniej znajdowały się zabudowania pasterskie (szałasy i szopy). Łączna powierzchnia hali wynosiła 81,33 ha, z czego pastwiska stanowiły 5,3 ha, halizny 19,2 ha, większość to nieużytki – piargi i zawalone głazami bardzo strome zbocza. Wartość użytkowa hali była niewielka, mimo to w 1960 r. wypasano tutaj 165 owiec. Wypas odbywał się na obrzeżach polan (same polany były koszone), w lesie, na nieużytkach i stromych zboczach Kominiarskiego Wierchu, Smytniańskich Turni, Raptawickiej Grani i Żaru.

</doc>
<doc id="523798" url="https://pl.wikipedia.org/wiki?curid=523798" title="Polana Smytnia">
Polana Smytnia

Polana Smytnia – polana w Dolinie Kościeliskiej w Tatrach Zachodnich. Znajduje się w odległości 4,8 km od Kir, powyżej Polany Pisanej, po wschodniej stronie drogi prowadzącej przez Dolinę Kościeliską.
Jest to trawiasta, otoczona lasem rówień leżąca na wysokości 1080–1130 m n.p.m. Dawniej razem ze znajdującą się po drugiej stronie Kościeliskiego Potoku Starą Polaną wchodziła w skład Hali Smytniej, była koszona, stały na niej szałasy pasterskie. Wypas odbywał się nie tylko na samej polanie (po jej skoszeniu), ale również w lesie na stokach Gubalca. W 1955 miała powierzchnię ok. 5 ha, ale w 2004 w wyniku zarośnięcia jej powierzchnia zmniejszyła się o ok. 54%.
W okolicach Polany Smytniej przebiega granica między rodzajami skał budujących Dolinę Kościeliską; powyżej polany, na południe występują piaskowce, kwarcyty i skały krystaliczne, poniżej, na północ skały osadowe – wapienie. Tutaj też mniej więcej do Smytniej Polany dochodził kiedyś zalegający powyżej lodowiec.
Z rzadkich w Polsce gatunków roślin stwierdzono występowanie dwulistnika muszego.

</doc>
<doc id="523799" url="https://pl.wikipedia.org/wiki?curid=523799" title="Stanisław Hadyna">
Stanisław Hadyna

Stanisław Hadyna (ur. 25 września 1919 w Karpętnej, zm. 1 stycznia 1999 w Krakowie) – polski kompozytor, dyrygent, muzykolog i pisarz. Założyciel i wieloletni kierownik artystyczny Zespołu Pieśni i Tańca „Śląsk”.
Życiorys.
Był synem Jerzego Hadyny, nauczyciela muzyki, kompozytora oraz zbieracza pieśni ludowych, i Emilii z d. Pilch. Jego przodkowie pochodzili z Wisły. Ukończył Gimnazjum Klasyczne im. A. Osuchowskiego w Cieszynie.
W 1938 ukończył Instytut Muzyczny im. Ignacego Paderewskiego w Cieszynie (filia konserwatorium w Katowicach) w klasie fortepianu Aleksandra Brachockiego. W latach 1938–1939 studiował psychologię i socjologię na Uniwersytecie Warszawskim; w latach 1942–1944 kontynuował studia konspiracyjnie, był także wykładowcą na tajnych kursach gimnazjalnych. Po wojnie podjął studia u Ludomira Różyckiego (kompozycja) i Artura Malawskiego (dyrygentura) w Państwowej Wyższej Szkole Muzycznej (obecnie Akademia Muzyczna) w Katowicach. W latach 1945–1947 pracował jako nauczyciel gimnazjum i kierownik wydziału kultury rady narodowej w Wiśle. W latach 1947–1952 był kolejno dyrektorem biura Okręgu Związku Zawodowego Muzyków PRL oraz dyrektorem Biura Koncertowego i Wojewódzkiej Delegatury „Artosu” w Katowicach. W 1952 zorganizował Państwowy Zespół Ludowy Pieśni i Tańca „Śląsk”, którego był kierownikiem artystycznym, dyrygentem i reżyserem. Zmuszony w 1968 do ustąpienia ze stanowiska dyrektora naczelnego zespołu (formalnie pełnił w nim funkcję kierownika artystycznego do 1973), przeniósł się do Krakowa, gdzie 1977 został kierownikiem muzycznym Teatru im. Juliusza Słowackiego. 1 marca 1990 ponownie objął kierownictwo zespołu „Śląsk” jako jego dyrektor artystyczny. Zespołem kierował aż do swojej śmierci.
Od lat 60. zajmował się z dużym powodzeniem twórczością literacką: w 1948 otrzymał I nagrodę na Międzynarodowym Konkursie Filmowym w Warszawie za powieść o Chopinie "Niezatarte ślady", w 1969 II nagrodę na konkursie UNESCO za "Blessed Are the Peacemakers" (dramat o M. Gandhim), 1972 – Award of Merit i II nagrodę na ogłoszonym w Stanach Zjednoczonych konkursie na sztukę o Martinie Lutherze Kingu za "Shattered Dreams"; 1977 jego "Declaration 76" uzyskała American Revolution Bicentennial Medal.
Na stoku góry Bukowej w Wiśle miał dom, do którego chętnie wracał po trudach artystycznych wojaży.
Został pochowany w Wiśle, na starym cmentarzu ewangelickim na Groniczku. Pośmiertnie otrzymał honorowe obywatelstwo miasta Wisły.
Obecnie Zespół Pieśni i Tańca „Śląsk” nosi imię Stanisława Hadyny. 1 lipca 2006 roku przed siedzibą zespołu kompozytorowi postawiony został pomnik.
Kompozycje.
Komponował m.in. utwory skrzypcowe, fortepianowe; wśród ważniejszych kompozycji znajdują się kantaty, poemat symfoniczno-baletowy "Wiosna", 250 pieśni chóralnych i solowych, 14 kolęd, 13 pieśni pasyjnych, a poza tym muzyka baletowa, teatralna i filmowa.
Dzieła literackie.
Dramat o Gandhim „Blessed Are the Peacemakers” otrzymał II Nagrodę na Międzynarodowym Konkursie Teatralnym UNESCO (1969); inny dramat, „Zdruzgotane sny”, zdobył II nagrodę Międzynarodowego Biennale Teatralnego w USA (1972).
Pełny tytuł debiutu literackiego Hadyny brzmi "Niezatarte ślady: opowieść z życia Szopena nagrodzona na Międzynarodowym Konkursie Filmowym 1949" (m.in. na podstawie tej książki Aleksander Ford zrealizował w 1951 film "Młodość Chopina").

</doc>
<doc id="523802" url="https://pl.wikipedia.org/wiki?curid=523802" title="Alastair MacLennan">
Alastair MacLennan

Alastair MacLennan (ur. 1943) - szkocki artysta intermedialny, performer.
Klasyk sztuki performance. Studia: 1960-1965 Duncan of Jordanstone College of Art Scotland, 1966-1968 School of Art Institute w Chicago. Zainteresowany tematyką: etyczną, estetyczną, polityczną. Prowadzi działalność pedagogiczną w wielu uczelniach artystycznych. Członek międzynarodowej grupy performerów "Black Market". Mieszka i pracuje w Belfaście. Często podejmuje temat sytuacji politycznej w Irlandii Północnej. Jak sam mówi: "Sztuka to demonstrowane łączenie i rozładowywanie konfliktów w działaniu, czy to duchowym, religijnym, politycznym, osobistym, społecznym czy kulturalnym. Uzdrawiać to scalać". 
Charakterystyczne od lat siedemdziesiątych są jego wielogodzinne wystąpienia (nawet 144 godzin, zwykle artysta nic nie jadł i nie spał przez cały czas ich trwania). Kilkakrotnie prezentował swoje performance w Polsce.

</doc>
<doc id="523805" url="https://pl.wikipedia.org/wiki?curid=523805" title="Karabin OSW-96">
Karabin OSW-96

OSW-96 – rosyjski wielkokalibrowy karabin wyborowy.
Historia.
Na początku lat 90. XX wieku KBI z Tuły zaprezentowało wielkokalibrowy karabin wyborowy W-94. W następnych latach powstawały kolejne prototypy i pod koniec lat 90. jedna z wersji tego karabinu oznaczona jako OSW-96 została przyjęta do uzbrojenia przez jednostki podporządkowane MWD Federacji Rosyjskiej.
Opis.
OSW-96 jest bronią samopowtarzalną. Zasada działania oparta o odprowadzanie gazów prochowych przez boczny otwór w lufie, zamek ryglowany przez obrót.
Lufa gwintowana, samonośna, zakończona hamulcem wylotowym, pod lufą mocowany jest dwójnóg.
Magazynek pudełkowy, wymienny o pojemności 5 naboi.
Karabin wyposażony jest w chwyt pistoletowy i kolbę. W razie konieczności kolba i tylna część komory zamkowej mogą być złożone na bok broni. Głównym celownikiem jest celownik optyczny, dodatkowo karabin wyposażony jest w mechaniczne przyrządy celownicze.

</doc>
<doc id="523807" url="https://pl.wikipedia.org/wiki?curid=523807" title="Prabuty (stacja kolejowa)">
Prabuty (stacja kolejowa)

Prabuty – stacja węzłowa w Prabutach, w województwie pomorskim, w Polsce. Według klasyfikacji PKP ma kategorię dworca lokalnego. 
W roku 2017 stacja obsługiwała 300–499 pasażerów na dobę.
W Prabutach zbiegają się 3 linie kolejowe: linia nr 9 Warszawa Wschodnia – Gdańsk Główny, linia nr 218 Prabuty – Kwidzyn oraz linia nr 232 Jabłonowo Pomorskie – Prabuty. Linia nr 238 na odcinku Myślice – Prabuty została rozebrana w 1945 roku. Na odcinku Prabuty – Kwidzyn od 2000 r. odbywa się jedynie ruch towarowy. Ruch pasażerski na linii Jabłonowo Pomorskie – Prabuty został zawieszony w 1990 roku; przez kilka następnych lat odbywał się ruch towarowy, a obecnie (2021) linia jest całkowicie rozebrana i zdewastowana. W latach 2011-2014 stacja została przebudowana w ramach modernizacji linii kolejowej nr 9 (m.in. zmieniono układ torów i peronów, wybudowano przejście podziemne, wymieniono rozjazdy). Pozwoliło to na podniesienie maksymalnej prędkości przejeżdżających składów pasażerskich ze 100 do 150 km/h, a towarowych do 120 km/h.

</doc>
<doc id="523808" url="https://pl.wikipedia.org/wiki?curid=523808" title="OSW-96">
OSW-96



</doc>
<doc id="523809" url="https://pl.wikipedia.org/wiki?curid=523809" title="Gnojankowate">
Gnojankowate

Gnojankowate ("Bolbitiaceae" Singer) – rodzina grzybów znajdująca się w rzędzie pieczarkowców.
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do rodziny tej należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="523813" url="https://pl.wikipedia.org/wiki?curid=523813" title="Siedem sióstr (Zapomniane Krainy)">
Siedem sióstr (Zapomniane Krainy)



</doc>
<doc id="523814" url="https://pl.wikipedia.org/wiki?curid=523814" title="Fundusz pożyczkowy">
Fundusz pożyczkowy

Fundusz pożyczkowy – instytucja niebędącą bankiem, której działalność koncentruje się na zapewnieniu dostępu do zewnętrznych źródeł kapitału poprzez udzielanie pożyczek. 
Poprzez umowę pożyczki fundusz zobowiązuje się przenieść na rzecz pożyczkobiorcy (np. przedsiębiorcy) określoną ilość pieniędzy. Ten ostatni zobowiązuje się do zwrotu tej samej ilości pieniędzy. W zamian za pożyczkę pożyczkobiorca zobowiązuje się do zapłaty na rzecz funduszu odsetek, przybierających formę oprocentowania. W rezultacie fundusz pożyczkowy uzyskuje środki na prowadzenie działalności, a pożyczkobiorca uzyskuje środki finansowe na realizację zamierzonych celów.
Fundusze pożyczkowe są ważnym instrumentem wsparcia finansowego dla małych i średnich przedsiębiorstw, zwłaszcza przy ograniczonej dostępności innych form finansowania zewnętrznego (w tym kredytów bankowych).

</doc>
<doc id="523819" url="https://pl.wikipedia.org/wiki?curid=523819" title="Taufik Pasza">
Taufik Pasza

Taufik Pasza lub Teufik Pasza, arab. محمد توفيق باشا (ur. 15 listopada 1852 w Kairze, zm. 7 stycznia 1892 w Heluanie) – kedyw Egiptu i Sudanu, syn Ismaila Paszy i księżniczki Szafik-Nur.
Życiorys.
W 1867 Ismail Pasza uzyskał tytuł kedywa. Tytuł był przekazywany od tej pory nie na najstarszego męskiego potomka Muhammada Alego, lecz z ojca na syna. Ismail wybrał to rozwiązanie ze względu na antypatię względem swego stryja Halima Paszy, najstarszego w rodzie, który uważał, że to jemu należy się ów tytuł i w przyszłości on sam będzie mógł wybrać swego następcę będącego jego synem. W ten sposób następcą tronu został najstarszy syn Ismaila, Taufik.
Mieszkał w pałacu w Heluanie, niedaleko Kairu, gdzie przez 12 lat wiódł spokojne życie, wyrabiając sobie reputację dzięki gustowi i dobremu smakowi oraz uczciwości.
W 1878 został przewodniczącym rady po dymisji Nubara Paszy. Sprawował tę funkcję jedynie przez kilka miesięcy. Potrafił unikać intryg, które kształtowały polityczne życie Egiptu.
Powrócił następnie do swej posiadłości daleko od zgiełku i kłopotów. Jednak miało okazać się, iż cieszył się spokojem niezbyt długo. 26 czerwca 1879 Ismail został odwołany z funkcji przez siebie sprawowanej, a zastąpiony został przez swego syna.
Nowy wicekról był podobno tak niezadowolony ze swojej nominacji, iż od razu zbeształ swego sługę, który dostarczył mu owych wieści. W owym czasie Egipt był w katastrofalnej sytuacji politycznej i gospodarczej głównie z powodu sporych długów zaciągniętych przez Ismaila, nieudanej restrukturyzacji gospodarki oraz nieskutecznej wojny z Etiopią. Sytuacja pogorszyła się w kilka miesięcy przed nominacją Taufika z powodu bezczynności Francji i Wielkiej Brytanii. Gospodarka kraju nie funkcjonowała, państwo stało na krawędzi zapaści. Ludność była niezadowolona, armia nielojalna. Sam władca nie posiadał ani mocnego charakteru ani doświadczenia, które pomogłoby mu pokierować odpowiednio krajem i całą administracją.
Chaos panował do listopada 1879. Wtedy to Wielka Brytania i Francja ponownie przejęły inicjatywę. Przez dwa lata Evelyn Baring jako rezydent kraju, Auckland Colvin i de Blignieres rządzili państwem usiłując wprowadzić reformy nie posiadając żadnych środków przymusu. Głównym celem zmian było przekształcenie struktury wewnętrznej państwa w ten sposób by można było spłacić całe zadłużenie w jak najkrótszym czasie. Nie interesowano się nastrojami ludności ani możliwościami gospodarki.
Przez cały ten okres rozgoryczenie w egipskiej armii rosło. Taufik był winiony za nieporozumienia podczas rozmów z rebeliantami. Jednak musiał postępować w ten sposób dbając o interesy mocarstw europejskich przez które został wyznaczony do sprawowania władzy. Musiał opowiedzieć się bądź za interesem kraju bądź za interesem imperiów zagranicznych kosztem własnego państwa.
Wszyscy niezadowoleni w Egipcie zgromadzili się wokół Ahmada Arabiego, który zdobył pierwszorzędną pozycję w wojsku. W lipcu 1882 niechętny stosunek Arabiego względem ekspansji brytyjskiej i czynione przez niego prace obronne doprowadziły do postawienia ultimatum przez angielskiego admirała. Zagrożona zbombardowaniem z angielskich statków była Aleksandria.
Przed bombardowaniem Aleksandrii zasugerowano Taufikowi, iż powinien opuścić miasto na statku. Proponowano ucieczkę wraz z neutralnymi siłami wojskowymi, wypłynięcie na swym własnym jachcie lub na stojącym w porcie parowcu. Na taką propozycję odpowiedział: „Nadal jestem kedywem i pozostanę z moimi ludźmi w niebezpieczeństwie”. Chociaż znajdował się w bezpiecznej odległości od zasięgu pocisków, we własnym pałacu, to jego życie było w niebezpieczeństwie. Kiedy doszło do ataku zbuntowanych żołnierzy Taufik zdołał zbiec do innego pałacu przemieszczając się pomiędzy płonącymi budynkami niszczonego miasta. Wicekról dowiódł swej odwagi także podczas epidemii cholery rok później.
Powrócił do Kairu po bitwie pod Tel-e-Kebir. Zgodził się na przeprowadzenie reform żądanych przez Wielką Brytanię i objął władzę, sprawując ją pod nadzorem specjalnego komisarza – Lorda Dufferina.
Gdy w Aleksandrii wybuchła epidemia cholery, domagał się odwiedzenia miasta. Podczas wizyt w szpitalach, których głównym celem było dodanie otuchy chorym osobom, towarzyszyła mu żona.
W 1884 lord Baring ponownie udał się do Egiptu jako konsul generalny Wielkiej Brytanii. Jego pierwszym zadaniem było nakłonienie Taufika do opuszczenia Sudanu przez wojska okupacyjne. Należy pamiętać, że w tym okresie nadal kwitł proceder łapania i sprzedawania niewolników na terenach na południe od Egiptu. Taufik wyraził zgodę na wycofanie armii z Sudanu aż pod Wadi Halfę.
Podczas negocjacji pomiędzy Anglikami a Turkami w 1886 Taufik zachował się lojalnie wobec sułtana tureckiego, który nadal pozostawał jego suwerenem. Taufik przedstawiał swego protektora z szacunkiem i przyjaźnią. Mimo to wicekról coraz bardziej podporządkowywał się poleceniom brytyjskiego wysłannika.
Taufik starał się także stwarzać pozory samodzielnego panowania. W 1888 zdymisjonował Nubara Paszę, zastępując go Riazem Paszą, któremu powierzył misję utworzenia Rady Ministrów. Uczynił to z powodu rozbieżności występujących między angielskim wysłannikiem a Nubarem Paszą.
Baring wręcz zachęcał wicekróla do ingerencji w wewnętrzne sprawy swego kraju, by zajmował się reformami dotyczącymi edukacji, prawa. Nie określa się Taufika jako osoby o mocnym charakterze, władał krajem dla własnych korzyści. Rozumiał istotę powiązań i wsparcia jakiego udzielała Wielka Brytania Egiptowi i wkrótce zaakceptował zaistniały stan rzeczy.
W życiu prywatnym był uprzejmy i grzeczny. Nie żądał ślepego uwielbienia ze strony poddanych, charakterystycznego dla władców wschodnich. W 1873 poślubił swoją krewną, Aminę Hanem, z którą stosunki układały mu się dobrze. Była jego jedyną żoną – Taufik był zwolennikiem monogamii.
Zmarł 7 stycznia 1892 w pałacu w Heluanie. Jego następcą został, zgodnie z nową regułą dziedziczności, jego najstarszy syn Abbas II.

</doc>
<doc id="523821" url="https://pl.wikipedia.org/wiki?curid=523821" title="Ford GT 90">
Ford GT 90



</doc>
<doc id="523826" url="https://pl.wikipedia.org/wiki?curid=523826" title="Cebu (prowincja)">
Cebu (prowincja)

Cebu – prowincja Filipin w regionie Central Visayas. Jest położona na 167 wyspach, z których największa jest wyspa Cebu w centralnej części kraju. Jest aktywnym sejsmicznie, w większości górzystym terenem, najwyższy szczyt – Mount Cabalasan (1014 m n.p.m.). Około 2700 tys. mieszkańców. Powierzchnia 4,4 tys. km². Stolicą jest miasto Cebu City.
Panuje tu klimat równikowy, wybitnie wilgotny. W górach wiecznie zielone lasy. Podstawą gospodarki jest rolnictwo i turystyka. Plaże uznaje się za najpiękniejsze na Filipinach. Uprawia się tytoń szlachetny, palmy kokosowe, kukurydzę i trzcinę cukrową. Występują pokłady rud miedzi i lignitów.

</doc>
<doc id="523829" url="https://pl.wikipedia.org/wiki?curid=523829" title="Miasta w Serbii">
Miasta w Serbii

Według danych oficjalnych pochodzących z 2011 roku w Serbii było ponad 60 miast o ludności przekraczającej 10 tys. mieszkańców. Stolica kraju Belgrad jako jedyne miasto liczyło ponad milion mieszkańców; 3 miasta z ludnością 100÷500 tys.; 13 miast z ludnością 50÷100 tys., 18 miast z ludnością 25÷50 tys. oraz pozostałe miasta poniżej 25 tys. mieszkańców.
Największe miasta w Serbii.
Największe miasta w Serbii według liczebności mieszkańców (stan na 2020 rok):
Miasta w Serbii.
Tabela z miastami o liczbie mieszkańców większej niż 10 000.

</doc>
<doc id="523831" url="https://pl.wikipedia.org/wiki?curid=523831" title="Miasta w Czarnogórze">
Miasta w Czarnogórze

Według danych oficjalnych pochodzących z 2011 roku Czarnogóra posiadała ponad 20 miast o ludności przekraczającej 2 tys. mieszkańców. Stolica kraju Podgorica jako jedyne miasto liczyło ponad 100 tys. mieszkańców; 1 miasto z ludnością 50÷100 tys., 8 miast z ludnością 10÷25 tys. oraz reszta miast poniżej 10 tys. mieszkańców.
Największe miasta w Czarnogórze.
Największe miasta w Czarnogórze według liczebności mieszkańców (stan na 01.04.2011):

</doc>
<doc id="523835" url="https://pl.wikipedia.org/wiki?curid=523835" title="Quatre Jours de Dunkerque">
Quatre Jours de Dunkerque

Quatre Jours de Dunkerque, oficjalnie Quatre Jours de Dunkerque – Grand Prix des Hauts de France, znany również w formie spolszczonej jako Cztery Dni Dunkierki – wieloetapowy wyścig kolarski, rozgrywany co roku w okolicach francuskiej Dunkierki.
Pierwsza edycja wyścigu odbyła się w 1955. Do 1962, zgodnie z nazwą liczył on cztery dni rywalizacji. Od 1963 liczba dni, w czasie których trwa wyścig jest różna – najczęściej jest to 6 dni, jednak w rekordowej edycji (1969) trwał 8 dni.
Od 2005 wyścig należał do cyklu UCI Europe Tour z kategorią 2.HC, a od 2020 został włączony do cyklu UCI ProSeries (edycje z 2020 i 2021 zostały ostatecznie odwołane, a Quatre Jours de Dunkerque z kategorią 2.Pro odbył się po raz pierwszy w 2022).
Po zmianie podziału administracyjnego Francji i połączeniu regionów Nord-Pas-de-Calais (w którym rozgrywany był wyścig Quatre Jours de Dunkerque) i Pikardia (w którym rozgrywano wyścig Tour de Picardie) w region Hauts-de-France zaprzestano organizacji wyścigu Tour de Picardie, dokonując jego połączenia z Quatre Jours de Dunkerque – od 2018 do nazwy tego drugiego dodano człon „Grand Prix des Hauts de France”, a w każdej edycji dwa dni rywalizacji odbywają się na terenie dawnego regionu Pikardia.
Zwycięzcy.
Opracowano na podstawie:

</doc>
<doc id="523836" url="https://pl.wikipedia.org/wiki?curid=523836" title="Leyte">
Leyte

Leyte – filipińska wyspa w środkowej części kraju. Położona między wyspami: Bohol i Cebu (na zachodzie), Samar (północny wschód) i Mindanao (na południu). Górzysta, liczne wygasłe wulkany. Najwyższy szczyt 1350 m n.p.m.
Panuje tu klimat równikowy, wilgotny. Zachowało się niewiele naturalnych obszarów leśnych. Podstawą gospodarki jest rolnictwo. Uprawia się trzcinę cukrową, banany, tytoń szlachetny, ryż i kukurydzę. Ludność zajmuje się rybołówstwem. Występują złoża manganu. Głównymi miastami są: Tacloban i Ormoc. Leyte jest połączona mostem San Juanico biegnącym nad cieśniną San Juanico z wyspą Samar.
8 listopada 2013 wyspę spustoszył tajfun Haiyan. Według wstępnych szacunków śmierć poniosło co najmniej 10 tysięcy osób. Zniszczone zostało w znacznym stopniu miasto Tacloban. Na sąsiedniej wyspie Samar żywioł zabił co najmniej 300 osób.

</doc>
<doc id="523837" url="https://pl.wikipedia.org/wiki?curid=523837" title="Przemysł I Ottokar">
Przemysł I Ottokar



</doc>
<doc id="523838" url="https://pl.wikipedia.org/wiki?curid=523838" title="Trębacze">
Trębacze

Trębacze (Herpetotherinae) – podrodzina ptaków z rodziny sokołowatych (Falconidae). 
Charakterystyka.
Obejmuje gatunki drapieżne (choć niektóre odżywiają się również pokarmem roślinnym i są wśród nich też padlinożercy), zamieszkujące Amerykę Południową i Środkową. Polują w locie lub chodząc po ziemi. Większość gatunków zamieszkuje lasy. Są mniejsze niż sokoły, mają dłuższe szyje i nogi, potężniejsze szpony i bardziej zaokrąglone skrzydła. Nie latają tak szybko jak sokoły. Głowa jest częściowo naga, często kolorowa. Upierzenie często błyszczące, czarne. W przeciwieństwie do sokołów budują własne gniazda.
Systematyka.
Do podrodziny należą następujące rodzaje:

</doc>
<doc id="523840" url="https://pl.wikipedia.org/wiki?curid=523840" title="Ekonomiczne skutki bezrobocia">
Ekonomiczne skutki bezrobocia



</doc>
<doc id="523841" url="https://pl.wikipedia.org/wiki?curid=523841" title="Konfesja westminsterska">
Konfesja westminsterska

Westminsterskie Wyznanie Wiary – jedno z najważniejszych protestanckich wyznań wiary, powstałe w Londynie w 1646. Dotyka ono podstaw wiary chrześcijańskiej. Powstało z inicjatywy angielskich purytan, dominujących w Anglii w czasach rządów Olivera Cromwella.
Składa się z trzydziestu trzech rozdziałów:

</doc>
<doc id="523842" url="https://pl.wikipedia.org/wiki?curid=523842" title="Wyznanie Westminsterskie">
Wyznanie Westminsterskie



</doc>
<doc id="523854" url="https://pl.wikipedia.org/wiki?curid=523854" title="Świniary (Wrocław)">
Świniary (Wrocław)

Świniary (niem. "Weidenhof, Schweinern") – osiedle Wrocławia w byłej dzielnicy Psie Pole.
Osiedle położone jest na północnej granicy miasta, graniczy przez Widawę z gminą Wisznia Mała, przy linii kolejowej do Poznania przechodzi nawet na północny brzeg rzeki. Od wschodu również graniczy z polami należącymi do Szymanowa w tejże gminie, od południa graniczy z Lipą Piotrowską, i przez pola irygacyjne z Rędzinem.
Nazwa.
Nazwa osiedla oznacza grupę ludności trudniąca się hodowlą nierogacizny – świniarzy, co wskazuje, że była to osada służebna
W spisanym po łacinie dokumencie średniowiecznym wydanym we Wrocławiu w 1266 roku, który sygnował książę śląski Henryk III Biały miejscowość wymieniona jest pod nazwą "Svinar" jako komora celna. W innych dokumentach zanotowano nazwy: 1318 r. – Swynar, 1326 r. – Swynern, 1353 r. – Sweynern, 1548 r. – Schweinernn, od 1666 do 1894 r. używano nazwy Schweinern. Polską nazwę "Świniary" oraz zgermanizowaną "Schweinern" wymienia w 1896 roku śląski pisarz Konstanty Damrot w książce o nazewnictwie miejscowym na Śląsku. Damrot w swojej książce wymienia również nazwę "Swinari" z roku 1490. Niemiecką nazwę "Weidenhof" wprowadzono w roku 1894, oznaczała ona "dwór nad Widawą".
Historia osady.
Najstarszym zapiskiem w dokumentach jest akt darowizny na rzecz klasztoru w Lubiążu, wsi z karczmą i mostem nad Widawą, dokonany przez komesa Mikorę z Ołbina. Dokument ten nie wymienia nazwy wsi, ale z analizy późniejszych dokumentów wynika, że właśnie w Świniarach był most zwany "Mostem Mikory".
W 1351 r. Karol IV przekazał wieś Piotrowi z Żarowa, w opisie tej posiadłości Piotra w 1353 r. wymieniono młyn. Jeszcze w 1622 r. we wsi mieszkało 25 – 50% Polaków. 
W 1795 r. wieś miała 433 mieszkańców, było tu 56 domów, dwór, folwark, plebania, 2 szkoły, 2 karczmy, młyn wodny, działało 2 kowali, 2 tkaczy, gorzelnik, olejarz, piwowar i rzeźnik.
W 1845 r. wymieniono 483 mieszkańców, 63 domy, były 2 folwarki, olejarnia i młyn, działało paru przekupni i 8 rzemieślników, hodowano 1000 owiec merynosów, 225 sztuk bydła. Do Wrocławia osadę włączono w 1973 r.
Zabytki.
Do wojewódzkiego rejestru zabytków wpisane są:
inne:
Komunikacja miejska.
Przez osiedle kursują autobusy:

</doc>
<doc id="523856" url="https://pl.wikipedia.org/wiki?curid=523856" title="Atalanta BC">
Atalanta BC

Atalanta Bergamasca Calcio – włoski klub piłkarski z siedzibą w Bergamo, grający od sezonu 2011/12 w rozgrywkach Serie A.
Historia.
Chronologia nazw:
Klub sportowy SBGSA Atalanta został założony w miejscowości Bergamo 17 października 1907 roku. Klub wziął nazwę od mitologicznej atletki Atalanty. Natychmiast zapisał się do F.I.F., ale rozgrywał jedynie mecze towarzyskie. Dopiero w sezonie 1914/15 zespół startował w mistrzostwach Promozione Lombarda (D2). Po zakończeniu I wojny światowej w sezonie 1919/20 klub został zakwalifikowany do Prima Categoria, w której zajął trzecie miejsce w grupie B "Prima Categoria Lombarda". W lutym 1920 klub połączył się z Bergamasca di Ginnastica e Scherma, po czym nazwa klubu otrzymała brzmienie Atalanta e Bergamasca di Ginnastica e Scherma, a następnie uproszczonado Atalanta Bergamasca Calcio. W następnym sezonie 1920/21 zespół uplasował się na czwartej pozycji w grupie E"Prima Categoria Lombarda". 24 lipca 1921 roku, podczas zgromadzenia na którym przedstawiono "Projekt Pozzo", plan reformy mistrzostw, który przewidywał zmniejszenie mistrzostw Pierwszej Dywizji Północnej do zaledwie 24 uczestników w porównaniu z 64 uczestnikami mistrzostw sezonu 1920/21, 24 największe włoskie kluby odłączyli się od FIGC, tworząc federację (CCI) i mistrzostwo ("Prima Divisione", znane również jako "Torneo delle 24"). Klub zdecydował się pozostać w szeregach FIGC, zajmując w sezonie 1921/22 trzecie miejsce w grupie B mistrzostw "Prima Categoria Lombarda". Przed rozpoczęciem sezonu 1922/23 ze względu na "kompromis Colombo" dotyczący restrukturyzacji mistrzostw, klub został zakwalifikowany do rozgrywek Seconda Divisione Lega Nord (D2), w których najpierw zwyciężył w grupie C, a w półfinale zajął drugie miejsce w grupie B. W następnym sezonie 1923/24 był trzecim w grupie B "Seconda Divisione Lega Nord".
Po reorganizacji systemu ligi w 1926 i wprowadzeniu najwyższej klasy, zwanej "Divisione Nazionale" klub w sezonie 1926/27 zajął drugie miejsce w grupie B Prima Divisione (D2). W następnej sezonie 1927/28 najpierw zwyciężył w grupie A "Prima Divisione", a potem w finale również był pierwszym, zdobywając promocję do "Divisione Nazionale". Jednak klub nie zatrzymał się na długo na najwyższym poziomie, po zajęciu 14 pozycji w grupie A "Divisione Nazionale" w sezonie 1928/29, spadł z pierwszej dywizji. W sezonie 1929/30 po podziale najwyższej dywizji na Serie A i Serie B, klub został zakwalifikowany do "Serie B". W 1937 zespół awansował po raz pierwszy do "Serie A", ale szybko został zdegradowany. Powrócił w 1940 i utrzymał się w niej do 1959. Po roku pobytu w "Serie B", powrócił do najwyższej klasy rozgrywek, by pozostać w niej do 1973. W 1964 roku drużyna zdobyła Puchar Włoch, a rok później doszła do półfinału Pucharu Zdobywców Pucharów. W 1981 klub został zdegradowany do Serie C1. Do drugiej ligi powrócił rok później, a w 1985 awansował ponownie do najwyższej klasy rozgrywek we Włoszech. Od tej pory klub balansuje między "Serie A" a "Serie B". Atalanta była degradowana w 1988, 1995 i 1998. W 2006 znów powróciła do "Serie A". W 2010 roku Atalanta ponownie znalazła się w drugiej lidze. W 2011 roku po raz kolejny awansowała do "Serie A".
Największym osiągnięciem drużyny było trzecie miejsce w lidze w 2019, 2020 i 2021.

</doc>
<doc id="523857" url="https://pl.wikipedia.org/wiki?curid=523857" title="Negros">
Negros

Negros − filipińska wyspa w środkowej części kraju. Położona między wyspą Panay na północnym zachodzie, a Cebu na wschodzie. Oblewana przez Morze Sulu południowym zachodzie, Morze Bohol na południowym wschodzie i Morze Wisayan na północy.
Powierzchnia 13,3 tys. km², aktywna sejsmicznie, kilka czynnych wulkanów, najwyższy Canlaon 2435 m n.p.m. Ok. 4,2 miliona mieszkańców.
Klimat równikowy wilgotny. Rozwinięte rolnictwo, dzięki żyznym glebom wulkanicznym. Uprawia się kukurydzę, ryż, trzcinę cukrową, palmę kokosową. Rozwinięte także rybołówstwo i górnictwo. Wydobywa się węgiel brunatny i rudy miedzi. Głównym miastem jest Bacolod.
Występuje tu wiele zagrożonych wyginięciem gatunków zwierząt, np. makak jawajski, krokodyle, jelenie i dziki. Żyją w wilgotnym lesie równikowym, stale zmniejszającym się.
Republika Negros.
3 listopada 1898 na Negros wybuchła rewolta przeciwko panowaniu hiszpańskiemu. 6 listopada oddziały hiszpańskie skapitulowały i rebelianci przejęli władzę nad wyspą. 27 listopada Negros zostało ogłoszone republiką. 30 kwietnia 1899 podpisano układ stowarzyszeniowy z USA. W 1901 Negros, podobnie jak całe Filipiny, stało się kolonią amerykańską.

</doc>
<doc id="523858" url="https://pl.wikipedia.org/wiki?curid=523858" title="Esther Ferrer">
Esther Ferrer

Esther Ferrer (ur. 1937 w San Sebastian) – hiszpańska artystka intermedialna, performerka. Mieszka i pracuje w Paryżu.
Prekursorka sztuki performance w Hiszpanii (pierwsze wystąpienia w 1967). W swojej twórczości posługiwała się formami geometrycznymi, fotografią. Współtworzyła grupę ZAJ. Prezentowała swoje prace w galeriach i muzeach na całym świecie, brała udział w Art Basel, ARCO Madryt, Festiwalu Polyphonix w Mediolanie i Paryżu, Festiwalu Muzyki Eksperymentalnej w Monachium, reprezentowała Hiszpanię na Biennale w Wenecji. Kilkakrotnie prezentowała swoje performance w Polsce.

</doc>
<doc id="523860" url="https://pl.wikipedia.org/wiki?curid=523860" title="Tomas Ramelis">
Tomas Ramelis

Tomas Ramelis (ur. 28 maja 1971 w Wilnie) – litewski piłkarz występujący na pozycji napastnika.
Ramelis swoją profesjonalną karierę rozpoczął w Žalgirisie Wilno. Już w pierwszym sezonie gry strzelił 6 bramek występując w 12 meczach. W następnym sezonie reprezentował barwy lokalnego rywala Žalgirisu, klubu Panerys Wilno. W trakcie dwóch lat gry w tym zespole zdobył 17 goli. W 1992 roku wyjechał do Niemiec, gdzie przez 4 sezony grał w 1. FSV Schwerin. W 1996 roku powrócił do ojczyzny, do swojego pierwotnego klubu. Spędził w nim kolejne 1,5 sezonu. Zdążył w tym czasie zagrać 23 razy i strzelić 10 bramek. Wywalczył wówczas również puchar kraju. Na wiosnę 1998 roku zaliczył epizod w belgijskim Royalu Antwerp FC. Jesienią powrócił do Žalgirisu, gdzie strzelając 1 bramkę przyczynił się do zdobycia mistrzostwa kraju przez ten klub. W tym samym sezonie udał się do Polski, gdzie rozpoczął występy w Stomilu Olsztyn. Grał w Polsce do końca swojej kariery, czyli do 2000 roku. W Stomilu zdobył 8 bramek.

</doc>
<doc id="523870" url="https://pl.wikipedia.org/wiki?curid=523870" title="Generałowie">
Generałowie

Generałowie (ang. "Gods and Generals" pol. "Bogowie i Generałowie") – amerykański film historyczny, druga część trylogii z okresu wojnie secesyjnej, nakręcony na podstawie książki Jeffa Shaary.
Akcja filmu rozgrywa się w okresie od kwietnia 1861 – tuż po ataku na Fort Sumter, do kwietnia 1863 – kiedy to zmarł jeden z największych generałów konfederackich, Thomas „Stonewall” Jackson.
Film jest prequelem "Gettysburga" i "Last Full Measure".
Obsada.
"w kolejności alfabetycznej"

</doc>
<doc id="523876" url="https://pl.wikipedia.org/wiki?curid=523876" title="Herby (Kielce)">
Herby (Kielce)

Herby – północno-zachodnia część Kielc.
Początkowo Herby były zamieszkiwane przez kolejarzy, z uwagi na funkcjonującą do dziś stację kolejową Kielce Herbskie oraz linię kolejową Kielce-Fosowskie, która przecinała ten obszar, stanowiąc jednocześnie południową granicę dzielnicy. Od północnej strony Herby graniczą z kompleksem leśnym oraz dzielnicą Skrzetle, na terenie której znajduje się Elektrociepłownia Kielce.
Obecnie Herby są mieszkalno-przemysłową częścią Kielc z dominującą zabudową domków jednorodzinnych oraz bloków mieszkalnych. Od nazwy Herbów pochodzi określenie "Most Herbski", stanowiący wiadukt nad linią kolejową Kielce-Fosowskie w ciągu ul. 1 Maja – jednej z głównych ulic miasta.
Na Herbach zlokalizowany jest Pierwszy Urząd Skarbowy przy ul. Wróblej 17, Drugi Urząd Skarbowy przy ul. Częstochowskiej i jeden z gmachów Urzędu Miasta Kielce przy ul. Strycharskiej. Przy ul. mjra Jana Piwnika "Ponurego" znajduje się Staropolska Szkoła Wyższa i Stowarzyszenie Bezpieczny Dom. Przy ulicy Helenówek mieści się również zespół szkół ponadpodstawowych AWANS. Przy ulicy Wróblej znajduje się Szkoła Podstawowa nr. 5. Osiedle Herby posiada centrum handlowe "Centrum Herby".
Komunikacja.
Przez Herby przechodzi droga krajowa nr 74 Wieluń-Zosin (ul. Łódzka). Jest to dwujezdniowa droga, która w przyszłości ma zostać ulepszona do standardu drogi ekspresowej.
Dojazd autobusami linii: 9, 21, 23, 32, 36, 44, 53, 54, 107, i 112.
Nazwa.
Nazwa "Herby" jest wzmiankowana w dokumentach od 1910 roku i pochodzi bezpośrednio od nazwy osady robotniczej Herby pod Częstochową. Takie niecodzienne przeniesienie nazewnictwa nastąpiło podczas budowy linii kolejowej łączącej wspomniane miejscowości z Kielcami i stacji kolejowej Kielce Herbskie.

</doc>
<doc id="523879" url="https://pl.wikipedia.org/wiki?curid=523879" title="Laugh Now, Cry Later">
Laugh Now, Cry Later

Laugh Now, Cry Later – siódmy album muzyczny amerykańskiego rapera Ice Cube'a wydany 6 czerwca 2006 roku nakładem Lench Mob Records.
Ice Cube w jednym z wywiadów twierdzi, że album brzmi tak jak jego pierwsze dwie solowe płyty ("AmeriKKKa's Most Wanted" i "Death Certificate"). Krążek zawiera dwa utwory nagrane z raperem z Zachodniego Wybrzeża Snoop Doggiem. Oprócz tego na płycie udzielają się m.in. członkowie WC i Lil Jon. Long Play zawiera 20 utworów, promują go single: "Why We Thugs", Go To Church, Chrome &amp; Paint i You Gotta Lotta That.

</doc>
<doc id="523885" url="https://pl.wikipedia.org/wiki?curid=523885" title="Niepodpisujący się Kościół Prezbiteriański Irlandii">
Niepodpisujący się Kościół Prezbiteriański Irlandii

Niepodpisujący się Kościół Prezbiteriański Irlandii (ang. "Non-subscribing Presbyterian Church of Ireland") – jeden z najbardziej liberalnych doktrynalnie Kościołów protestanckich, praktycznie pozbawiony dogmatów. Posiada około czterech tysięcy wyznawców w Irlandii (2 kościoły) i Irlandii Północnej (32 kościoły).
Historia.
Niepodpisujący się Prezbiteriański Kościół Irlandii wywodzi swoją nazwę i ideę liberalnego oraz tolerancyjnego chrześcijaństwa z XVIII wieku. Prezbiteriańscy ministrowie, którzy nie chcieli uznać Wyznania Westminsterskiego (podpisać się pod nim) założyli w 1725 roku prezbiterię w Antrim. Podobne zjawisko doprowadziło do powstania w 1830 roku Synodu Remonstrantów Ulsteru. W 1910 roku doszło do połączenia obu organizacji w Synod Generalny Niepodpisującego się Prezbiteriańskiego Kościoła Irlandii. W 1935 roku dołączył do niego historyczny Synod z Munster.
Wiara.
Kościół jest lojalny dwóm zasadom:
Wiara Kościoła:
Kontakty z innymi wyznaniami.
Kościół jest ściśle związany z unitarianizmem. Choć odrębny od Głównego Zrzeszenia Unitarian i Wolnych Kościołów Chrześcijańskich to ministrowie Kościoła są jednocześnie ministrami GAUFCC i przygotowują się w należących do niego seminariach. 
Kościół jest członkiem ICUU, Irlandzkiej Rady Kościołów, Europejskiej Sieci Liberalnych Protestantów i Międzynarodowego Stowarzyszenia na rzecz Wolności Religijnej.

</doc>
<doc id="523888" url="https://pl.wikipedia.org/wiki?curid=523888" title="Niepodpisujący się Prezbiteriański Kościół Irlandii">
Niepodpisujący się Prezbiteriański Kościół Irlandii



</doc>
<doc id="523890" url="https://pl.wikipedia.org/wiki?curid=523890" title="Skórnikowate (grzyby)">
Skórnikowate (grzyby)

Skórnikowate ("Stereaceae" Pilát) – rodzina grzybów z rzędu gołąbkowców ("Russulales").
Systematyka.
Pozycja według Index Fungorum: "Stereaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Według "Dictionary of the Fungi" do rodziny "Stereaceae" należą rodzaje
Nazwy polskie według W. Wojewody z 2003 r.

</doc>
<doc id="523891" url="https://pl.wikipedia.org/wiki?curid=523891" title="Powstanie poznańskie">
Powstanie poznańskie

powstanie poznańskie może określać:

</doc>
<doc id="523892" url="https://pl.wikipedia.org/wiki?curid=523892" title="Zygmunt Zgraja">
Zygmunt Zgraja

Zygmunt Zgraja (ur. 11 maja 1937 w Mysłowicach), wirtuoz harmonijki ustnej. Instrumentalista, aranżer i kompozytor.
Jego dorobek artystyczny, to szereg utworów na harmonijkę ustną, wykorzystywaną w różnych formach muzycznych: od tria harmonijek, aż po orkiestrę symfoniczną. Tworzy i wykonuje zarówno muzykę rozrywkową (w wielu odmianach), jak i poważną. W zakresie muzyki poważnej szczytowym osiągnięciem jest kompozycja „CONCERT PHANTASY for Harmonica and Symphony Orchestra”, której prawykonanie odbyło się 18 kwietnia 2007 w filharmonii zabrzańskiej. Tworzy także i nagrywa muzykę do filmów, jego harmonijkę słychać w takich filmach, jak "Grzeszny żywot Franciszka Buły", "Vabank", lub "Bolek i Lolek na Dzikim Zachodzie".
Od roku 1970 jest liderem zespołu Con Brio. Członek zarządu Międzynarodowej Federacji Harmonijek Ustnych (FIH). Juror światowych festiwali harmonijki ustnej.

</doc>
<doc id="523898" url="https://pl.wikipedia.org/wiki?curid=523898" title="Osiedle Grunwaldzkie">
Osiedle Grunwaldzkie

Zobacz też:

</doc>
<doc id="523901" url="https://pl.wikipedia.org/wiki?curid=523901" title="Stereum">
Stereum

Stereum Hill ex Pers. (skórnik) – rodzaj grzybów z rodziny skórnikowatych ("Stereaceae").
Systematyka i nazewnictwo.
Pozycja w klasyfikacji według Index Fungorum: "Stereaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Rodzaj "Stereum" jest typem nomenklatorycznym rodziny skórnikowatych ("Stereaceae"). Takson ten został opisany po raz pierwszy przez Johna Hilla, natomiast poprawnie zdiagnozował go taksonomicznie (jako: "„Pileo coriaceo dimidiato manifesto ut plurimum fasciato.”") Christiaan Hendrik Persoon w "„Neues Magazin für die Botanik”" z 1794, klasyfikując jednocześnie do ówczesnego rzędu "Hymenothecium".
Synonim "Haematostereum" Pouzar.
Nazwę polską nadał Józef Jundziłł w 1888 r. W polskim piśmiennictwie mykologicznym należące do tego rodzaju gatunki opisywane były także jako: pleśniak, skórniak, skrzepka.
Charakterystyka.
Grzyby saprotroficzne lub pasożytnicze, rozwijające się w drewnie i powodujące jego białą zgniliznę drewna. Wytwarzają owocniki płasko rozpostarte (z falisto odgiętymi brzegami), czasami wachlarzowate, z miąższem o skórzastej lub łykowatej, elastycznej konsystencji. Hymenofor jest gładki i znajduje się na zewnętrznej lub spodniej stronie owocników. Zarodniki skórników mają cylindryczny pokrój, są gładkie i pozbawione pory rostkowej, a ich wysyp jest biały, amyloidalny.

</doc>
<doc id="523903" url="https://pl.wikipedia.org/wiki?curid=523903" title="Ołbin">
Ołbin

Ołbin (niem. "Elbing", także "Der Vicenz Elbing") – osiedle we Wrocławiu, na północ od Ostrowa Tumskiego, zalążek osadnictwa we Wrocławiu, lokalizowany w rejonie współczesnych ulic Wyszyńskiego, Nowowiejskiej i Prusa, w pobliżu obecnego kościoła św. Michała Archanioła. Kościół ten wybudowano w XIX wieku na miejscu ufundowanego w latach 30. XII w. przez komesa Piotra Włostowica opactwa benedyktyńskiego św. Wincentego, zburzonego w 1529 w obliczu zagrożenia miasta najazdem tureckim. Opactwo położone było nad brzegiem Odry, obecnie, w wyniku blisko tysiącletnich zmian jej koryta oraz zasypania starorzeczy i części fosy, kościół św. Michała znajduje się kilkaset metrów od rzeki i tylko współczesny Park Stanisława Tołpy i znajdujący się w nim staw pozostaje reliktem przeszkód wodnych w ówczesnym systemie umocnień.
Nazwa.
Miejscowość po raz pierwszy zanotowana w łacińskim dokumencie z 1175 roku jako "Olbinum" we fragmencie "„in Olbino”". Notowana także w 1202 jako "Olpinow", 1253 "Vlbim" oraz "Uolbim", 1264 "Olbina", "Albingum", "Olbingum", "Elbinga".
Znaczenie nazwy Ołbin nie jest jednoznaczne. Najczęściej wywodzi się je od imienia Albin, ale językoznawcy podają także inne wywody np. niemiecki językoznawca Paul Hefftner jako jedno z możliwych znaczeń podaje słowo "„łabędź”".
W spisanym po łacinie dokumencie średniowiecznym wydanym we Wrocławiu 26 lutego 1253 roku, który sygnował książę śląski Henryk III Biały, miejscowość wymieniona jest pod nazwą "Vlbim".
Miejscowość została wymieniona w zlatynizowanej formie "Olbino" w łacińskim dokumencie wydanym 10 sierpnia 1201 roku przez kancelarię papieża Innocentego III wydanym w Segni. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Olbingo".
Olbin (Elbing) według Domańskiego jest nazwą dzierżawczą pochodzącą od przezwiska Olba (Albin). Obecna forma Ołbin przyjęła się w powszechnym użyciu po raz pierwszy na planie Wrocławia z 1972.
Historia.
Ołbin pozostawał w większej swej części aż do początku XIX wieku poza granicami i poza murami miasta Wrocławia. Tylko część Ołbina, związana ściśle z przedpolem miejskich fortyfikacji, włączona została pod zarząd miasta już w 1768 i 1800. Leżąc na północnym, „polskim” brzegu Odry często był plądrowany przez oblegające Wrocław armie bądź – jak w XVI wieku – niszczony przez obrońców miasta w celu uniemożliwienia tym armiom znalezienia schronienia w trakcie oblężenia. Po zdobyciu Wrocławia w 1807 przez wojska napoleońskie i decyzji okupujących go władz o zburzeniu fortyfikacji miejskich i zasypaniu części fosy Ołbin został, wraz z kilkoma innymi graniczącymi z lokacyjnym Starym Miastem przedmieściami, włączony w 1808 w granice miasta Wrocławia jako część Przedmieścia Odrzańskiego.
Na zachodnim skraju Ołbina, przy ulicy Ołbińskiej nr 1, przy zbiegu z dzisiejszymi ulicami Krętą i Jedności Narodowej znajdowała się wpierw (od XIV w.) kaplica św. Hieronima, potem kościół św. Urszuli i Jedenastu Tysięcy Dziewic (dziś jest to Kościół Opieki św. Józefa); w sąsiedztwie funkcjonowało przykościelne leprozorium, potem przytułek dla kobiet. W 1776 roku, na polecenie Fryderyka II Wielkiego Carl Gotthard Langhans zaprojektował i wybudował w południowej części Ołbina, w okolicy skrzyżowania dzisiejszych ulic Sienkiewicza i Świętokrzyskiej, „bramę Fryderyka”. Budowla ta po 1820 służyła jako schronienie dla biednych, aż w 1858 zdecydowano się ją rozebrać. W połowie XIX wieku w bezpośrednim sąsiedztwie kościoła św. Michała (na południe) przy dzisiejszym skrzyżowaniu ulic Matejki i Prusa funkcjonowała huta szkła. Na północ od kościoła, w Nowej Wsi Polskiej w rejonie dzisiejszego skrzyżowania Barlickiego i Orzeszkowej znajdował się „Ogród Ludowy” ("Der Volks Garten"), zaś ścieżka wiodąca z miasta do tego Ogrodu, częściowo pokrywająca się z dzisiejszą ulicą Edyty Stein, nosiła (1873) nazwę "Fussweg nach dem Volks Garten" („ścieżka do Ogrodu Ludowego”). W osiedlu Ołbin urodziła się w 1891 i wychowywała św. Teresa Benedykta od Krzyża; jej dom rodzinny przy ul. Nowowiejskiej zamieniony jest w muzeum. W II połowie XIX wieku powstała Wrocławska Spółdzielnia Konsumencka, która stała się zalążkiem funkcjonującej do niedawna przy skrzyżowaniu Sienkiewicza ze Świętokrzyską (naprzeciw Muzeum Przyrodniczego i Ogrodu Botanicznego) piekarni „Mamut”, przez wiele lat największej w Europie wytwórni pieczywa i makaronu. Obok piekarni funkcjonował w II połowie XIX wieku Instytut Głuchoniemych, a jeszcze nieco dalej na wschód – założony dzięki zapisowi testamentowemu hr. von Sedlnitzky’ego w 1872 Ewangelicki Konwikt Teologiczny „Johanneum”. W latach 1902–1904 przy ul. Prusa ("Lehmdamm") na południe od parku Nowowiejskiego postawiono okazały wspólny budynek Królewskiej Szkoły Rzemiosł Budowlanych i Wyższej Szkoły Budowy Maszyn ("Königliche Bau-Gewerk-Schule und Maschinen-Bau-Schule"). Projektantami budynku oraz zabudowań towarzyszących – domu dyrektorów, sanitariatów dla uczniów i laboratorium maszyn – byli architekci miejscy Richard Plüddemann i Karl Klimm. Po roku 1945 w budynku tym znalazł sobie miejsce Instytut Botaniczny Uniwersytetu Wrocławskiego, później Politechnika Wrocławska z jej Wydziałem Łączności (przemianowanym w 1966 na Wydział Elektroniki); wybudowany na tej samej działce (z wejściem od ul. Rozbrat) dawny dom dyrektorów zajęła Akademia Rolnicza; znajdowała się tam m.in. pracownia prof. Tołpy.
Osiedle w obecnym kształcie zabudowane jest gęsto, głównie kamienicami z przełomu XIX i XX wieku. Podczas oblężenia "Festung Breslau" w 1945 jego zabudowa nie uległa aż tak poważnym zniszczeniom, jak niektóre inne rejony miasta (np. jak sąsiadujący z Ołbinem plac Grunwaldzki). Dlatego wciąż tak liczne są tu stuletnie kamienice, które w niektórych tylko miejscach ustępują zabudowie z końca XX i początków XXI wieku. Zaliczane jest do Śródmieścia, w 1991 wydzielono zeń osobne osiedla Nadodrze (na zachodzie) i Plac Grunwaldzki na południu. Obecnie graniczy z Kleczkowem i Nadodrzem (na zachodzie), Starym Miastem i placem Grunwaldzkim (na południu), przez Starą Odrę z Zaciszem (na wschodzie) i – również przez Starą Odrę – z Karłowicami (na północy). Według szacunków Rady Miasta Wrocławia z 2004 roku Ołbin zamieszkuje około 41,1 tysięcy osób.

</doc>
<doc id="523906" url="https://pl.wikipedia.org/wiki?curid=523906" title="Roślina wapieniolubna">
Roślina wapieniolubna

Roślina wapieniolubna, kalcyfit – rodzaj kalcyfilów, roślina, która najlepiej rozwija się na podłożu bogatym w jony wapnia, o pH znacznie powyżej 8. Rośliny te szczególnie często spotyka się na skałach wapiennych i glebach wapiennych, takich, jak rędziny kredowe i inne. Z reguły rośliny te są również roślinami zasadolubnymi. Wyróżnia się wśród nich rośliny umiarkowanie wapieniolubne, oraz wybitnie wapieniolubne. Gatunki roślin wapieniolubnych mogą być roślinami wskaźnikowymi gleb bogatych w wapń.
Do roślin wapieniolubnych należą m. in:
acydofil, acydofit, acydofob, kalcyfil, kalcyfob

</doc>
<doc id="523909" url="https://pl.wikipedia.org/wiki?curid=523909" title="Kalcyfit">
Kalcyfit



</doc>
<doc id="523910" url="https://pl.wikipedia.org/wiki?curid=523910" title="Rośliny wapieniolubne">
Rośliny wapieniolubne



</doc>
<doc id="523913" url="https://pl.wikipedia.org/wiki?curid=523913" title="Ça Ira (opera)">
Ça Ira (opera)

Ça Ira (fr. "uda się" lub "będzie dobrze", "pójdzie") – trzyaktowa opera kompozytora, basisty i lidera Pink Floyd Rogera Watersa do libretta Étienne'a Roda-Gila i jego żony Nadine. Autor nadał operze podtytuł "There is Hope", czyli po angielsku "jest nadzieja". Tytuł nawiązuje do pieśni "Ah! ça ira" sankiulotów, z czasów rewolucji francuskiej.
Historia utworu.
Prace rozpoczęły się w roku 1987, w roku 1988 została nagrana pierwsza wersja, lecz dyrekcje teatrów operowych odmawiały Watersowi, i tak, do roku 1995 projekt był zamrożony. W Operze Paryskiej nie pomogło nawet wstawiennictwo zachwyconego dziełem François Mitterranda.
Zrealizowana z rozmachem "Ça Ira" zebrała dobre recenzje. Mimo faktu, iż krytycy są podzieleni co do przejrzystości utworu, zgodni są co do profesjonalizmu i poziomu muzyki. Niektórzy mimo to mówią, że Waters mógł puścić wodze fantazji dalej, i stworzyć odważniejsze dzieło. Obawiając się krytyki za modernizm, autor stworzył dość konserwatywne w formie przedstawienie i ponoć, odetchnął z ulgą widząc reakcje krytyki na pokazie premierowym.
Utwór zawiera motywy dotyczące rewolucji francuskiej. Premiera odbyła się w Rzymie 17 listopada 2005. Dwupłytowy album z nagraniem opery został wydany 26 września 2005, udział w nagraniu wzięli m.in. Bryn Terfel, Huang Ying i Paul Groves.
Nagrody.
Muzyka i album dotarły na pierwsze miejsca prestiżowych list muzyki poważnej w Stanach Zjednoczonych i w Wielkiej Brytanii.
W Polsce nagrania osiągnęły status platynowej płyty.
Przedstawienia.
Dotychczas odbyły się tylko cztery przedstawienia "Ça Ira". Premiera w Rzymie, i kolejne, w tym samym miejscu lecz wieczór później. Muzycy występowali na tle dużego telebimu, który wyświetlając obrazy i filmy, pomagał w odbiorze i zrozumieniu fabuły. Kolejne przedstawienia odbyły się w Teatrze Wielkim w Poznaniu 30 grudnia oraz 31 grudnia 2006 roku.
Pełne przedstawienie odbyło się 25 sierpnia 2006 w Poznaniu w Polsce na terenie Międzynarodowych Targów Poznańskich (plac św. Marka) z okazji obchodów pięćdziesięciolecia Poznańskiego Czerwca '56.
W poznańskim przedstawieniu udział wzięło ponad 200 aktorów z Teatru Wielkiego (Opery) w Poznaniu oraz Teatru Buffo. Spektakl wyreżyserował Janusz Józefowicz, on również był twórcą choreografii. 
Scena miała kształt znaku nieskończoności, a w spektaklu zostało wykorzystanych wiele nietypowych elementów scenografii, między innymi: 10-metrowy krzyż, wiszące klatki z ludźmi, samochód, olbrzymie flagi, pochodnie, trampoliny, trapezy, konie, wiele z nich było przemieszczanych w trakcie spektaklu przy pomocy dźwigu. Autorem scenografii był Andrzej Woroniec. Aktorzy ubrani byli w przygotowywane z rozmachem kostiumy autorstwa Marii Balcerek.
W przedsięwzięciu zaangażowanych było około 500 artystów, a cały show kosztował 5,5 mln zł. Trasa koncertowa, która zakłada angażowanie lokalnych artystów do niektórych ról, składa się z Pekinu, Tokio i Moskwy.

</doc>
<doc id="523914" url="https://pl.wikipedia.org/wiki?curid=523914" title="Ca Ira">
Ca Ira



</doc>
<doc id="523917" url="https://pl.wikipedia.org/wiki?curid=523917" title="Luis Enrique Martínez">
Luis Enrique Martínez

Neco, właśc. Luis Enrique Martínez (ur. 11 lipca 1982 w Necoclí) – kolumbijski piłkarz występujący na pozycji bramkarza. W sezonie 2010 zawodnik klubu Once Caldas.
Martínez ma za sobą sześć występów w reprezentacji Kolumbii. 30 maja 2006 w towarzyskim meczu z Polską strzelił gola Tomaszowi Kuszczakowi wykopując piłkę spod własnej bramki.
Wziął udział w Copa America w 2011 roku .

</doc>
<doc id="523918" url="https://pl.wikipedia.org/wiki?curid=523918" title="Szczeciniakowce">
Szczeciniakowce

Szczeciniakowce ("Hymenochaetales" Oberw.) – rząd grzybów z klasy pieczarniaków ("Agaricomycetes"). W polskiej literaturze nazywane też szczecinkowcami.
Systematyka.
"Agaricomycetidae, Agaricomycetes, Agaricomycotina, Basidiomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" do rzędu "Hymenochaetales" należą taksony:

</doc>
<doc id="523921" url="https://pl.wikipedia.org/wiki?curid=523921" title="Naiwny klasyfikator Bayesa">
Naiwny klasyfikator Bayesa



</doc>
<doc id="523923" url="https://pl.wikipedia.org/wiki?curid=523923" title="Ah! ça ira">
Ah! ça ira

Ah! ça ira, ça ira, ça ira (franc. "powiedzie się, pójdzie") – najsłynniejsza i najbardziej popularna pieśń rewolucji francuskiej aż do powstania Marsylianki, nieoficjalny hymn rewolucyjnej Francji. Została napisana w maju 1790 roku przez nieznanego z imienia żołnierza Ladré. Wykorzystał on ulubioną arię Marii Antoniny (autorstwa kompozytora de Bécourta).
Prawdopodobnie refren "ça ira" był nawiązaniem do słów Benjamina Franklina, wypowiedzianych w Paryżu 22 grudnia 1776 roku, kiedy to na pytanie o szanse zwycięstwa rewolucji amerykańskiej miał odpowiedzieć łamaną francuszczyzną: "ça ira, ça ira " - "powiedzie się".

</doc>
<doc id="523929" url="https://pl.wikipedia.org/wiki?curid=523929" title="The Very Best of Jimmy Somerville, Bronski Beat and The Communards">
The Very Best of Jimmy Somerville, Bronski Beat and The Communards

The Very Best of Jimmy Somerville, Bronski Beat and The Communards – szósty, tym razem dwupłytowy, album w solowej karierze Jimmy'ego Somerville'a (ex Bronski Beat, ex The Communards), będący przypomnieniem starych przebojów obydwu zespołów Somerville'a. Druga płyta zawiera remixy i specjalne, przearanżowane i przedłużone wersje wybranych hitów.
Lista utworów.
Dysk 1
Dysk 2
Źródło: http://www.jimmysomerville.net/, 2006-06-03

</doc>
<doc id="523937" url="https://pl.wikipedia.org/wiki?curid=523937" title="Helsingborgs IF">
Helsingborgs IF

Helsingborgs IF (wymawiany także Hälsingborgs IF między 1912 a 1971 rokiem), najczęściej nazywany HIF lub Helsingborg, to szwedzki klub piłkarski z miasta Helsingborg. Założony 4 lipca 1907 roku klub siedmiokrotnie zdobył tytuł mistrza Szwecji i pięciokrotnie puchar Szwecji. Obecnie gra w Superettan.
Historia.
2005: Rok porażek.
Helsingborg zaczął 2005 rok mocnym uderzeniem, wygrywając cztery z pięciu pierwszych meczów, lecz sezon zakończył ledwie na szóstej pozycji Allsvenskan, przegrywając w trakcie sezonu oba derbowe mecze z Malmö FF.
2006: Zwycięska jesień.
Zespół Helsingborga powoli przeszedł wiosnę sezonu 2006 Allsvenskan. Przegrali ponownie derbowy mecz z Malmö FF i po tej porażce zwolniony został trener Peter Swärdh, natomiast po przerwie związanej z rozgrywanymi na niemieckich boiskach Mistrzostwach Świata, żywa legenda klubu, Henrik Larsson, powrócił do Helsingborga razem z nowym trenerem, Stuartem Baxterem i Helsingborg zaczął wygrywać mecze. Po zwycięstwie u siebie 3:2 w derbowym meczu z IFK Göteborg, Helsingborg zakończył sezon na czwartej pozycji, lecz jako zdobywca Pucharu Szwecji po zwycięstwie 2:0 nad Gefle IF w finałowym spotkaniu.

</doc>
<doc id="523940" url="https://pl.wikipedia.org/wiki?curid=523940" title="David Buss">
David Buss

David M. Buss (ur. 14 kwietnia 1953) – amerykański profesor psychologii, zajmujący się psychologią ewolucyjną. Autor licznych publikacji i książek z zakresu psychologii ewolucyjnej.
Absolwent Uniwersytetu w Berkeley. Wieloletni profesor University of Texas at Austin.

</doc>
<doc id="523943" url="https://pl.wikipedia.org/wiki?curid=523943" title="Meeting of Styles">
Meeting of Styles

Meeting of Styles – wywodzi się z niemieckiego Festiwalu "Wall Street Meeting". Główną ideą imprezy jest ukazanie graffiti jako jednego z rozwijających się kierunków sztuki, ale również umożliwienie młodym ludziom ekspresji ich talentów.
Impreza odbywała się od 2002 roku w Łodzi. W 2003 prezydent Łodzi, Jerzy Kropiwnicki, nie wydał zgody na przeprowadzenie w tym mieście II edycji Festiwalu Meeting of Styles w Polsce. Szansę na organizację imprezy wykorzystał Bełchatów, do którego przyjechali grafficiarze z Polski oraz innych krajów. Tematem przewodnim był „Adam i Ewa w Raju” – co miało stanowić nawiązanie do herbu Bełchatowa. Grafficiarze malowali na murze otaczającym parafię Narodzenia Najświętszej Maryi Panny od strony parku przy placu Gabriela Narutowicza.
Od 2011, za sprawą Europejskiej Fundacji Kultury Miejskiej, Meeting of Styles regularnie odbywa się w Lublinie. Impreza została połączona z odbywającym się od 2008 roku Lubelskim Festiwalem Graffiti. Tylko w 2012 roku do Lublina zjechali tacy twórcy jak Cakes (Point), Kaos, Nug, Fits, Hell, Dekis, Aie, Arp, Boston, Crax, Drombo, Exer, Fresh, Kersoe, Mat, Naris, Piks, Poket, Reno, Riam, Rune, Rysa, Shek, Shot, Skat, Skem, Stier, Time, Waf. Festiwalowi, oprócz tradycyjnych już warsztatów i pokazu filmów, towarzyszyła wystawa "They Call Us Vandals", prezentująca najbardziej utytułowaną, szwedzką scenę graffiti. Wystawa jednocześnie zainaugurowała działalność Brain Damage Gallery. W 2013 r. impreza została przejęta przez Urząd Miasta Lublin i przemianowana zgodnie z polityką promocyjną miasta na Międzynarodowy Festiwal Sztuki Muralu (Graffiti) „Meeting of Styles”.

</doc>
<doc id="523944" url="https://pl.wikipedia.org/wiki?curid=523944" title="Claire Forlani">
Claire Forlani

Claire Antonia Forlani (ur. 17 grudnia 1971 w Twickenham) – brytyjska aktorka.
Życiorys.
Jest córką Angielki i Włocha. Kiedy miała 11 lat rozpoczęła naukę w London's Art Educational School na wydziale aktorstwa i tańca. Uczęszczała do tej szkoły przez 6 lat.
Zadebiutowała na małym ekranie w serialu "Press Gang", gdzie występowała w latach 1991–1992. Na dużym ekranie wystąpiła po raz pierwszy w filmie "Cygańskie oczy" Vinci Vogue Anžlovara (1992). Pierwszy sukces odniosła dzięki roli Giny Cardinale w ekranowej biografii "Basquiat – Taniec ze śmiercią" Juliana Schnabela. Kojarzona jest przede wszystkim z kinem niezależnym. Wystąpiła m.in. w takich obrazach jak: "Życie na krawędzi" Stephena T. Kaya wraz z Keanu Reevesem, "Namiętność i zdrada" Radhy Bharadwaja z Christianem Slaterem i "Dziewczyny i chłopaki" Roberta Iscove’a z Freddiem Prinze'm Jr. Ma też na swoim koncie główną rolę w wysokobudżetowej produkcji – zagrała u boku Brada Pitta i Anthony’ego Hopkinsa w melodramacie "Joe Black". W 2006 dołączyła do obsady serialu "CSI: Kryminalne zagadki Nowego Jorku", gdzie grała koronera zajmującego się nietypowymi zgonami.
W 2001 była twarzą marki L’Oréal. Została sklasyfikowana na 51. miejscu w 2000 i 89. miejscu w 2001 na liście „100 Najseksowniejszych Kobiet” magazynu "Stuff", a także na 85. miejscu na liście magazyny "FHM" ("For Him Magazine").
W 2007 wyszła za mąż za aktora Dougraya Scotta, z którym wychowuje dwoje pasierbów.

</doc>
<doc id="523950" url="https://pl.wikipedia.org/wiki?curid=523950" title="Krążowniki rakietowe typu Groznyj (projekt 58)">
Krążowniki rakietowe typu Groznyj (projekt 58)



</doc>
<doc id="523951" url="https://pl.wikipedia.org/wiki?curid=523951" title="Valldemossa">
Valldemossa

Valldemossa (hiszp. "Valldemosa") – niewielka miejscowość wśród gór Sierra de Tramuntana na Majorce, 17 km od stolicy wyspy, Palma de Mallorca, znana z udostępnionego do zwiedzania dawnego klasztoru kartuzów. Zwiedzić można tam sam klasztor (stara apteka, eksponaty klasztorne, ekspozycja poświęcona Chopinowi), jak również pałac króla Sancha, przypałacowy ogród, gminne muzeum historyczne oraz galerię sztuki współczesnej m.in. z dziełami Joana Miró i Pabla Picassa.
Początki Valldemossy sięgają XIV wieku, kiedy to król Sancho I nakazał wybudować pałac w górach. Cierpiał na astmę, a w górach czuł się lepiej. Sancho I spędzał w pałacu większość swojego czasu aż do śmierci w 1324 roku. W 1399 roku budowla została przekazana kartuzom z Tarragony, którzy zmienili pałac na klasztor.
Miasto.
Położone na wzniesieniu u podnóża gór, wciska się ku północy w wąską i stromą dolinę. Mieszkańcy utrzymują się w dużej części ze sporego ruchu turystycznego – po Palma de Mallorca to najczęściej odwiedzane przez turystów miejsce na wyspie. Dobrą komunikację zapewniają autobusy kilku linii kursujące z Palmy, Sóller i Inca. W miasteczku funkcjonuje centrum kulturalne "Costa Nord" założone przez Michela Douglasa, który ma tam również swoją posiadłość. Centrum prowadzi działalność koncertową, wystawienniczą i muzealną.
Dniem targowym w Valldemossie jest niedziela. Lokalny produkt kulinarny to "coca de patata" – rodzaj ziemniaczanych bułeczek.
Gmina.
Valldemossa jest siedzibą gminy, do której należy 5 miejscowości: Son Ferrandell, s'Archiduc, Son Maxella, Nogueral i Port Valldemossa.
Port Valldemossa (Port de Valldemossa, Puerto de Valldemossa) to niewielka osada nad zatoczką na północno-zachodnim brzegu Majorki. Dawniej stanowiła okno na świat dla położonego 7,5 km dalej miasteczka. Do osady nie kursuje żadna publiczna komunikacja. Majorka jest wyspą, którą często najeżdżali piraci. Z tego powodu miasta nie były lokalizowane tuż nad morzem, lecz kilka- kilkanaście kilometrów dalej. Dystans ten zapewniał niezbędny czas, aby w przypadku napaści od morza miasto mogło skutecznie przygotować się do obrony. Przy brzegu zakładano jedynie niewielką osadę portową, nazywaną tak samo jak miasto, stąd Port Valldemossa.
Klasztor Real Cartuja de Jesus de Nazaret.
Polska nazwa tego miejsca to "Królewska Kartuzja pod wezwaniem Jezusa z Nazaretu". W 1399 r. przekazano kartuzom z Tarragony kompleks budynków pałacowych zmarłego bezpotomnie 75 lat wcześniej, króla Sancha. Kartuzi rozbudowali to miejsce i przystosowali do użytku zgodnie z wymogami reguły zakonnej. Klasztor został zsekularyzowany w 1836 r.
W dawnych pomieszczeniach klasztoru można oglądać:
Każda klasztorna cela ma wyjście na wiszący wysoko nad doliną taras. Dawniej służył on zakonnikom, którzy uprawiali na nim w odosobnieniu warzywa na własne potrzeby.
Kościół parafialny.
Jednonawowa budowla zbudowana w XIII w. w stylu gotyckim. Była przebudowywana w XVII i XVIII w. – dodano m.in. do kościoła wieżą pokrytą charakterystyczną niebiesko-turkusową dachówką. Wnętrze o beczkowym sklepieniu, z późnobarokowym ołtarzem i malowidłami oraz barwną rozetą nad głównym wejściem. Kościół poświęcony jest św. Bartolome, który jest patronem miasta. Bryła kościoła otoczona jest krużgankami łączącymi się z budynkami klasztornymi.
Pałac króla Sancha.
Ekspozycja wnętrz pałacowych nie zajmuje oryginalnych, średniowiecznych komnat, a jedynie przystosowane do tego celu najstarsze pomieszczenia kompleksu klasztornego, które swego czasu pełniły nawet rolę więzienia. Prezentowane są stylowe meble i wyposażenie wraz ze zbiorem obrazów i historycznych ciekawostek.
Museu Municipal.
Muzeum gminne obejmuje zbiory miejscowych pejzażystów oraz część opracowań arcyksięcia Ludwiga Salvatora Habsburga.
Museu Municipal Art Contemporani.
Muzeum sztuki współczesnej posiadające w swych zbiorach dzieła znanych artystów, takich jak Pablo Picasso, Joan Miró, Francis Bacon, Henry Moore, Julio Ramís. Kolekcja zawiera w dużej części grafiki i plakaty.
Chopin i Sand w Valldemossie.
Tak pisał Fryderyk Chopin w listopadzie 1838 do Juliana Fontany tuż po przyjeździe.
W październiku 1836 r., w domu Liszta, Chopin poznał pisarkę francuską, George Sand (Aurore Dudevant). W lecie 1838 r. Sand i Chopin zostali kochankami. Następną zimę od 8 listopada 1838 r. do 11 lutego 1839 r. spędzili razem z dwójką dzieci Sand na Majorce, zatrzymując się początkowo w Palma de Mallorca, a później w klasztorze kartuzów w Valldemossie.
Już po miesiącu pobytu Chopin pisał o Valldemossie raczej w minorowym nastroju, uskarżając się na pogodę i miejscową kuchnię. Kompozytorowi służyć miał klimat śródziemnomorski, jednak zima tego roku była wyjątkowo deszczowa. Chopin zaziębił się, a na dodatek pianino, sprowadzone specjalnie z Europy, zaginęło w podróży. Odnalezione później tygodniami stało w porcie w Palmie, ponieważ trzeba było zapłacić podatek. Chopin grał w tym czasie na "biednym majorkańskim pianinie". Mimo trudności pracował nad swoimi kolejnymi utworami. To właśnie na Majorce został ukończony cykl 24 preludiów (m.in. preludium Des-dur "Deszczowe").
Po wizycie pary kochanków niewiele zostało. Miejscowi, obawiając się gruźlicy, spalili większość wyposażenia pomieszczeń, w których mieszkał Chopin i Sand. W klasztornej celi nr 2 i 4 działają muzea poświęcone sławnej parze. Zgromadzono w niej pamiątki: listy i rękopisy, portrety i szkice oraz majorkańskie pianino, na którym od stycznia 1836 r. komponował Chopin. Jest także maska pośmiertna Chopina i pukiel jego włosów, który zachowała w książce George Sand. Muzeum jest prywatne, założyli je w 1929 r. Anne-Marie Boutroux de Ferrà i jej mąż Bartomeu Ferrà i Juan.
Od 1930 r. w klasztorze kartuzów odbywa się w sierpniu festiwal chopinowski organizowany przez Festivals Chopin de Valldemossa.
W celi numer 4 oglądać można pianino marki Pleyel zamówione przez kompozytora w Paryżu które dotarło do Valldemosy na 3 tygodnie przed jego wyjazdem. Wyjeżdżając Chopin i Sand nie chcieli po raz drugi płacić wysokiego cła i zostawili je dyrektorowi banku, w którym Sand miała otwarte konto. Pianino, jeszcze nie do końca spłacone, było zapewne formą rozliczenia. W bankierskiej rodzinie przechodziło z pokolenia na pokolenie. Obecnymi jego właścicielami są spadkobiercy dyrektora banku, bracia Quetglas którzy administrują celą Chopina i G. Sand. Instrument jest największą dumą ich chopinowskiego muzeum.
21 września 1998 r. królowa Hiszpanii Zofia i żona prezydenta RP Jolanta Kwaśniewska odsłoniły popiersie Fryderyka Chopina dłuta Zofii Wolskiej, upamiętniające pobyt kompozytora w Valldemossie.
Święta Catalina Tomás.
W domu nr przy ul. Rectoria znajduje się dom, w którym 1 maja 1531 r. urodziła się Catalina Tomás, zakonnica, czczona na całej wyspie, kanonizowana w 1792 r. W domu urządzono kaplicę z figurą świętej. Małe ceramiczne kafle z różnymi scenami z życia świętej są wmurowane w wiele domów w Valldemossie i na wyspie.

</doc>
<doc id="523956" url="https://pl.wikipedia.org/wiki?curid=523956" title="Syjonista">
Syjonista



</doc>
<doc id="523957" url="https://pl.wikipedia.org/wiki?curid=523957" title="Crossfire">
Crossfire



</doc>
<doc id="523958" url="https://pl.wikipedia.org/wiki?curid=523958" title="Trójdźwięki">
Trójdźwięki

Trójdźwięki – dwupłytowy album koncertowy zespołu Voo Voo nagrany w studio „Trójki”. Na drugiej płycie zarejestrowano koncert, który odbył się 15 lipca 2000 z gościnnym udziałem zespołu Buriatów i kaliningradzkiego chóru Matica, pierwsza płyta zawiera zapis koncertu promującego płytę "Voo Voo z kobietami". Autorem fotografii jest Mirek Olszówka, a grafikę zaprojektował Jarek Koziara.
Lista utworów.
źródło:.
Skład.
źródło:.

</doc>
<doc id="523959" url="https://pl.wikipedia.org/wiki?curid=523959" title="Stan układu">
Stan układu

Stan układu – jedno z pojęć w teorii układów dynamicznych i teorii sterowania.
Stan układu a wejścia i wyjścia układu.
Pytając o stan danego układu (obiektu), żąda się ścisłej informacji ilościowej, umożliwiającej określenie co dzieje się z układem w danej chwili (nawet jeśli nie jest on poddany żadnym oddziaływaniom zewnętrznym) i jak może się on zachowywać w najbliższej przyszłości. Stan charakteryzuje układ odznaczający się pewnego rodzaju pamięcią, tzn. stan zawiera informację zakumulowaną z całej przeszłości układu, aż do danej chwili, i nie może ulegać nagłym, skokowym zmianom. W wypadku większości układów (poza najprostszymi) wyjście układu formula_1 w chwili formula_2 zależy nie tylko od wejścia układu formula_3 w chwili formula_4 ale także od przeszłych wejść układu (we wszystkich chwilach formula_5 gdzie formula_6). Całkowity wpływ na układ minionych wartości wejść jest reprezentowany przez pojęcie stanu wewnętrznego układu. Dzięki wprowadzeniu tego pojęcia upraszcza się analizę układu, bowiem by wyznaczyć wyjście układu formula_1 w chwili formula_2 wystarczy znać tylko dwie wielkości: wejścia układu formula_3 w chwili bieżącej oraz stan układu formula_10 w tej samej chwili.
Zmienne stanu.
Stan układu jest jego zmienną wewnętrzną, gdyż można go określić tylko pośrednio. Zmienne stanu są związane z istnieniem elementów magazynujących (na przykład energię potencjalną czy kinetyczną, jak sprężyna albo kondensator), więc ich liczba jest równa liczbie "niezależnych" elementów magazynujących. Elementy te zachowują się jak elementy całkujące (integratory). W ciągłych układach sterowania integratory służą jako urządzenia zapamiętujące, dlatego ich sygnały wyjściowe mogą być rozważane jako zmienne, które definiują wewnętrzny stan układu.
W układach dynamicznych można wyróżnić przynajmniej jedną zmienną stanu, natomiast w układach statycznych nie można określić ani jednej zmiennej stanu, ponieważ nie posiadają one elementów magazynujących, a jedynie elementy rozpraszające energię. Układy dynamiczne o nieskończonej liczbie zmiennych stanu nazywa się układami o parametrach rozłożonych.
Wybór zmiennych stanu jest w gruncie rzeczy arbitralny. Zbiór zmiennych stanu opisujący układ liniowy nie ma charakteru unikalnego – można wybrać inne zmienne i znaleźć transformację, która tak powstały zbiór łączy z poprzednim zbiorem (zobacz też: niejednoznaczność opisu równaniami stanu). Każdy taki zbiór będzie składał się ze składników liniowo niezależnych (zmienne stanu formula_11 są liniowo niezależne, jeśli równanie formula_12 spełnione jest dla wszystkich formula_13 tylko, gdy każdy współczynnik formula_14).
Wektor stanu i przestrzeń stanów.
Pojęcie wektora stanu jest uogólnieniem w stosunku do pojedynczej zmiennej stanu. Jeśli układ jest opisany tylko jedną zmienną stanu, to jej wartości są reprezentowane przez liczby skalarne (rzeczywiste). W przypadku większej liczby zmiennych stanu nie można określić konkretnego stanu za pomocą jednej liczby, lecz za pomocą zbioru liczb reprezentujących wartości poszczególnych zmiennych. Można to interpretować w taki sposób, że stan ma sens wektora określonego w przestrzeni stanów formula_15-wymiarowej, jeśli istnieje formula_15 zmiennych stanu. Osiami (współrzędnymi) przestrzeni stanów są więc poszczególne współrzędne (zmienne) stanu, a każdy punkt przestrzeni stanów reprezentuje określony stan rozumiany jako zbiór wartości wszystkich zmiennych stanu układu. Można więc zapisać symbolicznie wektor stanu układu o formula_15 zmiennych stanu formula_11 jako formula_19 Liczba formula_15 zmiennych stanu określa wymiar wektora stanu, a zarazem rząd układu dynamicznego.
Macierz przejścia stanu.
Stan układu przedstawiany jest zwykle jako wektor formula_21 i reprezentuje pamięć układu. Znając stan układu oraz sterowanie można określić stan, który osiągnie układ po zadanym czasie.
Dla układu regulacji opisanego układem równań różniczkowych przyjmuje on postać:
gdzie:

</doc>
<doc id="523960" url="https://pl.wikipedia.org/wiki?curid=523960" title="MODIS">
MODIS



</doc>
<doc id="523962" url="https://pl.wikipedia.org/wiki?curid=523962" title="Ad-Diwanijja">
Ad-Diwanijja

Ad-Diwanijja (arab.: الديوانية) – stolica irackiej muhafazie Al-Kadisijja (arab. القادسية). W roku 2002 Ad-Diwanijja liczyła 420 000 mieszkańców.
Obszar wokół miasta obejmuje system irygacyjny oparty na wodach pobliskiego Eufratu. Żyzne ziemie zapewniają największe plony w całym Iraku, dzięki intensywnej uprawie roli. Miasto znajduje się na linii kolejowej pomiędzy Bagdadem i Basrą.
Camp Echo.
Początkowo w dwóch bazach w Ad-Diwanijji stacjonowała hiszpańska 3 Brygadowa Grupa Bojowa: w bazie "Echo" (zwana też "España") – w byłych koszarach oraz w bazie "Foxtrot" – w budynkach Uniwersytetu Medycznego. Od końca roku 2004 w bazie "Echo" znajdowała się siedziba Dowództwa i Sztabu Wielonarodowеj Dywizji Cеntrum-Południe. W bazie stacjonowały główne siły wojskowe polskiego kontyngentu w Iraku.
25 lutego 2005 w wypadku samochodowym koło Ad-Diwanijji zginął służący w polskim kontyngencie Roman Góralczyk z 7 Dywizjonu Ułanów Lubelskich 25 Brygady Kawalerii Powietrznej stacjonującej w Tomaszowie Mazowieckim. Kiedy w polskie Narodowe Święto Niepodległości 11 listopada 2005 w bazie "Echo" przebywał minister obrony narodowej Radosław Sikorski, obóz został ostrzelany pociskami, ale ogień okazał się niecelny. Podczas rozbrajania miny 24 listopada 2005 trzech saperów WL zostało rannych na południe od Ad-Diwanijji. W tej samej eksplozji zginęła iracka dziewczynka, której żołnierze nie zdołali pomóc. Żołnierze Sił Zbrojnych Rzeczypospolitej Polskiej, oprócz działań, podjęli też współpracę z lokalną społecznością. W styczniu 2006 lokalna telewizja publiczna w Ad-Diwanijji otrzymała w darze od SZ RP sprzęt telewizyjny. 15 kwietnia 2006 baza "Echo" ponownie została ostrzelana, ale strat nie odnotowano. 9 maja 2006 bazę "Echo" odwiedził Prezydent Rzeczypospolitej Polskiej Lech Kaczyński. 4 października 2008 baza "Echo" została oficjalnie przekazana Amerykanom, a polski kontyngent opuścił Irak do końca października.
W Camp Echo w Diwanijji stacjonowało Zgrupowanie Sił Specjalnych będące pododdziałem wydzielonym z 1 Pułku Specjalnego Komandosów – jedyna polska formacja prowadząca działania specjalne w MNDCS.

</doc>
<doc id="523967" url="https://pl.wikipedia.org/wiki?curid=523967" title="Waldemar Cichoń">
Waldemar Cichoń

Waldemar Cichoń (ur. 1955 w Elblągu) – polski rzeźbiarz.
W 1980 r. ukończył PWSSP w Gdańsku z tytułem magistra sztuki, a w 1997 uzyskał doktorat ASP. W swoich rzeźbach wykorzystuje drewno, ceramikę, brąz, kamień, śnieg. Stale mieszka i pracuje w Elblągu.
Z powodu choroby (retinopatia barwnikowa) w latach 1990 artysta stracił wzrok. Po długiej rekonwalescencji kontynuował pracę twórczą i wystawienniczą, zaskakując pomysłami i unikalnym stylem.

</doc>
<doc id="523974" url="https://pl.wikipedia.org/wiki?curid=523974" title="Bouzov">
Bouzov

Bouzov – miasteczko w Czechach, na Morawach, w kraju ołomunieckim, do 2003 roku w powiecie Ołomuniec, obecnie siedziba gminy z rozszerzonymi uprawnieniami (zob. podział administracyjny Czech). Miejscowość ma 1531 mieszkańców (2016).
Miasto założone na przełomie XIII i XIV wieku. Znajduje się tu średniowieczny zamek – hrad Bouzov.

</doc>
<doc id="523975" url="https://pl.wikipedia.org/wiki?curid=523975" title="Zamek w Bouzovie">
Zamek w Bouzovie

Zamek w Bouzovie (czes. "hrad Bouzov", niem. "Burg Busau") – średniowieczny zamek, położony w Czechach w miejscowości Bouzov na Morawach.
Historia zamku.
Świadectwa historyczne wskazują na istnienie zamku na wzgórzu w Bouzovie już na początku XIV w. Pierwszym udokumentowanym właścicielem był bliżej nieznany Buz z Buzova – wzmianka o nim pochodzi z 1317 r. W ciągu kilku następnych stuleci zamek często zmieniał właścicieli. W II poł. XIV w. należał do księcia Jodoka z Moraw, bratanka Karola IV. W XV w. własność przeszła na ród władców Kunštátu, z którego pochodził m.in. czeski król Jerzy z Podiebradów (niektórzy historycy sugerują nawet, że urodził się on właśnie na zamku w Bouzovie). W 1696 r. zamek zakupił wielki mistrz zakonu krzyżackiego Franz Ludwig zu Neuburg. Posiadłość pozostała w rękach zakonu aż do 1939 r., kiedy to została skonfiskowana przez narodowych socjalistów. Po II wojnie światowej zamek – zgodnie z postanowieniami dekretu Edvarda Beneša – nie wrócił już do dawnych właścicieli.
Współczesny romantyczny wygląd zamek zawdzięcza przebudowie na początku XX w. zgodnie z projektem Georga von Hauberrissera, profesora Akademii Sztuk Pięknych w Monachium. Celem przebudowy było odtworzenie typowej, średniowiecznej architektury.
Zamek służy często za plener filmowy. Nakręcono tu m.in. znaną również w Polsce serie baśni filmowych włoskiego reżysera Lamberta Bavy o księżniczce Fantaghiro. W 2004 r. nakręcono tu niemiecki film "Fabryka zła" ("Napola – Elite für den Führer").

</doc>
<doc id="523979" url="https://pl.wikipedia.org/wiki?curid=523979" title="Hrad Bouzov">
Hrad Bouzov



</doc>
<doc id="523980" url="https://pl.wikipedia.org/wiki?curid=523980" title="SS Sultana">
SS Sultana

Sultana – bocznokołowiec z napędem parowym, kursujący wzdłuż Missisipi w USA w latach 1863-1865. Zatonął 27 kwietnia 1865 roku w wyniku wybuchu kotłów okrętowych. Była to największa katastrofa statku wodnego w historii Ameryki. Zginęło od 1200 do 1700 osób, w większości żołnierzy Unii wracających z obozów jenieckich na południu. Miejsce budowy: Cincinnati; napęd: 4 kotły parowe napędzające 2 koła łopatkowe na wspólnej osi, produkcji brytyjskiej; prędkość maksymalna: 12 węzłów, dopuszczalna liczba pasażerów: 376.
Przyczyny tragedii.
23 kwietnia 1865 "Sultana" zawinęła do Vicksburga w stanie Mississippi, gdzie zaokrętowano ok. 2100 żołnierzy wracających na północ z obozów jenieckich Konfederacji. Na pokładzie znajdowało się już ok. 200 pasażerów i 80 członków załogi. Statek wyruszył z Vicksburga zdecydowanie przeładowany, płynąc pod prąd Mississippi, która właśnie wylała, przez co okoliczne pola i lasy zostały zalane na wiele mil wszerz, a nurt był bardzo wartki. Skutkiem tego "Sultana" musiała halsować od jednego brzegu do drugiego, co powodowało odchylenie względem pionu pod wpływem naporu wód. W tej sytuacji skrajne kotły mogły być przez jakiś czas pozbawione dopływu wody, co przy zmianie kursu i gwałtownym wlaniu się wody w rozgrzane do czerwoności rury musiało doprowadzić do awarii. Przyczyną rozmiaru katastrofy był tłok na pokładach, gdzie żołnierze spali ściśnięci jeden obok drugiego w każdym wolnym miejscu.
Katastrofa.
Do wybuchu kotłów doszło 27 kwietnia 1865 około godziny 2 rano, 7 mil (11 km) na północ od Memphis w stanie Tennessee. Po eksplozji skrajnego prawego kotła wybuchły dwa następne. Skutki były fatalne: część ludzi zginęła natychmiast w wyniku samej eksplozji i pożaru, inni wpadli lub wskoczyli w panice do lodowatej rzeki i w większości potonęli. Według raportu władz wojskowych, śmierć poniosło 1238 osób, ale według danych z niezależnych źródeł – ponad 1700. Uratowało się (dane oficjalne) 765 osób. Odnalezione ofiary pochowano na cmentarzu wojskowym w Memphis.

</doc>
<doc id="523986" url="https://pl.wikipedia.org/wiki?curid=523986" title="Zamek Bouzov">
Zamek Bouzov



</doc>
<doc id="523987" url="https://pl.wikipedia.org/wiki?curid=523987" title="Konrad Kędzierzawy">
Konrad Kędzierzawy

Konrad Kędzierzawy (ur. 1191/1198, zm. 4 lub 5 listopada 1213) – , drugi syn Henryka Brodatego i św. Jadwigi.
. Zmarł podczas polowania pod Tarnowem w okolicach Głogowa, w wyniku nieszczęśliwego upadku z konia. Został pochowany w kościele klasztoru cysterek w Trzebnicy, którego opatką była wówczas jego siostra Gertruda.
Książę Konrad był przez stulecia bohaterem pierwszego domniemanego konfliktu narodowościowego pomiędzy Polakami i Niemcami na Śląsku. Według anonimowego śląskiego zakonnika, autora Kroniki polsko-śląskiej z przełomu XIII i XIV w., Henryk Brodaty zamierzał pominąć Konrada i ustanowić swym dziedzicem młodszego syna, Henryka Pobożnego. Wywołało to niesnaski pomiędzy braćmi, które przerodziły się w otwarty konflikt przy biernej postawie rodziców. Konrada mieli wspierać w tym sporze Polacy, a Henryka Niemcy. W rezultacie miało dojść do wojny domowej zakończonej bitwą pod Studnicą koło Legnicy w 1213 r., w której Niemcy pod przywództwem Henryka pokonali Polaków z Konradem na czele. Autor kroniki sugeruje, że rychły, śmiertelny wypadek Konrada, nie był dziełem przypadku.
Informacje kronikarza były przyjmowane za pewnik, a w XIX i w początkach XX w. książę Konrad stał się polskim bohaterem narodowym. Starsza historiografia uznawała bitwę pod Studnicą za przełomowe dla polskości Śląska wydarzenie. Śląski pisarz Jan Nikodem Jaroń wydał w 1920 r. dramat pod tytułem: "Konrad Kędzierzawy. Dramat śląski z początku XIII wieku w pięciu aktach", wystawiony w 1928 r. przez Leona Schillera. Jako obrońcę polskości przedstawiła księcia Zofia Kossak w powieści "Legnickie Pole" (1930). Antagonista Konrada, Henryk Pobożny, był uznawany za propagatora niemczyzny.
Dopiero współcześni badacze podważyli wiarygodność przekazu kronikarza, kwestionując na podstawie badań prawdopodobieństwo konfliktów narodowościowych na Śląsku w początkach XIII w., a wreszcie samą bitwę pod Studnicą i głęboki spór w rodzinie książęcej, uznając opowieść za fikcyjną, wymyśloną w celu wyjaśnienia początków obserwowanych przez autora procesów narodowościowych i waśni Piastów śląskich.

</doc>
<doc id="523988" url="https://pl.wikipedia.org/wiki?curid=523988" title="Interferometr Fabry-Perot">
Interferometr Fabry-Perot



</doc>
<doc id="523989" url="https://pl.wikipedia.org/wiki?curid=523989" title="RTCN Żółwieniec">
RTCN Żółwieniec

RTCN Żółwieniec – Radiowo Telewizyjne Centrum Nadawcze Konin-Żółwieniec, maszt o wysokości 320 m, zbudowany w 1992 r. Położony na terenie gminy Ślesin w powiecie konińskim (województwo wielkopolskie), w pobliżu północnego brzegu Jeziora Ślesińskiego.
Transmitowane programy.
Program telewizyjne – cyfrowe.
Stan na 25 kwietnia 2022 roku.
Nienadawane analogowe programy telewizyjne.
Programy telewizji analogowej wyłączone 20 maja 2013 r.

</doc>
<doc id="523990" url="https://pl.wikipedia.org/wiki?curid=523990" title="Herb Konga">
Herb Konga

Herb Konga przedstawia w tarczy złotej z zieloną rzeką w pas, czerwony lew wspięty, uzbrojony zielono, z pochodnią czarną i czerwonym płomieniem w prawej przedniej łapie. Nad tarczą usytuowana jest złota korona. Po bokach tarczy stoją dwa słonie afrykańskie czarne, zwrócone na zewnątrz. Poniżej tarczy znajduje się wstęga z napisem w języku francuskim: "Unité, Travail, Progrès", czyli "Jedność, Praca, Postęp" (słowa zaczerpnięte z hymnu Republiki Konga).

</doc>
<doc id="523991" url="https://pl.wikipedia.org/wiki?curid=523991" title="RTCN Miłki">
RTCN Miłki

Maszt radiowy w Miłkach koło Giżycka (Maszt RTV w Miłkach koło Giżycka) – Radiowo-Telewizyjne Centrum Nadawcze w Miłkach koło Giżycka, maszt o wysokości 327 metrów, zbudowany w 1998 roku. Wzniesiono go na wzgórzu, nieopodal jeziora Wojnowo. Pod względem wysokości, maszt znajduje się na 9. miejscu w Polsce i 2. miejscu w województwie warmińsko-mazurskim.
Nadawane programy.
Nienadawane analogowe programy telewizyjne.
Programy telewizji analogowej zostały wyłączone 23 lipca 2013 r.

</doc>
<doc id="523992" url="https://pl.wikipedia.org/wiki?curid=523992" title="Paweł z Przemankowa">
Paweł z Przemankowa

Paweł z Przemankowa herbu Półkozic (zm. 29 listopada 1292 w Tarczku) – kanclerz Bolesława V Wstydliwego w 1262 lub 1263 – 1266, następnie biskup krakowski, obrońca praw i przywilejów duchowieństwa krakowskiego. 
13 marca 1267 r. w Lelowie otrzymał sakrę biskupią z rąk arcybiskupa gnieźnieńskiego Janusza.
Znany z awanturniczego trybu życia toczył spór z księciem, później był w opozycji wobec Leszka Czarnego, uwięziony w 1283, za co księcia obłożono klątwą i interdyktem. Uwolniony, zawarł z Leszkiem ugodę i otrzymał ogromne odszkodowanie. Przeciwnik objęcia w 1288 tronu krakowskiego przez Henryka IV Probusa, więziony w 1290. Był stronnikiem Przemysła II, otrzymał od niego wielkie nadania dla biskupstwa krakowskiego. W 1291 zapraszał Wacława II Czeskiego na tron krakowski i odebrał od niego przywilej gwarantujący prawa stanowe.
Według Jana Ptaśnika biskup: „(...) "znany był z rozwiązłości swego życia. Cały harem na biskupstwie utrzymywał, a nawet z klasztoru w Skale porwał zakonnicę i włączył ją do swego haremu"”.
Swoje głośne uczty wyprawiał w dworze krakowskich biskupów w Tarczku koło dzisiejszego Bodzentyna. Tam też zmarł w roku 1292.

</doc>
<doc id="523994" url="https://pl.wikipedia.org/wiki?curid=523994" title="Konrad">
Konrad



</doc>
<doc id="523995" url="https://pl.wikipedia.org/wiki?curid=523995" title="Miecz wikingów">
Miecz wikingów



</doc>
<doc id="524006" url="https://pl.wikipedia.org/wiki?curid=524006" title="Odczyn gleby">
Odczyn gleby

Odczyn gleby – właściwość gleby wyrażona przez stosunek stężenia jonów wodorowych H+ do jonów wodorotlenkowych OH- w roztworze glebowym lub roztworze równoważnym z glebą. Odczyn wskazuje na kwasowość lub zasadowość gleby.
Odczyn gleby wyraża się poprzez stężenie jonów wodorowych wyrażone w molach H+ na dm3. W praktyce zazwyczaj stosuje się wygodniejszą skalę stężeń (dokładniej: aktywności) jonów wodorowych - skalę pH. 
Pomiar pH najczęściej dokonuje się w wodzie oraz w roztworze chlorku potasu. Różnica pomiędzy nimi zazwyczaj wynosi ok. 1 jednostki pH, lecz może być mniejsza lub większa w zależności od konkretnej gleby. W Polsce przyjęło się przedstawiać odczyn gleb według poniższego podziału:
Pojęciem ściśle związanym z odczynem gleb jest kwasowość gleby, czyli zawartość jonów o charakterze kwasowym. W zależności od tego czy bada się jony występujące w roztworze glebowym, czy z różną siłą zabsorbowane w kompleksie sorpcyjnym, wyróżnia się kwasowość czynną, wymienną i rezydualną.
Mimo iż powszechnie przedstawia się odczyn jako stężenie jonów wodorowych [H+], to w rzeczywistości jon wodorowy prawie nie występuje w naturze. Współcześnie przyjmuje się, że istnieje on w wodzie jako jon hydroniowy H3O+ (lub nawet kation Zundela ), a jon H+ stosuje się w definicjach i równaniach jedynie dla uproszczenia zapisu. Pamiętając o powyższym, taką uproszczoną formę przedstawia się w niniejszym artykule. 
Skala pH.
W czystej wodzie niewielka ilość cząstek wody ulega dysocjacji, czyli rozpadowi na jony wodorowe (a dokładnie, jak przedstawiono powyżej - hydroniowe) i wodorotlenowe. Jest to reakcja ciągła i odwracalna, a ilość zdysocjowanych cząstek jest stała i wynosi H+ = OH- = 10-7. Zatem H+ • OH- = 10-14. Inaczej można to przedstawić: na 10 milionów litrów wody 18 gramów jest zdysocjowanych. W roztworach wodnych wszystkie elektrolity (kwasy, sole, zasady) ulegają w różnym stopniu dysocjacji: kwasy na H+ i ujemnie naładowaną resztę kwasową, zasady na dodatnie naładowany jon metalu i OH-. Od tego jak duża część cząstek ulega rozpadowi na jony zależy moc kwasu lub zasady. Jeżeli w roztworze wodnym ilość jonów H+ i OH- jest sobie równa mówimy o odczynie obojętnym. Gdy przeważają jony wodorowe - odczynie kwaśnym, zaś gdy jest więcej jonów wodorotlenowych - odczynie zasadowym.
Skalę pH wprowadził do użycia w 1909 r. duński chemik Søren Sørensen w celu uproszczenia i ułatwienia obliczeń. Zdefiniował on pH jako ujemny logarytm ze stężenia jonów wodorowych. Przyjął on, że mieści się ona w zakresie 0—14, roztwory obojętne mają pH = 7, roztwory kwaśne pH &lt; 7, zaś roztwory zasadowe pH &gt; 7.
 pH=-log[H+]
W rzeczywistości współcześnie pH określa się poprzez pomiar pierwszej siły elektromotorycznej standardowego ogniwa galwanicznego zdefiniowane przez IUPAC. W pewnym wąskim zakresie rozcieńczonych roztworów o stężeniach mniejszych niż 0,1 mol/dm³, których pH mieści się w zakresie od 2 do 12 można jednak przyjąć, że mierzone metodami galwanometrycznymi pH pokrywa się z tradycyjną definicją opartą na aktywności (stężeniu) jonów wodorowych (hydroniowych).
Fakt, że skala pH jest skalą logarytmiczną często jest pomijany. Nieraz oblicza się średnią arytmetyczną z pH lub koreluje się parametry mierzone liniowo z pH, zapominając, że zmiana pH o jedną jednostkę oznacza zmianę stężenia jonów H+ o rząd wielkości. Interpretując wyniki odczynu warto pamiętać o kilku faktach: 
Źródła odczynu gleb.
Pierwotnym źródłem odczynu gleb jest rodzaj skały z której ona powstała. Jeżeli gleba powstała ze skał "kwaśnych" (np. skały magmowe, ubogie piaski), ubogich w jony zasadotwórcze (Ca2+, Mg2+, K+, Na+) to będzie miała ona odczyn kwaśny. Jeżeli gleba powstała ze skał "zasadowych", zasobnych w te składniki (np. skały węglanowe) jej odczyn będzie mniej kwaśny lub nawet zasadowy.
Przyczyny mające wpływ na obniżenie odczynu gleb (zwiększenie zakwaszenia) dzieli się na naturalne i antropogeniczne. Do naturalnych, wynikających z procesów przyrodniczych, zalicza się:
Najważniejsze czynniki zakwaszające wywołane przez człowieka to:
Zabiegiem podwyższającym pH gleby jest dobór odpowiednich nawozów mineralnych lub wapnowanie gleby. Do wapnowania stosuje się węglan wapnia, tlenek wapnia lub węglan wapnia i magnezu. Kationy Ca2+ i Mg2+ wypierają z kompleksu sorpcyjnego H+ i Al3+ uwalniając je w postaci CO2 i Al(OH)3. Dodatkowo węglan wapnia dysocjuje w wodzie na Ca2+ + OH- + HCO3-.
Znaczenie.
Odczyn jest jedną z najważniejszych właściwości gleby, wpływa on na inne fizyczne, chemiczne i biologiczne jej właściwości. Na podstawie znajomości pH gleby możemy wnioskować o jonach dominujących w kompleksie sorpcyjnym (zasadotwórcze Ca2+, Mg2+, K+, Na+, albo kwasotwórcze H+ i Al3+). Kwaśny odczyn wiąże się również zazwyczaj z mniej stabilną strukturą gleby, co może się przekładać na pogorszenie stosunków wodno-powietrznych. Ogranicza on również aktywność biologiczną bakterii i promieniowców, co wyhamowuje wiele przemian materii organicznej i związków azotu (np. korzystną dla roślin reakcję nitryfikacji) i powoduje, że dominować zaczynają grzyby. 
Odczyn jest kluczowym czynnikiem wpływającym na rozpuszczalność i dostępność wielu pierwiastków pokarmowych dla roślin. Maksimum przyswajalności w odczynie obojętnym przy jej zmniejszeniu gdy odczyn staje się zbyt zasadowy lub kwaśny mają N, S, P, B. Przyswajalność K jest maksymalna w odczynie obojętnym i zasadowym i spada wraz z zakwaszeniem. Ca, Mg i Mo są najbardziej dostępne w odczynie zasadowym i coraz mniej wraz ze spadkiem pH. Przyswajalność Cu i Zn jest największa w odczynie lekko kwaśnym i spada wraz ze spadkiem lub wzrostem odczynu. Przyswajalność Fe i Mn rośnie od wartości najmniejszych w odczynie zasadowym do największych w odczynie bardzo kwaśnym. Poniżej pH 5 Al zaczyna być toksyczny dla roślin, poniżej pH 3 H również. 
Niektóre rośliny są bardzo wrażliwe na zmiany odczynu gleby i wymagają wąskiego zakresu pH, inne są dużo bardziej tolerancyjne dobrze się rozwijając na bardzo różnych glebach. Optymalny z punktu widzenia większości roślin uprawnych jest odczyn od lekko kwaśnego po obojętny. Przykładem rośliny wrażliwej na odczyn jest lucerna, która będzie rosła tylko na glebach obojętnych i zasadowych. Gleb lekko kwaśnych, obojętnych lub zasadowych wymaga burak cukrowy, koniczyna czerwona lub groch. Szerokie spektrum odczynu od gleb kwaśnych po zasadowe akceptuje jęczmień i pszenica. Gleby silnie kwaśne aż po obojętne dadzą plon owsa, ziemniaka lub żyta. Łubin wyrośnie tylko na glebach lekko kwaśnych i kwaśniejszych. Podobnie różne wymagana odnośnie do kwasowości gleby mają drzewa. Gleby obojętne i zasadowe preferuje jodła. Dla jawora, brzozy brodawkowatej, wiązu szypułkowego lub klonu zwyczajnego najlepsze są gleby od lekko kwaśnych po zasadowe. Sosna zwyczajna akceptuje gleby od kwaśnych po zasadowe, świerk pospolity i buk zwyczajny wolą tylko gleby kwaśne i lekko kwaśne. Niektóre rośliny służą jako wskaźnik odczynu gleb, są to tzw. rośliny wskaźnikowe. Z odczynem zasadowym należy wiązać występowanie maku polnego, kąkolu lub pięciornika gęsiego. Z odczynem kwaśnym zwykle łączy się występowanie paproci i mchów. 
Odczyn gleb jest jedną z ważniejszych przesłanek oceny jakości (klasy bonitacyjnej) gleby i jej przydatności rolniczej (kompleksu glebowo-rolniczego) oraz optymalnego sposobu uprawy i nawożenia. Jest on również konieczny do oceny potrzeb wapnowania gleby. 
Istotnym problemem, o którym powinno się pamiętać jest fakt, że informacja o odczynie konkretnych gleb lub gleb określonego obszaru często dotyczy jedynie odczynu poziomu orno-próchnicznego. Wartość tej informacji jest ograniczona, gdyż nic nie mówi o odczynie w głębszych poziomach gleby, który może być wyższy lub niższy od zmierzonego na powierzchni. Takie podejście było charakterystyczne dla badań agrochemicznych.
Odczyn gleb w Polsce.
Większość gleb w Polsce posiada odczyn w zakresie pH 3,0-8,5. Bezwęglanowe gleby leśne mają zwykle pH w zakresie 3,0-6,0; bezwęglanowe gleby uprawne — 4,5-7,0; zaś gleby węglanowe — 7,0-8,5. Przeważają gleby kwaśne. Ponad 50% gleb użytkowanych rolniczo stanowią gleby kwaśne i bardzo kwaśne, gleby lekko kwaśne i obojętne stanowią 42%, a jedynie 8% gleb rolnych stanowią gleby zasadowe. Przewagę gleb kwaśnych w Polsce w dużej skali tłumaczy klimat w którym opady przeważają nad parowaniem. Powoduje to przemywny lub okresowo przemywny typ gospodarki wodnej w glebach. Mimo iż znaczna część polodowcowych skał osadowych, dominujących skał macierzystych w Polsce, zawierała węglan wapnia to długotrwałe przemywanie doprowadziło do ich odwapnienia (dekalcytacji). Sprzyja temu fakt, że z powodu naturalnie występującego dwutlenku węgla w powietrzu, który reagując z wodą daje kwas węglowy, pH czystego deszczu wynosi 5,6. Do tego należy dodać wpływ człowieka polegający zarówno na dodatkowym zakwaszeniu opadów atmosferycznych przez emisję zanieczyszczeń do atmosfery jak i nieodpowiednia gospodarkę rolną i leśną.
Metody oznaczania.
Odczyn gleb mierzy się za pomocą metod potencjometrycznych lub kolorymetrycznych.
Metody kolorymetryczne służą do szybkiego, orientacyjnego określenia pH gleby. Powszechnie się je wykorzystuje w trakcie badań terenowych. W Polsce najczęściej używana jest metoda Helliga pozwalająca zmierzyć pH w zakresie 5-8 z dokładnością 0,5 jednostki. Polega ona na wsypaniu odrobiny gleby do zagłębienia w porcelanowej płytce ze skalą barw i zalaniu indykatorem Helliga. Jest to mieszanina roztworów czerwieni metylowej i błękitu bromotymolowego - barwników organicznych, które zmieniają barwę wraz ze zmianą stężenia jonów wodorowych. Po kilku minutach porównuje się barwę roztworu, którym zalano glebę z barwną skalą na płytce i w ten sposób określa się pH.
Metody potencjometryczne polegają na pomiarze różnicy potencjałów (tzw. siła elektromotoryczna) pomiędzy dwoma elektrodami zanurzonymi w roztworze gleby. Elektroda porównawcza (referencyjna), obecnie najczęściej stosuje się elektrodę chlorosrebrową (dawniej często używano elektrody kalomelowej), ma stały potencjał. Potencjał elektrody pomiarowej, najczęściej jest to elektroda szklana, zmienia się w zależności od stężenia jonów wodorowych. Potencjometry, które oprócz skali wyrażonej w miliwoltach mają skalę pH nazywa się pehametrami.
pH gleby najczęściej wykonuje się w roztworze wody destylowanej lub 1-molowego KCl, rzadziej też 0,01-molowego CaCl2 w stosunku wagowym gleby do elektrolitu: 1:5, 1:2,5 lub 1:1. Po wymieszaniu gleby z wodą lub roztworem KCl, odczekaniu 30-60 minut dokonuje się pomiaru, zgodnie z instrukcją konkretnego urządzenia, przy pomocy pehametru zanurzając elektrody (często tylko jedną elektrodę scaloną) w roztworze. Należy pamiętać o wcześniejszym skalibrowaniu urządzenia na roztworach buforowych o ściśle określonym pH.

</doc>
<doc id="524009" url="https://pl.wikipedia.org/wiki?curid=524009" title="Gepard (ujednoznacznienie)">
Gepard (ujednoznacznienie)



</doc>
<doc id="524010" url="https://pl.wikipedia.org/wiki?curid=524010" title="Traszka chińska">
Traszka chińska

Traszka chińska ("Cynops orientalis") – gatunek płaza ogoniastego z rodziny salamandrowatych.
Wygląd.
Traszka chińska należy do mniejszych traszek. Osiąga długość od 6 do 9 cm, chociaż niektóre źródła podają minimalnie większe rozmiary - ok. 10 cm. Jest płazem o smukłej i drobnej budowie ciała. Głowa jest spłaszczona lekko w płaszczyźnie poziomej, zakończona niewielkim otworem gębowym. Oczy są umiejscowione po jej bokach. Tułów ma obły kształt i podobnie jak głowa delikatnie spłaszczony grzbietobrzusznie. Na końcu ciała znajduje się ogon osiągający długość mniej więcej tą samą co ciało. Kończyny są szeroko rozstawione i opatrzone drobnymi szczupłymi palcami. Na przednich łapach są to cztery na tylnych pięć palców. Skóra jest dość gładka, wydziela spore ilości śluzu i zawiera gruczoły produkujące substancje toksyczne dla obrony przed wrogami. Ubarwienie grzbietu jest przeważnie ciemnobrązowe do czarnego, brzuch pokrywa ostrzegawczy pomarańczowy kolor upstrzony ciemnymi plamami, który jak w przypadku kumaków działa na potencjalnych wrogów odstraszająco.
Występowanie.
Rodzaj "Cynops" obejmuje kilka gatunków traszek prowadzących w głównej mierze wodny tryb życia. Do najczęściej spotykanych w handlu i hodowli gatunków należą "Cynops pyrrhogaster" i "Cynops orientalis". Traszka chińska pochodzi ze środkowo i południowo-wschodnich Chin. Naturalnym dla niej siedliskiem są stojące, spokojne zbiorniki wodne o dosyć niskich temperaturach. Dno ich, przeważnie pokryte mułem, porastają gęsto wodne rośliny, które są naturalnym dostawcą odpowiednich ilości tlenu oraz służą zwierzętom jako miejsce ukrycia i rozrodu. Sporadycznie można napotkać osobniki tego gatunku w wodach bardzo wolno płynących. Pod osłoną nocy czasem wychodzą na ląd.
Gody.
Zachowania godowe traszek są dość skomplikowane i przyjmują u nich formę szeregu różnych zachowań, głównie ze strony samca, mających na celu doprowadzenie samicy do podjęcia składanego przez niego spermatofora, czyli pakietu galaretowatej substancji zawierającej nasienie.
W przypadku Cynops orientalis w trakcie godów samiec staje się pobudzony i dość gwałtownie napastuje samicę. Jego gruczoły kloakalne mocno nabrzmiewają, podpływając do partnerki owija ją ogonem, czasem nawet kąsa. Gdy dojdzie do podjęcia spermatofora, a samica jest w trakcie owulacji składane są jajeczka. Każde z nich przesuwając się w kierunku otworu "wyjścia" przemieszcza się obok pakietu nasienia. W ten właśnie sposób dochodzi do zapłodnienia. Samica składa jajeczka przyklejając je do liści i delikatnie skleja ich brzegi aby zapewnić im tym samym lepszą ochronę i zaopatrzenie w tlen. Składanie jaj może być czynnością rozciągniętą w czasie. Samica bowiem może to robić kilkakrotnie od czasu wchłonięcia spermatofora w różnych odstępach czasowych. Podobnie jak innym traszkom umożliwia jej to zdolność okresowego przechowywania zachowującego swe właściwości nasienia.
Po zaobserwowaniu złożenia jaj należy albo przenieść je do oddzielnego zbiornika, albo odseparować dorosłe, gdyż z czasem mogą one potraktować jajeczka jako pokarm. Larwy wylęgają się po około 10 dniach. U gatunku tego możliwe jest również występowanie neotenii.
Zimowanie.
Nie jest wymagane. Stosuje się raczej okresowe obniżenie temperatury, które jednocześnie jest bodźcem prowokującym zachowania rozrodcze.
Linki zewnętrzne.
Traszka chińska (Cynops orientalis David, 1873) - opis hodowli w niewoli

</doc>
<doc id="524011" url="https://pl.wikipedia.org/wiki?curid=524011" title="Karabin Gepard M1">
Karabin Gepard M1

Gepard M1 — węgierski jednostrzałowy wielkokalibrowy karabin wyborowy skonstruowany na przełomie lat 80. i 90. Broń zasilana jest radzieckim nabojem wielkokalibrowym 12,7x108 mm. Poprzez wymianę lufy karabin można dostosować do natowskiego naboju wielkokalibrowego 12,7x99mm. Mechanizm spustowo-uderzeniowy znajduje się w rączce zamkowej. Zastosowano zamek suwliwo-obrotowy, chwyt pistoletowy pełni rolę rączki zamkowej. Aby oddać strzał, po włożeniu naboju do komory nabojowej i zaryglowaniu broni, należy ręcznie napiąć kurek. Gepard posiada dwójnóg, chwyt transportowy, kolbę zakończoną gumową stopką i poduszkę podpoliczkową. Zastosowano lufę samonośną (pływającą) zakończoną hamulcem wylotowym. Broń nie posiada mechanicznych przyrządów celowniczych. Na podstawie standardowej wersji skonstruowano odmianę M1A1 wyposażoną w dłuższą lufę.
Następca karabinu Gepard M1 to samopowtarzalny Gepard M2 działający na zasadzie długiego odrzutu lufy. Konstrukcje działające na zasadzie długiego odrzutu lufy nie są często spotykane. Zastosowanie takiej zasady działania wymusza dokładne wykonanie broni, ale zaletą takiego rozwiązania jest zmniejszenie odrzutu. Gepard M2 występuje również w wersji M2A2, posiadającej mniejszą masę i krótszą lufę. Gepard M2 podobnie jak M1 zasilany jest nabojem 12,7x108 mm, zasilanie odbywa się z magazynka pudełkowego o pojemności 10 naboi. Kolejną odmianą Geparda jest wersja A3 "Destroyer" zasilana radzieckim nabojem wielkokalibrowym 14,5 x 114mm. Broń podobnie jak Gepard M2 działa na zasadzie długiego odrzutu lufy. Ostatnie wersje Geparda to samopowtarzalny A4 działający na zasadzie długiego odrzutu lufy i powtarzalny A5 zasilane nabojem 12,7x108mm oraz jednostrzałowy M6 zasilany nabojem 14,5x114mm.

</doc>
<doc id="524013" url="https://pl.wikipedia.org/wiki?curid=524013" title="Rośliny kwasolubne">
Rośliny kwasolubne

Rośliny kwasolubne, acydofity, rośliny acydofilne – rośliny, które optymalne warunki do swojego rozwoju znajdują na podłożu kwaśnym, którego pH jest znacznie poniżej 7. Stanowią grupę acydofitów. Do roślin kwasolubnych należą np. borówki, żurawiny, turzyce. W naszej florze acydofity związane są głównie z kwaśnymi torfowiskami (torfowce, turzyce), ubogimi, kwaśnymi siedliskami leśnymi (borówki), wrzosowiskami (np. wrzos) oraz ubogimi glebami (np. szczaw polny). 
Wśród roślin kwasolubnych wyróżnia się rośliny umiarkowanie kwasolubne i rośliny wybitnie kwasolubne. Wybitnie kwasolubne (np. bagno zwyczajne, wrzos zwyczajny, bażyna czarna) najlepiej rozwijają się w glebie o pH 3-5, umiarkowanie kwasolubne (np. wiązówka błotna, jesion wyniosły) przy pH 6-7. 

</doc>
<doc id="524014" url="https://pl.wikipedia.org/wiki?curid=524014" title="Roślina kwasolubna">
Roślina kwasolubna



</doc>
<doc id="524016" url="https://pl.wikipedia.org/wiki?curid=524016" title="Acidofit">
Acidofit



</doc>
<doc id="524019" url="https://pl.wikipedia.org/wiki?curid=524019" title="Rośliny acidofilne">
Rośliny acidofilne



</doc>
<doc id="524020" url="https://pl.wikipedia.org/wiki?curid=524020" title="Gepard M1">
Gepard M1



</doc>
<doc id="524021" url="https://pl.wikipedia.org/wiki?curid=524021" title="Roślina acidofilna">
Roślina acidofilna



</doc>
<doc id="524026" url="https://pl.wikipedia.org/wiki?curid=524026" title="Ah! ca ira">
Ah! ca ira



</doc>
<doc id="524030" url="https://pl.wikipedia.org/wiki?curid=524030" title="Rezerwat przyrody Łężczok">
Rezerwat przyrody Łężczok

Rezerwat przyrody Łężczok (do 2015 roku Łężczak) – wodny rezerwat przyrody w województwie śląskim, w powiecie raciborskim położony pomiędzy Raciborzem, Nędzą, Zawadą Książęcą i Babicami. Znajduje się na terenie Parku Krajobrazowego „Cysterskie Kompozycje Krajobrazowe Rud Wielkich”. Posiada bogatą faunę oraz florę, podziwiać można w nim m.in. ponad połowę gatunków ptaków żyjących w Polsce. Przechodzą przez niego dwa szlaki turystyczne oraz jedna trasa rowerowa. Status rezerwatu posiada od 23 stycznia 1957 roku.
Początkowo zajmował powierzchnię 396,21 ha, był jednak powiększany – po raz ostatni w 2015 roku do 477,38 ha.
Rezerwat położony jest na terenie Nadleśnictwa Rudy Raciborskie. Nadzór sprawuje Regionalny Konserwator Przyrody w Katowicach. Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Geografia.
Rezerwat położony jest w Kotlinie Raciborskiej, w południowo-zachodniej części województwa śląskiego, w powiecie raciborskim. Swoim obszarem rozciąga się od Raciborza, a dokładniej jego dzielnicy Markowice przez Nędzę, Babice aż po Zawadę Książęcą. Teren rezerwatu ograniczony jest od wschodu linią kolejową nr 151 biegnącą z Kędzierzyna-Koźla do Chałupek.
Jest jednym z największych w województwie śląskim. Jego powierzchnia wynosi obecnie 477,38 ha. Przed powiększeniem w 2015 roku zajmował 408,9 ha, z czego 245 ha stanowiły stawy, 144 ha lasy, 7 ha łąki, zaś pozostałą część drogi i groble. Łężczok sąsiaduje z użytkami zielonymi i polami uprawnymi. Rezerwat jest częścią Parku Krajobrazowego „Cysterskie Kompozycje Krajobrazowe Rud Wielkich”.
Na terenie rezerwatu znajduje się 8 stawów: Ligotniak, Brzeziniak, Babiczak, Grabowiec, Tatusiak, Markowiak, Salm Duży i Salm Mały. Stawy te istnieją już od XIII wieku i prowadzona jest na nich ekstensywna gospodarka rybacka.
Pochodzenie nazwy.
Rezerwat swoją nazwę wywodzi z języka staropolskiego od słów "łęg", "łęgi", które oznaczały "podmokłe tereny porośnięte lasem", "las, łąkę na błotach". W związku z tym pobliska, położona na północny zachód od rezerwatu wieś nosi także nazwę Łęg, a struga przepływająca przez rezerwat – Łęgoń.
Historia obszaru i jego ochrony.
Najstarsze wzmianki historyczne o tych terenach pochodzą z XIII wieku, według nich miejscowa ludność uprawiała tutaj gospodarkę stawową. Ze źródeł historycznych wynika, że oprócz hodowli ryb przez majątki dworskie, w niektórych stawach ryby hodowały także gospodarstwa chłopskie. W XIV wieku ziemie te przeszły w ręce zakonu cystersów z Rud. Cystersi wykorzystali starorzecze Odry tworząc system sztucznych zbiorników poprzez budowę śluz i grobli. Oprócz stworzenia nowych zbiorników uregulowali także te już istniejące.
W 1683 roku król Jan III Sobieski zmierzając na odsiecz Wiedniowi przejeżdżał drogą między stawami i prawdopodobnie posadził tutaj kilka dębów (w celu upamiętnienia tego wydarzenia poprowadzono przez Łężczok czerwony szlak Husarii Polskiej). W 1783 roku cystersi postawili przy drodze przebiegającej przez las dworek myśliwski.
W 1810 roku w związku z kasacją zakonu cystersów ich majątek przeszedł w ręce landgrafa heskiego Amadeusza z Hesji-Rotenburga, a następnie w ręce książąt pruskich Hohenlohe-Waldenburg-Schillingsfürst, a właściwie siostrzeńca żony Amadeusza, Wiktora Maurycego von Hohenlohe-Waldenburg-Schillingsfürst. Nowi właściciele dokonali przebudowy stawów i lasów poprzez wprowadzenie monokultury świerkowej oraz założyli hodowlę bażantów w celach łowieckich. Kiedy te tereny były w posiadaniu rodu Hohenlohe prowadzone były tutaj badania, m.in. przez niemieckiego lekarza, badacza kultury i przyrody Juliusza Rogera oraz przyrodnika Emila Fieka. W 1906 i 1910 roku na tych terenach uczestniczył w polowaniach cesarz niemiecki Wilhelm II wraz z księciem raciborskim, Wiktorem III. W 1922 roku szczególne walory przyrodnicze tych terenów spowodowały wpisanie ich do rejestru pomników przyrody. W 1945 roku na mocy dekretu PKWN tereny te stały się własnością państwa. 23 stycznia 1957 roku zarządzeniem Ministra Leśnictwa i Przemysłu Drzewnego tereny te stały się rezerwatem przyrody pod nazwą "Łężczak". W 1993 roku rezerwat wszedł w obszar Parku Krajobrazowego Cysterskie Kompozycje Krajobrazowe Rud Wielkich. W 2009 roku ze względu na zły stan m.in. grobli, zdecydowano o czasowym zamknięciu rezerwatu, a ze stawów spuszczono wodę. Po uzyskaniu unijnego dofinansowania, kosztem 5 mln złotych przeprowadzono modernizację, naprawiono groblę, wybudowano sztuczne wyspy na stawach. Całość ponownie otwarto w grudniu 2012 roku. Od 16 października 2015 roku, na podstawie zarządzenia regionalnego dyrektora ochrony środowiska w Katowicach, oficjalna nazwa rezerwatu to "Łężczok".
Flora.
Obszary leśne w rezerwacie zdominowane są przez starodrzewia o budowie dwupiętrowej, które nadają mu specyficzny charakter wyglądem przypominający wnętrze puszczy. 64% lasów w rezerwacie zajmują drzewostany, których wiek to ponad 100 lat. Wśród nich warto wyróżnić okazy dębów szypułkowych o potężnych rozmiarach, których wiek szacuje się na 330-400 lat.
Na uwagę zasługują także groble obsadzone różnymi gatunkami drzew, które tworzą aleje lipową, dębową, grabową i śródpolną. W rezerwacie drzewa, które osiągają największe rozmiary to: buki, lipy i dęby. Drzewa, które rosną na groblach współkształtują makroklimat rezerwatu, bowiem pełnią rolę pasów wiatrochronnych. Pustą przestrzeń w biegnących alejkach wypełniają krzewy, a całość stanowi doskonałą niszę ekologiczną dla wielu gatunków roślin, grzybów, a także zwierząt. Usytuowanie w pobliżu Bramy Morawskiej, czynniki geograficzne i klimatyczne oraz działalność gospodarcza w przeszłości spowodowały, że te aleje drzew wiodące przez groble są jedną z unikatowych cech tego rezerwatu.
Różnorodność siedlisk na terenie rezerwatu znajduje odzwierciedlenie w bogactwie zbiorowisk roślinnych oraz gatunków roślin. Szatę roślinną reprezentuje ponad 40 zespołów roślinnych, w tym pięć zbiorowisk leśnych. Pierwszy z nich to grąd subkontynentalny, który znajduje się w zachodniej części rezerwatu. W zespole tym występują takie drzewa jak dęby, graby, lipy drobnolistne, modrzewie, sosny wejmutki i brzozy. Ta część lasu posiada także bujne runo leśne. Kolejny zespół leśny to łęg jesionowo-wiązowy, w którym można spotkać takie gatunki drzew jak jesiony, dęby szypułkowe, klony oraz sporadycznie wiązy oraz graby. Jest to jeden z najlepiej zachowanych zespołów leśnych na terenie rezerwatu, jak i całego terenu doliny Odry. Olszowy łęg przypotokowy to kolejny zespół leśny w rezerwacie, w którym dominują takie gatunki drzew jak olsza czarna z występującym sporadycznie jesionem, dębem szypułkowym oraz świerkiem. Zespół ten występuje przy wschodniej granicy rezerwatu. Kolejny zespół to ols porzeczkowy, w którym można wyróżnić olszę czarną. Ols znajduje się na północny wschód od stawów Salm Mały i Salm Duży. Ostatnim zespołem jest kwaśna dąbrowa, w której występują takie gatunki drzew jak dąb szypułkowy i brzoza brodawkowata oraz sporadycznie sosna pospolita. Zespół ten posiada najbardziej ubogie i kwaśne gleby w rezerwacie.
Wśród dużej liczby zespołów nieleśnych należy wymienić zbiorowiska roślinności wodnej (m. in. zespół kotewki orzecha wodnego i zespół lilii wodnych), zbiorowiska strefy przybrzeżnej (m. in. szuwar z pałką szerokolistną, szuwar z pałką wąskolistną, szuwary turzycowe i szuwar trzcinowy) oraz zbiorowiska łąkowe (m. in. łąka z sitowiem leśnym, łąka trzęślicowa i łąka rajgrasowa).
W zachodniej części rezerwatu na wiosnę zakwitają m.in. śnieżyczka przebiśnieg, cebulica dwulistna, zawilec gajowy, groszek wiosenny, fiołek leśny, gajowiec żółty, czosnek niedźwiedzi, kokorycz pełna i pusta, marzanka wonna oraz dąbrówka rozłogowa. Natomiast we wschodniej części możemy spotkać krzewinki, takie jak wrzos, borówka czarna, barwinek pospolity. Na tych terenach można znaleźć także zioła. Przy brzegach stawów, gdzie grunty są lekko podtopione oraz na terenach błotnych spotkamy takie gatunki jak tarczyca pospolita, krwawnica pospolita, bylica, rdest powojowy, kosaciec żółty, jaskier wielki oraz turzyca. W rezerwacie można dostrzec torfowiska, które tworzą się w miejscach, gdzie stawy uległy znacznemu spłyceniu. Stawy porastają rośliny o kłączach i korzeniach zanurzonych w wodzie, wśród których warto wymienić takie gatunki jak trzcina pospolita, pałka szerokolistna, tatarak zwyczajny, jeżogłówka gałęzista, moczarka kanadyjska i strzałka wodna. Inną grupę stanowią rośliny, których korzenie są przyczepione do dna zbiorników, a na powierzchni wody pływają ich liście oraz kwiaty. Warto tutaj wymienić stanowiska rdestu ziemnowodnego, grzybieni białych, grążela żółtego, pływacza oraz trzeciorzędowego reliktu – kotewki orzecha wodnego. Oprócz tego po stawach swobodnie pływają takie rośliny jak salwinia pływająca, żabiściek pływający czy rzęsy. Ostatnia grupa roślin to rośliny podwodne, wśród których możemy wymienić rogatka sztywnego i krótkoszyjkowego, wywłócznika kłosowego oraz moczarkę kanadyjską.
Łąki obecne w Łężczoku porastają takie gatunki roślin jak storczyk szerokolistny, zimowit jesienny, kupkówka, tomka, kłosówka, koniczyna, komonica, wyka, złocień, przywrotnik, rdest wężownik i niezapominajka błotna.
Florę rezerwatu reprezentuje 530 gatunków roślin naczyniowych, z czego 22 objęte są ochroną. Są to: grzybienie białe, grążele żółte i białe, salwinia pływająca oraz kotewka orzecha wodnego, która w skali kraju zagrożona jest wyginięciem. W runie leśnym możemy wymienić śnieżyczkę przebiśnieg i cebulicę dwulistną. Wśród roślin chronionych warto wymienić rzadki gatunek storczyka, kruszczyk połabski. Pod ochroną znajdują się także cztery gatunki grzybów: podgrzybek pasożytniczy, flagowiec olbrzymi, żagwica listkowata oraz sromotnik bezwstydny. Rośliny objęte ochroną na terenie rezerwatu to także wawrzynek wilczełyko, bluszcz pospolity oraz kruszczyk rdzawoczerwony. Znajduje się tutaj także pomnik przyrody (tzw. Dąb Sobieskiego), którym jest dąb szypułkowy o pierśnicy wynoszącej 690 cm. Na terenie Łężczoka bytowała kiedyś owadożerna aldrowanda pęcherzykowata, a na torfowiskach można jeszcze dostrzec rosiczkę okrągłolistną.
Fauna.
Na terenie rezerwatu żyje 51% gatunków ptaków żyjących w Polsce, czyli ponad 190 gatunków, z czego 115 to gatunki lęgowe. Reszta wykorzystuje te tereny jako miejsce zdobywania pokarmu oraz odpoczynku podczas wędrówek. Rezerwat Łężczok jest świetnym terenem do prowadzenia obserwacji przyrodniczych, szczególnie dla ornitologów. Pod względem liczby gatunków ptaków rezerwat zajmuje drugie miejsce w Polsce zaraz po rezerwacie przyrody Stawy Milickie. Ze względu na liczne stawy występuje tutaj wiele ptaków wodno-błotnych. W związku z tym w rezerwacie w okresie lęgowym można spotkać takie gatunki ptaków jak perkozy (dwuczubego i zausznika), bąki, kormorany, gęgawy i kaczki (krakwę, cyrankę, płaskonosa, głowienkę, czernicę i hełmiatkę). Hełmiatka regularnie bytuje na terenie rezerwatu, co czyni go jednym z trzech takich miejsc w Polsce. W Łężczoku zaobserwowano także zanikający gatunek podgorzałki, a także strumieniówki, muchołówki białoszyjej, czapli purpurowej i modronosej, warzęchy, bernikli białolicej, bernikli rdzawoszyjej, szablodzioba, rybitwy białowąsej oraz kaniuka (jako jednego w Polsce). Oczywiście na tych terenach gnieżdżą się również inne gatunki ptaków oprócz wodno-błotnych, wśród których warto wymienić dzięcioły oraz ptaki drapieżne takie jak myszołów zwyczajny, jastrząb, pustułka, krogulec, błotniak stawowy, trzmielojad i kania czarna. Poza sezonem lęgowym możemy spotkać bielika, orlika krzykliwego, rybołowa, bociana czarnego, czaplę siwą, łabędzia niemego i mewę śmieszkę.
Poza licznym i różnorodnym ptactwem tereny rezerwatu zamieszkiwane są przez licznych reprezentantów płazów i gadów. Wśród płazów warto wymienić kumaka nizinnego, grzebiuszkę, traszki, ropuchę szarą i zieloną oraz rzekotkę drzewną. Natomiast gady występujące na tych terenach to jaszczurka zwinka i jaszczurka żyworódka, żmija zygzakowata oraz zaskroniec zwyczajny.
W rezerwacie doliczono się także wiele gatunków owadów, a wśród nich przede wszystkim licznych okazów ważek, trzmieli, motyli dziennych.
Ostatnia grupa zwierząt występująca w rezerwacie to ssaki, które są reprezentowane przez 23 gatunki. Wśród nich warto wymienić jeża, ryjówkę aksamitną, nietoperze, piżmaka oraz drapieżniki takie jak lis, kuna domowa, tchórz, łasica oraz borsuk.
W rezerwacie występują zwierzęta, które podlegają ochronie. Należą do nich ślimak winniczek, tęcznik, rzekotka drzewna, ropucha, huczek ziemny, kumak nizinny, traszki, jaszczurka zwinka, mewa śmieszka, perkozy, blaszkodziobe, kormoran czarny, bociany, bąk, bączek, orlik, myszołów, sowa, wilga, pełzacz leśny, muchołówka, kos, ryjówka, kret, jeż, nietoperz, kuna domowa i łasica. Warto wymienić, że spośród 22 gatunków nietoperzy występujących w Polsce, aż dziesięć z nich występuje na terenie Łężczoka. Są to: nocek duży, nocek Natterera, nocek wąsatek, nocek Brandta, karlik malutki, gacek brunatny i borowiaczek. Ostatni z nich znajduje się w polskiej czerwonej księdze ginących zwierząt.
Turystyka.
Dworek myśliwski.
W południowej części rezerwatu, między stawami Grabowiec oraz Brzeziniak znajduje się zabytkowy dworek myśliwski. Wybudowany został w 1783 roku przez zakon cystersów, do których należały te ziemie. W wyniku kasaty klasztoru, w 1810 roku dworek przeszedł w ręce książąt raciborskich, którzy odpoczywali w nim po polowaniach. Po wojnie mieściła się tutaj gajówka, a obecnie budynek jest w ruinie.
Szlaki turystyczne.
Przez teren rezerwatu przebiegają dwa szlaki turystyczne oraz jedna trasa rowerowa. Są to:
Ścieżki dydaktyczne.
Na terenie rezerwatu wytyczono sześć ścieżek dydaktycznych. Pierwsza z nich to "ekosystem wodny stawów Brzeziniok i Grabowiec" podczas której można obserwować lilie wodne (grzybienie białe i grążele żółte). Kolejna ścieżka to "aleja drzew pomnikowych", gdzie możemy zaobserwować pomnikowe dęby i buki wraz z interesującymi okazami nadrzewnych grzybów. Trzecia ścieżka: "ekosystem łąkowy" pozwala na obserwację zimowita jesiennego, a także półnaturalne zbiorowiska łąkowe. Następna ścieżka dydaktyczna to "ekosystem leśny (łęgowe i grądowe fragmenty rezerwatu)", na której warto zwrócić uwagę na naturalne fitocenozy leśne oraz wczesnowiosenną roślinność runa leśnego, w tym geofity: śnieżyczka przebiśnieg, cebulica dwulistna oraz czosnek niedźwiedzi. Piąta ścieżka: "ekosystem wodny stawów Salm Duży i Babiczok Płn." pozwala zwrócić uwagę na roślinność wodną, która jest wynurzona, czyli kotewkę orzecha wodnego, a także lęgowych i przelotnych ptaków wodno-błotnych. Znajduje się tutaj miejsce żerowania bociana czarnego i bielika. Ostatnia ścieżka dydaktyczna to "ekosystem wodny stawu Babiczok Płd.", na której obserwujemy salwinię pływającą oraz wyspy z kolonią lęgową mewy śmieszki, rybitwy zwyczajnej i perkoza zausznika.
Ludzie związani z Łężczokiem.
Z Łężczokiem związany był niemiecki poeta romantyczny, Joseph von Eichendorff. Swoje młodzieńcze lata spędzał w rodzinnym zamku w Łubowicach, a Łężczok odwiedzał podczas licznych polowań, w których brał udział. Wspominał o tym w swoich pamiętnikach:
W 1906 i 1910 roku na tych terenach uczestniczył w polowaniach cesarz niemiecki Wilhelm II. Drugie z nich przeszło do historii w wyniku skandalu jaki wtedy miał miejsce. Wiktor III August von Ratibor, aby zadowolić cesarza kupił setki sztuk ptactwa łownego, które wypuścił w lesie. W ciągu pięciu godzin cesarz ustrzelił 738 bażantów, 3 głuszce oraz po jednym zającu i sójce, oddając przy tym średnio 2,5 celnego strzału na minutę i zużywając ponad tysiąc sztuk amunicji. Upolowane głuszce zostały specjalnie sprowadzone do Łężczoka na polowanie, podobnie jak azjatycki bażant złocisty, który trafił tutaj za sprawą barona von Reibnitza. Jednak nikomu nie udało się go upolować. Prawdziwy skandal wybuchł po opublikowaniu relacji z polowania w piśmie "Myślistwo w słowach i obrazach", gdzie ukazała się informacja, że bażanty były trzymane w koszach i dopiero kiedy cesarz zajął stanowisko strzeleckie zostały wypuszczone. Mimo śledztwa prowadzonego przez księcia raciborskiego Wiktora nie udało się znaleźć osoby, która wyjawiła tę informację.
Legendy.
Z terenami należącymi do rezerwatu związane są miejscowe legendy. Pierwsza związana jest z mostkiem, który nazywany jest diabelskim, bowiem miejscowa ludność widywała na nim utopca. Ten mały złośliwy stwór ukrywał się w tutejszych stawach i strudze Łęgoń. Okoliczni chłopi często słyszeli w pobliżu stawów wołania o pomoc. Kto nad brzegiem stawu zobaczył czarnego psa z dużymi zielonymi oczami był zgubiony, ponieważ zostawał wciągnięty do wody. Zawsze przed pierwszymi sianokosami młode dziewczęta udawały się do Łężczoka, aby zadowolić utopca. Gdy śpiewy i śmiech dziewcząt spodobały się stworowi, to woda nie podnosiła się w stawach i rzekach, a chłopi mogli przeprowadzić bez obaw pierwszy pokos. W przeciwnym wypadku wody w rzekach i stawach się piętrzyły przerywając śluzy, wały i tym samym zatapiały pola, wszystko niszcząc. Ulubioną zabawą utopca były żarty jakie wyprawiał pijanym parobkom, którzy wracali z zabaw w karczmach przez Łężczok. Zabawa polegała na tym, że pokazywał im w ciemnym lesie błędny ognik, prowadząc ich w przeciwnym kierunku, czasem zamieniał się w kłodę, która znajdowała się pod ich nogami, powodując upadek. Często widywano stwora jako olbrzymią kunę, która blokowała przejście między stawami.
Kolejna legenda związana jest z rosiczką, która rosła na grzęzawisku Łężczok, niedaleko wsi Nędza. Kiedy dwaj chłopcy przechodzili nieopodal tego miejsca, ukazała się im kobieta w czarnej, długiej sukni. Nieznajoma poprosiła chłopców o pomoc w uwolnieniu jej i poddanych. W zamian za pomoc obiecała im wielkie bogactwa. Chłopcy zgodzili się pomóc kobiecie. Nieznajoma opowiedziała im, że utonęła wraz ze swoim miastem w tym grzęzawisku i że jutro o tej samej porze przyniesie im w ustach klucz do bram tego miasta. Jedynym warunkiem, aby go otrzymać to to, że chłopcy nie mogli się bać. Następnego dnia wyszła kobieta w ramionach diabła, a otaczały ich wilki, koty i węże. Dwaj chłopcy powoli zbliżali się do kobiety, a zaginione miasto zaczęło się wyłaniać. Jednak gdy byli już bardzo blisko, przestraszyli się i uciekli czym prędzej. Miasto wraz z kobietą znów znikło.

</doc>
<doc id="524031" url="https://pl.wikipedia.org/wiki?curid=524031" title="Kim Rossi Stuart">
Kim Rossi Stuart

 
Kim Rossi Stuart (ur. 31 października 1969 w Rzymie) – włoski aktor telewizyjny, filmowy i teatralny, reżyser, scenarzysta i producent filmowy.
Życiorys.
Wczesne lata.
Urodził się w Rzymie jako jedno z czworga dzieci i jedyny syn Klary Müller, byłej modelki holenderskiego pochodzenia i znanego z włoskich westernów aktora Giacomo Rossi Stuarta (1931-1994). Jego imię zaczerpnięto z powieści Rudyarda Kiplinga "Kim". Ma trzy siostry: Ombrettę, Valentinę i Lorettę. Uczył się aktorstwa w Actors Studio w Nowym Jorku.
Kariera.
Debiutował na dużym ekranie w wieku pięciu lat w historycznym dramacie kryminalnym "Czyny szlachetnego rodu" ("Fatti di gente per bene", 1974) z Catherine Deneuve, Giancarlo Gianninim i Fernando Reyem. Mając 14 lat opuścił szkołę i rodzinny dom, aby rozpocząć karierę aktorską. Po niewielkiej roli wieśniaka w dramacie kryminalnym "Imię róży" ("Der Name der Rose", 1986) obok Seana Connery i Christiana Slatera, został dostrzeżony jako Anthony Scott w dwuczęściowym filmie sensacyjnym "Chłopiec ze złotym kimono" ("Il ragazzo dal kimono d'oro", 1987 i 1988) z Kenem Watanabe, Tedem Priorem i Janet Ågren oraz sequelu wideo z 1992.
W 1987 zagrał w sztuce André Gide’a "Filottete" na scenie Piccolo Teatro w Mediolanie. Międzynarodowym sukcesem była natomiast rola księcia Romualda we włoskim cyklu filmów fantastycznych "Fantaghiro" ("Fantaghirò", 1991-94).
W 1994 występował na scenie jako Edmund w tragedii Williama Shakespeare’a "Król Lear". W 1996 zagrał w komedii Érica-Emmanuela Schmitta "Gość" ("Il visitatore", w reż. Antonio Calendy). W latach 1998-1999 grał tytułowego "Hamlet"a (w reż. Antonio Calendy), a w 2000 - "Makbeta" (w reż. Giancarlo Cobelli'ego).
Po występie jako Angelo w komediodramacie "Sercowa sprawa" ("Questione di cuore", 2009) był nominowany do David di Donatello i Nastro d’argento. Zagrał antagonistę w dwóch filmach Michele Placido: "Opowieść kryminalna" ("Romanzo criminale", 2005) i "Vallanzasca - Aniołowie zła" ("Vallanzasca - Gli angeli del male", 2010). 
Za swój debiut reżyserski, "Wzdłuż grani" ("Anche libero va bene", 2006), który był prezentowany na 59. MFF w Cannes, otrzymał wiele nagród, w tym David di Donatello, Nastro d’argento, Globo d’oro i Ciak d’oro. Był na okładkach „Vanity Fair” (w sierpniu 2010, w sierpniu 2013 i w sierpniu 2016), „Gioia” (w styczniu 2011) i „GQ” (maj-czerwiec 2017).
Życie prywatne.
Był związany z aktorką Veronicą Logan. W 2010 związał się z Ilarią Spadą, z którą ma syna Ettore (ur. 26 listopada 2011). Pobrali się 2 marca 2019.

</doc>
<doc id="524033" url="https://pl.wikipedia.org/wiki?curid=524033" title="Jerzy Ciesielski">
Jerzy Ciesielski

Jerzy Ciesielski (ur. 12 lutego 1929 w Krakowie, zm. 9 października 1970 w Sudanie) – polski inżynier budownictwa, wykładowca Politechniki Krakowskiej i Uniwersytetu Chartumskiego, działacz społeczny, Czcigodny Sługa Boży Kościoła katolickiego.
Życiorys.
Był synem Filipa i Marii z domu Tatarczany oraz młodszym bratem Romana (późniejszego rektora Politechniki Krakowskiej, członka PAN i PAU, senatora RP). Uczęszczał w czasie okupacji niemieckiej do prywatnej Szkoły Handlowej E. Liberdy w Krakowie. Po wojnie studiował na Wydziale Budownictwa Lądowego Akademii Górniczo-Hutniczej, gdzie uzyskał dyplom magistra inżyniera (1954). Staż odbył w kombinacie nowohuckim. Od 1955 pracował w Zakładzie Badawczym Materiałów i Konstrukcji Wydziałów Politechnicznych Akademii Górniczej (następnie na Politechnice Krakowskiej), jednocześnie był konsultantem w Biurze Projektów Przemysłu Skórzanego. W czerwcu 1960 obronił doktorat nauk technicznych na podstawie rozprawy "Realizacja i straty siły naciągania przy odcinkowym sprężaniu powłok cylindrycznych". W 1968 habilitował się. Od października 1969 prowadził wykłady na Uniwersytecie w Chartumie jako "visiting professor". Był autorem 41 publikacji z dziedziny konstrukcji żelbetowych oraz współautorem trzech patentów, członkiem Polskiego Związku Inżynierów i Techników Budownictwa oraz Naczelnej Organizacji Technicznej.
Niezależnie od studiów inżynierskich ukończył Studium Wychowania Fizycznego. Uprawiał piłkę ręczną, koszykówkę i wioślarstwo, należał do Akademickiego Związku Sportowego i Cracovii. Działał w harcerstwie i ruchu turystycznym, organizował spływy kajakowe.
Był aktywny w duszpasterstwie akademickim w Krakowie. Przyjaźnił się z Karolem Wojtyłą, który udzielił mu ślubu 29 czerwca 1957. Z małżeństwa z Danutą Plebańczyk miał troje dzieci – córki Marię (ur. 1958) i Katarzynę (ur. 1961) oraz syna Piotra (ur. 1962). Wraz z dwójką młodszych dzieci zginął w katastrofie statku na Nilu. Początkowo został pochowany na Cmentarzu Podgórskim w Krakowie (pas 1-1-4), uroczystościom pogrzebowym przewodniczył kardynał Wojtyła. W 1998 jego prochy zostały przeniesione do Kolegiaty Akademickiej św. Anny.
Pamięć.
W listopadzie 1985 Kuria Metropolitalna w Krakowie rozpoczęła proces beatyfikacyjny Jerzego Ciesielskiego. Tygodnik katolicki „Źródło” i Fundacja „Źródło” przyznają od 1997 nagrodę jego imienia dla osób działających na rzecz rodziny. Laureatami tej nagrody byli m.in. Jan Maria Jackowski, Włodzimierz Fijałkowski, Stanisław Kogut, Włodzimierz Bojarski. Od 2003 na Polanie Harcerskiej w Toporzysku k. Jordanowa, na której Jerzy Ciesielski często przebywał i modlił się wraz z Karolem Wojtyłą, odprawiana jest w pierwszą sobotę czerwca uroczysta Msza Święta w intencji rychłej beatyfikacji sługi Bożego. 17 grudnia 2013 papież Franciszek zezwolił na ogłoszenie dekretu o heroiczności cnót sługi Bożego Jerzego Ciesielskiego. Jerzy Ciesielski jest też patronem Zespołu Szkół Nr 1 w Mławie.

</doc>
<doc id="524038" url="https://pl.wikipedia.org/wiki?curid=524038" title="Bankowość telefoniczna">
Bankowość telefoniczna

Bankowość telefoniczna – jeden z kanałów bankowości elektronicznej. Polega na przeprowadzaniu komunikacji i transakcji bankowych z wykorzystaniem telefonu.
Bankowość telefoniczna może być realizowana na kilka sposobów: z użyciem telefonu stacjonarnego lub komórkowego, poprzez kontakt z operatorem (call center) lub automatyczny serwis telefoniczny IVR oraz przy użyciu telefonu komórkowego za pomocą SMS lub technologii WAP.
Operacje wykonywane za pomocą bankowości telefonicznej możemy podzielić na pasywne i aktywne. Pasywne to takie gdzie klient odbiera jedynie informacje dotyczące rachunku. Najprostszą i najczęściej wykonywaną operacją pasywną jest sprawdzenie salda rachunku. Inne, dostępne w większości serwisów telefonicznych, usługi to sprawdzanie historii rachunku bądź przekazywanie informacji o aktualnych stopach oprocentowania lub kursach walut.
Usługi aktywne bankowości telefonicznej to takie, które powodują zmianę salda i historii rachunku. Do typowych operacji aktywnych zaliczyć możemy przelewy oraz dyspozycje dotyczące lokat terminowych.

</doc>
<doc id="524039" url="https://pl.wikipedia.org/wiki?curid=524039" title="Nicholas Rogers (aktor)">
Nicholas Rogers (aktor)

Nicholas Rogers (ur. 6 marca 1969 w Sydney) – australijski aktor i model, występujący we włoskich filmach telewizyjnych.
Życiorys.
Wczesne lata.
Urodził się i dorastał wraz ze swoimi dwoma braćmi Steve’em i Timem w okolicy Sydney. Jego ojciec pragnął, by ukończył szkołę i podjął pracę dla jego przedsiębiorstwa, ale Nicholas był młodym buntownikiem i spędzał swój czas raczej na plaży niż w szkole. Mając dziesięć lat uciekł z domu. W 1986, w wieku siedemnastu lat ukończył szkołę.
Kariera.
W 1989 mając dwadzieścia lat rozpoczął pracę jako model dla jednej z amerykańskich agencji. Uczestniczył w kampanii reklamowej Lagerfelda i Ray-Ban w Chiemsee. Przez dwa lata reklamował dżinsy, zanim jego agent zapoznał go z włoskim reżyserem Lamberto Bavą, który zaangażował go do roli czarnoksiężnika Tarabasa we włoskiej baśni telewizyjnej "Fantaghiro" (1993-1994) u boku Ursuli Andress, Kima Rossi Stuarta i Brigitte Nielsen oraz telefilmie fantasy "Księżniczka i żebrak" ("La Principessa e il povero", 1997) z Thomasem Kretschmannem i Maxem von Sydow.
W 1998 otrzymał niemiecką nagrodę „Pop Rocky Award” dla jednego z trzech najlepszych aktorów. Potem wystąpił w muzycznej komedii romantycznej "Laura non c'è" (1998), serialu "Szpiedzy i piraci" ("Caraibi", 1999) u boku Mario Adorfa i Paolo Seganti, telefilmie biblijnym "Maryja – córka swojego syna" ("Maria, figlia del suo figlio", 2000) jako Jezus i krótkometrażowym filmie sensacyjnym "Na ostrzu noża" ("The Razor's Edge", 2005).
Życie prywatne.
Nicholas Rogers jest żonaty i ma syna (ur. 2007).

</doc>
<doc id="524040" url="https://pl.wikipedia.org/wiki?curid=524040" title="Mucosa">
Mucosa



</doc>
<doc id="524046" url="https://pl.wikipedia.org/wiki?curid=524046" title="BnO">
BnO



</doc>
<doc id="524047" url="https://pl.wikipedia.org/wiki?curid=524047" title="Turczyn">
Turczyn



</doc>
<doc id="524051" url="https://pl.wikipedia.org/wiki?curid=524051" title="SCMS">
SCMS

SCMS (ang. "Serial Copy Management System") to system zabezpieczający przed nieograniczonym kopiowaniem nagrań w formacie cyfrowym. Powstał w odpowiedzi na pojawienie się urządzeń DAT (ang. "Digital Audio Tape"), które umożliwiały tworzenie cyfrowych kopii każdego materiału. Aktualnie system SCMS można znaleźć w urządzeniach CD, DAT, MD, DCC i innych wyposażonych w port cyfrowy (S/PDIF).
Działanie.
Sygnał cyfrowy audio w formacie SPDIF, używanym w domowych i półprofesjonalnych systemach audio, oprócz danych audio posiada kod cyfrowy zawierający:
Ograniczenie kopiowania polega na ustawieniu znacznika kopiowania złożonego z dwóch bitów w kodzie cyfrowym oryginału i późniejszych kopii.
Znaczniki kopiowania:
Zasadniczo można wykonać kopię cyfrową płyty CD lub innego nośnika, ale nie można skopiować cyfrowo nośnika, który już jest kopią oryginału (posiada znacznik 10 – „brak możliwości kopiowania”).
Oczywiście można zrobić nieograniczoną liczbę kopii swoich własnych nagrań (bit 00). Można także zrobić analogowe kopie oryginalnych płyt cyfrowych, ponieważ system SCMS operuje tylko na zapisie cyfrowym.
Historia.
SCMS został stworzony z myślą o rynku amerykańskim, gdzie RIAA, powołując się na prawo autorskie, zabroniła sprzedaży urządzeń DAT. W opinii RIAA, tanie urządzenia cyfrowego zapisu, miały upowszechnić piractwo na ogromną skalę.
W 1987 roku zaproponowano pierwszy system antypiracki. Miał to być specjalny sygnał w wysokich częstotliwościach wprowadzany do utworu. Urządzenia miały wyszukiwać ten sygnał i jeśli nie był obecny w nagraniu, przyjmowały, że nagranie jest kopią i uniemożliwiały jego dalsze powielanie. Propozycja ta wywołała ostry sprzeciw między innymi ze strony Home Recording Rights Coalition (koalicja obrony praw nagrywania w domu) oraz dziennikarzy pism muzycznych i w efekcie nie udało się przeforsować tego rozwiązania. Nie udało się również wprowadzić żadnego urządzenia DAT na rynek amerykański ponieważ RIAA groziła pozwami za samą próbę wypuszczenia takiego sprzętu na rynek.
W końcu, w 1992 roku, RIAA i firmy elektroniczne wypracowały kompromis, który polegał na opodatkowaniu każdego czystego nośnika cyfrowego na rzecz RIAA i przymusowym wprowadzeniu systemu SCMS. Kompromis ten został zatwierdzony prawnie w odpowiedniej ustawie – Audio Home Recording Act.

</doc>
<doc id="524054" url="https://pl.wikipedia.org/wiki?curid=524054" title="Alemannia Aachen">
Alemannia Aachen

Alemannia Aachen, właśc. Aachener Turn- und Sportverein Alemannia 1900 e.V. – niemiecki klub sportowy z siedzibą w Akwizgranie (Nadrenia Północna-Westfalia). Jego drużyna siatkówki kobiet grała przez jeden sezon w Bundeslidze.
Historia.
Klub został założony w 1900 roku, pod koniec lat 60. po raz pierwszy występował w Bundeslidze, z której spadł po trzech sezonach. Przez długie lata klub drugoligowy, w sezonie 2005/2006 zajął 2. miejsce w 2. Bundeslidze i uzyskał bezpośredni awans do Bundesligi.
W Bundeslidze drużyna występowała tylko rok i po sezonie 2006/2007 powróciła do 2. Bundesligi.

</doc>
<doc id="524055" url="https://pl.wikipedia.org/wiki?curid=524055" title="Piotr Matys">
Piotr Matys

Piotr Matys (ur. 21 lipca 1978 w Białymstoku) – polski piłkarz, występujący na pozycji napastnika, i trener piłkarski.
Matys swoją karierę rozpoczął w Jagiellonii Białystok. W klubie tym miał okazję wystąpić kilkanaście razy w spotkaniach na II-ligowym poziomie. Na przełomie lat 1996 i 1997 wyjechał do Holandii, gdzie stał się reprezentantem wielkiego PSV Eindhoven. Tam jednak nie zrobił oszałamiającej kariery. W 1998 roku trafił do szwajcarskiego Lausanne-Sports.
Pół roku później wrócił do Polski, gdzie przywdział koszulkę ŁKS Łódź. W czasie krótkich występów w drużynie ówczesnego mistrza Polski, Matys zdołał strzelić piękną bramkę piętą bramkarzowi AS Monaco, Fabienowi Barthezowi, świeżo upieczonemu wówczas mistrzowi świata. Na wiosnę 1999 roku trafił do Stomilu Olsztyn. Tam przez ponad 2 lata rozegrał około 60 spotkań, w których zdobył 9 bramek. W 2001 roku wyjechał do Włoch. W czasie dwuletniego pobytu nad Morzem Śródziemnym Matys występował w trzech klubach: AC Mestre, Genoa 1893, US Alessandria Calcio. W pierwszym z klubów udało mu się uzyskać 7 bramek w meczach na szczeblu II-ligowym. W 2003 roku powrócił do ojczyzny. Ponownie zagrał w Łodzi, lecz tym razem w Widzewie. Pół roku później przeszedł do Górnika Łęczna, jednak i tam nie pograł długo. Jesienią 2004 roku stał się bezrobotnym piłkarzem. Wiosną 2005 roku pomocną dłoń swemu wychowankowi wyciągnęła Jagiellonia. Jesienią tego samego roku Matys ponownie wyemigrował do Włoch, tym razem do V-ligowego klubu US Tolentino. W międzyczasie przeniósł się do innego zespołu z tej ligi, AC Boca San Lazzaro. Wytrzymał tam jednak tylko pół sezonu, bo rundę wiosenną sezonu 2006/2007 zaczął w Ruchu Wysokie Mazowieckie. W styczniu 2008 roku opuścił zespół Ruchu. Nie doszedł do porozumienia z władzami klubu Narew Ostrołęka, pomimo awizowania go już jako zawodnika Narwi. Latem 2008 roku zakończył karierę piłkarską, co spowodowane było przewlekłymi kontuzjami, i zajął się pracą z młodzieżą w MOSP Jagiellonii (rocznik 2002). Od 4 września 2009 był asystentem Sławomira Kopczewskiego w IV-ligowym ŁKS Łomża, z którym latem 2010 roku przeniósł się do II-ligowego Ruchu Wysokie Mazowieckie. Z końcem września 2010, nieoczekiwanie doszło do dymisji Matysa z funkcji II trenera Ruchu (I trener pozostał na stanowisku), oficjalnym powodem zwolnienia szkoleniowca były złe wyniki drużyny. Obecnie Piotr Matys postawił na pracę z młodzieżą (jednak już nie w MOSP Jagiellonii). Razem z trenerem, z którym jako zawodnik zdobył III miejsce Mistrzostw Polski Juniorów w 1996 roku – Januszem Kaczmarzem oraz kolegami, których poznał na boiskach piłkarskich – Dzidosławem Żuberkiem, Bartoszem Jurkowskim założył Akademię Piłkarską „Talent” w Białymstoku, w której pracuje również Jacek Markiewicz.

</doc>
<doc id="524057" url="https://pl.wikipedia.org/wiki?curid=524057" title="Rezerwat przyrody Pomorze">
Rezerwat przyrody Pomorze

Rezerwat przyrody Pomorze – rezerwat przyrody położony na terenie gminy Giby w województwie podlaskim.
Rezerwat chroni najstarszy ponad 200-letni drzewostan sosnowy (bór świeży) Puszczy Augustowskiej, znajdujący się na wzniesieniu morenowym nad rzeką Marycha. Głównym zbiorowiskiem leśnym jest las mieszany, a nad rzeką występuje łęg jesionowo-olszowy. W podszycie występuje głównie leszczyna, a w mniejszej ilości wiciokrzew, jarzębina, kalina koralowa, trzmielina brodawkowata, kruszyna pospolita oraz podrost dębu szypułkowego, brzozy omszonej i osiki. Nad rzeką w południowej części rezerwatu wznosi się średniowieczne grodzisko Jaćwingów. Nadzór nad rezerwatem sprawuje nadleśnictwo Pomorze.
Obszar rezerwatu podlega ochronie czynnej.

</doc>
<doc id="524058" url="https://pl.wikipedia.org/wiki?curid=524058" title="Dżerba">
Dżerba

Dżerba (Dżarba, Jerba) – tunezyjska wyspa na Morzu Śródziemnym, w zatoce Mała Syrta, od czasów rzymskich połączona groblą z kontynentem afrykańskim.
Powierzchnia: 514 km², ok. 100 tys. mieszkańców.
Główne miasto na wyspie: Haumat as-Suk, z godnym zwiedzenia fortem z XIII – XIV wieku, arabskim sukiem, licznymi kafejkami, kioskami z gazetami, targami, sklepami.
Dżerba bywa utożsamiana z mityczną Wyspą Lotofagów z "Odysei" Homera. Posiada ciekawą architekturę, łączącą wpływy arabskie i żydowskie, gdyż w przeszłości była zamieszkana przez licznych Żydów, a i współcześnie diaspora żydowska jest tam liczna – ponad 700 osób z 39 synagogami. Dżerba stanowi ważny region turystyczny, często odwiedzany także przez Polaków. Główne ośrodki turystyczne rozlokowane są na północno-wschodnim oraz wschodnim wybrzeżu śródziemnomorskim. Na pasie ponad 20 km znajdują się hotele o różnej klasie i w nich kioski z zagranicznymi gazetami, zwłaszcza francuskimi, baseny, jest tam również kasyno i pole golfowe.
Na południu znajdują się fenickie ruiny Meninx. Rzymianie wybudowali groblę, która połączyła wyspę z lądem afrykańskim.
Na wyspie istnieje wiele meczetów charydżyckich i ibadyckich.
Wiele budowli pochodzi z okresów imperium osmańskiego, które wybudowali Turcy. Hiszpanie zdobyli w 1660 r. twierdzę Bordż Ghazi Mustafa.
Na wyspie znajduje się międzynarodowe lotnisko Dżerba-Dżardzis.
12 marca 1560 r. wyspa została zdobyta kosztem Imperium Osmańskiego przez flotę Republiki genueńskiej.
11 kwietnia 2002 r. ciężarówka wypełniona gazem została zdetonowana w pobliżu sławnej Synagogi Al-Ghariba w Ar-Rijadzie. W tym ataku terrorystycznym, za który odpowiedzialność wzięła Al-Ka’ida, zginęło 21 osób (w tym 14 niemieckich turystów, 5 Tunezyjczyków i 2 Francuzów).

</doc>
<doc id="524059" url="https://pl.wikipedia.org/wiki?curid=524059" title="Bryanne Stewart">
Bryanne Stewart

Bryanne Stewart (ur. 9 grudnia 1979 w Sydney) – australijska tenisistka.
Kariera tenisowa.
Stewart to zawodniczka praworęczna. Od roku 1998 występowała w gronie seniorek. Dwukrotnie triumfowała w turniejach deblowych WTA i jedenastokrotnie w zawodach rangi ITF. Triumfowała w 2005 roku w Sydney i Amelia Island w parze z Samanthą Stosur. Jej najlepsze osiągnięcie w zawodach wielkoszlemowych w grze pojedynczej to trzecia runda Australian Open 2000.
Pierwsze zawodowe zwycięstwo singlowe odniosła nad Maríą Vento-Kabchi w pierwszej rundzie wielkoszlemowego turnieju w Melbourne w 2000 roku. Pokonała Wenezuelkę 7:5, 6:3. Następnie ograła Emmanuelle Gagliardi, by ostatecznie ulec Arantxie Sánchez Vicario. Do końca sezonu tylko raz na piętnaście startów w kwalifikacjach dostała się do turnieju głównego, miało to miejsce w Szanghaju.
W 2001 zagrała w Australian Open i Stanford, kilkakrotnie przegrywając w kwalifikacjach. Rok później oprócz występu w Melbourne dostała się też do głównej drabinki turnieju w Canberze. Zaczęła odnosić dobre wyniki w grze podwójnej, a w roku 2002 był to przede wszystkim półfinał na Hawajach z Aliną Żydkową.
W 2003 roku osiągnęła pierwszy w karierze zawodowy finał gry podwójnej, w Memphis u boku Żydkowej. W kolejnym sezonie z tą zawodniczką była w półfinale debla w Vancouver oraz w półfinale w Tokio z Samanthą Stosur.
W niecodzienny sposób Steward i Stosur odniosły zwycięstwo deblowe w Sydney w 2005 roku. Pokonały najwyżej rozstawioną parę Stubbs–Raymond, po czym w półfinałach i finale ich rywalki skreczowały (problemy zdrowotne Marii Kirilenko i Jeleny Diemientjewej). Dostała się do pierwszej dwudziestki deblowego rankingu kobiet. Odnotowała też kilka osiągnięć na kortach trawiastych, m.in. półfinały w Birmingham i na Wimbledonie (obydwa ze Stosur). Trzykrotnie odpadła w kwalifikacjach do turniejów singlowych.
Sezon 2006 nie należał do najlepszych; jej największy sukces to deblowy półfinał w Strasburgu razem z Jarmilą Gajdošovą oraz ten sam sukces w Portorožu. Na turnieju w Amelie Island grała najdłuższy tie-break w historii, zakończony wynikiem 22:20. Był to mecz deblowy pierwszej rundy. Stewart grała w parze z Nicole Pratt przeciwko Corinie Morariu i Rennae Stubbs. We French Open 2006 wystąpiła w turnieju mikstowym w parze z Marcinem Matkowskim.
W lutym 2007 roku wygrała turniej deblistek w Memphis, razem z Nicole Pratt.

</doc>
<doc id="524062" url="https://pl.wikipedia.org/wiki?curid=524062" title="Rezerwat przyrody Przewłoka">
Rezerwat przyrody Przewłoka

Rezerwat przyrody Przewłoka – rezerwat przyrody położony na terenie gminy Hajnówka, powiecie hajnowskim, w województwie podlaskim.
Według obowiązującego planu ochrony ustanowionego w 2007 roku, obszar rezerwatu objęty jest ochroną czynną.
Rezerwat „Przewłoka” graniczy z rezerwatami „Kozłowe Borki” i „Lasy Naturalne Puszczy Białowieskiej”.

</doc>
<doc id="524066" url="https://pl.wikipedia.org/wiki?curid=524066" title="Rezerwat przyrody Rycerski Kierz">
Rezerwat przyrody Rycerski Kierz

Rezerwat przyrody Rycerski Kierz – rezerwat przyrody położony na terenie gminy Łomża w województwie podlaskim.
Na terenie rezerwatu znajduje się pomnik Stacha Konwy, legendarnego bohatera kurpiowskiego.

</doc>
<doc id="524070" url="https://pl.wikipedia.org/wiki?curid=524070" title="Rezerwat przyrody Siemianówka">
Rezerwat przyrody Siemianówka

Rezerwat przyrody Siemianówka – rezerwat przyrody położony na terenie gminy Narewka w województwie podlaskim.

</doc>
<doc id="524075" url="https://pl.wikipedia.org/wiki?curid=524075" title="Sebastian Nowak (ur. 1975)">
Sebastian Nowak (ur. 1975)

Sebastian Nowak (ur. 16 maja 1975 w Poznaniu) - polski piłkarz występujący na pozycji obrońcy.
Nowak swoją karierę rozpoczął w Polonii Leszno. W przeciągu dwóch pierwszych lat swej profesjonalnej kariery Nowak wystąpił jeszcze w 3 klubach: Olimpii Poznań, Lechii Gdańsk i Polonii Warszawa. W 1996 roku przeszedł do Stomilu Olsztyn, w którym w trakcie dwóch sezonów rozegrał ponad 50 spotkań, w których zdobył 3 bramki. Dobra postawa Nowaka zaowocowała w 1998 roku transferem do Legii Warszawa. W czasie prawie czterech lat spędzonych w Warszawie wystąpił w tylko 20 meczach ligowych w tym w sezonie 2001/2002, kiedy to Legia zdobyła mistrzostwo kraju oraz puchar ligi. Przez pewien czas Nowak był wypożyczony do Odry Opole. W 2003 roku piłkarz został zawodnikiem Aluminium Konin. Po roku zmienił klub na RKS Radomsko, a następnie na jesieni 2004 roku na Kanię Gostyń. W żadnym z tych klubów nie odniósł większych sukcesów.

</doc>
<doc id="524076" url="https://pl.wikipedia.org/wiki?curid=524076" title="Karabin NTW-20">
Karabin NTW-20

NTW-20 – południowoafrykański wielkokalibrowy karabin wyborowy.
Historia konstrukcji.
W połowie lat 90 XX w. w zakładach Aerotek skonstruowano prototyp karabinu wyborowego zasilanego nabojem 20 × 82 mm, skonstruowanym w latach 40 XX w. w III Rzeszy dla działek lotniczych MG 151/20. Zastosowanie tak silnego naboju wymusiło zastosowanie hamulca wylotowego, oraz hydropneumatycznego osłabiacza odrzutu. Ponieważ broń ma dużą masę, w położeniu transportowym karabin jest rozkładany na dwie części i przenoszony przez dwie osoby. Dzięki zastosowaniu naboju 20 mm NTW-20 mógł skutecznie zwalczać cele nieopancerzone takie jak anteny stacji radarowych, stojące na ziemi samoloty i śmigłowce.
W następnych latach NTW-20 był produkowany przez koncern Denel. Opracowano także zestaw konwersyjny umożliwiający przystosowanie broni do zasilania sowieckim nabojem 14,5 × 114 mm. Dzięki zastosowaniu tego naboju asortyment celów zwalczanych przez NTW-20 rozszerzył się o cele lekko opancerzone.
NTW-20 i NTW-14.5 są produkowane seryjnie i od 1998 roku znajdują się na uzbrojeniu South African National Defence Force.
Opis.
NTW-20 jest bronią powtarzalną, z zamkiem ślizgowo-obrotowym, czterotaktowym. Zamek ryglowany jest sześcioma ryglami. Zespół zamek-lufa jest połączony z resztą broni za pośrednictwem hydropneumatycznego osłabiacza odrzutu.
Lufa gwintowana, zakończona hamulcem wylotowym. Lufa kalibru 20 mm ma skok gwintu równy 560 mm, kalibru 14,5 mm 406 mm.
Karabin jest zasilany z trójnabojowego magazynka przyłączanego z lewej strony komory zamkowej.
Chwyt pistoletowy połączony z łożem znajduje się w połowie długości komory zamkowej. Do jej przedniej części przymocowany jest dwójnóg. Zasadniczym przyrządem celowniczym jest celownik optyczny.

</doc>
<doc id="524078" url="https://pl.wikipedia.org/wiki?curid=524078" title="Coburg (ujednoznacznienie)">
Coburg (ujednoznacznienie)

Kanada:
Niemcy:
Stany Zjednoczone:
Inne:
Zobacz też:

</doc>
<doc id="524079" url="https://pl.wikipedia.org/wiki?curid=524079" title="Pedro de Alvarado">
Pedro de Alvarado

Pedro de Alvarado (ur. ok. 1486 w Badajoz, zm. 4 lipca 1541 w Avalos w Meksyku) – konkwistador hiszpański. Uczestnik podboju Kuby (1511). Oficer Hernána Cortésa podczas podboju Meksyku (1519–1521). W latach 1523–1524 już jako dowódca opanował Gwatemalę i Salwador. W 1534 zorganizował wyprawę do Peru. Zginął podczas tłumienia indiańskiego powstania w pn.-zach. Meksyku. Przez Indian zw. „Słoneczkiem”.

</doc>
<doc id="524082" url="https://pl.wikipedia.org/wiki?curid=524082" title="Zakoniczyn">
Zakoniczyn

Zakoniczyn (kaszb. "Sãkòcëno", niem. "Zankenzin") – położone na dużym obszarze osiedle w Gdańsku, na terenie dzielnicy Ujeścisko-Łostowice.
Położenie administracyjne.
Zakoniczyn jest podjednostką jednostki morfogenetycznej Ujeścisko, w okręgu historycznym Wyżyny. Dawna wieś mająca dzisiaj status osiedla, to pod względem obszarowym jedna z największych podjednostek administracyjnych Gdańska. Od południa ciągnie się wzdłuż ul. Świętokrzyskiej (od ul. Wieżyckiej po Kowale). Północne granice osiedla zamykają dzisiejsze ulice Warszawska i Jabłoniowa. Od zachodu ul. Konrada Guderskiego, a od wschodu ul. Człuchowska i ul. Częstochowska. Zakoniczyn w granice Gdańska został przyłączony w 1973, m.in. razem z pobliskimi wsiami: Jasień, Łostowice, Maćkowy, Szadółki, Ujeścisko i Zabornia. 
Historia.
Wieś została odnotowana w 1334 r. jako "Zankoczyn" (lokacja przez komtura gdańskiego Jordan von Veken), następnie "Zamkoczin" (1402), "Czackenczin" (1438), później "Zankenczyn" lub "Zankenschin". W 1874 r. nazwa została zmieniona na "Zankenzin", a w 1942 na "Zangen". Współcześni językoznawcy rekonstruują ją jako Sękocin (od imienia Sękota). W 1399 r. Krzyżacy nadali wieś szpitalowi św. Elżbiety, od którego dzierżawili ją mieszkańcy Gdańska. 
Zakoniczyn był zawsze niewielkim majątkiem na końcu prowadzącej do niego z Łostowic ulicy Wieżyckiej. na początku XIX wieku wieś liczyła 57 mieszkańców (1819). Pod koniec wieku, liczba mieszkańców wzrosła do 141 (1886). 
W I połowie XIX wieku na fundamentach poprzedniego dworku powstał nowy, istniejący do dziś przy ul. Wieżyckiej. Do II wojny należał on do rodziny Wendtów - właścicieli pobliskich ziem, zamordowanych przez żołnierzy Armii Czerwonej i pochowanych w parku otaczającym dom (zachowane groby).
W 1905 majątek zamieszkiwały 143 osoby (w tym 91 Niemców oraz 52 Polaków). Przed II wojną światową Zakoniczyn był majątkiem ziemskim (ostatnim właścicielem był Artur von Wendt). Po wojnie Zakoniczyn stał się PGR-em. Po 1990 niszczejący dwór i majątek przeszedł na własność Gminy Miasta Gdańsk. W 2004 roku (zgodnie z umową notarialną: Rep. A nr 3452/2004 z dnia 28.04.2004 r.) nieruchomość została sprzedana spółce PB Górski. Zgodnie z zapisami umieszczonymi w/w akcie notarialnym, deweloper zobowiązał się m.in. do przeprowadzenia w terminie 4 lat rewaloryzacji zespołu dworsko-parkowego w uzgodnieniu z Pomorskim Wojewódzkim Konserwatorem Zabytków. PB Górski nie wywiązał się jednak z umowy z Miastem (stan na kwiecień 2020 r.). W bezpośrednim sąsiedztwie dworu i dawnego majątku powstają za to kolejne bloki, sukcesywnie niszcząc otoczenie historycznego obiektu, a sam dwór narażając na dalsze zniszczenie przez pracujący na budowie ciężki sprzęt. 
Współcześnie na obszarze rozwija się tam budownictwo mieszkaniowe. W latach 2002-2009 zostały oddane budynki "Osiedla Świętokrzyskiego" (ul. Konrada Guderskiego). W latach 2002-2006 powstały pierwsze zabudowania osiedla "Pięciu Wzgórz" (ul. Konstantego Bergiela/Kazimierza Porębskiego/Wacława Kłoczkowskiego/Jerzego Zwierkowskiego/Aleksandra Dulin'a). W latach 2006-2009 zabudowano górny odcinek osiedla "Pięciu Wzgórz" (ul. Kazimierza Porębskiego). Pomiędzy 2006, a 2008 r. oddano do użytku pierwsze bloki przy ul. Stanisława Dąbka i ul. Człuchowskiej. W tym samym czasie w miejscu wyburzonych wcześniej zabudowań po dawnym PGR, powstało osiedle złożone z niewielkich bloków mieszkalnych, domów jednorodzinnych i tzw. bliźniaków (ul. Andrzeja Huenefelda). W latach 2007-2009 powstało osiedle "Miłe Wzgórze" (ul. Konrada Guderskiego). W latach 2013-2016 PB Górski zakończył inwestycję przy ul. Jerzego Świrskiego ("Osiedle Świrskiego"). Aktualnie po sąsiedzku powstaje osiedle "Nowa Wieżycka (2020)." W latach 2017-2019 przy ul. Stanisława Dąbka oddano do użytku kolejną inwestycję - dwupiętrowe bloki mieszkalne. Nowe zabudowania w postaci domów jednorodzinnych powstają sukcesywnie także wzdłuż historycznej ulicy Wieżyckiej. 
W granicach Zakoniczyn funkcjonują dwie nowoczesne szkoły. Na ul. Człuchowskiej (Szkoła Podstawowa nr 12) i na ul. Lawendowe Wzgórze (Szkoła Podstawowa nr 6), do której od strony "Osiedla Pięć Wzgórz" prowadzi ścieżka pieszo-rowerowa oddana do użytku na przełomie 2019 i 2020 roku. W sąsiedztwie szkoły znajduje się przystanek tramwajowy będący częścią linii tramwajowej wybudowanej wzdłuż al. Pawła Adamowicza. 
Ul. Kazimierza Porębskiego jest trzecią ulicą pod względem liczby osób zameldowanych na pobyt stały w górnym tarasie Gdańska (biorąc pod uwagę jedynie dzielnice leżące na południe od Alei Armii Krajowej - tzw. Gdańsk Południe), to skupia ona najwięcej mieszkańców w rejonie. 
Na obszarze Zakoniczynu położone są dwa duże zbiorniki retencyjne: Świętokrzyska I (pow. 6,8 ha, obwód 1 km) i Świętokrzyska II (pow. 7,5 ha, obwód 1,3 km) usytuowane na Potoku Oruńskim, który stanowi lewy dopływ Kanału Raduni. Zbiorniki są oddalone od siebie o około 500 m i połączone ścieżką przebiegającą przez las wzdłuż potoku. Zbiornik Świętokrzyska II wraz z dwoma zadrzewionymi wyspami jest miejscem lęgów m.in. łabędzia niemego, perkoza rdzawoszyjego, perkoza dwuczubego, łyski, krzyżówki oraz kokoszki. 
Transport.
Na południu osiedla Zakoniczyn znajduje się droga wojewódzka nr 221 łącząca Gdańsk z Kościerzyną. Większa część osiedla składa się z ulic o uspokojonym ruchu.
Na terenie Zakoniczyna jeżdżą autobusy ZTM w Gdańsku na południu łączące Zakoniczyn z węzłem przesiadkowym Łostowice Świętokrzyska umożliwiającym przesiadkę na tramwaj w inne rejony Gdańska, a także z węzłem Gdańsk Jasień umożliwiając przesiadkę na pociąg. Na północy Zakoniczyna jest otwarta w czerwcu 2020 roku krańcówka tramwajowa na której przystanek końcowy mają tramwaje linii 12 łączącej bezpośrednio Zakoniczyn z centrum oraz Oliwą.
Na południowej granicy Zakoniczyna jeżdżą także autobusy przewoźnika regionalnego P.A Gryf. Organizuje on bezpośrednie przewozy do sąsiednich wsi, a także do Kościerzyny.
W przyszłości planowana jest budowa nowych ulic o roboczych nazwach Nowa Świętokrzyska, a także Nowa Bulońska Południowa.
W dalszej perspektywie planowane jest zbudowanie połączenia kolejowego w ramach PKM.

</doc>
<doc id="524083" url="https://pl.wikipedia.org/wiki?curid=524083" title="Sven Davidson">
Sven Davidson

Sven Viktor Davidson (ur. 13 lipca 1928 w Borås, zm. 28 maja 2008 w Arcadii) – szwedzki tenisista, zwycięzca mistrzostw Francji w grze pojedynczej i Wimbledonu w grze podwójnej, reprezentant w Pucharze Davisa.
Kariera tenisowa.
Praworęczny Davidson należał do ścisłej czołówki światowej w latach 50. Przez trzy lata z rzędu dochodził do finału wielkoszlemowych mistrzostw Francji – w 1955 przegrał z Tony Trabertem, w 1956 z Lew Hoadem, by wreszcie triumfować w turnieju w 1957, po finałowym zwycięstwie nad Herbertem Flamem. Stał się tym samym pierwszym szwedzkim triumfatorem imprezy wielkoszlemowej. Rok później dołożył także prestiżowy tytuł deblowy, wygrywając w duecie z rodakiem Ulfem Schmidtem Wimbledon, po finałowym zwycięstwie nad Australijczykami Neale Fraserem i Ashleyem Cooperem.
W swoim najlepszym sezonie 1957 Davidson był ponadto w półfinałach Wimbledonu i mistrzostw USA oraz wygrał międzynarodowe mistrzostwa Niemiec. Dzięki tym rezultatom w nieoficjalnym rankingu światowym pisma „Daily Telegraph” znalazł się na 3. miejscu, jedynie za Ashleyem Cooperem i Malcolmem Andersonem. W czołowej dziesiątce tej klasyfikacji Szwed figurował nieprzerwanie w latach 1953–1958. Z innych jego sukcesów można wymienić zdobycie międzynarodowego mistrzostwa Szwecji (1951) oraz międzynarodowego halowego mistrzostwa USA (1954). Narodowe mistrzostwa Szwecji – w różnych konkurencjach i na różnych nawierzchniach – wygrywał łącznie 26 razy. Po sezonie 1958 ograniczył starty międzynarodowe, koncentrując się na studiach. Pozostał jednak nadal reprezentantem w Pucharze Davisa, a w 1960 zdobył kolejny tytuł mistrza Szwecji.
W drużynie narodowej występował w latach 1950–1961. Rozegrał łącznie 85 spotkań, z czego wygrał 62. Jest rekordzistą szwedzkiej reprezentacji pod względem liczby wygranych meczów deblowych (23) – w deblu występował z Lennartem Bergelinem, Torstenem Johanssonem i Ulfem Schmidtem. Razem z zespołem narodowym osiągnął trzykrotnie finał międzystrefowy Pucharu Davisa (1950, 1951, 1954) oraz dwa razy finał strefy europejskiej (1955, 1956). W ramach tych rozgrywek pokonał m.in. Hiszpana Andrésa Gimeno, Włochów Nicolę Pietrangeli i Orlando Sirolę, Brytyjczyka Tony Mottrama, Duńczyka Kurta Nielsena. W półfinale strefy europejskiej w 1950 przeciwko Polsce zdobył dwa punkty – pokonał w singlu Józefa Piątka, a w deblu z Torstenem Johanssonem Piątka i Skoneckiego.
Po zakończeniu kariery zawodniczej współpracował z telewizją jako komentator sportowy. Był także aktywnym działaczem sportowym, w 1968 należał do grona inicjatorów paryskich obrad Międzynarodowej Federacji Tenisowej, na których pozytywnie zareagowano na zmiany związane z tzw. erą open. W 1969 przyczynił się do zorganizowania pierwszego zawodowego turnieju tenisowego w północnej Europie – Sztokholm Open – i pełnił następnie funkcję szefa komitetu zarządzającego. Uczestniczył także w rozgrywkach tenisowych weteranów (w styczniu 1981 w Arcadia, Kalifornia doznał ataku serca w czasie jednego z pojedynków).
W 2004 został wpisany do galerii sławy tenisa szwedzkiego, a w 2007 do Międzynarodowej Tenisowej Galerii Sławy.
Osiągnięcia sportowe.
Osiągnięcia w turniejach wielkoszlemowych:
Finały singlowe w turniejach wielkoszlemowych:

</doc>
<doc id="524086" url="https://pl.wikipedia.org/wiki?curid=524086" title="Sunion">
Sunion

Sunion (, ) – przylądek w Grecji u południowo-wschodnich wybrzeży Attyki. Znajdują się tu ruiny świątyni Posejdona, drugiej po Partenonie najchętniej fotografowanej w Grecji. Miejsce to znane jest też jako punkt widokowy do obserwacji Morza Egejskiego i zachodów słońca. Wzgórze z zespołem świątynnym to teren państwowego muzeum archeologicznego, czynnego właśnie „Do zachodu słońca”.
Opis.
Na stromo wznoszącej się skale, od południa niemal pionowej, ponad 60 m nad lustrem Morza Egejskiego w epoce archaicznej znajdował się ołtarz otoczony kolosalnymi kurosami, z których najstarszy znajduje się obecnie w muzeum University of Cambridge. Budowę świątyni rozpoczęto na początku V wieku p.n.e., jednak w 490 r. p.n.e. została ona zniszczona przez Persów jeszcze przed ukończeniem. Ostatecznie świątynię Posejdona wzniesiono tutaj w 440 r. p.n.e.
Do dziś z dawnej świątyni zachowało się 18 marmurowych doryckich kolumn (z oryginalnie 36 szt.). W zespole obiektów, od strony zachodniej, odkryto pozostałości doków stoczni remontowych. Wzgórze otoczono murem obronnym, z obszernymi fragmentami zachowanymi do dziś. Na sąsiednim wzgórzu zbudowano świątynię bogini Ateny, z której zachowały się tylko fundamenty. Świątynię Ateny zbudowano najprawdopodobniej VI wieku p.n.e. Wkrótce uległa zniszczeniu i odbudowano ją w 470 r. p.n.e., jednak w I wieku n.e. materiał z niej użyto ją do budowy świątyni Ateny w Atenach. 
Już w starożytności Sunion stanowił charakterystyczny punkt orientacyjny dla marynarzy, zmierzających do Pireusu i Aten a także miejsce z którego możliwa była kontrola przez starożytne Ateny statków kierujących się do portu w Pireusie oraz w przeciwnym kierunku kierujących się na Morze Egejskie. Według mitologii Sunion jest miejscem śmierci Egeusza, który rzucił się stąd do morza, kiedy zauważył czarny żagiel łodzi, obwieszczający rzekomą śmierć jego syna Tezeusza.

</doc>
<doc id="524089" url="https://pl.wikipedia.org/wiki?curid=524089" title="Roślinność kserotermiczna">
Roślinność kserotermiczna

Roślinność kserotermiczna – zbiorowiska roślinne wykształcające się na siedliskach o bardzo silnym nasłonecznieniu, silnie nagrzewających się, z niewielką dostępnością wody. W zbiorowiskach tego rodzaju dominują rośliny przystosowane do takich warunków określane mianem kserofitów.
Roślinność kserotermiczna występuje na rozległych obszarach znajdujących się pod wpływem klimatu zwrotnikowego (wysokie temperatury, niskie opady). W Polsce naturalne warunki do rozwoju roślinności kserotermicznej wykształcają się na erodujących krawędziach dolin rzecznych o wystawie południowej. Oddziaływanie człowieka polegające na wycinaniu lasów i wprowadzenie wypasu umożliwiło utrzymanie się lub rozprzestrzenienie się tego typu siedlisk na zboczach dolin także po uregulowaniu rzek. Współcześnie, ograniczenie pasterstwa spowodowało sukcesję roślinności zaroślowo-leśnej na dotychczasowych siedliskach kserotermicznych i w konsekwencji zmianę warunków ekologicznych i ustępowanie roślinności kserotermicznej. Dlatego też wszystkie występujące w Polsce siedliska zbiorowisk kserotermicznych (takich jak murawy kserotermiczne z klasy "Festuco-Brometea" oraz dąbrowy kserotermiczne z dębem omszonym) są siedliskami przyrodniczymi wymagającymi ochrony w sieci Natura 2000.

</doc>
<doc id="524094" url="https://pl.wikipedia.org/wiki?curid=524094" title="Sunio">
Sunio



</doc>
<doc id="524095" url="https://pl.wikipedia.org/wiki?curid=524095" title="Sounion">
Sounion



</doc>
<doc id="524096" url="https://pl.wikipedia.org/wiki?curid=524096" title="Sounio">
Sounio



</doc>
<doc id="524097" url="https://pl.wikipedia.org/wiki?curid=524097" title="Sunium">
Sunium



</doc>
<doc id="524098" url="https://pl.wikipedia.org/wiki?curid=524098" title="Rezerwat przyrody Sitki">
Rezerwat przyrody Sitki

Rezerwat przyrody Sitki – rezerwat przyrody położony na terenie gminy Hajnówka w województwie podlaskim.

</doc>
<doc id="524099" url="https://pl.wikipedia.org/wiki?curid=524099" title="Misteria eleuzyńskie">
Misteria eleuzyńskie



</doc>
<doc id="524101" url="https://pl.wikipedia.org/wiki?curid=524101" title="Sokołowce">
Sokołowce



</doc>
<doc id="524102" url="https://pl.wikipedia.org/wiki?curid=524102" title="Eleuzynie">
Eleuzynie



</doc>
<doc id="524103" url="https://pl.wikipedia.org/wiki?curid=524103" title="Nadmierne pocenie">
Nadmierne pocenie



</doc>
<doc id="524104" url="https://pl.wikipedia.org/wiki?curid=524104" title="Hyperhidrosis">
Hyperhidrosis



</doc>
<doc id="524107" url="https://pl.wikipedia.org/wiki?curid=524107" title="Rezerwat przyrody Sokóle">
Rezerwat przyrody Sokóle

Rezerwat przyrody Sokóle – rezerwat przyrody położony na terenie gminy Nurzec-Stacja, w powiecie siemiatyckim, w województwie podlaskim, na wschód od wsi Sokóle. Obejmuje obszar gruntów stanowiących własność Skarbu Państwa, będących w zarządzie Nadleśnictwa Nurzec.
Według obowiązującego planu ochrony ustanowionego w 2016 roku, obszar rezerwatu objęty jest ochroną czynną.

</doc>
<doc id="524109" url="https://pl.wikipedia.org/wiki?curid=524109" title="Rezerwat przyrody Stara Dębina">
Rezerwat przyrody Stara Dębina

Rezerwat przyrody „Stara Dębina” – rezerwat przyrody położony na terenie gminy Szudziałowo w województwie podlaskim. Leży w granicach Parku Krajobrazowego Puszczy Knyszyńskiej.

</doc>
<doc id="524111" url="https://pl.wikipedia.org/wiki?curid=524111" title="Jastrzębiowe">
Jastrzębiowe



</doc>
<doc id="524112" url="https://pl.wikipedia.org/wiki?curid=524112" title="Global depository receipt">
Global depository receipt

' lub ' (globalny kwit depozytowy), GDR – certyfikat (rodzaj papieru wartościowego) wydawany, najczęściej przez banki międzynarodowe, w więcej niż jednym kraju i stanowiący poświadczenie akcji złożonych w depozycie banku będącego jego emitentem.
Globalne kwity depozytowe mają za zadanie ułatwienie obrotu akcjami spółek zagranicznych, gdy nabywane są one tam, gdzie inwestorzy mogliby mieć trudności z lokowaniem kapitału (zwykle ze względu na położenie za granicą). Certyfikaty te są notowane w obrocie publicznym i mogą być przedmiotem zbycia lub ustanowienia na nich ograniczonych praw rzeczowych. Ich kurs jest często zbliżony do wartości rynkowej akcji, na podstawie których są wystawiane.
Papierem wartościowym bardzo podobnym w kształcie do globalnych kwitów depozytowych są amerykańskie kwity depozytowe.

</doc>
<doc id="524115" url="https://pl.wikipedia.org/wiki?curid=524115" title="Paul Signac">
Paul Signac

Paul Signac (ur. 11 listopada 1863 w Paryżu, zm. 15 sierpnia 1935 tamże) – francuski malarz neoimpresjonista, jeden z uczniów Georgesa Seurata. Przyczynił się do powstania pointylizmu. W 1890 wydał "D'Eugène Delacroix au néo-impressionnisme".
Znane obrazy: "Sosna, Saint Tropez" i "Port w Saint Tropez".
W Muzeum Sztuki w Łodzi znajduje się obraz "Widok Złotego Rogu w Konstantynopolu (1907)", a w Muzeum Narodowym w Warszawie "Poranek (Antibes)". 

</doc>
<doc id="524119" url="https://pl.wikipedia.org/wiki?curid=524119" title="Globalny Kwit Depozytowy">
Globalny Kwit Depozytowy



</doc>
<doc id="524120" url="https://pl.wikipedia.org/wiki?curid=524120" title="Coventry (ujednoznacznienie)">
Coventry (ujednoznacznienie)

Miejscowości w Anglii
Miejscowości w USA:
Gminy w USA:
Osoby

</doc>
<doc id="524124" url="https://pl.wikipedia.org/wiki?curid=524124" title="Arytmie">
Arytmie



</doc>
<doc id="524125" url="https://pl.wikipedia.org/wiki?curid=524125" title="Dysrytmia">
Dysrytmia



</doc>
<doc id="524126" url="https://pl.wikipedia.org/wiki?curid=524126" title="Tech-step">
Tech-step



</doc>
<doc id="524130" url="https://pl.wikipedia.org/wiki?curid=524130" title="Szynszyle">
Szynszyle



</doc>
<doc id="524131" url="https://pl.wikipedia.org/wiki?curid=524131" title="Niemiarowość">
Niemiarowość



</doc>
<doc id="524132" url="https://pl.wikipedia.org/wiki?curid=524132" title="Curry (ujednoznacznienie)">
Curry (ujednoznacznienie)



</doc>
<doc id="524133" url="https://pl.wikipedia.org/wiki?curid=524133" title="Hubert Izdebski">
Hubert Izdebski

Hubert Ireneusz Izdebski (ur. 19 września 1947 w Warszawie) – polski prawnik, profesor nauk prawnych, historyk idei i prawa, teoretyk administracji, specjalizujący się w opracowywaniu projektów ustaw i zagadnieniach administracji publicznej, radca prawny i adwokat, członek korespondent Polskiej Akademii Nauk.
Życiorys.
Ukończył w 1969 studia prawnicze na Wydziale Prawa Uniwersytetu Warszawskiego. Uzyskał stopnie doktora i doktora habilitowanego nauk prawnych, a w 1988 otrzymał tytuł profesora nauk prawnych. Uzyskał uprawnienia radcy prawnego i adwokata.
Był zawodowo związany z UW, gdzie doszedł do stanowiska profesora zwyczajnego i dyrektora Instytutu Nauk o Państwie i Prawie na Wydziale Prawa i Administracji Uniwersytetu Warszawskiego. Został także wykładowcą Collegium Civitas w Warszawie oraz Krajowej Szkoły Administracji Publicznej. Został także profesorem zwyczajnym na Wydziale Prawa Uniwersytetu SWPS w Warszawie.
Był członkiem Rady Legislacyjnej. Został wiceprzewodniczącym, następnie sekretarzem Centralnej Komisji do Spraw Stopni i Tytułów. W latach 2000–2009 pełnił funkcję przewodniczącego Fundacji Uniwersytetu Warszawskiego. Był również sekretarzem zarządu głównego Polskiego Towarzystwa Historycznego (1985–1988) i wiceprezesem Polskiego Towarzystwa Historycznego (1988–1991). Członek zwyczajny Towarzystwa Naukowego Warszawskiego. Jest członkiem Komitetu Redakcyjnego „Czasopisma Prawno-Historycznego”.
W 2016 został członkiem korespondentem Polskiej Akademii Nauk.
Uczestniczył w pracach nad reformą administracji publicznej w latach 1991–1994, 1995–1997, 1998. Autor projektu drugiej ustawy samorządowej dla miasta stołecznego Warszawy. Współtworzył projekt ustawy o działalności pożytku publicznego i o wolontariacie. Autor i współautor wielu publikacji z zakresu prawa administracyjnego, historii myśli politycznej i prawnej, historii ustroju i prawa, prawa cywilnego, konstytucyjnego oraz teorii i filozofii prawa.
W 2016 kierowany przez niego zespół naukowy znalazł się w grupie trzech laureatów ogłoszonego przez ministra nauki i szkolnictwa wyższego konkursu na przygotowanie projektu założeń nowej ustawy o szkolnictwie wyższym.
Został wybrany na członka Komitetu Nauk Prawnych Polskiej Akademii Nauk kadencji 2020–2023.
Odznaczenia.
W 2003, "za wybitne zasługi w pracy dydaktyczno-wychowawczej", odznaczony Krzyżem Kawalerskim, a w 2014, "za wybitne zasługi w działalności publicznej, za umacnianie praworządności oraz wkład w unowocześnianie administracji i rozwój samorządu w Polsce", Krzyżem Oficerskim Orderu Odrodzenia Polski. W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="524134" url="https://pl.wikipedia.org/wiki?curid=524134" title="Falconinae">
Falconinae



</doc>
<doc id="524137" url="https://pl.wikipedia.org/wiki?curid=524137" title="Falcones">
Falcones



</doc>
<doc id="524138" url="https://pl.wikipedia.org/wiki?curid=524138" title="Accipitres">
Accipitres



</doc>
<doc id="524139" url="https://pl.wikipedia.org/wiki?curid=524139" title="Pointylizm">
Pointylizm



</doc>
<doc id="524140" url="https://pl.wikipedia.org/wiki?curid=524140" title="Szlaki gradowe">
Szlaki gradowe

Szlaki gradowe – obszary najczęstszego występowania chmur gradowych. Dla Polski opracowane zostały na podstawie danych meteorologicznych z lat 40. i 50. XX wieku. Wyróżniono główne i drugorzędne szlaki gradowe. Szlaki główne to obszary, na których zaobserwowano co najmniej jedną burzę gradową w ciągu roku.
Najintensywniej burze gradowe występowały w obrębie szlaku busko-sandomierskiego, na terenie byłego województwa kieleckiego, gdzie obserwowano średnio cztery burze gradowe o zasięgu powyżej 100 km² w ciągu roku. Wysoką częstotliwość ich występowania zanotowano też w rejonie Chmielnika, Buska-Zdroju, Stopnicy, Solca-Zdroju, Koszyc. Przemykowa oraz na terenach województwa Pomorskiego.
Czesław Koźmiński, analizując rozmieszczenie szlaków gradowych, doszedł do wniosku, że częstość burz gradowych warunkują nie tylko czynniki atmosferyczne, ale i w dużej mierze czynniki fizjograficzne.

</doc>
<doc id="524141" url="https://pl.wikipedia.org/wiki?curid=524141" title="Harpia harpyja">
Harpia harpyja



</doc>
<doc id="524142" url="https://pl.wikipedia.org/wiki?curid=524142" title="Al(OH)3">
Al(OH)3



</doc>
<doc id="524143" url="https://pl.wikipedia.org/wiki?curid=524143" title="Polyborinae">
Polyborinae



</doc>
<doc id="524145" url="https://pl.wikipedia.org/wiki?curid=524145" title="Mg(OH)2">
Mg(OH)2



</doc>
<doc id="524149" url="https://pl.wikipedia.org/wiki?curid=524149" title="Eiichi Kawatei">
Eiichi Kawatei

 – japoński działacz sportowy, związany z tenisem, wiceprezydent Międzynarodowej Federacji Tenisowej.
W młodości sam uprawiał tenis, był w czołówce rankingu juniorów japońskich oraz reprezentował Uniwersytet Doshisha (1954–1955). Z reprezentacją tej uczelni pracował jako trener w latach 1960–1968 oraz 1990–1994. Jest jednym z najbardziej znanych japońskich dziennikarzy tenisowych, był wieloletnim komentatorem telewizyjnym, twórcą zdjęć o tematyce tenisowej i współautorem licznych publikacji.
Od 1977 zasiada we władzach Japońskiej Federacji Tenisowej, w tym jako wiceprezydent od 1995. W latach 1978–1989 pełnił funkcję sekretarza generalnego, a 1989–2003 prezydenta Azjatyckiej Federacji Tenisowej. Był także dyrektorem dwóch dużych zawodowych turniejów japońskich – Japan Open i Asian Open. Przyczynił się do rozwoju i popularyzacji tenisa w Azji, pod jego kierownictwem Azjatycka Federacja Tenisowa osiągnęła liczbę 44 państw członkowskich.
W Międzynarodowej Federacji Tenisowej (ITF) Kawatei był m.in. członkiem komitetu zarządzającego (1981–2003), przewodniczącym komisji ds. rozgrywek juniorskich (1995–2003), wiceprezydentem (1991–1999). Uczestniczył także w pracach komisji ds. igrzysk olimpijskich ITF i na wszystkich igrzyskach od czasu powrotu tenisa do programu olimpijskiego pełnił funkcję delegata technicznego ITF (od igrzysk olimpijskich w Seulu (1988)). Otrzymał tytuł honorowego wiceprezydenta ITF.
Za swoją działalność został uhonorowany m.in. Złotym Pierścieniem Olimpijskim Międzynarodowego Komitetu Olimpijskiego, nagrodą Chińskiej Federacji Sportu, nagrodą "Golden Achievement Award" Międzynarodowej Tenisowej Hall of Fame (2005).

</doc>
<doc id="524151" url="https://pl.wikipedia.org/wiki?curid=524151" title="Global Depositary Receipt">
Global Depositary Receipt



</doc>
<doc id="524152" url="https://pl.wikipedia.org/wiki?curid=524152" title="Reprezentacja Kuwejtu w piłce nożnej mężczyzn">
Reprezentacja Kuwejtu w piłce nożnej mężczyzn

Reprezentacja Kuwejtu w piłce nożnej mężczyzn – drużyna piłkarska reprezentująca Kuwejt w zawodach międzynarodowych. Za jej funkcjonowanie odpowiedzialny jest Kuwejcki Związek Piłki Nożnej, organ zarządzający piłką nożną w Kuwejcie. Selekcjonerem zespołu od września 2019 jest Thamer Enad.
Pierwszy mecz międzypaństwowy rozegrała 3 września 1961 podczas igrzysk panarabskich z Libią. Od roku 1962 należy do AFC i FIFA.
Zespół najlepsze piłkarskie dni przeżywał pod koniec lat 70. i na początku 80. W latach 1976-1984 reprezentanci Kuwejtu trzykrotnie stawali na podium w rozgrywkach o Puchar Azji, raz – w 1980 roku – zdobywając główne trofeum. Od 1984 (brązowy medal Pucharu Azji) Kuwejtczycy tylko dwa razy zdołali wyjść z grupy na tym turnieju (w 1996 kiedy to zajęli czwarte miejsce i w roku 2000 gdy dotarli do ćwierćfinału).
W 1982 roku po raz pierwszy i jak na razie ostatni Kuwejt wystąpił na mistrzostwach świata. Na hiszpańskich boiskach drużyna prowadzona przez Brazylijczyka Carlosa Alberto Parreirę przegrała dwa mecze – 1:4 z Francją i 0:1 z Anglią – oraz jeden zremisowała (1:1 z Czechosłowacją) – i z zaledwie jednym punktem na koncie pożegnała się z turniejem na ostatnim miejscu w grupie.
Od tego czasu, mimo iż zespół prowadzili znani szkoleniowcy, jak Ukrainiec Walery Łobanowski, Czech Milan Máčala, Niemiec Berti Vogts, Brazylijczycy Luiz Felipe Scolari i Paulo César Carpeggiani, czy ostatnio Rumun Mihai Stoichiță, piłkarska reprezentacja jednego z najbogatszych państw w Azji zawodziła zarówno w eliminacjach do mistrzostw świata, jak i w finałach Pucharu Azji.

</doc>
<doc id="524157" url="https://pl.wikipedia.org/wiki?curid=524157" title="Maria Romanowa (ur. 1953)">
Maria Romanowa (ur. 1953)

Maria Władimirowna Romanowa (; ur. 23 grudnia 1953 w Madrycie) – wielka księżna, pretendentka do tronu rosyjskiego, tytularna imperatorowa (cesarzowa) Wszechrosji (де-юpe Импepатpицa и Caмoдеpжцa Bcеpoccийcкaя).
Rodzina.
Urodziła się jako jedyna córka wielkiego księcia Władimira Cyrylowicza i jego żony Leonidy Georgiewny, z domu księżniczki Bagration-Muchrańskiej, córki Jerzego Iraklijewicza Bagration-Muchrańskiego – pretendenta do tronu Gruzji. Małżeństwo jej rodziców przez niektórych monarchistów uznane zostało za niedynastyczne, ponieważ jej matka była wcześniej żoną amerykańskiego przedsiębiorcy Sumnera Moore Kirby, z którym miała córkę Helen i z którym rozwiodła się w 1937.
Maria Władimirowna kształciła się w Madrycie i Paryżu, a także studiowała na uniwersytecie oksfordzkim. 22 września 1976 w Madrycie poślubiła Franciszka Wilhelma Hohenzollerna, księcia Prus, który przeszedł na prawosławie i przyjął imię "Michała Pawłowicza". Parze urodził się syn:
Po urodzeniu Jerzy Michajłowicz otrzymał od swojego dziadka tytuł wielkiego księcia Rosji, i zgodnie z kontraktem małżeńskim, zarejestrowany został pod nazwiskiem Romanow. Od 1982 Maria i jej mąż byli w separacji, a rozwiedli się 19 czerwca 1985. Po rozwodzie Michał Pawłowicz powrócił do imienia Franciszek Wilhelm i tytułów pruskich.
Maria Władimirowna mieszka obecnie w Hiszpanii. Biegle mówi i czyta po rosyjsku, angielsku, francusku i hiszpańsku, rozumie również niemiecki, włoski i arabski. Od 1992, tak samo jak jej matka i syn, posiada paszport rosyjski.
Głowa rodu.
21 kwietnia 1992, po śmierci ojca, została głową Domu Romanowów. Popierana jest czynnie przez Rosyjski Kościół Prawosławny. Jednak Stowarzyszenie Rodziny Romanowów (składające się z Romanowów pochodzących z niedynastycznych małżeństw morganatycznych, do dynastii formalnie już nienależących), kwestionuje jej starszeństwo w dynastii.
Przy okazji ponownego pogrzebu cesarzowej-wdowy Marii Fiodorowny w Petersburgu (28 września 2006) Maria Władimirowna miała mimo wszystko precedencję przed wszystkimi żałobnikami (byłym królem greckim Konstantynem II, księciem Kentu Michałem, następcą tronu Danii Fryderykiem i gubernator Petersburga Walentyną Matwijenko), stojąc samotnie w pierwszym rzędzie, co najwyraźniej zostało ustalone z rosyjskimi władzami kościelnymi i państwowymi, ze stowarzyszeniem rodzinnym i dworem duńskim.
Podobnie jak jej ojciec, Maria Władimirowna używa jedynie tytułu wielkoksiążecego, jednak w wydawnictwach dość często tytułowana jest cesarzową de iure (jako Maria I). Podobnie jak jej ojciec, uważa, że dynastia historyczna powinna łączyć kraje i narody należące przez wieki do wspólnego państwa. Stąd, poza częstymi odwiedzinami w różnych regionach Rosji, odwiedza również Ukrainę, Białoruś, Republikę Naddniestrzańską (2009), ośrodki emigracji rosyjskiej w Europie, USA, Australii itd. Jest wielkim mistrzem orderów domowych (dynastycznych) Romanowych, i jako głowa dynastii odznaczona została wielkim krzyżem Zakonu Maltańskiego oraz rosyjskim prawosławnym orderem św. Olgi 1. klasy.
Marię Władimirowną łączą silne więzi z Polską. Jej babką była Helena (1886–1979), córka Zygmunta Złotnickiego herbu Nowina, żona Jerzego, księcia Bagration-Muchrańskiego (1884–1957).

</doc>
<doc id="524158" url="https://pl.wikipedia.org/wiki?curid=524158" title="Puchar Niemiec w piłce nożnej">
Puchar Niemiec w piłce nożnej

Puchar Niemiec w piłce nożnej () – cykliczne rozgrywki piłkarskie o charakterze pucharu krajowego w Niemczech. Organizowane co sezon przez Niemiecki Związek Piłki Nożnej (DBF) i przeznaczone są dla krajowych klubów piłkarskich. Najważniejsze po Bundeslidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
W 1935 roku rozpoczęły się pierwsze rozgrywki o Puchar Niemiec, zwane wtedy "Pucharem Tschammera". Zostało nazwane na cześć Reichssportfuhrera Hansa von Tschammer und Osten, wówczas najwyższego rangą urzędnika sportowego w nazistowskich Niemczech. Turniej rozpoczął się 6 stycznia 1935 r. i zakończył 8 grudnia 1935 r. W turnieju kwalifikacyjnym podzielonym na cztery etapy rywalizowało około 4100 drużyn. W finałowym etapie składającym się z sześciu rund rywalizowały 63 drużyny. W finale zwyciężył klub 1. FC Nürnberg pokonując Schalke 04 2:0.
W latach 1944–1952 rozgrywki zostały zawieszone z powodu II wojny światowej i okupacji przez Aliantów. W 1952 rozgrywki pucharowe zostały ponownie wprowadzone przez Niemiecki Związek Piłki Nożnej (DFB) pod obecną nazwą "DFB-Pokal".
W historii rozgrywek jedynie trzech piłkarzy zdobyło hat trick w meczu finałowym: Uwe Seeler (HSV, 1963), Roland Wohlfarth (Bayern, 1986) i Robert Lewandowski (Borussia D., 2012).
Format.
Format rozgrywek był wiele razy zmieniany. W rozgrywkach uczestniczą 64 kluby występujących w Mistrzostwach Niemiec. Obecnie wszystkie rywalizacje od rundy wstępnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1994/95 rozgrywki składają się z 6 etapów: rundy pierwszej i drugiej eliminacyjnej, 1/8 finału, ćwierćfinałów, półfinałów i finału. Mecz finałowy rozgrywany był na różnych obiektach, choć od 1985 finały rozgrywane są na Olympiastadion w Berlinie.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Niemiec na podium oficjalnie stawało w sumie 40 drużyn. Liderem klasyfikacji jest Bayern Monachium, który zdobył 20 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.

</doc>
<doc id="524160" url="https://pl.wikipedia.org/wiki?curid=524160" title="Possessed">
Possessed

Possessed – amerykańska grupa muzyczna, powszechnie uznawana za jednego z prekursorów death metalu. Powstała 1983 roku w El Sobrante w okolicach San Francisco w stanie Kalifornia w USA.
W 2007 roku zespół wznowił działalność w odnowionym składzie. Pierwszy od 1993 roku występ formacji odbył się na festiwalu Wacken Open Air w Niemczech.
Muzycy.
Opracowano na podstawie materiału źródłowego.
Dyskografia.
Opracowano na podstawie materiału źródłowego.

</doc>
<doc id="524161" url="https://pl.wikipedia.org/wiki?curid=524161" title="PLK 2006/2007">
PLK 2006/2007



</doc>
<doc id="524165" url="https://pl.wikipedia.org/wiki?curid=524165" title="KKS Ostrovia">
KKS Ostrovia

KKS Ostrovia – wielosekcyjny klub sportowy z Ostrowa Wielkopolskiego działający w latach 1909–1996. Barwami klubowymi były kolory biało-czerwone 
Historia.
Klub powstał w 1909 roku, gdy tereny Ostrowa Wielkopolskiego należały do zaboru pruskiego. . W 1996 klub został z powodów finansowych rozwiązany. Na jego bazie powstało kilka osobnych klubów sportowych wywodzących się z sekcji, które działały w Ostrowie:

</doc>
<doc id="524166" url="https://pl.wikipedia.org/wiki?curid=524166" title="Stymulator serca">
Stymulator serca



</doc>
<doc id="524167" url="https://pl.wikipedia.org/wiki?curid=524167" title="Kardiostymulator">
Kardiostymulator



</doc>
<doc id="524168" url="https://pl.wikipedia.org/wiki?curid=524168" title="Stowarzyszenie Rodziny Romanowów">
Stowarzyszenie Rodziny Romanowów

Stowarzyszenie Rodziny Romanowów (ros. Объединение членов рода Романовых, "Objedinienije czlenow roda Romanowych", ang. "The Romanoff Family Association") – organizacja społeczno-polityczna działająca w Rosji i na całym świecie, składająca się wyłącznie z morganatycznych potomków członków Domu Romanow-Holstein-Gottorp, a więc osób, które zgodnie z prawem dynastycznym nie mają praw do tytułów, funkcji i dóbr dziedziczonych w rodzinie wyższego stanem przodka.
Przywódca stowarzyszenia, Mikołaj Romanowicz Romanow (używający tytułu księcia) wypowiadał się wielokrotnie jako zwolennik ustroju monarchii konstytucyjnej z demokratycznym systemem parlamentarnym. Sprzeciwia się dążeniom tytularnej carycy Rosji Marii Władimirowny (niebędącej członkiem stowarzyszenia) do objęcia tronu rosyjskiego, nie uznając jej za głowę rodu Romanowów.

</doc>
<doc id="524171" url="https://pl.wikipedia.org/wiki?curid=524171" title="The Music">
The Music

The Music – brytyjski zespół rockowy założony w 1999 roku w miasteczku Kippax w pobliżu Leeds (Anglia). 
Członkowie zespołu: Stuart Coleman, Phil Jordan, Robert Harvey i Adam Nutter poznali się w szkole średniej (Brigshaw High School).

</doc>
<doc id="524172" url="https://pl.wikipedia.org/wiki?curid=524172" title="Pęczek Hisa">
Pęczek Hisa

Pęczek Hisa, pęczek przedsionkowo-komorowy, pęczek Paladino-Hisa (łac. "fasciculus atrioventricularis s. Paladino-Hisi"; ang. "bundle of His", "AV bundle") – element układu bodźcoprzewodzącego w obrębie serca, leżący dystalnie od węzła przedsionkowo-komorowego (łac. "nodus atrioventricularis"). Przebija przegrodę międzykomorową w tylnej części i na wysokości grzebienia części mięśniowej dzieli się na dwie odnogi – prawą i lewą (odnogi Tawary). Odnogi te na wysokości koniuszka serca przechodzą we włókna Purkiniego.
Pęczek Hisa przewodzi impuls z węzła przedsionkowo-komorowego do przegrody międzykomorowej i dalej poprzez swoje odnogi do mięśnia prawej i lewej komory.
Szybkość przewodzenia w pęczku Hisa wynosi ok. 4 m/s.
Strukturę tę opisał jako pierwszy szwajcarski kardiolog i anatom Wilhelm His młodszy.

</doc>
<doc id="524173" url="https://pl.wikipedia.org/wiki?curid=524173" title="Topole (Niewodnica Kościelna)">
Topole (Niewodnica Kościelna)

Topole – obecnie część wsi Niewodnica Kościelna w powiecie białostockim.
Historia.
Topole były osadą młyńsko-karczemną i jako część majątku Markowszczyzna należały najpierw do Koryckich, a od początku XIX wieku, aż do 1923 roku do Łyszczyńskich.
W 1856 Michał syn Ambrożego Łyszczyński przeniósł z Markowszczyzny do Topól fabrykę kortów sukiennych.&lt;br&gt;Nad groblą przez rzekę Niewodnicę, koło mostu, usytuowany był stary młyn przerobiony na folusz. Dalej były zabudowania tkalni.
Po śmierci Michała Łyszczyńskiego majątek stał się własnością jego brata Stanisława, a potem bratanka Witolda Józefa Łyszczyńskiego, syna Stanisława. Po jego śmierci w 1907 majątek przeszedł w ręce Witolda Stanisława Łyszczyńskiego. Witold, mieszkający w Warszawie, zmarł w 1920. Drogą spadku majątek przeszedł na własność jego siostry zamężnej z adwokatem Stanisławem Hryniewiczem, który następnie sprzedał majątek księdzu Cyprianowi Łazowskiemu z Jasionówki. Później fabrykę kortów w Topolach nabył dotychczasowy dzierżawca Jankowski. Był on właścicielem do 1939.
W osadzie od dawnych czasów, aż do roku 1939 mieszkały tylko 2-3 rodziny.

</doc>
<doc id="524177" url="https://pl.wikipedia.org/wiki?curid=524177" title="Pestilence">
Pestilence

Pestilence – holenderska grupa wykonująca muzykę z pogranicza thrash, death i metalu progresywnego. Powstała w 1986 roku w Enschede, została rozwiązana w 1994 roku. W 2008 roku zespół wznowił działalność z inicjatywy Patricka Mameliego.
W 2014 roku zespół zakończył działalność. Dwa lata później formacja została reaktywowana.
Historia.
Pestilence powstał w 1986 roku jako zespół thrash metalowy. Skład stanowili wówczas gitarzysta i wokalista Patrick Mameli, gitarzysta Randy Meinhard i perkusista Marco Foddis. Rok później muzycy zarejestrowali demo "Dysentery". Następnie do składu dołączył basista i wokalista Martin van Drunen. W rozszerzonym składzie muzycy zrealizowali demo pt. "The Penance" wydane tego samego roku. Nagrania wzbudziły zainteresowanie wytwórni muzycznej Roadrunner Records z którą grupa podpisała kontrakt. W 1988 roku ukazał się debiutancki album zespołu zatytułowany "Malleus Maleficarum". Wkrótce potem grupę opuścił gitarzysta Randy Meinhard, którego zastąpił Patrick Uterwijk. 25 grudnia 1989 roku ukazał się drugi album formacji pt. "Consuming Impulse". Wydawnictwo stylistycznie nawiązywało do death metalu. 
W styczniu 1990 roku grupa odbyła trasę koncertową Bloodbrothers Tour wraz z Autopsy i Bolt Thrower. Następnie Pestilence opuścił Martin van Drunen, który dołączył do Asphyx. Podczas sesji nagraniowej trzeciego albumu grupa zatrudniła basistę Tony'ego Choya, który był wówczas członkiem grupy Cynic. Z kolei partie wokalne zarejestrował Patrick Mameli. W zmienionym składzie grupa wydała płytę "Testimony of the Ancients". W ramach promocji został zrealizowany teledysk do utworu "Land Of Tears". Po nagraniach Choy wyjechał do Stanów Zjednoczonych gdzie dołączył do grupy Atheist. Nowym basistą został Jeroen Paul Thesseling. 
W 1993 roku ukazał się czwarty album grupy pt. "Spheres". Wydawnictwo zadebiutowało na 49. miejscu holenderskiej listy sprzedaży. Płytę promował teledysk do utworu "Mind Reflections" zrealizowany przez Rogier van der Ploeg Productions. Nagrania zawarte na płycie stylistycznie nawiązywały do nurtu jazz fusion. Rok później grupa została rozwiązana. W 1994 roku wytwórnia Roadrunner Records wydała kompilację nagrań zespołu pt. "Mind Reflections". Na Płycie znalazły się m.in. utwory zarejestrowane podczas koncertu Dynamo Open Air w 1992 roku oraz kompozycja "Hatred Within", która w oryginale została wydana na kompilacji "Teutonic Invasion Part II". W 1998 roku wytwórnia Displeased Records wydała reedycję albumu "Malleus Maleficarum".
W styczniu 2008 roku gitarzysta i wokalista Patrick Mameli na łamach serwisu internetowego Blabbermouth.net ogłosił reaktywację Pestilence. Skład stanowili wówczas lider grupy Mameli, gitarzysta Patrick Uterwijk, basista Tony Choy i perkusista Peter Wildoer. Tego samego roku muzycy podjęli współpracę z duńskim producentem muzycznym Jacobem Hansenem. Efektem współpracy był pierwszy album studyjny od szesnastu lat zatytułowany "Resurrection Macabre". Wydawnictwo ukazało się 13 marca 2009 roku nakładem Mascot Records. W ramach promocji został zrealizowany teledysk do utworu "Devouring Frenzy" w reżyserii Franka Duijnisvelda. Również w 2009 roku Choy opuścił grupę. Stanowisko basisty objął Jeroen Paul Thesseling. Natomiast nowym perkusistą został Yuma Van Eekelen.

</doc>
<doc id="524180" url="https://pl.wikipedia.org/wiki?curid=524180" title="Nornik">
Nornik

Nornik, norniczek ("Microtus") – rodzaj gryzonia z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Rodzaj obejmuje gatunki występujące w Europie, północnej Azji, Ameryce Północnej i Środkowej.
Charakterystyka.
Niewielkie gryzonie. Posiadają niewielkie uszy i stosunkowo krótki ogon. Długość ciała (bez ogona) 63–178 mm, długość ogona 12–98 mm, długość ucha 7–20 mm, długość tylnej stopy 9–34 mm; masa ciała 14–170 g.
Wykopują w ziemi nory, w których żyją. Gromadzą tam też zapasy pożywienia. Nie zapadają w sen zimowy. Żyją samotnie, w grupach rodzinnych lub koloniach. Samice kilka razy w roku rodzą młode, które po kilku tygodniach osiągają dojrzałość płciową.
Systematyka.
Podział systematyczny.
Do rodzaju należą następujące występujące współcześnie gatunki zgrupowane w kilku podrodzajach:
Opisano również gatunki wymarłe:

</doc>
<doc id="524181" url="https://pl.wikipedia.org/wiki?curid=524181" title="Nevis">
Nevis

Nevis – wyspa położona na Morzu Karaibskim w składzie Wysp Nawietrznych, stanowiąca autonomiczną część państwa Saint Kitts i Nevis. Wyspa zajmuje obszar 93,2 km², jest zamieszkiwana przez 12106 osób (głównie ludność pochodzenia afrykańskiego, mieszkańcy pochodzenia azjatyckiego i europejskiego stanowią ok. 2% populacji wyspy).
Odkryta podczas drugiej wyprawy Krzysztofa Kolumba w listopadzie 1493.
W 1628 roku Anglicy podporządkowali sobie Nevis. Na wyspie urodził się w 1755 lub 1757 jeden z ojców założycieli Stanów Zjednoczonych Ameryki – Alexander Hamilton, którego portret znajduje się na banknocie dziesięciodolarowym.
Wyspa posiada własny parlament (pięciu członków wybieranych i trzech mianowanych) i premiera. Administracyjnie dzieli się na 5 parafii (ang. "parishes"):
Główne miasto i stolica wyspy: Charlestown.
Mimo posiadania dość szerokiej autonomii, na wyspie nadal występują tendencje separatystyczne.
Na wyspie mieszka aktor komediowy John Cleese występujący dawniej w grupie Monty Python.

</doc>
<doc id="524183" url="https://pl.wikipedia.org/wiki?curid=524183" title="Happy Together">
Happy Together

Happy Together (chiń. 春光乍洩 "Chūn guāng zhà xiè") – film hongkońskiego reżysera Wong Kar-Waia z 1997 roku, nakręcony według własnego scenariusza, z nagrodzonymi na festiwalu w Tajpej, zdjęciami Christopher Doyle’a (polska premiera 14 kwietnia 2000 r.).
Film, zainspirowany powieścią "The Buenos Aires Affair" (taki też był roboczy tytuł filmu) Manuela Puig, jednak oryginalna historia w czasie zdjęć została w dużym stopniu zmieniona, a bohaterowie i wątki poboczne zostały wyeliminowane w rezultacie cięć dokonanych na pierwotnej, trzygodzinnej wersji. W efekcie powstał jeden z najmniej skomplikowanych jak dotychczas filmów Wonga, skupiający się na trzech bohaterach i stanowiący najbardziej klarowne, prawie pozbawione akcji metafizyczne kino.
Angielski tytuł filmu pochodzi od piosenki zespołu The Turtles, chiński - od chińskiego tytułu kultowego filmu "Powiększenie" (1966) Michelangelo Antonioniego, którego Wong Kar-Wai jest wielkim miłośnikiem.
Chiński tytuł znaczy dosłownie: "źródło blasku nagle się wyczerpało" lub "krótki moment blasku".
Zarys fabuły.
Pochodzący z Hongkongu kochankowie, Ho Po-Wing (Leslie Cheung) i Lai Yiu-Fai (Tony Leung) podróżują po Argentynie. W drodze do wodospadu Igazu, kłócą się i efekcie Ho porzuca Lai. Mając wszystkiego dość, Lai usiłuje zaoszczędzić na powrotny bilet do Hongkongu, pracując w barze w Buenos Aires, gdzie widzi Ho w ramionach bogatego Amerykanina. Pewnego dnia w jego mieszkaniu pojawia się pobity Ho. Lai przyjmuje go i udziela mu pomocy, ale nie chce powrotu do dawnych relacji. Sfrustrowany, rzuca poprzednią pracę i zatrudnia się w chińskiej restauracji, gdzie poznaje młodego chłopaka z Tajwanu, Changa (Chen Chang), podróżującego po Ameryce Południowej. Zaprzyjaźnia się z nim. Stopniowo odzyskuje równowagę i postanawia wrócić do Azji, śladami Changa, zostawiając za sobą Ho.

</doc>
<doc id="524187" url="https://pl.wikipedia.org/wiki?curid=524187" title="Georges Seurat">
Georges Seurat

Georges-Pierre Seurat (ur. 2 grudnia 1859 w Paryżu, zm. 29 marca 1891 tamże) – francuski malarz, przedstawiciel neoimpresjonizmu. Jego obraz "Niedzielne popołudnie na wyspie Grande Jatte" (1884–1886) stał się jednym z najważniejszych dzieł malarstwa XIX wieku.
Georges Seurat był twórcą pointylizmu – metody malowania polegającej na nakładaniu obok siebie drobnych plamek o czystych, nasyconych barwach, które, zlewając się w oku widza, dają efekt nieuchwytności światła. Swoją technikę, którą nazywał dywizjonizmem, oparł na podstawach optyki i chromatyki. Nie zdążył jednak rozwinąć swej teorii koloru, gdyż zmarł w wieku 31 lat, kilka lat po rozpoczęciu kariery malarskiej.
Życiorys.
Urodził się jako trzecie z czworga dzieci Ernestine Faivre, córki paryskiego jubilera i Chrysostoma Seurata, komornika sądowego w miejscowości Villete. Rodzice żyli dostatnio, więc nie miał problemów finansowych i mógł poświęcić się sztuce. Od najmłodszych lat interesował się rysunkiem. Do malowania zachęcał go wuj malarz amator, Paul Haumonté-Faivre, handlarz tekstyliami. W wieku 17 lat Seurat zapisał się do Miejskiej Szkoły Rzeźby i Rysunku.
Od 1875 roku uczęszczał na kurs rzeźbiarza Justina Lequiena. Oficjalnie wstąpił do Akademii Sztuk Pięknych w 1878 roku, gdzie studiował w klasie Henri Lehmanna, ucznia Ingresa. W szkolnej bibliotece Seurat odkrył książkę, która miała go inspirować do końca życia: „Esej o niewątpliwych znakach sztuki” Humberta de Superville, rytownika z Genewy („Essai sur les signes inconditionnels de l'art” wyd. 1827). W czasie studiów malarz spędził wiele czasu w bibliotekach i muzeach, studiując dzieła starych mistrzów.
W 1879 Seurat obejrzał Czwartą Wystawę Impresjonistów i był to prawdopodobnie punkt zwrotny w jego karierze artystycznej. Według relacji jego przyjaciół Seurat przeżył wtedy „głęboki i niespodziewany szok”. Pod koniec roku został powołany do wojska i wyjechał do jednostki w Breście. Po zakończeniu służby wojskowej wrócił do Paryża. Odszedł od propagowanego przez Akademię Sztuk Pięknych malarstwa akademickiego i wraz ze swym przyjacielem Aman-Jean'em wynajął pracownię. Interesowali go malarze XIX w., studiował przede wszystkim dokonania impresjonistów. Bazując na pracy chemika M.E.Chevreula pod tytułem "Prawo kontrastu symultanicznego kolorów", wyprowadził teorię zlewania się barw, która stała się podstawą jego innowacji malarskich którą nazywał dywizjonizmem, a co krytycy nazywali pointylizmem. W 1883 roku po raz pierwszy wystawił swoje obrazy na wystawie Salonu Niezależnych. Także w 1883 rozpoczął pracę nad swym pierwszym ważnym dziełem – "Kąpielą w Asnières". Obraz został odrzucony przez Salon w 1884 i dlatego Seurat zaprezentował go na Wystawie Malarzy Niezależnych. Płótno wisiało w kącie przy barze, lecz zwróciło uwagę kilku krytyków, oraz zbudziło entuzjazm malarza Paula Signaca, który później przejął styl Seurata. W 1885 Seurat spędził lato w Grandcamp, małym porcie, gdzie namalował wiele obrazów przedstawiających morze. Jesienią spotkał Camille’a Pissarra, który przejął jego technikę. Na ostatniej wystawie impresjonistów Seurat wystawił swój najważniejszy i chyba najwspanialszy obraz – "Niedzielne popołudnie na wyspie Grande Jatte". Krytycy, zaszokowani zgeometryzowanymi kształtami oraz mnogością małych, kolorowych plamek, bardzo źle przyjęli ten obraz. Chcąc zdyskredytować styl Seurata nazwali go „pointylizmem”, co oznacza „kropkowanie” lub „punktowanie”. We wrześniu 1886 krytyk sztuki Félix Fénéon, obrońca i przyjaciel Seurata, po raz pierwszy użył terminu "metoda neo-impresjonistyczna".
Zainicjowany przez Seurata kierunek niewątpliwie wywodzi się z impresjonizmu, będąc jednocześnie jego radykalną odnową. Seurat stworzył malarstwo intelektualne, usystematyzowane, podporządkowane regułom i zasadom. Wokół Seurata zebrała się grupa malarzy, w tym Pissarro i Signac. Jego obrazy znalazły licznych zwolenników w Belgii, dlatego też w lutym 1887 w Brukseli wystawiono „Niedzielne popołudnie na wyspie Grande-Jatte” i kilka obrazów o tematyce morskiej. Na przełomie 1887 i 1888 Seurat odstąpił od kompozycji plenerowych i wyznaczył sobie nowe zadanie: zastosowanie swojej techniki do scen we wnętrzach. Powstały m.in. "Modelki" i "Parada". Kolejnym ważnym obrazem Seurat był "Pudrująca się kobieta". Za modelkę posłużyła mu młoda robotnica Madeleine Knoblock. Malarz miał z nią syna, który urodził się 16 lutego 1890. Ich związek był utrzymywany w ścisłej tajemnicy i dopiero po śmierci Seurata przyjaciele dowiedzieli się, że miał z nią syna.
26 marca 1891 artysta rozchorował się na dyfteryt i w trzy dni później zmarł. Został pochowany na cmentarzu Père-Lachaise. Dwa tygodnie po śmierci artysty jego dziecko zmarło na tę samą chorobę.
Pointylizm naśladowali tacy malarze, jak Pissarro, van Gogh, Gauguin czy Matisse.

</doc>
<doc id="524188" url="https://pl.wikipedia.org/wiki?curid=524188" title="Georges-Pierre Seurat">
Georges-Pierre Seurat



</doc>
<doc id="524191" url="https://pl.wikipedia.org/wiki?curid=524191" title="Magazyn Mind">
Magazyn Mind



</doc>
<doc id="524198" url="https://pl.wikipedia.org/wiki?curid=524198" title="Maria Władimirowna Romanow">
Maria Władimirowna Romanow



</doc>
<doc id="524200" url="https://pl.wikipedia.org/wiki?curid=524200" title="Andrzej Biedrzycki">
Andrzej Biedrzycki

Andrzej Biedrzycki (ur. 19 października 1966 w Biskupcu, zm. 21 kwietnia 2017 w Olsztynie) – polski piłkarz i trener, przez lata związany ze Stomilem Olsztyn.
Piłkarz.
Biedrzycki grał na pozycji obrońcy. Swoją karierę rozpoczął w Tęczy Biskupiec. Jego kariera piłkarska była prawie w całości związana ze Stomilem Olsztyn, do którego przybył w 1985 roku. Podczas występów w olsztyńskim klubie grał na boiskach trzech klas rozgrywkowych. Reprezentował olsztyńskie barwy w niemal całej przygodzie Stomilu z ekstraklasą. Wystąpił w 196 meczach I-ligowych, uzyskał w nich 2 bramki. Pod koniec 2001 roku opuścił Olsztyn i przeniósł się do Jagiellonii Białystok. Tam wypełnił roczny kontrakt po czym powrócił do Stomilu i rozegrał kilka meczów na II-ligowych boiskach.
Kariera trenerska.
Swoją pracę trenerską rozpoczął 15 lutego 2004. Trenował wówczas powstały z rezerw Stomilu Olsztyn i dwóch grup juniorskich klub Warmia i Mazury Olsztyn, z którym awansował do III ligi. Po prowadzeniu olsztyńskiej jedenastki w kilku III-ligowych spotkaniach został zwolniony z zajmowanego stanowiska. 10 stycznia 2005 podpisał kontrakt z Mrągowią Mrągowo, z którą na koniec sezonu 2004/05 zajął trzecią lokatę w lidze. Przed sezonem 2005/06 przeniósł się do beniaminka IV-ligi, Dobromiejskiego Klubu Sportowego. W Dobrym Mieście pracował przez sezon, kończąc rozgrywki na drugim miejscu w tabeli. Od sierpnia 2006 ponownie pracował w Mrągowii Mrągowo, którą trenował do czerwca 2011, po czym został dyrektorem sportowym OKS Olsztyn, którym był do czerwca 2014. W październiku 2014 został trenerem Startu Działdowo, a pełnił tę funkcję do lutego 2015. W lipcu 2015 objął posadę szkoleniowca GKS-u Wikielec, którą zajmował do grudnia tegoż roku. Od lipca 2016 był asystentem trenera i kierownikiem Stomilu Olsztyn. 14 kwietnia 2017 zasłabł podczas treningu i trafił do szpitala, gdzie 21 kwietnia zmarł. Po jego śmierci Stomil zastrzegł numer 2, z którym grał w tym klubie.
Życie osobiste.
Miał żonę Elżbietę i synów Igora oraz Wiktora.

</doc>
<doc id="524202" url="https://pl.wikipedia.org/wiki?curid=524202" title="Malevolent Creation">
Malevolent Creation

Malevolent Creation – amerykańska grupa muzyczna wykonująca death metal z wpływami thrash metalu. Powstała 1987 roku w Buffalo, wkrótce potem muzycy przeprowadzili się do Fort Lauderdale w stanie Floryda. W swej twórczości grupa nawiązuje do takich zagadnień jak śmierć, przemoc, nienawiść czy wojna. 
Z zespołem związana jest wytwórnia muzyczna Arctic Music label, która powstała z inicjatywy gitarzysty grupy Phila Fasciana. Wytwórnia wydała m.in. dwa albumy koncertowe Malevolent Creation.
Historia.
6 czerwca 1989 roku ukazało się pierwsze demo grupy pt. "Demo I". Kaseta została wydana przez zespół w nakładzie 100 egzemplarzy. Rok później ukazało się drugie demo pt. "Demo 1990". W 1991 roku nakładem wytwórni muycznej Roadracer Records ukazał się pierwszy album Malevolent Creation zatytułowany "The Ten Commandments". W 1992 roku ukazał się drugi album "Retribution". Wydawnictwo ukazało się nakładem wytwórni muzycznej Roadrunner Records. 26 października 1993 roku ukazał się trzeci album grupy pt. "Stillborn". Tego samego roku ukazał się 4 way split pt. "Live Death", zawierający nagrania grup Malevolent Creation, Suffocation, Exhorder i Cancer. W 1994 roku po trasie koncertowej promującej album "Stillbron" grupę opuścił wokalista Brett Hoffmann. 17 sierpnia 1996 roku ukazał się czwarty album pt. "Eternal". W 1997 roku ukazał się piąty album pt. "In Cold Blood". Tego samego roku ukazała się również kompilacja nagrań pt. "Joe Black". W 1998 roku ukazał się szósty album pt. "The Fine Art of Murder". W 2000 roku ukazał się siódmy album pt. "Envenomed". Tego samego roku ukazała się kompilacja pt. "Manifestation". 
19 lutego 2001 roku grupa wystąpiła warszawskim klubie Proxima. Koncert poprzedziły występy grup Aeternum i Rotten Sound. 1 marca tego samego roku wokalista Brett Hoffmann został aresztowany, gdy wracał z zespołem z europejskiej trasy koncertowej. Powodem zatrzymania było naruszenie przepisów zwolnienia warunkowego. Muzyk spędził w areszcie trzy miesiące po czym został zwolniony. Tuż przed sesja nagraniową kolejnego albumu Hoffmann opuścił grupę. Wokalistę zastąpił Kyle Simmons występujący w grupie Hate Plow. W 2002 roku z nowym wokalistą w składzie ukazał się ósmy album grupy pt. "The Will To Kill". Wydawnictwo zostało nagrane w Mana Studios w Tampa, na Florydzie we współpracy z Jeanem-François Dagenaism oraz Shawnem Ohtanim.
W 2003 roku do zespołu dołączył perkusista Tony Laureano, który zastąpił dotychczasowego muzyka – Ariela Alvarado, który występował z Malevolent Creation podczas koncertów. Laureano wziął udział w m.in. w trasie koncertowej No Mercy Festivals 2003 oraz koncertach w Brazylii. 5 kwietnia w katowickim Spodku grupa wystąpiła w ramach festiwalu Metalmania. 22 września tego samego nakładem Roadrunner Records ukazała się kompilacja pt. "The Best of Malevolent Creation". W grudniu 2003 do zespołu powrócił perkusista Dave Culross. Oświadczenie zespołu sprawie powrotu Culrossa:
27 sierpnia 2004 roku ukazał się dziewiąty album pt. "Warkult". Album zrealizował Jean-Francois Degenais, gitarzysta kanadyjskiej grupy Kataklysm i producent muzyczny. 21 września tego samego roku nakładem Arctic Music Group ukazał się pierwszy album koncertowy grupy pt. "Conquering South America – Live". Wydawnictwo zostało zarejestrowane w 2003 roku podczas brazylijskiego tournée zespołu, promującego poprzednią studyjną płytę "The Will To Kill".
9 stycznia 2005 roku w warszawskim klubie Proxima i 10 stycznia w krakowskim klubie Extreme grupa Malevolent Creation wystąpiła poprzedzając koncert brytyjskiej grupy Bolt Thrower. 16 maja tego samego roku ukazała się kompilacja "Retrospective". W październiku z zespołu odeszli gitarzysta Rob Barret oraz basista Gordon Simms. Na ich miejsce powrócili muzycy, którzy grali już Malevolent Creation – John Rubin (gitara) i Jason Blachowicz (gitara basowa). 
17 lipca 2007 roku w Stanach Zjednoczonych nakładem Nuclear Blast ukazał się dziesiąty album grupy pt. "Doomsday X". W Europie płyta ukazała się 24 sierpnia 2007 roku nakładem Massacre Records. Sesja nagraniowa odbyła się w Mercury Recording Studios w Pompano Beach na Florydzie. Gościnnie na albumie wystąpił gitarzysta grupy Slipknot – Mick Thomson. Muzyk zagrał na gitarze w utworze pt. "Deliver My Enemy". Tego samego roku z grupy odszedł perkusista Dave Culross. Muzyka zastąpił Fabian Aguirre, który występował dotychczas w takich zespołach jak Synapticide, Grindcrusher, Misty Fate czy Angel Negro. 
10 czerwca 2008 ukazał się drugi album koncertowy Malevolent Creation zatytułowany "Live At The Whisky A Go Go". 29 sierpnia tego samego roku ukazało się pierwsze DVD zespołu pt. "Lost Commandments". 24 lutego 2009 roku ukazał się trzypłytowa kompilacja nagrań zespołu pt. "Essentials". 23 września tego samego roku w krakowskim klubie Loch Ness grupa zagrała koncert wspierana przez szwedzką grupę Vomitory. 24 sierpnia 2010 roku w USA ukazał się jedenasty album studyjny formacji zatytułowany "Invidious Dominion".
Wideografia.
Bootlegi
W 2003 roku nakładem Metal Mind Productions ukazało się DVD Malevolent Creation zatytułowane "The Created Live". Wydawnictwo zawierało zapis koncertu grupy na festiwalu Metalmania w Katowicach. Grupa nie udzieliła zgody na wydanie zarejestrowanego koncertu i jest traktowane jako nieoficjalne. Fragment oświadczenia zespołu w sprawie DVD:

</doc>
<doc id="524203" url="https://pl.wikipedia.org/wiki?curid=524203" title="Pafawag 201Ea">
Pafawag 201Ea



</doc>
<doc id="524208" url="https://pl.wikipedia.org/wiki?curid=524208" title="Historia idei">
Historia idei

Historia idei – pole badań w historii i dziedzinach jej bliskich, zajmujące się wyrażaniem, kontynuacją i zmianami w ludzkich ideach na przestrzeni czasu. Uważa się tę dyscyplinę za siostrzaną wobec historii intelektualnej i zbliżoną do historii filozofii oraz historii literatury.
Historyk Arthur O. Lovejoy (1873–1962) użył po raz pierwszy tego terminu i rozpoczął systematyczne badania na tym polu.
W Polsce z dyscypliną tą związana jest tzw. warszawska szkoła historyków idei (Bronisław Baczko, Jerzy Szacki, Andrzej Walicki).
W Krakowie na Uniwersytecie Jagiellońskim istnieje Międzynarodowy Klub Historii Idei, założony w 1996 roku przez prof. dr hab. Ewę Śnieżyńską-Stolot, natomiast po jej przejściu na emeryturę funkcję przewodniczącego Rady Naukowej Klubu pełni docteur habilité à diriger les recherches, prof. UJ Michel Henri Kowalewicz. Spotkania Klubu nawiązują do tradycji Ideas Club A.O. Lovejoya; na Uniwersytecie Warszawskim w Instytucie Stosowanych Nauk Społecznych istnieje Katedra Historii Idei i Antropologii Kulturowej, w ramach której prowadzona jest specjalizacja z zakresu Historii Idei w ramach studiów licencjackich i magisterskich. Katedrą kierował dziekan wydziału prof. Marcin Król. Z kolei w Poznaniu na Uniwersytecie im. A. Mickiewicza działa Zakład Myśli i Kultury Politycznej, na którego czele stoi prof. Waldemar Łazuga. Pracownicy i doktoranci zakładu zajmują się m.in. liberalizmem, konserwatyzmem i socjalizmem w polskiej myśli politycznej w XIX w. Przy zakładzie funkcjonuje studencka Sekcja Myśli i Kultury Politycznej, działająca przy Studenckim Kole Naukowym Historyków IH UAM.

</doc>
<doc id="524210" url="https://pl.wikipedia.org/wiki?curid=524210" title="Pierwszy siwy włos">
Pierwszy siwy włos

Pierwszy siwy włos – piosenka (tango), szlagier z repertuaru Marty Mirskiej (dla której napisana została najbardziej znana wersja) i Mieczysława Fogga. Podczas premiery Marta Mirska bisowała „Pierwszy siwy włos” czternaście razy. Później, gdy popularność zyskało wykonanie Fogga, opowiadano, że „w pewnej restauracji, podczas zakrapianej kolacji, Marta Mirska, a była bardzo porywczą osobą, miała się rzucić za Foggiem z nożem w ręce, przewracając stoły, krzesła, zrywając obrusy i tłukąc zastawę, ze słowami: ty (tu proszę sobie wstawić, co tam komu wyobraźnia podpowiada) ukradłeś mi piosenkę”.
Słowa: Kazimierz Winkler
Muzyka: Henryk Hubertus Jabłoński

</doc>
<doc id="524214" url="https://pl.wikipedia.org/wiki?curid=524214" title="Straszny film 3">
Straszny film 3

Straszny film 3 (ang. "Scary Movie 3") – amerykański film komediowy z 2003 roku, parodia horrorów i wysokobudżetowych, hollywoodzkich projektów, drugi sequel "Strasznego filmu" (2000). Po konflikcie w wytwórni zdecydowano o odsunięciu od produkcji braci Wayans, odpowiedzialnych za dwa poprzednie filmy z serii, a reżyserię powierzono Davidowi Zuckerowi.
Fabuła.
Dwie niezbyt inteligentne, blondynki i przyjaciółki, Katie (Jenny McCarthy) i Becca (Pamela Anderson), spędzają wspólnie wieczór. Katie opowiada Becce, że oglądała kasetę wideo, która, jeśli wierzyć pogłoskom, zabija ludzi po siedmiu dniach. Następnie dziewczyny schodzą na parter, by odebrać telefon, który dzwoni o podejrzanej godzinie. Becca odbiera połączenie, a na linii pojawia się przyprawiający o dreszcze głos, który ostatecznie okazuje się jednak być głosem matki Becki. Katie wraca na piętro, kiedy połączenie zostaje przerwane. Gdy drzwi lodówki samoistnie się otwierają, Becca panikuje i biegnie na górę. Jakoś nie dociera do niej fakt, że Katie siedzi martwa na krześle. Dopiero gdy telewizor się włącza i pojawia się białe koło na czarnym tle, Becca zaczyna krzyczeć a z telewizora wychodzi upiór, imieniem Tabitha.
Na przedmieściach Waszyngtonu farmer Tom Logan (Charlie Sheen) zostaje zbudzony wczesnym porankiem przez krzyki małej dziewczynki. Odgłosy dobiegają z pola, a wydobywa je córka Toma, Sue (Jianna Ballard). Okazuje się, że na polu pojawiły się olbrzymie kręgi, które tworzą napis „atakować tutaj!”. Wkrótce raport z nietypowego odkrycia zdaje dziennikarka Cindy Campbell (Anna Faris). Cindy chce przygotować ambitniejszy reportaż na ten temat, jednak jej szef Carson Word (Timothy Stack) odrzuca ten pomysł, argumentując, że tematyką stacji jest seks, przemoc i pogoda. Następnie Cindy odbiera swojego siostrzeńca Cody’ego (Drew Mikuska) z przedszkola. Na miejscu Cindy spotyka Brendę Meeks (Regina Hall), nauczycielkę Cody’ego i swoją przyjaciółkę ze studiów. Zjawia się również początkujący raper George Logan (Simon Rex), który odbiera ze szkoły swoją bratanicę Sue, a Cindy rozpoznaje w nim brata ex-pastora, Toma Logana. George zaprasza Brendę i Cindy na raperski pojedynek, w którym bierze udział.
Wieczorem odbywa się występ. Cindy zostawia Cody’ego pod opieką księdza, w rzeczywistości pedofila, i wraz z Brendą pojawia się na nim, by dopingować George’owi. George spotyka swoich dawnych przyjaciół, C.J. (Kevin Hart) i wiecznie przejawiającego skłonności homoseksualne Mahalika (Anthony Anderson), którzy zostali raperskimi sędziami po śmierci oryginalnego komentatora, Simona Cowella, który zginął po wydaniu niepochlebnej recenzji. George mierzy się ze znanym raperem Fat Joem i niespodziewanie wygrywa, lecz ukłon ku widowni powoduje, że jego kaptur ułożeniem przypomina ten, który noszą członkowie Ku Klux Klanu i mężczyzna zostaje wyrzucony przez okno z sali. Cindy wybiera się tej nocy do Brendy. Brenda opowiada jej, że widziała morderczą taśmę wideo, a następnie straszy ją trzykrotnie, pozorując – kolejno: uduszenie, atak padaczki i wypadek z ogniem. Gdy Brenda zjawia się w pokoju, telewizor sam się włącza i wychodzi z niego Tabitha, z którą Brenda toczy następnie pojedynek. Niestety, koniec końców, zostaje przez upiora zabita.
Na stypie Brendy Cindy odwiedza pokój swojej przyjaciółki i znajduje kasetę, którą Brenda obejrzała przed śmiercią. Cindy zabiera taśmę ze sobą i w domu ogląda wstrząsające nagranie. Po projekcji dzwoni telefon, a głos po drugiej stronie linii oznajmia dziewczynie, że zginie za siedem dni. Cindy szuka pomocy u ciotki C.J.'a Shaneequy (Queen Latifah); kobieta jest bowiem medium. Sheenequa radzi Cindy szukać odpowiedzi w latarni morskiej, która nagrana została na kasecie, a następnie wdaje się w walkę z przybraną matką Tabithy. Po powrocie do domu, Cindy orientuje się, że Cody obejrzał kasetę i stał się kolejną potencjalną ofiarą Tabithy.
Następnego dnia Ziemia zostaje zaatakowana przez inwazję obcych. Cindy zjawia się we wskazanej przez nagranie latarni morskiej, gdzie poznaje tajemniczego architekta (George Carlin), który okazuje się być ojcem Tabithy i sprawcą jej zła. Po powrocie do domu, Cindy dowiaduje się, że stacja, w której pracuje, znalazła się w posiadaniu morderczej kasety i ma zamiar emitować jej treść na okrągło, przez cały dzień, sprawiając dalsze zagrożenie. Cindy rusza na farmę Loganów, gdzie uciekł już Cody. Tom, George i nowo przybyły Mahalik ruszają do walki z kosmitami, którzy uderzyli na teren Loganów, a Cindy, wraz z Codym i Sue, pozostaje wewnątrz domu. Obcy okazują się być pokojowo nastawieni, jednak Cindy zdaje sobie sprawę, że piwnica Loganów to ta przedstawiona na kasecie – sprawczyni całego zamieszania. W miarę odkrywania ukrytej pod deskami piwnicznej podłogi studni, wśród bohaterów pojawia się Tabitha. Cindy wdaje się z nią w pojedynek, jednak w końcu upiór grozi zabiciem pojmanego Cody’ego. Ckliwa przemowa Cindy o sile miłości powoduje, że w Tabitcie odradzają się ludzkie uczucia, jednak ostatecznie zostaje ona wepchnięta z powrotem do studni.
W ostatniej scenie Cindy i George pobierają się, a Cody zostaje potrącony przez samochód.

</doc>
<doc id="524215" url="https://pl.wikipedia.org/wiki?curid=524215" title="Lidia Gotschalk">
Lidia Gotschalk

Lidia Gotschalk (ur. 18 maja 1939 w Stawkach na Mazurach) – siostra diakonisa i przełożona żeńskiego Diakonatu Kościoła Ewangelicko-Augsburskiego "Eben-Ezer" w Dzięgielowie koło Cieszyna.
Życiorys.
W 1957 rozpoczęła służbę w Diakonacie Żeńskim „Eben-Ezer" w Dzięgielowie. Pracowała wtedy w Domu Sióstr oraz w Domu Opieki na Szczukówce. Ukończyła kurs pielęgniarski w 1959, pracowała w Szpitalu Śląskim w Cieszynie do 1975. 15 listopada 1959 została „czepkowana" na siostrę próbną i otrzymała diakonackie imię Lidia. W dniu 29 grudnia 1980 została wybrana przez Radę Sióstr przełożoną jedynego w Polsce Diakonatu ewangelickiego "Eben - Ezer", założonego przez ks. Karola Kulisza. Instalowana na to stanowisko została dnia 5 kwietnia 1981 r. Jej poprzedniczką była Danuta Gerke.
Siostra Gotschalk jest także członkinią Synodu Kościoła.
Służba Lidii Gotschalk jako przełożonej diakonatu zakończyła się w roku 2009, kiedy do urzędu przełożonej wprowadzona została Ewa Cieślar. W 2005 wyróżniono ją odznaczeniem Ecce Homo za nieustanne proklamowanie dobra słowem i czynem oraz łączenie pomocy medycznej z duchową. W uznaniu jej działalność w 2018 otrzymała także Złotą Odznakę „Za Zasługi dla Województwa Śląskiego".

</doc>
<doc id="524218" url="https://pl.wikipedia.org/wiki?curid=524218" title="Ropuchorzekotka żywiczna">
Ropuchorzekotka żywiczna

Ropuchorzekotka żywiczna, rzekotka żabia ("Trachycephalus resinifictrix") – gatunek małego płaza bezogonowego z rodziny rzekotkowatych (Hylidae).
Występowanie.
Na terenach Ameryki Południowej
Opis.
Wielkość nie przekracza 7 cm. Prowadzi nocny tryb życia. Ten gatunek zawiera małe ilości trucizny niegroźnej dla człowieka. Rzekotka ta ma wyjątkowy kolor — biały w brązowe plamy, które upodobniają ją do otoczenia. Żywi się małymi bezkręgowcami. Samice są większe niż samce. Do kopulacji dochodzi najczęściej w płytkich zbiornikach, po porze suchej. Często spotykana w hodowlach domowych, gdzie jako pokarm podaje się najczęściej świerszcze, koniki polne i larwy mącznika młynarka.

</doc>
<doc id="524220" url="https://pl.wikipedia.org/wiki?curid=524220" title="Krwawiączka">
Krwawiączka



</doc>
<doc id="524222" url="https://pl.wikipedia.org/wiki?curid=524222" title="Walerij Niepomniaszczij">
Walerij Niepomniaszczij

Walerij Kuźmicz Niepomniaszczij (ros. Валерий Кузьмич Непомнящий; ur. 7 sierpnia 1943 w Sławgorodzie) – rosyjski piłkarz i trener piłkarski, pracujący najczęściej w Afryce i Azji.
Kariera.
Jako zawodnik grał w Spartaku Samarkanda, ale szybko porzucił karierę piłkarską na rzecz pracy szkoleniowej. Pobierał nauki w moskiewskiej Szkole Sportu, gdzie jego nauczycielem był Walery Łobanowski. Prowadził kadrę juniorów Turkmenistanu i Kopedżak Aszchabad. W grudniu 1988 roku został selekcjonerem reprezentacji Kamerunu, którą podczas Mundialu 1990 doprowadził do ćwierćfinału. Do dziś jest to najlepszy wynik drużyny afrykańskiej w finałach mistrzostw świata; w 2002 roku został on wyrównany przez Senegal, a w 2010 przez Ghanę. Od 1994 do 1998 roku prowadził klub Bucheon SK, z którym dwukrotnie zdobył wicemistrzostwo Korei Południowej. Pracował również w Chinach. Od 2006 roku przez kilka miesięcy był selekcjonerem reprezentacji Uzbekistanu. W latach 2008–2011, a następnie 2014–2016 był trenerem Tomu Tomsk. Ostatnio prowadził Bałtikę Kaliningrad.

</doc>
<doc id="524223" url="https://pl.wikipedia.org/wiki?curid=524223" title="Phrynohyas resinifictrix">
Phrynohyas resinifictrix



</doc>
<doc id="524226" url="https://pl.wikipedia.org/wiki?curid=524226" title="Łagów Lubuski">
Łagów Lubuski



</doc>
<doc id="524232" url="https://pl.wikipedia.org/wiki?curid=524232" title="Muzeum Miasta Ostrowa Wielkopolskiego">
Muzeum Miasta Ostrowa Wielkopolskiego

Muzeum Miasta Ostrowa Wielkopolskiego – muzeum w Ostrowie Wielkopolskim, miejska instytucja kultury, założone w 1988; dokumentuje historię Ostrowa Wielkopolskiego.
Obecne muzeum powstało w 1988 jako drugie w historii miasta. Ulokowane zostało w ratuszu. Gromadzi zbiory dotyczące historii miasta i powiatu, etnografii, starych pocztówek związanych z Ostrowem (wyróżniane albumy prezentujące większość zbiorów: "Ostrów Wielkopolski w dawnej pocztówce", "Powiat ostrowski w dawnej pocztówce") oraz grafik i ekslibrisów. 
Organizuje wystawy czasowe oraz cztery wystawy stałe: 
Muzeum organizuje spotkania z literatami, historykami i publicystami, Muzealny Konkurs Historyczny "Spacerem w przeszłość" (od 2004 roku), wydaje publikacje z serii Biblioteka Ostrowska, jest współorganizatorem Międzynarodowej Wystawy Ekslibrisu Muzycznego i Międzynarodowego Biennale Małej Formy Graficznej i Exlibrisu. Przy muzeum działa biblioteka i czytelnia.

</doc>
<doc id="524234" url="https://pl.wikipedia.org/wiki?curid=524234" title="Jan Przerębski (ok. 1519–1562)">
Jan Przerębski (ok. 1519–1562)

Jan Przerębski herbu Nowina (ur. ok. 1519 roku, zm. 12 stycznia 1562 roku w Łowiczu) – od 1551 podkanclerzy koronny, sekretarz wielki koronny od 1550 roku, sekretarz królewski, nominat na biskupstwo chełmskie (którego nigdy nie objął), od 1559 arcybiskup gnieźnieński i prymas Polski, prepozyt kapituły kolegiackiej w Wieluniu w 1557 roku.
Życiorys.
Jego wujami byli Stanisław i Samuel Maciejowscy. Studiował najpierw w Krakowie, a później w Padwie.
W roku 1534 był proboszczem w kościele św. Jadwigi w Krakowie. Do roku 1554 był plebanem
w Konarach (w ziemi czerskiej, niedaleko Warki). W latach 1551–1558 był sekretarzem króla Zygmunta II Augusta
i podkanclerzym koronnym (dzięki protekcji swojego wuja). W 1557 został biskupem chełmskim, którym był do 1558. W 1558 został arcybiskupem gnieźnieńskim, a w roku 1559 został prymasem Polski. Zmarł nieoczekiwanie 12 stycznia 1562 w Łowiczu. Został pochowany w kolegiacie łowickiej.
Był posłem Zygmunta I Starego na sejmik województwa krakowskiego w Proszowicach.
1548 – po śmierci Zygmunta Starego został wysłany, do Wilna, do Zygmunta Augusta by przedstawił w imieniu panów przebywających na dworze krakowskim sprawę zwołania sejmu potwierdzającego prawa i przywileje szlacheckie.
1553 – w Wiedniu razem z Mikołajem Czarnym Radziwiłłem uzgadniał umowę przedślubną z Katarzyną Habsburżanką. Pertraktacje trwały długo bo Król Zygmunt August zawierając polityczne małżeństwo stawiał wiele warunków.
1556 – będąc podkanclerzym odmówił opieczętowania listów przejezdnych dla Bony – był przeciwny jej wyjazdowi z kraju.
1559 – posłował do Wiednia w sprawie pieniędzy i ruchomości po królowej Bonie, zagarniętych przez dwór hiszpański, kiedy to Filip II obłudnie zgodził się na rozjemstwo prowadzone przez cesarza Ferdynanda I.
XI.1559 r. – został wysłany przez Zygmunta Augusta do Wiednia z propozycją ugody między cesarzem a władcą Siedmiogrodu Janem Zápolyą.
Po objęciu rządów arcybiskupich zwołał synody, na których przeprowadził uchwały zmierzające do podniesienia oświaty. Aby skuteczniej walczyć z protestantyzmem polecał zakładanie seminariów oraz troskę o szkoły parafialne i kolegiackie. “Pragnął ożywić gorliwość duchowieństwa, pobudzić czujność przeciw nowinkom religijnym”. W swojej działalności szczególnie wiele miejsca poświęcał sprawom szerzącej się wówczas reformacji. W 1561 r. przewodził synodowi biskupiemu w Warszawie, który rozpatrywał projekt reformy Kościoła w Polsce.
W Skierniewicach założył szkołę, której absolwenci mogli kontynuować naukę w Akademii Krakowskiej. Do jej prowadzenia sprowadził z Akademii Krakowskiej Benedykta Herbesta – wspaniałego mówcę znającego doskonale grekę i łacinę. Herbest przebywał w Skierniewicach w latach 1559–1560. Zamierzał również powołać szkołę wyższą w Gnieźnie.
Pochowany w kolegiacie Wniebowzięcia NMP i św. Mikołaja w Łowiczu.

</doc>
<doc id="524239" url="https://pl.wikipedia.org/wiki?curid=524239" title="DirectFly">
DirectFly



</doc>
<doc id="524240" url="https://pl.wikipedia.org/wiki?curid=524240" title="Haemophilia">
Haemophilia



</doc>
<doc id="524241" url="https://pl.wikipedia.org/wiki?curid=524241" title="Émilie du Châtelet">
Émilie du Châtelet

Émilie du Châtelet // (właściwie: Gabrielle Émilie Le Tonnelier de Breteuil, markiza du Châtelet, ur. 17 grudnia 1706 w Paryżu, zm. 10 września 1749 w Lunéville) – francuska intelektualistka: pisarka, matematyczka i fizyczka, przyjaciółka Voltaire’a.
Była jedną z nielicznych znanych do XIX wieku kobiet-uczonych, zajmujących się naukami ścisłymi. Jedna z najwybitniejszych kobiet XVIII wieku.
Życiorys.
Dzieciństwo i młodość.
Córka bogatego Louisa Nicolasa Le Tonnelier, barona de Breteuil (w służbie króla Ludwika XIV), wychowywała się w środowisku najwybitniejszych intelektualistów epoki. Ojciec dał jej solidne i wszechstronne wykształcenie, takie jakie dawano wówczas tylko chłopcom. Émilie okazała się dziewczynką wybitnie uzdolnioną; nie tylko biegle znała łacinę, grekę i język niemiecki, lecz także grała na klawesynie, śpiewała arie operowe, występowała w balecie i grała w teatrze.
Do jej pierwszych kochanków należeli markiz de Guébriant i marszałek de Richelieu.
Małżeństwo.
W wieku 19 lat wyszła za mąż za zamożnego 30-letniego markiza Florenta Claude’a du Châtelet. Małżeństwo to było od początku tylko układem finansowym między dwiema rodzinami; mąż nie interesował się Émilie i pozwalał jej rozwijać zainteresowania matematyczne pod kierunkiem nauczyciela de Mézières. 
Nawiązała kilka mniej lub bardziej trwałych związków z bogatymi i wpływowymi mężczyznami (m.in. z Pierre'em Louis Maupertuis) – duża swoboda obyczajowa kobiet z wyższych sfer była normą w tamtej epoce. Émilie widywała męża bardzo rzadko (jako zawodowy wojskowy często wyjeżdżał), lecz urodziła mu troje dzieci m.in. Louis Marie Florent du Châtelet.
Związek z Wolterem.
Wśród licznych kochanków największy wpływ na Émilie miał Wolter, którego poznała w 1733 (pierwszy raz spotkali się, gdy była dzieckiem). Wolter zamieszkał w jej zamku w Cirey-sur-Blaise. Związek z Wolterem (który był przede wszystkim związkiem dwóch wybitnych osobowości) przetrwał kilkanaście lat, co nie przeszkadzało Émilie mieć w tym czasie innych kochanków.Wolter uważał ją przede wszystkim za człowieka, a nie tylko za kobietę; zachęcał ją do rozwijania uzdolnień i samodzielnego myślenia, uznał za znacznie bardziej uzdolnioną matematycznie od siebie. Wolter zachwycał się nie tylko urodą i inteligencją Émilie, lecz także jej dobrym i pogodnym charakterem, „szlachetną duszą” (nigdy nie mówiła źle o nikim, chociaż sama była często obiektem szyderstw ze strony innych arystokratek).
Émilie odkryła w sobie prawdziwą pasję i talent do nauk ścisłych; studiowała Leibniza, przetłumaczyła na język francuski "Principia Mathematica" Newtona (dodając własne komentarze), korespondowała z wybitnymi uczonymi m.in. (Alexis Claude Clairaut, Samuel König, René de Réaumur).
Za wzorem Woltera badała podstawy religii objawionych (chrześcijaństwo, judaizm i islam), wskazywała na istniejące w nich błędy i sprzeczności logiczne, podkreślała konieczność kierowania się racjonalizmem i tolerancją, a nie fanatyzmem i zaślepieniem religijnym.
Przypisuje jej się słynne słowa: "Inteligencja nie ma płci".
Pod koniec życia Émilie zakochała się w znacznie od niej młodszym poecie, markizie de Saint-Lambert (poznanym na dworze Stanisława Leszczyńskiego); zaszła z nim w ciążę i na skutek ciężkiego porodu zmarła. Córka zmarła w drugim roku życia. Wolter, który zachował przyjaźń dla niej, był przy niej do końca. Po jej śmierci powiedział: "Był to wielki człowiek, którego jedynym błędem jest to, że był kobietą".
Dokonania naukowe.
Émilie du Châtelet uznaje się za jedną z twórczyń zasady zachowania energii. W swoim dziele, poświęconym naturze ognia (1744), przewidziała zjawisko promieniowania podczerwieni i naturę światła.
Jednym z jej największych odkryć było ustalenie, że energia kinetyczna jest proporcjonalna do kwadratu prędkości (formula_1) a nie zależna od niej liniowo (formula_2), jak to proponował Newton.

</doc>
<doc id="524245" url="https://pl.wikipedia.org/wiki?curid=524245" title="Baron (tytuł szlachecki)">
Baron (tytuł szlachecki)



</doc>
<doc id="524246" url="https://pl.wikipedia.org/wiki?curid=524246" title="Straszny Film 2">
Straszny Film 2



</doc>
<doc id="524250" url="https://pl.wikipedia.org/wiki?curid=524250" title="Reglamentacja towarów w PRL">
Reglamentacja towarów w PRL

Reglamentacja towarów w Polsce Ludowej – system kontroli dystrybucji towarów w Rzeczypospolitej Polskiej i Polskiej Rzeczypospolitej Ludowej (obowiązujący w latach 1944–1949, 1951–1953 oraz 1976–1989), będący wynikiem silnych niedoborów na rynku i polegający m.in. na wydawaniu ludności kartek, które uprawniały do zakupu ściśle określonych ilości wyznaczonych towarów (przede wszystkim żywnościowych).
Historia.
W latach 1944–1989 w Polsce kartkowy system racjonowania żywności funkcjonował w trzech okresach. Za każdym razem był to system, w którym kartki uprawniały do nabycia wybranych towarów po urzędowych cenach według szczegółowych zasad. Uprawnienia do otrzymania konkretnych przydziałów były uzależnione od miejsca pracy, wieku, stanu zdrowia, miejsca zamieszkania.
Okres powojenny.
Pierwszy system reglamentacji towarów w okresie bezpośrednio powojennym był kontynuacją reglamentacji z okresu okupacji niemieckiej. Na kartki sprzedawano chleb, mąkę, kaszę, ziemniaki, warzywa, mięso, tłuszcze, cukier, słodycze, mleko, kawę lub herbatę, sól, ocet, naftę, zapałki, mydło, a nawet wyroby dziewiarskie.
Z czasem z listy dóbr reglamentowanych zaczęto skreślać poszczególne pozycje. W styczniu 1946 r. zrezygnowano z racjonowania zapałek i warzyw, w październiku tego roku skreślono z listy herbatę i kawę. W 1947 r. zlikwidowano kartki na sól i naftę, a 1 stycznia 1948 r. na ziemniaki. Całkowita likwidacja reglamentacji związana była z przejęciem przez państwo kontroli nad rynkiem wewnętrznym i likwidacją wolnego rynku. 1 kwietnia 1948 r. zniesiono reglamentacyjne przydziały cukru, kaszy i wyrobów dziewiarskich. 29 września 1948 r. Rada Ministrów podjęła uchwałę o zniesieniu od 1 listopada kartek na chleb, mąkę i węgiel. System reglamentacji w Polsce przestał obowiązywać od 1 stycznia 1949 r.
Decyzja o likwidacji reglamentacji wynikała bardziej z przesłanek politycznych (rok 1949 to rok powstania PZPR), a nie rynkowych, ponieważ wcześniej zniesiono ją tylko w Szwajcarii i ZSRR. Pomimo realizacji propagandowego celu, gospodarka kraju nie była dostatecznie ustabilizowana, w związku z czym zaraz po zniesieniu systemu kartkowego wprowadzono bony tłuszczowe jako system uprzywilejowania wybranych grup. Bony funkcjonowały do połowy 1950 r.
Drugi okres systemu kartkowego.
W związku z ciągle trudną sytuacją rynkową i powtarzającymi się brakami podstawowych towarów, 29 sierpnia 1951 r. Prezydium Rządu wydało uchwałę w „sprawie ułatwień w nabyciu mięsa, tłuszczów wieprzowych i przetworów mięsnych […]”. Z biegiem czasu rozszerzono listę reglamentowanych towarów – w grudniu 1951 r. dołączono do nich masło i tłuszcze roślinne, w 1952 r. mydło i środki piorące, cukier i cukierki. System ten został zniesiony 3 stycznia 1953 r. przy jednoczesnym, drastycznym podniesieniu cen urzędowych na te towary, w niektórych wypadkach o 100%. Powodem likwidacji reglamentacji był fakt, że system kartkowy był niewydolny, gdyż w odróżnieniu od ZSRR władze polskie nie zdołały przeprowadzić skutecznie kolektywizacji rolnictwa.
Trzeci okres systemu kartkowego.
Trzeci okres systemu kartkowego rozpoczęło wprowadzenie kartek na cukier w lipcu 1976 r. (po wydarzeniach Czerwca 1976) przez rząd Piotra Jaroszewicza, najpierw drukowanych z licznymi zabezpieczeniami, niemal jak banknoty, później coraz bardziej uproszczonych. Zniesiono je 1 listopada 1985 r., czyli niemal po 10 latach. W trakcie wydarzeń sierpniowych z 1980 jednym z 21 postulatów było wprowadzenie kartek na mięso, które faktycznie wprowadzono 28 lutego 1981 r. Na skutek stale narastających trudności gospodarczych system kartkowy rozszerzono 30 kwietnia 1981 r., obejmując nim oprócz mięsa także wszelkie przetwory mięsne, masło, mąkę, ryż i kaszę.
1 września 1981 r. system kartkowy objął też mydło i proszek do prania. Po wprowadzeniu stanu wojennego 13 grudnia 1981 r. system kartkowy był stopniowo rozszerzany na kolejne grupy towarów, m.in. czekoladę, alkohol, benzynę i wiele innych, osiągając zakres znacznie szerszy niż w czasie okupacji podczas II wojny światowej. W szczytowym okresie reglamentacji w PRL jako dowody zakupu stosowano również np. książeczki zdrowia dziecka, w których sklepy zobowiązane były wstemplowywać każdy zakup waty, pieluch, mleka w proszku, masła itp., albo np. pokwitowania z punktów skupu makulatury, uprawniające do zakupu papieru toaletowego w relacji 1 rolka za kilogram makulatury.
Reglamentację benzyny realizowano nieco inaczej; najpierw stacje benzynowe miały obowiązek podczas każdego tankowania wbijać stosowny stempel w dowodach opłaty składki ubezpieczeniowej pojazdu, potem zaczęto wydawać odpowiednie karty do stemplowania, wreszcie „standardowe” kartki z wycinanymi kuponami. Funkcjonowały jeszcze specjalne kartki na benzynę z wypisywaną uznaniowo ilością tankowanego paliwa (w odróżnieniu od wydawanych przez PZU dla wszystkich posiadaczy samochodów i motocykli – był problem z motorowerami, które nie były ubezpieczane). Był to rodzaj wyróżnienia (w gestii dyrektorów większych przedsiębiorstw) i dla ówczesnych prominentów, a także jedna z form „sklepów za żółtymi firankami”. Sprawa się skończyła po wykryciu wielu nadużyć (potem ponadreglamentowaną benzynę można było tankować tylko na stacjach w jednostkach wojskowych i milicyjnych na specjalne zezwolenia, które dostawali bardzo nieliczni).
Dla służb mundurowych istniały swoiste „Karty kontroli przedmiotów zaopatrzenia mundurowego”, za które można było kupić także trudno dostępne tekstylia (np. bieliznę, skarpetki, koszule, rękawiczki) i buty (niekoniecznie mundurowe).
Po zakończeniu stanu wojennego próbowano stopniowo znosić system kartkowy, jednak na skutek ciągłych niedoborów podstawowych towarów ponownie go wprowadzano. Dopiero od 1986 r., wraz ze stopniową liberalizacją cen i związanymi z tym drastycznymi podwyżkami cen urzędowych, system kartkowy był stopniowo, ostrożnie ograniczany.
Reglamentację artykułów codziennego użytku ostatecznie wycofał rząd Mieczysława Rakowskiego. Ostatnim towarem reglamentowanym było mięso – kartki obowiązywały do końca lipca 1989 r., od 1986 r. legalnie dostępne było tzw. mięso z uboju gospodarczego, w praktyce nieznacznie tylko droższe od mięsa reglamentowanego.
Efektywność systemu reglamentacji.
System kartkowy z okresu stanu wojennego i późniejszego funkcjonował niezbyt sprawnie. Dość częstym zjawiskiem była konieczność stania w długich kolejkach, bez pewności zakupu towarów formalnie zagwarantowanych tym systemem. Zjawisku temu próbowano zaradzić wprowadzając obowiązkową „rejestrację kartek” polegającą na tym, że klient musiał otrzymaną kartkę przedstawiać w danym sklepie, gdzie była pieczętowana – sklepy wydawały towary wyłącznie na podstawie kartki opatrzonej pieczątką danego sklepu. Po zarejestrowaniu kartki na mięso można było je kupować wyłącznie w tym jednym sklepie. W praktyce system ten nie rozwiązywał problemów.
Elastyczność systemu kartkowego zwiększało rozwiązanie polegające na umożliwieniu wykorzystaniu kartek na dany produkt na zakup innego. Na przykład na kartki na papierosy można było kupić słodycze (jednak nie odwrotnie), a na kartki na alkohol – kawę, kakao i wyroby czekoladowe.
Inną charakterystyczną cechą systemu kartkowego lat 80. był też najpierw nielegalny (zwany spekulanctwem), a potem już legalny handel deficytowymi towarami podlegającymi formalnie reglamentacji, ale poza systemem kartkowym: od 1986 r. prawie wszystkie towary dostępne na kartki po cenach urzędowych można było nabywać w wybranych sklepach po cenach umownych, które były średnio 2-3 razy wyższe od cen urzędowych. Równolegle do systemu cen „umownych” istniał też formalnie nielegalny, ale bardzo powszechny i nieskutecznie ścigany system pokątnego handlu samymi kartkami – szczególnie na benzynę i alkohol.
W PRL kartki jedynie "upoważniały do zakupu" towarów, tzn. za towary płaciło się normalnymi pieniędzmi; kartki nie zastępowały środków płatniczych. Czym innym były funkcjonujące w tym czasie bony dolarowe, stanowiące zastępczy środek płatniczy równowartości dolara amerykańskiego.

</doc>
<doc id="524251" url="https://pl.wikipedia.org/wiki?curid=524251" title="XVII Liceum Ogólnokształcące im. Andrzeja Frycza Modrzewskiego w Warszawie">
XVII Liceum Ogólnokształcące im. Andrzeja Frycza Modrzewskiego w Warszawie

XVII Liceum Ogólnokształcące z Oddziałami Dwujęzycznymi im. Andrzeja Frycza Modrzewskiego w Warszawie – szkoła ponadpodstawowa w Warszawie w dzielnicy Śródmieście przy ul. Elektoralnej 5/7.
Kalendarium.
9 marca 1959 Wmurowanie kamienia węgielnego. Szkoła wybudowana została ze składek pracowników zakładów i instytucji oraz mieszkańców Śródmieścia Warszawy. Była to pierwsza szkoła w stolicy zbudowana dla uczczenia 1000-lecia Państwa Polskiego (pierwsza Szkoła Tysiąclecia tzw. "tysiąclatka").
28 czerwca 1960 Uroczyste otwarcie szkoły i nadanie jej imienia Andrzeja Frycza-Modrzewskiego.
1961–68 Liceum jest "szkołą ćwiczeń" Uniwersytetu Warszawskiego. Prowadzony jest szereg badań i eksperymentów dydaktycznych pod kierunkiem profesora Cz. Kupisiewicza.
23 września 1962 Szkoła otrzymuje sztandar ze składek zakładów opiekuńczych, nauczycieli, rodziców i młodzieży. Hymn dla szkoły napisał St. R. Dobrowolski, a muzykę opracował M. Radzik.
1965/66 Szkoła wchodzi w skład zespołu szkół polskich stowarzyszonych w UNESCO. Szkołą kieruje tzw. zespół kierowniczy, złożony z dyrekcji i przedstawicieli Rady Pedagogicznej oraz organizacji działających w Szkole. Powstają też nauczycielskie zespoły przedmiotowe, dbające o jednolity poziom nauczania we wszystkich klasach.
1969/70 Wprowadzono klasy profilowane oraz zajęcia fakultatywne w IV klasach. Dyrekcja wprowadza eksperymentalnie tzw. zróżnicowaną ocenę ze sprawowania.
1971/72 Powołany zostaje tzw. zespół wychowawczy (wychowawcy, lekarze, psycholog, rodzice) do współpracy z dyrekcją.
1974/75 Powstaje szkolny zespół muzyczny.
1975/76 Wprowadzono nauczanie elementów informatyki w klasach matematyczno-fizycznych.
1976/77 Wprowadzono wewnątrzszkolny konkurs wiedzy o kulturze antycznej dla klas pierwszych. Dla różnych poziomów klas przeprowadzano też konkursy: matematyczny, fizyczny, języka rosyjskiego. Urządzono pracownie humanistyczne: języka polskiego, historii i języków obcych.
1978/79
Wprowadzono naukę maszynopisania w ramach zajęć technicznych
1979/80
Wprowadzono kursy prawa jazdy w klasie III. Zorganizowano konkurs na najlepszą klasę wypracowując kryteria oceny z udziałem i przy akceptacji młodzieży.
1980/81 Powstało szkolne koło nowego związku zawodowego „Solidarności”.
1982/83 W okresie egzaminów maturalnych poniósł śmierć uczeń tej szkoły, Grzegorz Przemyk. W pogrzebie, który stał się manifestacją, uczestniczyła również społeczność szkolna. W ostatniej drodze towarzyszyli zamordowanemu m.in. matka – Barbara Sadowska i ks. Jerzy Popiełuszko.
1984/85 Rozpoczęto urządzanie pracowni komputerowej. Uruchomiono laboratorium do nauczania języków obcych.
1986/87 Powstał klub dyskusyjny uczniów szkoły "Siedemnastka".
1987-89 Wydawano "Siedemnastkę" – podziemne pismo uczniów XVII LO im. A. Frycza Modrzewskiego.
1990/91 Powstały pierwsze klasy autorskie.
1992 Rozpoczął się remont szkoły.
1992/93 Cztery nowo przyjęte klasy miały profil autorski. Do ich programu włączono obóz integracyjny.
1992/94 Wydawano gazetkę szkolną „Frytczak”.
1993/94 Klasy pierwsze - autorskie zaczynają jeździć na wycieczkę „Szlakiem Pierwszych Piastów”; w klasach drugich wprowadzono nowy przedmiot „przedsiębiorczość” – pod patronatem Fundacji im. St. Batorego; nawiązano współpracę z Mazowieckim Obserwatorium Geograficznym w Murzynowie.
1994 Wydawano gazetkę szkolną „Frytki”.
1994/95 Przyjęto uczniów do klasy dwujęzycznej: polsko-niemieckiej o 5-letnim cyklu nauczania. Realizowano przedmiot wiedza o ekonomii i prawie.
1995/96
Wydawano „Kielce” – szkolną gazetę spontaniczną dadaistyczno-kauzalistyczną.
1995/98 Uczniowie niemieckojęzyczni zaczęli uczestniczyć w wymianach zagranicznych z uczniami m.in. z takich miast jak : Akwizgran, Bretten, Berlin, Denzlingen, Dortmund, Kassel.
1995/96 Uruchomiono nowoczesne laboratorium językowe, zmienił się wystrój pokoju nauczycielskiego.
1998/99 Uczniowie klas dwujęzycznych po raz pierwszy przystąpili do językowego egzaminu DSD II.
2001/2002 W związku z reformą systemu oświaty nie przeprowadzono naboru do klas pierwszych. Wydano pierwszy numer gazetki szkolnej „Modrzewiak”. Powstała strona internetowa szkoły oraz radiowęzeł. W styczniu odbyło się spotkanie uczniów i nauczycieli z księdzem Janem Twardowskim. W maju część uczniów przystąpiła do Nowej Matury – pomostowej.
2002/2003 Przyjęto pierwszy rocznik absolwentów gimnazjów. Do szkoły uczęszczają pierwsi uczniowie liceum trzyletniego oraz uczniowie kończący liceum czteroletnie. 14 maja uroczyście odsłonięto tablicę upamiętniającą 20. rocznicę śmierci Grzegorza Przemyka.
2003/2004 500 rocznica urodzin Andrzeja Frycza Modrzewskiego. Dzień Modrzewiaka obchodzono w Wolborzu.
2004/2005 Do Nowej Matury przystąpił pierwszy rocznik absolwentów. Absolwenci czteroletniego liceum zdawali egzamin dojrzałości po raz ostatni.
2005/2006 14 października uroczyście obchodzono jubileusz 45-lecia szkoły. Z okazji 25 rocznicy powstania „Solidarności” w listopadzie odbyło się w szkole spotkanie uczniów i nauczycieli z uczestnikami tamtych wydarzeń: marszałkiem Senatu Bogdanem Borusewiczem, wicemarszałkiem Sejmu Bronisławem Komorowskim, panią Bożeną Grzywaczewską, panem Mirosławem Chojeckim oraz o. Maciejem Ziębą.
2006/2007 16 marca delegacja uczniów klas dwujęzycznych uczestniczyła w wykładzie Kanclerz Niemiec pani Angeli Merkel na temat wspólnej przyszłości Europy. Wykład odbył się w Auditorium Maximum Uniwersytetu Warszawskiego.
2007/2008 Przeprowadzono intensywne prace budowlano-remontowe, które objęły wymianę nawierzchni boiska, chodników, bramy wjazdowej i ogrodzenia terenu szkoły oraz rekultywację zieleni. 16 maja w szkole odbył się wieczór poezji Grzegorza Przemyka i jego matki Barbary Sadowskiej.
2008/2009 Z okazji 20 rocznicy obrad Okrągłego Stołu i pierwszych wolnych wyborów w Polsce, 3 kwietnia odbyło się w szkole spotkanie uczniów i nauczycieli z premierem Tadeuszem Mazowieckim.
2009/2010 Od 8 do 10 listopada delegacja uczniów klas maturalnych przebywała w Berlinie, gdzie brała udział w obchodach 20 rocznicy obalenia muru berlińskiego. Na maturę wrócił obowiązkowy egzamin pisemny z matematyki.
2010/2011 Od 23 do 25 września uroczyście obchodzono jubileusz 50-lecia szkoły.
Wydarzenia szkolne.
Obóz integracyjny – w każdym roku, uczniowie klas pierwszych, na przełomie sierpnia i września wyjeżdżają w góry do miejscowości Sromowce Wyżne na sześć dni, aby poznać część swoich nowych kolegów, przedstawicieli grona pedagogicznego oraz tradycje panujące w szkole
Święto zmarłych – odwiedzanie grobów nauczycieli, kolegów; pierwszoklasiści odwiedzają grób Grzegorza Przemyka
Torty – w ostatni dzień przed feriami odbywa się podsumowanie semestru; na uroczystości tej nagradzane tortami są osoby, które osiągnęły wysokie stopnie w nauce, reprezentowały szkołę na zawodach sportowych, zasłużyły się szkolnej społeczności prowadząc audycje w szkolnym radiowęźle lub udzielając się na łamach szkolnej gazetki "Modrzewiak".
Dni języków obcych – co roku odbywa się święto któregoś z nauczanych języków (wśród nich znajdują się: niemiecki, angielski, rosyjski oraz francuski)
Dzień Polski – próba pokazania tradycji szkoły; obchody Dnia Polskiego w poszczególnych latach odbywają się pod różnymi hasłami (przygotowywane są okolicznościowe inscenizacje i prace literackie)
Obóz narciarski – przed feriami zimowymi lub zaraz po nich odbywa się 10-dniowy wyjazd w Tatry (do Gliczarowa); program wyjazdu obejmuje naukę jazdy na nartach oraz jej doskonalenie, po południu odbywają się zajęcia dydaktyczne; od wielu lat głównym organizatorem wyjazdów zimowych jest profesor Lewandowski, szerzej znany pod pseudonimem "Bobik"
Wymiany – co roku uczniowie klas niemieckojęzycznych wyjeżdżają na wymianę za zachodnią granicę, następnie koledzy z Niemiec przyjeżdżają do Polski; jest to niezapomniany czas i wspaniała przygoda - istnieje możliwość podniesienia poziomu znajomości języka niemieckiego i nadrobienia ewentualnych zaległości
Absolwenci.
Uczniami szkoły byli również:
Miejsce w rankingach.
Miejsce w rankingu miesięcznika "Perspektywy" Licea warszawskie

</doc>
<doc id="524252" url="https://pl.wikipedia.org/wiki?curid=524252" title="Gabrielle du Chatelet">
Gabrielle du Chatelet



</doc>
<doc id="524253" url="https://pl.wikipedia.org/wiki?curid=524253" title="Iwan Jakubowski">
Iwan Jakubowski

Iwan Ignatiewicz Jakubowski (ur. w Zajcewie w obecnym rejonie horeckim obwodu mohylewskiego, zm. 30 listopada 1976 w Moskwie) – radziecki dowódca wojskowy, marszałek Związku Radzieckiego (1967), I zastępca ministra obrony ZSRR, naczelny dowódca Zjednoczonych Sił Zbrojnych Państw Stron Układu Warszawskiego, dwukrotny Bohater Związku Radzieckiego (1944, 1944) i Bohater Czechosłowackiej Republiki Socjalistycznej (1970). 
Życiorys.
Urodził się we wsi Zajcewo ówcześnie leżącej w guberni mohylewskiej w Imperium Rosyjskim (obecnie w rejonie horeckim obwodu mohylewskiego we wschodniej Białorusi). Po ukończeniu 7 klas szkoły podstawowej pracował w cegielni a następnie rozpoczął naukę w Orszańskim Technikum Pedagogicznym w Orszy.
W 1932 wstąpił do Białoruskiej Szkoły Wojskowej Broni Połączonych, którą skończył z wyróżnieniem. Następnie został dowódcą plutonu artylerii 27 Omskiej Dywizji Piechoty Armii Czerwonej. W 1935 ukończył Leningradzki Kurs Doskonalenia Dowódców Wojsk Pancernych i kolejno pełnił funkcje: dowódcy plutonu, baterii, kompanii czołgów, szefa sztabu samodzielnego batalionu czołgów i wykładowcy w szkole piechoty.
W 1939 uczestniczył w agresji na Polskę, a następnie w wojnie zimowej z Finlandią. Po ataku Niemiec na ZSRR od początku uczestniczył w walkach kolejno jako dowódca batalionu czołgów, dowódca pułku czołgów i zastępca dowódcy brygady pancernej.
W okresie od marca do maja 1942 będąc w stopniu pułkownika formował a następnie został dowódcą 91 Brygady Pancernej. Brygada dowodzona przez niego weszła w skład 4 Armii Pancernej, później 24 Armii i 66 Armii Frontu Stalingradzkiego, a następnie 65 Armii Frontu Dońskiego i 21 Armii. W tym okresie brygada walczyła w rejonie Stalingradu. Za zasługi w tej bitwie płk Iwan Jakubowski został odznaczony Orderem „Czerwonego Sztandaru”.
Wiosną 1943 dowodzona przez Jakubowskiego 91 Brygada Pancerna weszła w skład 3 Gwardyjskiej Armii Pancernej i brała udział w następujących operacjach: orłowskiej, bitwie o Dniepr, kijowskiej, żytomiersko-berdyczowskiej. 10 stycznia 1944 za męstwo podczas forsowania Dniepru i wyzwolenia Fastowa został wyróżniony tytułem Bohatera Związku Radzieckiego.
W czerwcu 1944 mianowany zastępcą dowódcy 6 Gwardyjskiego Korpusu Pancernego a od stycznia 1945 zastępcą dowódcy 7 Gwardyjskiego Korpusu Pancernego, w tym czasie uczestniczył w operacjach: lwowsko-sandomierskiej, sandomiersko-śląskiej i górnośląskiej. 23 września 1944 wyróżniony po raz drugi tytułem Bohatera Związku Radzieckiego. W 1945 awansowany do stopnia generała majora wojsk pancernych. Uczestniczył w operacji berlińskiej i praskiej. 
Po zakończeniu II wojny światowej studiował w Wojskowej Akademii Sztabu Generalnego im. K. J. Woroszyłowa, którą ukończył w 1948. Po jej ukończeniu został dowódcą dywizji pancernej, a następnie dowódcą wojsk pancernych i zmechanizowanych Leningradzkiego Okręgu Wojskowego, Przykarpackiego Okręgu Wojskowego a następnie dowódcą 1 Gwardyjskiej Armii Pancernej w Dreźnie. 
Od lipca 1957 do kwietnia 1960 i od sierpnia 1961 do stycznia 1962 był I zastępcą głównodowodzącego Grupy Wojsk Armii Radzieckiej w Niemczech, a od kwietnia 1960 do sierpnia 1961 i od stycznia 1962 głównodowodzącym tej grupy. W 1965 mianowany dowódcą Kijowskiego Okręgu Wojskowego. 
W 1967 mianowany I zastępcą ministra obrony ZSRR, a w lipcu 1967 równocześnie dowódcą naczelnym Zjednoczonych Sił Zbrojnych Państw Stron Układu Warszawskiego, którą to funkcję pełnił do śmierci. 12 kwietnia 1967 mianowany marszałkiem Związku Radzieckiego. 
Zmarł 30 listopada 1976 w Moskwie i został pochowany na Cmentarzu przy Murze Kremlowskim.

</doc>
<doc id="524258" url="https://pl.wikipedia.org/wiki?curid=524258" title="Fibrodysplasia Ossificans Progressiva">
Fibrodysplasia Ossificans Progressiva



</doc>
<doc id="524260" url="https://pl.wikipedia.org/wiki?curid=524260" title="Fibrodysplazja">
Fibrodysplazja



</doc>
<doc id="524261" url="https://pl.wikipedia.org/wiki?curid=524261" title="Reprezentacja Salwadoru w piłce nożnej mężczyzn">
Reprezentacja Salwadoru w piłce nożnej mężczyzn

Reprezentacja Salwadoru pierwszy mecz międzypaństowy rozegrała 14 września 1921 roku z Kostaryką. Od roku 1962 należy do CONCACAF, a od 1938 do FIFA.
W 1970 roku po raz pierwszy brała udział w mistrzostwach świata. Na meksykańskich boiskach przegrała wszystkie mecze – 0:3 z Belgią, 0:4 z Meksykiem oraz 0:2 ze Związkiem Radzieckim – i z zerowym bilansem punktowym i bramkowym pożegnała się z turniejem na ostatnim miejscu w grupie.
Gorzej było podczas drugiego i jak na razie ostatniego występu Salwadorczyków na Mundialu. W 1982 roku już w inauguracyjnym spotkaniu z Węgrami podopieczni Mauricio Rodrígueza ulegli , i do dziś ten wynik jest najwyższym w historii mistrzostw świata. Madziarzy nie wyszli wówczas z grupy. Podobnie jak i reprezentanci Salwadoru, którzy w kolejnych meczach przegrali 0:1 z Belgią i 0:2 z Argentyną. Bramkarz Luis Mora Guevara w trzech meczach trzynaście razy musiał wyjmować piłkę z siatki, a jedynego gola w historii występów zespołu w mistrzostwach świata strzelił Luis Ramírez Zapata.
Drużyna dziesięciokrotnie zakwalifikowała się do rozgrywek o Złoty Puchar CONCACAF. Pięć razy odpadła już w pierwszej rundzie (1996, 1998, 2007, 2009, 2015), pięciokrotnie również (w 2002, 2003, 2011, 2013 i 2017 roku) doszła do ćwierćfinału. W edycjach 1991-1993, oraz 2000 i 2005 nie kwalifikował się do turnieju. 
Zespół bierze również udział w rozgrywkach o Copa Centroamericana. Sześciokrotnie zajmował w nich trzecie (1995, 1997, 2001, 2003, 2013, 2017) i czwarte (1991, 1999, 2007, 2009, 2011, 2014) miejsce. Rozgrywki w 1993 i 2005 roku kończył na fazie grupowej.
Reprezentacja Salwadoru znana jest również z opisywanej przez Ryszarda Kapuścińskiego wojny futbolowej, krótkotrwałego konfliktu zbrojnego między Salwadorem a Hondurasem, którego zarzewiem był przegrany przez drużynę narodową Hondurasu eliminacji do Mundialu 1970.
Salwador zajmuje aktualnie (1 czerwca 2017) 14. miejsce w Federacji CONCACAF.
Bieżące Eliminacje.
Salwador bierze udział w eliminacjach do Mistrzostw Świata od 2. rundy.
Afera korupcyjna.
We wrześniu 2013 roku Piłkarska Federacja Salwadoru (FESFUT) dożywotnio zawiesiła 14 reprezentantów kraju za udział w ustawianiu meczów. Zawodnicy mieli dopuścić się czynów korupcyjnych co najmniej przy czterech meczach międzynarodowych. Zakaz dotyczy pracy w środowisku piłkarskim w jakiejkolwiek roli. Piłkarze, którzy dostali karę dożywotniej dyskwalifikacji to: Luis Anaya, Osael Romero, Ramon Sanchez, Christian Castillo, Miguel Granada, Miguel Montes, Dagoberto Portillo, Dennis Alas, Darwin Bonilla, Ramon Flores, Alfredo Pacheco, Mordecai Henriquez, Marvin González i Reynaldo Hernández.

</doc>
<doc id="524262" url="https://pl.wikipedia.org/wiki?curid=524262" title="Myostitis ossificans progressiva">
Myostitis ossificans progressiva



</doc>
<doc id="524263" url="https://pl.wikipedia.org/wiki?curid=524263" title="Tomasz Gizbert-Studnicki">
Tomasz Gizbert-Studnicki

Tomasz Gizbert-Studnicki (ur. 1948) – polski prawnik i prawoznawca specjalizujący się w teorii prawa, profesor nauk prawnych, przez szereg lat kierownik Katedry Teorii Prawa na Wydziale Prawa i Administracji Uniwersytetu Jagiellońskiego, radca prawny, współzałożyciel i starszy partner w kancelarii SPCG, działacz opozycji demokratycznej w okresie PRL.
Życiorys.
Urodził się jako syn prawnika i profesora UJ Franciszka Studnickiego, młodszy brat Pawła Studnickiego.
W 1970 roku ukończył studia na Wydziale Prawa Uniwersytetu Jagiellońskiego. Tam też w 1974 roku uzyskał stopień naukowy doktora na podstawie rozprawy napisanej pod kierunkiem prof. Kazimierza Opałka. Habilitował się z zakresu teorii prawa w 1979. W 1989 uzyskał tytuł naukowy profesora nauk prawnych.
W 1978 roku był stypendystą Max Planck Gesellschaft w Hamburgu, a w latach 1985–1987 stypendystą Alexander von Humboldt Stiftung w Getyndze.
Od 1988 roku jest kierownikiem Katedry Teorii Prawa Wydziału Prawa i Administracji UJ.
Gizbert-Studnicki uczestniczył w pracach Centrum Obywatelskich Inicjatyw Ustawodawczych Solidarności. Wszedł w skład Komitetu Założycielskiego „Solidarności” na Uniwersytecie Jagiellońskim.
14 grudnia 1981 roku, dzień po wprowadzeniu w Polsce stanu wojennego, Studnicki wraz z Krzysztofem Płeszką i Tomaszem Strzelczykiem, podpisując się jako „Prawnicy z Wydziału Prawa Uniwersytetu Jagiellońskiego” (bez podania nazwisk), opublikowali opinię prawną, w której stwierdzili że stan wojenny wprowadzono nielegalnie. Wskazywali, że zgodnie z obowiązującą wówczas Konstytucją PRL Rada Państwa mogła wydawać dekrety tylko w przerwie między sesjami Sejmu. W grudniu 1981 roku sesja Sejmu trwała, a więc Rada Państwa nie miała prawa wydania dekretu o wprowadzeniu stanu wojennego. Opinię prawników z Uniwersytetu Jagiellońskiego szybko zacytowało Radio Wolna Europa. W następstwie tego Gizbert-Studnicki był w latach 80. był „jedną z osób szczególnie rozpracowywanych przez Służbę Bezpieczeństwa”.
Opublikował szereg artykułów do­ty­czą­cych mię­dzy in­ny­mi analitycznej teorii prawa, w tym teorii interpretacji i argumentacji prawniczej, teorii języka prawnego oraz analizy pojęć prawnych.
Jest członkiem Komisji Prawniczej Polskiej Akademii Umiejętności. W latach 1995–1999 był członekiem Executive Committee International Association of Legal and Social Philosophy.
Był promotorem w dziesięciu zakończonych przewodach doktorskich. Był też recenzentem kilkunastu prac doktorskich, recenzentem w kilkunastu przewodach habilitacyjnych i przewodach o nadanie tytułu profesora. W latach 2012–2016 był kuratorem Towarzystwa Biblioteki Słuchaczów Prawa Uniwersytetu Jagiellońskiego i opiekunem Koła Naukowego Filozofii Prawa TBSP, a także tutorem w Collegium Invisibile.
W 1988 roku założył kancelarię, która dziesięć lat później przybrała skład wspólników T. Studnicki, K. Płeszka, Z. Ćwiąkalski, J. Górski (SPCG). Gizbert-Studnicki jako radca spe­cja­li­zu­je się w pra­wie spół­ek oraz w trans­ak­cjach na­by­wa­nia i łą­cze­nia spół­ek i przed­się­biorstw, a tak­że w fi­nan­so­wa­niu ta­kich trans­ak­cji. Re­pre­zen­to­wał klien­tów kan­ce­la­rii w kil­ku­dzie­się­ciu trans­ak­cjach w tym za­kre­sie, a tak­że jako do­rad­ca pol­ski uczest­ni­czył w kil­ku­na­stu glo­bal­nych trans­ak­cjach M&amp;A. Obecnie jest w SPCG starszym part­nerem. Kancelaria oraz prawnicy SPCG zajmują wysokie pozycje w rankingach oraz są rekomendowani w międzynarodowych zestawieniach branżowych m.in. w: Chambers Global, Chambers Europe, Euromoney – Deal Watch, Forbes, Legal 500, PLC Which Lawyer, IFLR 100 oraz Best Lawyers, które oceniają rynek usług prawniczych w Europie i na świecie.
Po eskalacji kryzysu wokół Trybunału Konstytucyjnego Studnicki w wywiadzie telewizyjnym stwierdził, że jego zdaniem Lech Morawski, jeden z sędziów wybranych z inicjatywy i głosami posłów Prawa i Sprawiedliwości, „jest dublerem, a jego powołanie do Trybunału nie było ważne”.
Wybrane publikacje.
Redakcje książek.
Opracowano na podstawie materiału źródłowego.
Wyróżnienia.
W rankingu kancelarii prawnych dziennika "Rzeczpospolita" z 2010 roku kierowana przez niego spółka komandytowa T. Studnicki, K. Płeszka, Z. Ćwiąkalski, J. Górski zajęła dziewiąte miejsce w Polsce.
W 2018 roku Gizbert-Studnicki znalazł się pośród trzydziestu dziewięciu prawników i prawniczek wyróżnionych tytułem „Prawnika 30-lecia” przez Polski Związek Pracodawców Prawniczych i dziennik "Rzeczpospolita".

</doc>
<doc id="524265" url="https://pl.wikipedia.org/wiki?curid=524265" title="Muzeum Anestezjologii i Intensywnej Terapii w Ostrowie Wielkopolskim">
Muzeum Anestezjologii i Intensywnej Terapii w Ostrowie Wielkopolskim

Muzeum Polskiego Towarzystwa Anestezjologii i Intensywnej Terapii – muzeum w Ostrowie Wielkopolskim zajmujące się historią anestezjologii.
Powstało w roku 2003 z inicjatywy dra Wojciecha Stadnickiego, ordynatora Oddziału Anestezjologii i Intensywnej Terapii Szpitala Miejskiego im. Chałubińskiego w Ostrowie Wielkopolskim oraz prof. Witolda Jurczyka z Akademii Medycznej im. Karola Marcinkowskiego w Poznaniu (obecnie Uniwersytet Medyczny im. Karola Marcinkowskiego w Poznaniu). Jest trzecim muzeum tego rodzaju na świecie po Liverpool i Bonn. Gromadzi zbiory tematyczne z dziedziny anestezjologii i intensywnej terapii (współpraca z Akademiami Medycznymi z całej Polski). Zbiera wszystkie dotyczące anestezjologii prace doktorskie i habilitacyjne poznańskiej Akademii Medycznej.
Obecnie przeniesione po likwidacji w Ostrowie Wlkp. do budynku Collegium Stomatologicum w Poznaniu przy ul. Przybyszewskiego. Władze Ostrowa Wlkp. nie były zainteresowane utrzymaniem placówki.

</doc>
<doc id="524268" url="https://pl.wikipedia.org/wiki?curid=524268" title="Muzeum Polskiego Towarzystwa Anestezjologii i Intensywnej Terapii">
Muzeum Polskiego Towarzystwa Anestezjologii i Intensywnej Terapii



</doc>
<doc id="524278" url="https://pl.wikipedia.org/wiki?curid=524278" title="Bolt Thrower">
Bolt Thrower

Bolt Thrower – brytyjska grupa muzyczna wykonująca death metal i grindcore, zaliczana do prekursorów gatunku. Powstała 1986 roku w Coventry. Nazwa zespołu pochodzi od nazwy broni obecnej w grze bitewnej Warhammer Fantasy Battle. Bronią tą jest pewien rodzaj balisty. Teksty utworów i okładki ich drugiej i trzeciej płyty nawiązują do tej gry i jej futurystycznej wersji Warhammer 40.000. Głównym tematem tekstów grupy była wojna i jej konsekwencje. W 2016 roku grupa oficjalnie zakończyła działalność.
Historia.
Zespół powstał we wrześniu 1986 roku. Stlistycznie początkowo nawiązywał do nurtów thrash metal i hardcore, inspirowany zespołami Crass, Slayer i Discharge. Działalność formacji zainicjowali basista Gavin Ward i gitarzysta Barry Thomson w Coventry w toalecie tamtejszego pubu podczas koncertu hardcore punkowego. Wkrótce potem dołączyli perkusista Andrew Whale i wokalista Alan West. W kwietniu 1987 roku ukazało się demo zatytułowane "In Battle There Is No Law".
We wrześniu 1987 roku muzycy zarejestrowali kolejne demo pt. "Concession of Pain". Gavin objął stanowisko gitarzysty natomiast jako basista został przyjęty Alex Tweedy. Jednakże Gavin na wydawnictwie zagrał zarówno na gitarze jak i gitarze basowej. Dwa tygodniowej później dziewczyna Gavina – Jo Bench – zastąpiła Tweedy'ego. W odnowionym składzie 3 stycznia 1988 roku muzycy Bolt Thrower zrealizowali minialbum "The Peel Sessions" u Johna Peela, didżeja radiowego stacji BBC Radio 1. Dziennikarz entuzjastycznie zareagował na drugie demo które nagrał zespół. Wkrótce potem grupa podpisała kontrakt z wytwórnią muzyczną Vinyl Solution. Tuż przed nagraniami debiutanckiego albumu Alana Westa zastąpił kierowca Karl Willetts. 12 czerwca 1988 roku ukazał się debiutancki album formacji zatytułowany "In Battle There Is No Law". Trwająca niewiele ponad trzydzieści minut płyta stylistycznie została zaliczona do nurtu grindcore.
Znikome działania promocyjne ze strony wytwórni Vinyl Solution przyczyniły się do niezadowolenia muzyków i tym samym rozwiązania kontraktu. Następnie zespół nawiązał współpracę z wytwórnią Earache Records. 28 października 1989 roku na mocy nowego kontraktu ukazał się drugi album formacji zatytułowany "Realm of Chaos". W ramach promocji wraz z Napalm Death, Carcass i Morbid Angel zespół wyruszył w trasę koncertową Grindcrusher Tour. Podczas trasy została zarejestrowana kompozycja "Realm of Chaos", która ukazała się na minialbumie "Cenotaph" w 1991 roku. 1 lipca tego samego roku ukazał się trzeci album pt. "War Master". Nagrania odbyły się jak w przypadku poprzedniej płyty w Slaughterhouse Studios, które spłonęły dwa tygodnie później. Płyta była promowana w ramach trasy koncertowej w Stanach Zjednoczonych, podczas której muzycy podróżowali starym autobusem szkolnym. 26 października 1991 roku ukazała się kompilacja "The Peel Sessions 1988-90" zawierająca wszystkie nagrania zrealizowane podczas trzech sesji zrealizowanych we współpracy z Johnem Peelem.
Czwarty album zespołu pt. "The IVth Crusade" został wydany 2 września 1992 roku. Tytuł wydawnictwa odnosił się do IV wyprawy krzyżowej i upadku Konstantynopola. Z kolei na okładce widniał obraz Eugènea Delacroix "Wejście krzyżowców do Konstantynopola". Kompozycje na płycie zostały zrealizowane w wolniejszych tempach oraz z niżej nastrojonymi gitarami, nawiązując stylistycznie do doom metalu. W Europie płyta była promowana podczas koncertów wraz z Vader i Grave. Następnie muzycy koncertowali w Stanach Zjednoczonych i Australii. 7 grudnia został wydany kolejny minialbum pt. "Spearhead".
24 listopada 1994 ukazał się piąty album grupy zatytułowany "...For Victory". Po nagraniach formację opuścili Karl Willetts i Andrew Whale kierowani zmianą priorytetów w życiu. Odbyta przez zespół w Stanach Zjednoczonych trasa koncertowa przyczyniła się do znużenia i złych nastrojów pomiędzy muzykami. Willetts został zastąpiony przez Martin van Drunen znanego z występów w Pestilence. Natomiast stanowisko perkusisty objął Martin Kearns.
Kolejne lat zespół spędził koncertując. W 1997 roku Martin van Drunen zdecydował się odejść zespołu w wyniku problemów zdrowotnych. W zastępstwie jako wokalista dołączył zaprzyjaźniony z zespołem Dave Ingram. Następnie Martin Kearns odszedł z grupy, którego zastąpił Alex Thomas. Willetts tymczasowo powrócił do zespołu na nagrania nowego albumu, który miał się ukazać nakładem nowego wydawny Metal Blade Records. Szósty album zatytułowany "Mercenary" ukazał się 10 listopada 1998 roku. Tuż po nagraniach Willetts ponownie odszedł, a zastąpił go Dave Ingram znany z grupy Benediction. Również w listopadzie nakładem Earache Records ukazała się kompilacja "Who Dares Wins". W 1999 roku do zespołu powrócił Martin Kearns.
W 2001 roku po której trasie koncertowej w Europie muzycy przystąpili do prac nad kolejnym albumem. W listopadzie tego samego roku została wydana płyta "Honour Valour Pride". Aż do 2004 roku zespół koncertował, kiedy to w maju muzycy rozpoczęli prace nad kolejnym albumem studyjnym. Tuż przed nagraniami Ingram w związku z problemami osobistymi i zdrowotnymi zdecydował się opuścić zespół. Na jego miejsce powrócił Karl Willetts. 14 listopada 2005 roku ukazała się płyta "Those Once Loyal". W styczniu i w lutym 2006 roku zespół odbył europejską trasę koncertową. Planowane na koniec roku występy w Stanach Zjednoczonych nie odbyły się ze względu na brak wsparcia finansowego ze strony wytwórni. 14 września 2015 roku zmarł wieloletni perkusista grupy Martin "Kiddie" Kearns, wskutek czego zespół odwołał nadchodzącą trasę po Australii. Rok później grupa po 30 latach działalności została rozwiązana.

</doc>
<doc id="524286" url="https://pl.wikipedia.org/wiki?curid=524286" title="Stadion im. Ernesta Pohla">
Stadion im. Ernesta Pohla

Stadion im. Ernesta Pohla (nazwa marketingowa Arena Zabrze) – przebudowywany stadion piłkarski znajdujący się w Zabrzu przy ulicy Roosevelta 81. Docelowo obiekt będzie miał 31 871 miejsc siedzących. Wymiary boiska to 105 x 68 metrów.
Historia.
Stadion został otwarty 2 września 1934, z tej okazji Helmut Brückner, Oberpräsident Provinz Schlesien nadał stadionowi imię Adolf Hitler Kampfbahn (Stadion im. Adolfa Hitlera) w Hindenburgu (ówczesna nazwa Zabrza) i pod tą nazwą funkcjonował do 1946. Obecny patronat został nadany 9 czerwca 2005 (nieoficjalnie obowiązywał już od 5 kwietnia 2004, podjęty Uchwałą Rady Miejskiej w Zabrzu Nr XXIV/251/04 z dnia 05.04.2004 roku), kiedy to na cześć słynnego gracza Górnika Zabrze nazwano go Stadionem im. Ernesta Pohla.
Pierwsze ważne zawody rozegrano na stadionie 24 marca 1935 podczas meczu reprezentacji niemieckiej i polskiej części Śląska. Na widowni wówczas zasiadło około 7 000 widzów. W 1945 Zabrze przyłączono do Polski, na stadionie stacjonowały radzieckie wojska niszcząc jego murawę. Stadion pozostał własnością miasta, które wkrótce wydzierżawiło go nowo powstałemu KS Zabrze. Pod koniec lat 50. stadion rozbudowano. Mieścił on wtedy około 35 000 widzów. Na przełomie lat 60. i 70. XX wieku zainstalowano sztuczne oświetlenie. Jesienią 1988 oddano do użytku dużą tablicę świetlną. 17 października 1984 po raz pierwszy na stadionie gościła reprezentacja Polski podczas meczu Polska-Grecja w eliminacjach MŚ. W 1995, po śmierci Ernesta Pohla, pojawiła się propozycja nazwania stadionu jego imieniem. Pomysł ten zrealizowany został 10 lat później, 9 czerwca 2005.
Obecny stadion.
Nowy stadion, który powstał w miejscu obiektu z 1934 roku, docelowo będzie posiadał 31 871 zadaszonych miejsc siedzących. Budowa stadionu odbywa się etapami. W pierwszym etapie powstały 3 trybuny o łącznej pojemność około 24 563 widzów. Umowa z pierwszym wykonawcą tego etapu - spółką Polimex-Mostostal S.A. - została podpisana w dniu 24 sierpnia 2011, a przewidywany czas realizacji tego przedsięwzięcia szacowano na 20 miesięcy. Ostatecznie ten etap budowy został dokończony przez innych wykonawców. W lutym 2016 roku obiekt został dopuszczony do użytkowania z pojemnością 24 563 miejsc, zapleczem gastronomicznym i sanitarnym, klubem biznesowym i lożami VIP oraz niezbędnymi pomieszczeniami techniczno-magazynowymi. W kolejnym etapie zostanie wybudowana trybuna VIP, dzięki której stadion osiągnie docelową pojemność.
Przebudowa stadionu.
Prace projektowe.
W celu realizacji przebudowy stadionu, pod koniec 2007 miasto powołało do życia spółkę pod nazwą Stadion w Zabrzu. W 2008 wybrano koncepcję architektoniczną, a w 2009 zlecono realizację projektu budowlanego. 23 kwietnia 2010 spółka otrzymała wstępną dokumentację projektową, a 15 lipca 2010 wystąpiła z wnioskiem o pozwolenie na budowę, które uzyskała 19 listopada 2010.
Pierwszy etap przebudowy.
15 marca 2011 ogłoszono przetarg na pierwszy etap inwestycji, obejmujący przebudowę trybun od strony północnej, wschodniej i południowej. Umowę o wartości 192,5 mln zł. podpisano z wykonawcą Polimex-Mostostal. Umowę na budowę podpisano 24 sierpnia 2011. Termin zakończenia prac wyznaczono na kwiecień 2013.
zerwanie umowy z pierwszym wykonawcą.
8 września 2011 przekazano wykonawcy teren budowy. Polimex-Mostostal z czasem popadł w kłopoty i miał problem z planowym zakończeniem inwestycji. Termin ukończenia przesunięto na listopad 2013, a gdy i ten nie został dotrzymany, spółka Stadion w Zabrzu zdecydowała o odsunięciu przedsiębiorstwa od zadania.
kolejne przetargi.
Po zejściu Polimeksu-Mostostalu z placu budowy, spółka Stadion w Zabrzu przeprowadziła inwentaryzację i postanowiła wziąć na siebie odpowiedzialność za dokończenie prac, od marca 2014 ogłaszając przetargi na poszczególne etapy dalszych robót. Budowa znacząco przedłużyła się jednak w czasie w stosunku do pierwotnych założeń.
Przez cały czas trwania przebudowy stadion nie był wyłączony z użytkowania, a Górnik Zabrze nadal rozgrywał na nim swoje spotkania w Ekstraklasie. Pojemność stadionu została obniżona do poziomu około 3000 widzów, którzy zasiadali na (jedynej nierozebranej) trybunie głównej po stronie zachodniej, oddanej do użytku jesienią 1935 (rok po otwarciu stadionu). W sierpniu 2015 kibicom udostępniono dodatkowe miejsca na dolnej kondygnacji nowej trybuny za południową bramką, a w październiku 2015 analogiczne miejsca po przeciwnej stronie.
otwarcie stadionu.
21 lutego 2016 po raz pierwszy w pełni udostępniono kibicom nowe trybuny, a na Wielkie Derby Śląska pomiędzy Górnikiem i Ruchem Chorzów (0:2) przyszedł komplet publiczności w liczbie 24 563 widzów. Prace nad zakończeniem pierwszego etapu budowy trwały jeszcze do czerwca 2016. Po otwarciu nowych trybun, starą trybunę zachodnią przeznaczono na użytek dziennikarzy relacjonujących boiskowe wydarzenia. W ramach I etapu wykonano też promenadę wejściową po stronie wschodniej wraz ze znajdującym się pod nią podziemnym parkingiem.
czwarta trybuna.
Zgodnie z uchwałą o zmianie Wieloletniej Prognozy Finansowej miasta Zabrze na lata 2022-2048 na budowę nowej trybuny stadionu Górnika Zabrze zostaną przeznaczone 143 mln zł. Kredyt ma zostać spłacony do 2032 roku. Realizacja inwestycji ma się zakończyć w 2025.
Mecze reprezentacji Polski.
mecz towarzyski – "MT";
eliminacje Mistrzostw Europy – "eME";
eliminacje Mistrzostw Świata – "eMŚ"

</doc>
<doc id="524289" url="https://pl.wikipedia.org/wiki?curid=524289" title="Brutal Truth">
Brutal Truth

Brutal Truth - amerykańska grupa muzyczna wykonująca grindcore z wpływami death metalu. Powstała w 1990 roku w Nowym Jorku.

</doc>
<doc id="524291" url="https://pl.wikipedia.org/wiki?curid=524291" title="Kerry blue terrier">
Kerry blue terrier

Kerry blue terrier – jedna z ras psów należąca do grupy terierów, zaklasyfikowana do sekcji terierów wysokonożnych. Typ wilkowaty. Nie podlega próbom pracy.
Rys historyczny.
Kerry blue terier występuje w Wielkiej Brytanii od stuleci, jednakże z powodu jego początków jako psa na szczury oraz jako wszechstronnego psa zagrodowego, niewiele można znaleźć informacji o tej rasie sprzed XX wieku. Pierwsza wzmianka w literaturze pochodzi z 1847 roku, autor opisuje psa maści niebieskawo-ciemnoszarej, poznaczonego ciemniejszymi plamami i łatkami, często z podpaleniem na kufie i łapach. Czarnoniebieski irlandzki terier przeważał w hrabstwie Kerry, ale hodowano go również w innych hrabstwach. Po raz pierwszy kerry blue pojawił się na wystawach w 1913 roku, a w 1920 powstał Dublin Blue Terier Club. Kerry blue terier zaczął cieszyć się popularnością wśród irlandzkich patriotów jako rodzaj maskotki, w takim tempie, że w krótkim czasie powstały cztery kluby promujące tę rasę. Pomiędzy 1922 a 1924 rokiem kluby te zorganizowały nie mniej niż sześć wystaw i sześć prób polowych. W 1924 roku rasę tę wpisano oficjalnie do rejestrów Amerykańskiego Związku Kynologicznego.
Wygląd.
Według standardu ustalonego przez FCI, typowy kerry blue terrier powinien być mocny, zwarty o proporcjonalnej budowie, dobrze rozwiniętym, muskularnym ciele. 
Budowa.
Wzorzec tej rasy przedstawia budowę poszczególnych części ciała następująco:
Cechami niepożądanymi według wzorca kerry blue terriera są:
Szata i umaszczenie.
Szczenięta psów tej rasy rodzą się czarne, lecz z wiekiem nabierają charakterystycznej, niebieskoszarej barwy. Sierść jest miękka, obfita i falista, wymagająca strzyżenia. Dopuszczalne umaszczenie to wszelkie odcienie niebieskiego z czarnym nalotem lub bez. Czarne, jak i rude naloty dopuszczalne są wyłącznie do 18 miesiąca życia.
Użytkowość.
Podobnie jak airedale terrier, kerry blue terrier był wykorzystywany wszechstronnie. Polował na wydry w głębokiej wodzie, służył jako szczurołap oraz pies stróżujący. W Irlandii używany jako pies policyjny. Dobrze radzi sobie w agility z powodu swojej zwinności. Sprawdza się także w terapii chorych.
Zachowanie i charakter.
Żywe, inteligentne i chętne do zabawy, akceptują dzieci. Przywiązują się do jednego właściciela, który musi wykazywać konsekwentne i stanowcze podejście do psów tej rasy, jednak bez stosowania fizycznych środków przymusu. W kontaktach z innymi zwierzętami potrafią być agresywne i trzeba uczyć kerry blue terriera poprawnego zachowania i wcześnie je socjalizować.

</doc>
<doc id="524296" url="https://pl.wikipedia.org/wiki?curid=524296" title="Jolene Blalock">
Jolene Blalock

Jolene Blalock (ur. 5 marca 1975 w San Diego) – amerykańska aktorka, znana głównie z roli T’Pol w serialu "". Wystąpiła również w roli Medei w filmie "Jazon i Argonauci" z 2000 roku, w filmie "Żołnierze Kosmosu 3" jako kapitan Lola Beck oraz w serialu "Gwiezdne Wrota" jako Ishta.
Jako modelka, Jolene występowała na okładkach wielu magazynów dla mężczyzn. Jest zdeklarowaną fanką serii Star Trek. Interesuje się surfingiem i sztuką.

</doc>
<doc id="524301" url="https://pl.wikipedia.org/wiki?curid=524301" title="Dark Tranquillity">
Dark Tranquillity

Dark Tranquillity – melodic death metalowy zespół powstały w Göteborgu w Szwecji. Wraz z In Flames oraz At the Gates uznawany za prekursora gatunku.
Historia.
Grupa została założona w 1989 roku w Göteborgu pod nazwą Septic Broiler. Powstała z inicjatywy gitarzystów Mikaela Stanne’a i Niklasa Sundina. Jakiś czas później skład formacji uzupełnili wokalista Anders Fridén, basista Martin Henriksson oraz perkusista Anders Jivarp.
W lipcu 1990 roku grupa wydała kasetę demo zatytułowaną "Enfeebled Earth". 9 grudnia ukazało się drugie demo zespołu, "Rehearsal December 1990".
W 1991 roku zespół zmienił nazwę na Dark Tranquillity. Pod nowym szyldem grupa wydała 23 marca kasetę demo zatytułowaną "Trail of Life Decayed".
W 1992 roku nakładem wytwórni płytowej Slaughter ukazał się pierwszy minialbum grupy, "A Moonclad Reflection". W czerwcu przez wytwórnię Guttural Records został wydany następny minialbum zatytułowany "Trail of Life Decayed".
30 sierpnia 1993 roku ukazał się debiutancki album studyjny grupy zatytułowany "Skydancer". Jakiś czas później główny wokalista Dark Tranquillity, Anders Fridén, opuścił formację na rzecz grupy In Flames. Mikael Stanne, który wcześniej wykonywał partie gitary rytmicznej, przejął rolę wokalisty. Do grupy dołączył gitarzysta Fredrik Johansson.
Przed wydaniem albumu "Projector" (nominowanego do szwedzkiej nagrody Grammy) w 1999 roku, Fredrik Johansson został poproszony przez Dark Tranquillity o wzięcie urlopu. Później Martin Henriksson zamiast gry na gitarze basowej zastąpił Johanssona, a do zespołu dołączyli: Michael Nicklasson (obecnie) grający na basie i Martin Brändström (instrumenty klawiszowe). Zespół podpisał kontrakt z Century Media Records.
Od 1995 do 2002 roku wszystkie nagrania Dark Tranquillity zostały wyprodukowane przez Fredrika Nordströma, który znany jest jako jeden z czołowych producentów melodic death metalowych. Potem zespół współpracował z Tue Madsenem.
W kwietniu 2007 roku wydali płytę "Fiction". Po jej wydaniu zespół ruszył w trasę koncertową po Północnej Ameryce Metal For The Masses wraz z zespołami The Haunted, Into Eternity, Scar Symmetry. Wrócili do Stanów Zjednoczonych w czasie wiosny z Arch Enemy. Koncertowali również w Wielkiej Brytanii na początku 2008 roku wraz z Omnium Gatherum. 26 października 2009 roku ukazała się płyta DVD zatytułowana "Where Death Is Most Alive". Na swojej stronie internetowej ogłosili, że basista Mikael Niklasson odszedł z zespołu w sierpniu 2008 roku z powodów osobistych. 19 września zespół znalazł nowego basistę Daniela Antonssona, który w przeszłości był gitarzystą Soilwork.
W październiku 2009 roku Dark Tranquillity zakończyło pracę nad dziewiątym albumem studyjnym "We Are the Void". Płyta ukazała się 24 lutego 2010 roku nakładem Century Media Records.
W 2021 roku wokalista zespołu Mikael Stanne, wraz z byłymi muzykami zespołu In Flames, założył nowy zespół o nazwie The Halo Effect, mimo to Stanne nadal gra i koncertuje z zespołem Dark Tranquillity.

</doc>
<doc id="524306" url="https://pl.wikipedia.org/wiki?curid=524306" title="Rynek instrumentów pochodnych">
Rynek instrumentów pochodnych



</doc>
<doc id="524307" url="https://pl.wikipedia.org/wiki?curid=524307" title="Ecclesia de Eucharistia">
Ecclesia de Eucharistia

Ecclesia de Eucharistia (łac. "O Eucharystii w życiu Kościoła") − ostatnia encyklika papieża Jana Pawła II sygnowana datą 17 kwietnia 2003.
Encyklika ta porusza zagadnienie fundamentalnej roli Eucharystii w życiu Kościoła. Zaczyna się od słów: «Kościół żyje dzięki Eucharystii». Według nauki Kościoła Jezus Chrystus jest substancjalnie obecny w Kościele w przeistoczonym w ciało chlebie i w krew winie.
Eucharystia została określona jako uobecnienie jedynej ofiary Jezusa Chrystusa na krzyżu, dokonanej dla zbawienia wielu.

</doc>
<doc id="524309" url="https://pl.wikipedia.org/wiki?curid=524309" title="Pavel Vízner">
Pavel Vízner

Pavel Vízner (ur. 15 lipca 1970 w Pradze) – czeski tenisista, reprezentant w Pucharze Davisa, olimpijczyk z Pekinu (2008).
Kariera tenisowa.
Karierę zawodową Vízner rozpoczął w 1995, a zakończył w 2009.
Swoje umiejętności skupił głównie na grze podwójnej, w której zwyciężył w 16 turniejach rangi ATP World Tour, a także był uczestnikiem 20 finałów. W 2001 zagrał w finale Rolanda Garrosa, a tworzył wówczas parę z Petrem Pálą. W 2007 był finalistą Rolanda Garrosa i US Open. W obu imprezach partnerem deblowym Víznera był Lukáš Dlouhý.
W 2008 zagrał wspólnie z Martinem Dammem w grze podwójnej podczas igrzysk olimpijskich w Pekinie. Czeska para odpadła z rywalizacji w II rundzie, po porażce z polskim deblem Mariusz Fyrstenberg–Marcin Matkowski.
W 2007 i 2008 reprezentował Czechy w Pucharze Davisa, grając w trzech przegranych pojedynkach deblowych.
W rankingu gry pojedynczej Vízner najwyżej był na 435. miejscu (23 sierpnia 1993), a w klasyfikacji gry podwójnej na 5. pozycji (5 listopada 2007).

</doc>
<doc id="524311" url="https://pl.wikipedia.org/wiki?curid=524311" title="João Paulo Heidemann">
João Paulo Heidemann

João Paulo Heidemann (ur. 29 maja 1983 w Ipatemie) - brazylijski piłkarz grający na pozycji pomocnika. Heidemann posiada też obywatelstwo włoskie.

</doc>
<doc id="524312" url="https://pl.wikipedia.org/wiki?curid=524312" title="Pavel Vizner">
Pavel Vizner



</doc>
<doc id="524314" url="https://pl.wikipedia.org/wiki?curid=524314" title="Okład rozgrzewający">
Okład rozgrzewający

Okład rozgrzewający – stosowany w celu rozszerzenia naczyń krwionośnych. Stosowany w zapaleniach i schorzeniach przy których niezbędne jest wywołanie przekrwienia czynnego. Składa się z czterech warstw: najbardziej wewnętrzna to np. lignina nasączona wodą, też rozcieńczonym w stosunku 1:1 spirytusem, na to zakłada się materiał zapobiegający wyparowywaniu (np celofan. folia). Trzecia warstwa to warstwa izolacyjna (najlepiej lignina). Całość w celu podtrzymania owija się opaską (bandażem elastycznym, opaską gazową).

</doc>
<doc id="524315" url="https://pl.wikipedia.org/wiki?curid=524315" title="Linda Park">
Linda Park

Linda Park (ur. 9 lipca 1978 w Seulu w Korei Płd.) – amerykańska aktorka pochodzenia koreańskiego. Wychowywała się w San Jose w USA. Najbardziej znana z roli chorąży Hoshi Sato w serialu "".

</doc>
<doc id="524316" url="https://pl.wikipedia.org/wiki?curid=524316" title="Autopsy">
Autopsy

Autopsy – amerykańska grupa muzyczna wykonująca death metal. Powstała 1987 roku w San Francisco w stanie Kalifornia w USA.
Historia.
Zespół został założony w sierpniu 1987 roku przez Chrisa Reiferta i Erica Cutlera, krótko po odejściu Reiferta z Death. Danny Coralles uzupełnił skład rok później. Po nagraniu dwóch dem, "Demo" '87 (1987) i "Critical Madness" (1988) grupa podpisała kontrakt z Peaceville Records i wydała w 1989 roku pierwszy album, "Severed Survival". 
Pierwsze nagrania zespołu cechowały się typową fuzją death metalu i thrash metalu, podobnie jak płyta "Scream Bloody Gore" zespołu Death (Reifert grał na perkusji na tym albumie), następny krążek cechował się dużym wpływem doom metalu - "Retribution for the Dead" (EP, 1990). Drugi album, "Mental Funeral", był rozwinięciem obranego stylu. 
Po zakończonej sukcesem europejskiej trasie koncertowej, promującej album "Mental Funeral", zespół wszedł do studia, aby nagrać "Fiend for Blood" (EP, 1992), jeszcze w tym samym roku ukazała się płyta "Acts of the Unspeakable", charakteryzująca się krótszymi kompozycjami i większym wpływem grindcore'u.
W 1995 roku, po wydaniu albumu "Shitfun" zespół został rozwiązany i reaktywowany dopiero po 13 latach w 2008 roku.

</doc>
<doc id="524317" url="https://pl.wikipedia.org/wiki?curid=524317" title="Evangelium Vitae">
Evangelium Vitae

Evangelium Vitæ (łac. „Ewangelia życia”) – encyklika papieża Jana Pawła II o wartości i nienaruszalności życia ludzkiego, ogłoszona 25 marca 1995.
Porusza zagadnienie moralnego nauczania Kościoła na temat poszanowania ludzkiego życia. Jan Paweł II wystąpił w niej przeciw karze śmierci. Potępione zostały aborcja i eutanazja, określone jako okrutne zbrodnie. Jan Paweł II wskazał, że jedynie do Boga może należeć decyzja o momencie śmierci człowieka.

</doc>
<doc id="524319" url="https://pl.wikipedia.org/wiki?curid=524319" title="Maciej Mielcarz">
Maciej Mielcarz

Maciej Mielcarz (ur. 15 października 1980 w Śremie) – polski piłkarz, występujący na pozycji bramkarza.
Życiorys.
Mielcarz jest wychowankiem Pogoni Książ Wielkopolski. W 1998 roku przeniósł się do Obry Kościan, w której grał przez rok. Latem 1999 roku trafił do I-ligowego Lecha Poznań. W jego barwach rozegrał 3 spotkania, w tym jedno w najwyższej klasie rozgrywkowej – był to mecz z warszawską Polonią, rozegrany 21 sierpnia 1999 roku, zakończony porażką Lecha 1:3.
Kolejny klub w karierze Mielcarza to Amica Wronki. Na debiut w pierwszym zespole musiał czekać ponad pół roku. Był to mecz o Superpuchar Polski, w którym Amica przegrała 2:4 z Polonią Warszawa. W I lidze w barwach klubu z Wronek zadebiutował 14 października w wygranym 3:0 meczu z Górnikiem Zabrze. Wszedł na boisko w 46. minucie, zmieniając Jarosława Stróżyńskiego. W I lidze w barwach Amiki rozegrał 9 spotkań. W listopadzie wystąpił w swoim pierwszym meczu w europejskich pucharach, w II rundzie Pucharu UEFA z Herthą Berlin.
Sezon 2002/2003 Mielcarz spędził na wypożyczeniu w Górniku Łęczna, dla którego rozegrał 32 spotkania. W barwach drużyny z Lubelszczyzny zadebiutował 3 sierpnia w spotkaniu z Piotrcovią, zakończonym porażką Górnika 1:3. Zajął z klubem 3. miejsce w lidze i o awans do najwyższej klasy rozgrywkowej zmierzył się w barażu z Zagłębiem Lubin. W dwumeczu drużyna z Łęcznej okazała się lepsza (1:0, 2:1) i awansowała do Ekstraklasy.
Na kolejne półtora roku Mielcarz powrócił do Amiki, w której zagrał jeszcze 12 meczów w I lidze, później przemianowanej na Ekstraklasę. Sezon 2003/2004 Amica zakończyła na 3. miejscu, co dało jej awans do eliminacji Pucharu UEFA. Sezon 2004/2005 Mielcarz rozpoczął jako pierwszy bramkarz zespołu z Wronek, zagrał m.in. w dwumeczu II rundy eliminacyjnej z węgierskim zespołem Budapest Honvéd FC (1:0, 0:1 pd. 5-4 w karnych). Po pokonaniu łotewskiego FK Ventspils w dwumeczu (1:1, 1:0) Amica osiągnęła historyczny awans do fazy grupowej rozgrywek. Mielcarz bronił tylko w pierwszym spotkaniu, a ostatecznie ustąpił miejsca w bramce Arkadiuszowi Malarzowi. W grupie F Pucharu UEFA Amica przegrała wszystkie mecze, a Mielcarz zagrał tylko w spotkaniu z holenderskim AZ Alkmaar (1:3).
Rundę wiosenną rozpoczął już w Koronie Kielce, do której został wypożyczony z opcją transferu definitywnego. Zadebiutował w niej 20 marca 2005 w wygranym spotkaniu z łódzkim Widzewem. Mielcarz był podstawowym bramkarzem Korony i zajął z zespołem 1. miejsce w II lidze, uzyskując awans do Ekstraklasy. Przez kolejne trzy sezony rozegrał 60 meczów ligowych dla Korony.
1 sierpnia 2008 roku Mielcarz wraz z kolegą z Korony, Marcinem Robakiem związał się nową umową z Widzewem Łódź. W barwach "Czerwono-Biało-Czerwonych" zadebiutował 10 sierpnia w meczu z Zagłębiem Lubin. W pierwszym roku występów w Widzewie zaliczył 30 spotkań i awansował z klubem do Ekstraklasy, jednak z powodu decyzji PZPN w związku z aferą korupcyjną musiał pozostać z zespołem z Łodzi na kolejny sezon w I lidze. Rok później ponownie wywalczył awans do najwyższej klasy rozgrywek w Polsce. Przed rozpoczęciem sezonu 2010/11 Mielcarz został wybrany przez drużynę nowym kapitanem zespołu, po Jarosławie Bieniuku. Funkcję tę po Mielcarzu przejęło jeszcze kilku zawodników. W grudniu 2010 Mielcarz przedłużył kontrakt z Widzewem o pięć lat. W sezonie 2013/14 Widzew spadł do I ligi, a kontrakt z Mielcarzem został rozwiązany za porozumieniem stron.
Po rocznej przerwie w ligowych występach, w lipcu 2015 roku podpisał kontrakt z występującym w II lidze Rakowem Częstochowa.
W nowym zespole zadebiutował 9 sierpnia 2015 roku w wygranym 0:2 wyjazdowym meczu z Nadwiślanem Góra. Odszedł z Rakowa Częstochowa w 2016 roku.
29 lipca 2016 roku dołączył jako pierwszy bramkarz do IV-ligowej Warty Sieradz, walczącej o awans do III ligi.
Życie prywatne.
Jego syn, Oskar, trenuje w zespole Widzewa z rocznika 2004.

</doc>
<doc id="524321" url="https://pl.wikipedia.org/wiki?curid=524321" title="Reprezentacja Hondurasu w piłce nożnej mężczyzn">
Reprezentacja Hondurasu w piłce nożnej mężczyzn

Reprezentacja Hondurasu w piłce nożnej pierwszy mecz międzypaństowy rozegrała 14 września 1921 roku z Gwatemalą. Od roku 1951 należy do CONCACAF i FIFA.
W 1982 roku po raz pierwszy wystąpiła na mistrzostwach świata. Na hiszpańskich boiskach podopieczni José de la Paza Herrery byli o krok od wyjścia z grupy. Po dwóch remisach – 1:1 z Hiszpanią i 1:1 z Irlandią Północną – w decydującym o awansie do drugiej rundy spotkaniu ulegli 0:1 Jugosławii. Ostatecznie pożegnali się z turniejem na ostatnim miejscu w grupie.
Drużyna trzynastokrotnie zakwalifikowała się do rozgrywek o Złoty Puchar CONCACAF. Najlepsze wyniki uzyskała w 1991 roku (drugie miejsce, po przegranej w finale w rzutach karnych ze Stanami Zjednoczonymi) oraz w 2005, 2009, 2011 i 2013 roku (półfinał). Trzykrotnie kończyła ten turniej na ćwierćfinale (2000, 2007, 2017). Pięciokrotnie zaś odpadała po fazie grupowej. 
Honduras bierze również udział w rozgrywkach o Copa Centroamericana. Triumfował w nim czterokrotnie (1993, 1995, 2011, 2017), trzykrotnie zajął drugie miejsce (1991, 2005, 2013), dwukrotnie trzecie (1999, 2009), i czwarte miejsce (1997, 2003). Pozostałe turnieje kończył po fazie grupowej.
W 2001 roku zespół został zaproszony do udziału w Copa América. W swoim pierwszym występie w mistrzostwach Ameryki Południowej zajął trzecie miejsce po zwycięstwie 5:4 w serii rzutów karnych z Urugwajem. Rok wcześniej piłkarze Hondurasu debiutowali na Igrzyskach Olimpijskich. Zajął w nich trzecie miejsce w grupie (Włochy, Nigeria, Australia) i odpadł z dalszych gier
W kwalifikacjach do Mundialu 2006 drużyna, mimo iż jej selekcjonerem był w tym czasie znany Serb Velibor Milutinović, poległa już w drugiej rundzie eliminacji.
W kwalifikacjach do Mundialu 2010 Honduras zaprezentował się bardzo dobrze. Zakwalifikował się do mistrzostw zajmując ostatecznie trzecie miejsce w finałowej grupie eliminacyjnej (Stany Zjednoczone, Meksyk, Kostaryka, Salwador, Trynidad i Tobago). Jednym z czołowych strzelców reprezentacji Hondurasu w tych kwalifikacjach był napastnik GKS Bełchatów Carlos Costly.
Na afrykańskim czempionacie Honduranie grali w grupie H razem z Hiszpanią, Chile i Szwajcarią. Po bezbramkowym remisie ze Szwajcarami i dwóch porażkach (z reprezentacją Chile 0:1 i Hiszpanią 0:2) z jednym punktem na koncie i zerowym dorobkiem bramkowym zajęli ostatnie miejsce w grupie i odpadli z turnieju.
Cztery lata później udało im się też awansować na mundial w Brazylii. Turniej ten również zakończyli na fazie grupowej, przegrywając wszystkie mecze (odpowiednio z Francją i Szwajcarią po 0:3, oraz Ekwadorem 1:2).
Reprezentacja Hondurasu znana jest również z opisywanej przez Ryszarda Kapuścińskiego wojny futbolowej, krótkotrwałego konfliktu zbrojnego między Salwadorem a Hondurasem, którego zarzewiem był wygrany przez drużynę narodową Salwadoru mecz eliminacji do Mundialu 1970.
Reprezentacja Hondurasu zajmuje obecnie (1 czerwca 2017) 6. miejsce w Federacji CONCACAF.
Linki zewnętrzne.
Piłkarski Związek Hondurasu nie posiada swojej witryny internetowej.

</doc>
<doc id="524325" url="https://pl.wikipedia.org/wiki?curid=524325" title="System obronny">
System obronny



</doc>
<doc id="524326" url="https://pl.wikipedia.org/wiki?curid=524326" title="Ecclesia in Europa">
Ecclesia in Europa

Ecclesia in Europa − adhortacja papieża Jana Pawła II wydana w roku 2003.
Adhortacja ta stanowi podsumowanie aż dwóch synodów biskupów Europy, które zebrały się w 1991 oraz 1999. Jan Paweł II podpisał dokument 28 czerwca 2003, w wigilię uroczystości świętych Apostołów Piotra i Pawła, pierwszych ewangelizatorów kontynentu europejskiego. Papież ukazał w nim wnioski synodów określające zarówno znaki nadziei, jak i zagrożenia dla cywilizacji europejskiej i wiary chrześcijańskiej w Europie. Adhortacja nazywana jest "magna charta Starego Kontynentu".
Jednym z najbardziej dosadnych zdań adhortacji jest określenie europejskiej współczesnej kultury, jako przybierającej cechy ""milczącej apostazji" człowieka sytego, który żyje tak, jakby Bóg nie istniał". Papież Europejczyk woła w dokumencie, zwracając się do Europy: "Nie lękaj się! Ewangelia nie jest ci przeciwna, ale jest po twojej stronie" (por. "Ecclesia in Europa", 121).
Dokument papieski składa się z wprowadzenia, sześciu rozdziałów i zakończenia. Pełny tytuł dokumentu:

</doc>
<doc id="524327" url="https://pl.wikipedia.org/wiki?curid=524327" title="Joao Paulo Heidemann">
Joao Paulo Heidemann



</doc>
<doc id="524330" url="https://pl.wikipedia.org/wiki?curid=524330" title="Dying Fetus">
Dying Fetus

Dying Fetus – amerykańska grupa muzyczna wykonująca death metal z wpływami takich gatunków jak grindcore czy hardcore. Zespół powstał w 1991 roku w Annapolis w stanie Maryland. Grupie przewodzi wokalista i gitarzysta John Gallagher, który pozostaje jedynym członkiem oryginalnego składu. Do 2009 roku ukazało się sześć albumów studyjnych formacji pozytywnie ocenianych zarówno przez krytyków muzycznych jak i publiczność. W początkowym okresie działalności twórczość Dying Fetus była skoncentrowana na odniesieniach do okultyzmu. Z kolei w latach późniejszych w tekstach zespół odnosił się do polityki i deprawacji społecznej.
Historia.
Zespół powstał w 1991 roku z inicjatywy perkusisty Johna Gallaghera, basisty i wokalisty Jasona Nethertona. Skład uzupełnił gitarzysta i wokalista Nick Speleos. Jako trio formacja zarejestrowała debiutanckie demo zatytułowane "Bathe in Entrails". Nagrania ukazały się jeszcze w 1993 roku nakładem samego zespołu. W 1993 roku nowym perkusistą został Rob Belton, natomiast Gallagher objął funkcję gitarzysty i wokalisty. Rok później skład opuścił Nick Speleos, którego zastąpił Brian Latta. Również w 1994 roku, już jako kwartet grupa zarejestrowała demo pt. "Infatuation with Malevolence".
W 1995 roku materiał z obu kaset demo Dying Fetus ukazał się na wydawnictwie "Infatuation with Malevolence". Nagrania ukazały się dzięki niezależnej firmie z Kalifornii Wild Rags Records. Rok później muzycy zarejestrowali debiutancki album studyjny zatytułowany "Purification Through Violence". Wydawnictwo ukazało się nakładem wytwórni muzycznej Pulverizer Records. Na płycie oprócz autorskich kompozycji znalazła się interpretacja utworu „Scum” z repertuaru Napalm Death. Po nagraniach skład opuścił Belton którego zastąpił Erik Sayenga. Po szeregu koncertów w Stanach Zjednoczonych w maju 1997 roku Sayenga zastąpił Kevin Talley.
W międzyczasie grupą zainteresowała się niemiecka wytwórnia Morbid Records z którą muzycy wkrótce podpisali kontrakt wydawniczy. 27 lipca 1998 roku ukazał się drugi album studyjny Dying Fetus pt. "Killing on Adrenaline". Wraz z nieznacznym wzrostem popularności zespołu skład opuścił Brian Latta, którego zastąpił Sparky Voyles. Rok później kwartet odbył pierwszą trasę w USA jako headliner. W 2000 roku nakładem Blunt Force Records ukazał się minialbum pt. "Grotesque Impalement". Tego samego roku grupa nawiązała współpracę z firmą Relapse Records.
3 października 2000 roku ukazał trzeci album studyjny zespołu zatytułowany "Destroy the Opposition". Rok później skład opuścili współzałożyciel zespołu Jason Netherton, gitarzysta Sparky Voyles oraz perkusista Kevin Talley. Nowym basistą i wokalistą został na krótko Derek Boyer, zaś gitarzystą Bruce Grieg. Z kolei na miejsce perkusisty do składu powrócił Erik Sayenga. Jeszcze w 2001 roku nowym basistą i wokalistą został Sean Beasley. Skład został rozszerzony także o wokalistę Vince Matthewsa. Niespełna rok później Griega zastąpił Mike Kimball. W odnowionym składzie kwintet zarejestrował czwarty album studyjny pt. "Stop at Nothing". Płyta ukazała się 13 maja 2003 roku. W ramach promocji do utworu „One Shot, One Kill” został zrealizowany teledysk w reżyserii Frankie’ego Nasso. Obraz emitowany w programie telewizyjnym Headbangers Ball oraz wzrost zainteresowania katalogiem Relapse Records, przyczynił się także do wzrostu popularności Dying Fetus.
W 2005 roku zespół dał szereg koncertów w Ameryce Północnej poprzedzając GWAR. W międzyczasie skład Dying Fetus opuścił Erik Sayenga oraz Vince Matthews. Rok później funkcję perkusisty objął Duane „Cryptic Winter” Timlin. W odnowionym składzie zespół zarejestrował album pt. "War of Attrition". Nagrania ukazały się 6 marca 2007 roku. Materiał był promowany teledyskiem do utworu „Homicidal Retribution”, który wyreżyserował Frankie Nasso. Jeszcze w 2007 roku Timlina zastąpił Trey Williams. Natomiast rok później Dying Fetus opuścił Mike Kimball. Jako trio grupa rozpoczęła prace nad kolejną płytą. 15 września 2009 roku ukazał się szósty album studyjny formacji pt. "Descend into Depravity". Płyta dotarła do 168. miejsca listy Billboard 200 w Stanach Zjednoczonych. 19 lipca 2011 roku ukazał się drugi minialbum grupy pt. "History Repeats..." Na płycie znalazły się interpretacje utworów z repertuaru takich grup jak: Dehumanized, Napalm Death czy Bolt Thrower.

</doc>
<doc id="524333" url="https://pl.wikipedia.org/wiki?curid=524333" title="Francileudo dos Santos">
Francileudo dos Santos

Francileudo Silva dos Santos (ur. 20 marca 1979 w Zé Doca) – brazylijski piłkarz występujący na pozycji napastnika, reprezentant Tunezji.
Kariera klubowa.
Dos Santos rozpoczynał karierę w 1996 roku w brazylijskim trzecioligowym klubie Sampaio Corrêa FC. W tym samym roku przeszedł do belgijskiego Standardu Liège. W Eerste klasse zadebiutował 16 lutego 1997 w przegranym 0:4 meczu z Germinalem Ekeren. Zawodnikiem Standardu był przez dwa lata.
W połowie 1998 roku odszedł do tunezyjskiego Étoile du Sahel. W sezonie 1998/1999 został królem strzelców ligi tunezyjskiej. W następnym zaś zajął 2. miejsce w klasyfikacji strzelców, a także wywalczył z klubem wicemistrzostwo Tunezji. W 1999 roku zdobył z nim natomiast Afrykański Puchar Konfederacji.
W 2000 roku podpisał kontrakt z francuskim FC Sochaux-Montbéliard, grającym w Ligue 2. W sezonie 2000/2001 awansował z nim do Ligue 1. W tych rozgrywkach zadebiutował 27 października 2001 w przegranym 0:1 meczu z FC Nantes, a 17 listopada 2001 w wygranym 2:0 spotkaniu z FC Metz strzelił swojego pierwszego gola w Ligue 1. W sezonie 2003/2004 zdobył z klubem Puchar Ligi Francuskiej.
W lipcu 2005 za 2,5 miliona euro przeszedł do innego pierwszoligowego zespołu – Toulouse FC. Pierwszy ligowy mecz rozegrał tam 30 lipca 2005 przeciwko FC Sochaux-Montbéliard (1:0) i zdobył wówczas bramkę. W lutym 2007 roku został wypożyczony do szwajcarskiego FC Zürich. W Swiss Super League zadebiutował 10 lutego 2007 w zremisowanym 0:0 spotkaniu z Grasshoppers Zurych. W sezonie 2006/2007 wywalczył z zespołem mistrzostwo Szwajcarii. Następnie wrócił do Toulouse, gdzie spędził kolejny sezon.
W 2008 roku ponownie został graczem klubu FC Sochaux-Montbéliard (Liuge 1). W sezonie 2008/2009 zagrał tam w 15 meczach i zdobył 2 bramki. Latem 2009 roku, po wygaśnięciu kontraktu z klubem, odszedł z Sochaux. W styczniu 2010 roku podpisał kontrakt z drugoligowym FC Istres. W meczu ligowym zadebiutował tam 29 stycznia 2010 przeciwko FC Nantes (1:0).
W połowie 2010 roku wrócił do Étoile du Sahel, z którym w sezonie 2011/2012 zdobył Puchar Tunezji. Zawodnikiem Étoile był do 2013 roku. Następnie grał w czwartej lidze francuskiej w zespole ASM Belfort, a także w szwajcarskim FC Porrentruy, grającym w piątej lidze. W 2016 roku zakończył karierę.
Kariera reprezentacyjna.
W reprezentacji Tunezji dos Santos zadebiutował 17 stycznia 2004 w wygranym 2:1 towarzyskim meczu z Beninem. W tym samym roku został powołany do kadry na Puchar Narodów Afryki. Zagrał na nich we wszystkich sześciu meczach swojej drużyny – z Rwandą (2:1), Demokratyczną Republiką Konga (3:0), Gwineą (1:1), Senegalem (1:1), Nigerią (1:1, 5:3 w rzutach karnych) oraz Marokiem (2:1). W meczu z Demokratyczną Republiką Konga zdobył dwie bramki, w spotkaniach z Rwandą i Marokiem po jednym. Ostatecznie reprezentacja Tunezji zwyciężyła w tamtym turnieju, a dos Santos został jego królem strzelców.
W 2005 roku był uczestnikiem Pucharu Konfederacji. Zagrał na nim w meczach z Argentyną (1:2), Niemcami (0:3) oraz Australią (2:0). W pojedynku z Australią strzelił także dwa gole. Tunezja zaś odpadła odpadła z turnieju po fazie grupowej.
W 2006 roku wystąpił na Pucharze Narodów Afryki. Rozegrał na nim trzy spotkania – z Zambią (4:1), RPA (2:0) oraz Nigerią (1:1, 5:6 w rzutach karnych). W pojedynku z Zambią zdobył trzy bramki, a RPA jedną. Tamten PNA Tunezja zakończyła na ćwierćfinale. Również w 2006 roku dos Santos został powołany do drużyny narodowej na mistrzostwa świata. Wystąpił tam jedynie w przegranym 0:1 spotkaniu z Ukrainą, natomiast reprezentacja Tunezji odpadła z tamtego mundialu po fazie grupowej.
W 2008 roku po raz trzeci uczestniczył w Pucharze Narodów Afryki. Zagrał tam w trzech meczach – z Senegalem (2:2), RPA (3:1) oraz z Kamerunem (2:3 po dogrywce). W pojedynku z RPA strzelił także dwa gole. Tunezja zakończyła tamten PNA na ćwierćfinale.
W latach 2004–2008 w drużynie narodowej rozegrał 41 spotkań i zdobył 22 bramki.

</doc>
<doc id="524334" url="https://pl.wikipedia.org/wiki?curid=524334" title="Kanał Jegliński">
Kanał Jegliński

Kanał Jegliński – najdłuższy kanał mazurski na szlaku Wielkich Jezior Mazurskich o długości 5250 m zbudowany w latach 1845–1849
Opis.
Kanał Jegliński ma długość 5250 m i powstał w latach 1845–1849 z inicjatywy króla pruskiego Fryderyka Wilhelma IV. Łączy jezioro Roś, jego najbardziej wysuniętą odnogę, z jeziorem Seksty. Pierwsza droga (z Maldanina do Czarnego Rogu) przecina kanał w jego części południowej, następna ze wsi Jeglin do Szczech Wielkich. Przez kanał przechodził dawniej most kolejowy zlikwidowanej w 1945 r. linii kolejowej Pisz – Orzysz. Obok wsi Karwik znajduje się śluza Karwik. Istniejący tam jaz spiętrza wodę w Śniardwach o 1 m wyżej w stosunku do poziomu wody w jeziorze Roś. Znajdująca się przy jazie śluza umożliwia ruch większych jednostek pływających. Śluza ma komorę długości 45 m, a szerokość wrót wodnych wynosi 7,5 m, głębokość przy średniej wodzie 1,5 – 2,0 metra. Śluza wybudowana została w latach 1845–1849.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest cinkiem Pisy o nazwie Pisa (Kanał Jegliński) od jez. Seksty do jez. Roś i identyfikatorze cieku 46012 oraz identyfikatorze MPHP10 26473. W planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW20002526473 (Pisa z jeziorem Śniardwy i Orzyszą do wpływu do jeziora Roś)). Na nim zlokalizowany jest reprezentatywny dla tej jednolitej części wód punkt pomiarowo kontrolny.
Remont Kanału.
Z Narodowego Programu Ochrony Środowiska i Gospodarki Wodnej sfinansowano remont Kanału. Jesienią 2014 roku ogłoszono przetarg, który wygrała firma Strabag. Prace zakładały wymianę zabezpieczeń brzegów kanału przez obustronne wyłożenie gabionami (metalowymi koszami wypełnionymi kamieniami) na długości 4700 mb. Zaplanowano również usunięcie istniejącego umocnienia brzegu z pali żelbetowych na długości 300 mb (łącznie po obu stronach) metodą wypłukiwania i wyrywania pali. W ramach projektu wykonano odmulenie kanału o 50 cm na całej długości 5250 m, co ma poprawić jego żeglowność. Całkowitą wartość prac oszacowano na 14.800.000 zł. W ramach remontu zaplanowano również wymianę dalb cumowniczych w awanportach i komorze śluzy Karwik.
Remont mostu w Jeglinie.
W 2015 roku Generalna Dyrekcja Dróg Krajowych i Autostrad ogłosiła przetarg na rozbiórkę i budowę nowego mostu nad Kanałem Jeglińskim w Jeglinie. Projekt zrealizowała firma Skanska S.A. Most znajduje się na drodze krajowej nr 63 Pisz – Orzysz. Prace zostały wykonane w 2016 roku. Obejmowały budowę mostu objazdowego, rozebranie starego mostu i budowę nowego. Nowy most ma nośność 50 ton.
Jakość wód.
Mimo bycia kanałem, w systemie gospodarki wodnej jest fragmentem jednolitej części wód o typie 25, czyli ciek łączący jeziora. Jest na nim wyznaczony punkt pomiarowo kontrolny reprezentatywny dla tej części wód i stosowane są kryteria stanu ekologicznego wód naturalnych. W 2017 stan fitobentosu sklasyfikowano jako bardzo dobry, makrofitów i makrozoobentosu jako dobry, a ichtiofauny jako umiarkowany. Większość elementów fizykochemicznych osiągnęła kryteria pierwszej lub drugiej klasy jakości. Ostatecznie stan ekologiczny sklasyfikowano jako umiarkowany. Stan chemiczny wód został sklasyfikowany jako poniżej dobrego ze względu na przekroczenie norm zawartości niektórych substancji priorytetowych (rtęć, polibromowane difenyloetery, fluoranten, benzo(a)piren, heptachlor) w tkankach ryb.

</doc>
<doc id="524335" url="https://pl.wikipedia.org/wiki?curid=524335" title="Marie-Galante">
Marie-Galante

Marie-Galante – nizinna wyspa położona na Morzu Karaibskim w składzie Wysp Nawietrznych, należy do departamentu zamorskiego Francji - Gwadelupy. Wyspa ma powierzchnię 158,0 km², a zamieszkuje ją 16000 mieszkańców (2005). Najwyższy szczyt: Le Morne Constant, 204 m n.p.m. Główna miejscowość na wyspie: Grand-Bourg. 
Wyspa jest otoczona rafami koralowymi. Na wyspie uprawia się trzcinę cukrową.
Odkryta w trakcie 2. wyprawy Kolumba.

</doc>
<doc id="524336" url="https://pl.wikipedia.org/wiki?curid=524336" title="Suffocation">
Suffocation

Suffocation – amerykańska grupa muzyczna wykonująca technical death metal, zaliczana do prekursorów gatunku. Powstała 1988 roku na Long Island w Nowym Jorku. Zespół do 1998 roku nagrał pozytywnie oceniane przez krytyków muzycznych trzy albumy studyjne po czym został rozwiązany. W 2002 roku grupa wznowiła działalność. Wydany w 2009 roku szósty album Suffoaction "Blood Oath" zadebiutował na 135. miejscu listy Billboard 200. Zespół dał szereg koncertów na całym świecie i uczestniczył w licznych festiwalach: Summer Breeze, Metalfest, Deathfest, Metal Up Your Ass, Mountains Of Death i Brutal Assault.
Historia.
Zespół powstał w 1988 roku na Long Island w Nowym Jorku. Skład zespołu stanowili: basista Josh Barohn, gitarzyści Todd German i Guy Marchais oraz wokalista Frank Mullen. W 1990 roku z zespołu odeszli German i Guy Marchais, których zastąpili Terrance Hobbs i Doug Cerrito. Ponadto do składu dołączył perkusista Mike Smith. W odnowionym skład grupa zarejestrowała pierwsze demo. Nagrania pt. "Reincremation" ukazały się jeszcze w 1990 roku. 1 maja 1991 ukazał się pierwszy minialbum zespołu pt. "Human Waste". Nagrania odbyły się w Recardamatt Studio we współpracy z Paulem Baginem. Natomiast 22 października tego samego roku kazał się debiutancki album Suffocation zatytułowany "Effigy of the Forgotten". Gościnnie na albumie wystąpił George „Corpsegrinder” Fisher, który zaśpiewał w utworach „Reincremation” i „Mass Obliteration”.
18 maja 1993 roku ukazał się drugi album grupy pt. "Breeding the Spawn". Nagrania odbyły się w studiu Noise Lab we współpracy z Paulem Baginem. Natomiast mastering odbył się w The Hit Factory DMS, który wykonał Chris Gebringer. 23 maja 1995 roku ukazał się rzeci album zatytułowany "Pierced from Within". Nagrania został zarejestrowane w Morrisound Recording we współpracy z producentem muzycznym Scottem Burnsem.
W 2002 roku po czteroletniej przerwie grupa wznowiła działalność. Zespół w reaktywowanym składzie: Frank Mullen (wokal), Terrance Hobbs (gitara), Mike Smith (perkusja) i Josh Barohn (gitara basowa) wkrótce potem przystąpił do nagrań czwartego wydawnictwa Suffocation. Komentarz byłego basisty Suffocation – Chrisa Richardsa odnośnie do reaktywacji zespołu: „Niestety, informacja o reaktywacji zespołu jest prawdziwa. Mówię niestety, bo mam wrażenie, że dzieje się to z niewłaściwych powodów. W 1998 roku ja i ówczesny gitarzysta Doug Cerrito podjęliśmy decyzję, że nadszedł czas, aby Suffocation zakończył działalność. Zmierzaliśmy donikąd, a konflikty narosły do niebotycznych rozmiarów”.
W kwietniu 2004 roku zespół zagrał szereg koncertów w Stanach Zjednoczonych wraz z grupami Morbid Angel, Satyricon i Premonitions Of War. 17 maja tego samego roku nakładem Relapse Records ukazał się piąty album pt. "Souls to Deny". Nagrania odbyły się w nowojorskim Full Force Studio we współpracy z inżynierem Joe Cincotta. Okładkę przygotował Dan Seagrave, który współpracował poprzednio z zespołem Morbid Angel.
W 2005 roku ukazał się pierwszy album koncertowy Suffocation pt. "The Close of a Chapter". 19 września 2006 został wydany piąty album grupy pt. "Suffocation". Nagrania odbyły się w Full Force Studio. Okładkę wydawnictwa przygotował teksański tatuażysta Jon Zig. Również w 2006 roku zespół odbył amerykańską trasę koncertową Strhess Tour z Shadows Fall oraz europejską z zespołem Obscura. Natomiast zimą 2006 roku wystąpił w Stanach Zjednoczonych wraz z grupami Fear Factory, Hypocrisy i Decapitated.
3 kwietnia 2007 roku zespół wystąpił po raz pierwszy w Polsce. Występ odbył się w szczecińskim klubie Słowianin. Koncert Suffocation poprzedziły występy Shadows Land oraz Dished. W 2008 roku zespół wziął udział w amerykańskiej trasie koncertowej Reunion Tour wraz z reaktywowanym brytyjskim zespołem Carcass. 1 i 2 czerwca tego samego roku zespół wystąpił w Warszawie oraz we Wrocławiu. Podczas koncertu wystąpiły również grupy Napalm Death i Warbringer.
W 2009 roku nakładem Nuclear Blast ukazał się szósty album grupy zatytułowany "Blood Oath". Album został przed premierą udostępniony do odsłuchania w formie digital stream na oficjalnym profilu MySpace zespołu. Podczas nagrań muzycy współpracowali z producentem muzycznym Joe Cincotta. Miksowanie wykonał Zack Ohren, który współpracował z grupami All Shall Perish i Decrepit Birth. Natomiast okładkę przygotował Jon Zig. Wydawnictwo zadebiutowało na 135. miejscu listy Billboard 200, sprzedając się w nakładzie 3500 egzemplarzy w przeciągu tygodnia od dnia premiery. W ramach promocji został zrealizowany teledysk do utworu pt. „Cataclysmic Purification” w reżyserii Davida Brodsky’ego.

</doc>
<doc id="524339" url="https://pl.wikipedia.org/wiki?curid=524339" title="EXIF">
EXIF



</doc>
<doc id="524340" url="https://pl.wikipedia.org/wiki?curid=524340" title="Homs">
Homs



</doc>
<doc id="524342" url="https://pl.wikipedia.org/wiki?curid=524342" title="Sadist">
Sadist

Sadist - włoska grupa muzyczna wykonująca progresywny death metal. Powstała 1990 roku w Genui.

</doc>
<doc id="524344" url="https://pl.wikipedia.org/wiki?curid=524344" title="Stolberg (Rheinland)">
Stolberg (Rheinland)

Stolberg (Rheinland), Stolberg (Rhld.) – miasto w Niemczech, w kraju związkowym Nadrenia Północna-Westfalia, w rejencji Kolonia, w regionie miejskim Akwizgran. Miasto liczy 57 474 mieszkańców (2010), słynie z przemysłu: metalowego, włókienniczego, chemicznego i szklarskiego.
Główną stacją kolejową z dworcem jest Stolberg Hauptbahnhof.
Jedną z dzielnic miasta jest Breinigerberg.
Ze Stolbergu pochodzi Christina Klein, niemiecka piosenkarka.
Współpraca.
Miejscowości partnerskie:

</doc>
<doc id="524345" url="https://pl.wikipedia.org/wiki?curid=524345" title="Protokoły Genewskie">
Protokoły Genewskie

4 października 1922 roku podpisano trzy dokumenty zwane Protokołami Genewskimi. W pierwszym z nich Wielka Brytania, Francja, Czechosłowacja i Włochy zobowiązały się strzec niepodległości Austrii, a rząd wiedeński zobowiązał się definitywnie respektować artykuł 88 Traktatu z Saint-Germain. Drugi dokument zawierał postanowienie udzielenia przez te cztery państwa pożyczki w wysokości 650 mln złotych koron, gwarantowaną przez Ligę Narodów. Austria zobowiązała się opracować plan naprawy finansów państwa. Natomiast trzeci dokument mówił o środkach organizacyjnych i kontrolnych wydawanych sum.

</doc>
<doc id="524349" url="https://pl.wikipedia.org/wiki?curid=524349" title="Nafpaktos">
Nafpaktos

Nafpaktos (gr. Ναύπακτος; starogr. "Naupaktos"; w okresie panowania weneckiego "Lepanto") – miasto w środkowej Grecji, na północny wschód od miasta Patras, port u wejścia do Zatoki Korynckiej, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania, siedziba administracyjna gminy Nafpaktia. W 2011 roku liczyło 13 415 mieszkańców.
Historia.
Grecka nazwa miasta oznacza „miejsce służące do budowy okrętów”. Zgodnie z legendą znajdowało się tu miejsce budowy floty, dzięki której Heraklidzi przeprawili się na Peloponez. W trakcie I wojny peloponeskiej, w roku 454 p.n.e., nad miastem zapanowali Ateńczycy, osiedlając tu ekspatriantów uprzednio wygnanych przez Spartan z Mesenii po III wojnie meseńskiej. Port stał się ważną bazą operacyjną Aten by po ich klęsce u ujścia Ajgospotamoj powrócić do Lokrydy, a wkrótce potem paść łupem Achajów. W roku 338 p.n.e. Filip II Macedoński odebrał miasto Achajom, zmusił ich do ukarania śmiercią własnej załogi wojskowej i przekazał polis Etolom, którzy wcielili ją do swojego związku, w którym odgrywało rolę największego portu i niejako drugiej, obok Thermon, stolicy.
Za czasów Republiki Weneckiej znane jako twierdza "Lepanto" (także "Zatoką Lepanto" zwano obecne zatoki Patraską i Koryncką). W 1571 r. w pobliżu miała miejsce największa w dziejach bitwa morska okrętów poruszanych wiosłowo (60 km na zachód-południowy zachód, Morze Jońskie u wylotu Zatoki Patraskiej) między Świętą Ligą a Imperium Osmańskim. Miasto Wenecja oraz kilka państw ufundowało tablice upamiętniające liczny udział ich obywateli w tej bitwie. Umieszczono je w parku kultury zlokalizowanym przy zachodniej części basenu portowego, tuż obok pomnika hiszpańskiego pisarza Miguela de Cervantesa (1547-1616), autora "Don Kichota", także uczestnika bitwy pod Lepanto.
W niektóre z rocznic u wejścia do portu Nafpaktos organizowane jest widowisko typu światło i dźwięk z udziałem kilku żaglowców, odtwarzające sceny bitwy i promujące w ten sposób posezonowy ruch turystyczny.
Fortyfikacje.
Nad miastem góruje zamek bizantyjsko-wenecki, choć z fragmentami murów i wież pochodzącymi także z okresów znacznie wcześniejszych, w tym wczesnej starożytności. W aktualnym kształcie zbudowany jest na 6 poziomach obronnych. Dochodził do tego jeden poziom obrony portu i miasta, wspomagany z zamku i chroniony również artylerią zamkową. Dodatkowo, wejście do portu blokowane było bastionami działowymi, z artylerią skierowaną zarówno w stronę morza, jak i wzdłuż linii bastionów - główek wejścia do portu.
Transport.
W mieście zlokalizowany jest port morski, współcześnie niemający dużego znaczenia gospodarczego. 
Przez Nafpaktos prowadzi droga krajowa GR-48/E65 (Rio - Andirio - Nafpaktos - Trikorfo - Delfy - Liwadia). 10 km na południowy zachód - most Rio-Andirio (oddany do użytku w 2004), który znacznie ułatwił podróż między kontynentem a Peloponezem.

</doc>
<doc id="524354" url="https://pl.wikipedia.org/wiki?curid=524354" title="Interes narodowy">
Interes narodowy

Interes narodowy to ogólne, długookresowe i kontynuowane cele funkcjonalne w stosunku do celu ostatecznego, któremu służy państwo, naród i władza.

</doc>
<doc id="524356" url="https://pl.wikipedia.org/wiki?curid=524356" title="Entombed">
Entombed

Entombed – szwedzka grupa wykonująca muzykę z pogranicza thrash metalu, death metalu oraz hard rocka. Grupa zaliczana jest do nurtu death 'n roll. Zespół powstał 1989 roku w Sztokholmie na kanwie formacji Nihilist. Zespół do 2007 roku wydał dziewięć albumów studyjnych pozytywnie ocenianych przez krytyków muzycznych. Zespół dał szereg koncertów na całym świecie i uczestniczył w licznych festiwalach: Wacken Open Air, Piorno Rock, Sweden Rock Cruise, Maryland Deathfest, Eindhoven Metal Meeting, Summer Breeze czy Hole In The Sky.
Według danych z 2003 roku wydawnictwa zespołu w samych Stanach Zjednoczonych sprzedały się w nakładzie 198 764 egzemplarzy.
Historia.
Zespół powstał w 1989 roku w Sztokholmie na kanwie formacji Nihilist. Skład był ten sam co w Nihilist, ale bez Johnny’ego Hedlunda, który wówczas rozstał się z zespołem (ze względu na różną wizję muzyczną między nim samym a liderem grupy Nicke’m Anderssonem) i jednocześnie założył nowy band pod nazwą Unleashed. We wrześniu tego samego roku nakładem CBR Records ukazało się pierwsze demo pt. "But Life Goes On" nagrane w składzie: Lars Goran Petrov (śpiew), Ulf "Uffe" Cederlund (gitara, gitara basowa), Nicke Anderson (gitara, gitara basowa, perkusja), Alex Hellid (gitara) i David Blomqvist (gitara basowa).
1 maja 1990 roku nakładem Earache Records ukazał się pierwszy album grupy pt. "Left Hand Path" nagrany już bez Davida Blomqvista, grającego wówczas w reaktywowanym Dismember. Pozostały skład grupy nie uległ zmianie. Utwory zostały zarejestrowane w "Sunlight" Studio przy współpracy Tomasa Skogsberga. Okładkę do albumu zaprojektował artysta Dan Seagrave.
W kolejnym roku 1991 ukazał się minialbum "Crawl". Powyższy album EP zostaje zarejestrowany z nowym wokalistą – Orvar’em Säfström’em z zespołu Nirvana 2002, natomiast L. G. Petrova usunięto z zespołu.
12 listopada 1991 roku ukazał się drugi album zatytułowany "Clandestine". Wokalistą na tym albumie w rzeczywistości jest Nicke Andersson, choć oficjalnie na wydawnictwach i w mediach podawany jest Johnny Dordevic przybyły z grupy Carnage. Poza Anderssonem (perkusja, śpiew) i wymienionym we wkładce albumu Dordevicem jako wokalistą, muzycznymi twórcami albumu są: A. Hellid (gitara), U. Cederlund (gitara, śpiew w chórkach) i Lars Rossenberg (gitara basowa). Podczas rejestracji utworów do albumu ponownie wybrano to samo studio, inżyniera dźwięku oraz tego samego projektanta okładki jak przy produkcji "Left Hand Path". Wkrótce po tym wydawnictwie, muzycy nie byli zbytnio zadowoleni ze śpiewu Dordevic’a na koncertach m.in. na trasie z Unleashed i Morbid Angel, w związku z czym, podczas dalszych wystąpień zastąpił go wokalnie Uffe Cederlund. Po niedługim czasie ostatecznie poproszono Johnny’ego Dordevica o opuszczenie Entombed, a na jego miejsce ponownie zaangażowano Larsa Gorana Petrova. W 1992 roku ukazał się drugi minialbum pt. "Stranger Aeons".
W 1993 roku został wydany minialbum pt. "Hollowman" poprzedzający kolejny nowy trzeci album "Wolverine Blues" ukazujący się 4 października. Powyższe dzieła muzyczne zostały zaaranżowane w nie zmienionym wówczas składzie: L. G. Petrov, N. Andersson, A. Hellid, U. Cederlund i L. Rosenberg. W 1995 roku został wydany split Entombed wraz z The New Bomb Turks zatytułowany "Night of the Vampire".
W 1997 roku został wydany czwarty album pt. "". W tym samym roku Entombed opuścił Lars Rosenberg, a na jego miejsce dołączył Jörgen Sandström z grupy Grave. Jeczcze w 1997 roku ukazała się pierwsza kompilacja nagrań pt. "Entombed", jak również został wydany minialbum "Wreckage".
Rok później (1998) został wydany piąty album "Same Difference". W 1999 roku ukazał się pierwszy album koncertowy pt. "Monkey Puss (Live in London)". Również w 1999 roku ukazał się minialbum "Black Juju".
6 marca 2000 roku ukazał się szósty album pt. "Uprising".
W 2001 roku Entombed wydaje kolejny siódmy album "Morning Star". Tego samego roku ukazało się pierwsze wydawnictwo DVD pt. "". W 2002 roku ukazała się kompilacja "Sons of Satan Praise the Lord". Na płycie ukazały się interpretacje utworów takich grup jak: The Misfits, Kiss, King Crimson, Venom, Black Sabbath czy Twisted Sister.
4 sierpnia 2003 roku nakładem Music For Nations ukazał się ósmy album pt. "Inferno". Nagrania odbyły się w sztokholmskich studiach Grondel i Atlantis, we współpracy z producentem muzycznym Pelle Gunnerfeldtem. Jesienią również w 2003 roku zespół odbył trasę koncertową w Stanach Zjednoczonych wraz z zespołem King Diamond.
Na początku 2004 roku grupę opuścił basista Jörgen Sandström, którego zastąpił Nico Elgstrand, natomiast we wrześniu 2005 roku z zespołu odszedł kolejny muzyk – gitarzysta Uffe Cederlund.
20 października 2005 roku został wydany drugi album koncertowy pt. "Unreal Estate" zarejestrowany w Operze Królewskiej w Sztokholmie w 2002 roku jeszcze w składzie: L.G. Petrov (śpiew), U. Cederlund (gitara), A. Hellid (gitara), J. Sandström (gitara basowa) oraz Peter Stjärnvind (perkusja). 24 marca 2006 roku zespół wystąpił na festiwalu Metalmania w katowickim Spodku. Natomiast 6 czerwca nakładem Threeman Recordings ukazał się minialbum "When in Sodom". W listopadzie tego samego roku zespół wziął udział w trasie koncertowej prekursorów szwedzkiego death metalu Masters Of Death podczas której wystąpiły również Unleashed, Dismember i Grave.
25 czerwca 2007 roku ukazał się dziewiąty album pt. "Serpent Saints – The Ten Amendments". Płyta została nagrana z nowym perkusistą Olle Dahlstedtem, który zastąpił w 2006 roku Petera Stjärnvinda. Alex Hellid o albumie:
30 sierpnia 2008 w warszawskim klubie Stodoła zespół wziął udział jubileuszowym koncercie grupy Vader. Ponadto wystąpiły takie grupy jak Grave, Gorefest, Nile i Rotting Christ. W lutym 2009 roku Entombed odbył szereg koncertów w Finlandii wraz z Opeth. W październiku tego roku odbył również trasę koncertową po Skandynawii wraz z grupą Amon Amarth.

</doc>
<doc id="524362" url="https://pl.wikipedia.org/wiki?curid=524362" title="Godło Erytrei">
Godło Erytrei

Godło Erytrei – jeden z symboli Erytrei ustanowiony w 1993 roku. 
Opis.
Godło zostało ustanowione 24 maja 1993, w dzień deklaracji niepodległości. Przedstawia dromadera otoczonego wieńcem oliwnym. Na dole znajduje się pas z nazwą kraju w językach urzędowych Erytrei: po angielsku pośrodku, w języku tigrinia "Hagere Ertra" po lewej i po arabsku "Daulat Iritrija" po prawej.

</doc>
<doc id="524366" url="https://pl.wikipedia.org/wiki?curid=524366" title="Point-to-Point Protocol over Ethernet">
Point-to-Point Protocol over Ethernet

Point-to-Point Protocol over Ethernet – protokół używany przy dostępie do sieci lokalnej LAN poprzez kartę sieciową Ethernet lub bezprzewodową. 
PPPoE jest także protokołem połączeniowym używanym w technologii ADSL. Protokół ten stosuje kapsułkowanie ramek PPP w ramki Ethernetu. Sam PPP jest protokołem do kapsułkowania pakietów warstwy sieciowej poprzez łącze szeregowe.
Sesja PPPoE składa się z dwóch urządzeń wykorzystujących protokół PPP połączonych kablem ethernetowym lub poprzez łącze bezprzewodowe. Każde z urządzeń zna adres MAC swojego sąsiada. Unikatowy numer sesji identyfikuje poszczególne sesje PPPoE pomiędzy dwoma urządzeniami.

</doc>
<doc id="524371" url="https://pl.wikipedia.org/wiki?curid=524371" title="Sprzęgło kołnierzowe">
Sprzęgło kołnierzowe

Sprzęgło kołnierzowe, sprzęgło tarczowe stałe – znormalizowane sprzęgło przymusowe, sztywne, stałe.
Człon czynny i bierny są kolistymi tarczami (1), których piasty (2) osadzone są na wałach za pomocą połączenia wpustowego (3). Oba człony połączone są sztywno śrubami (4) rozmieszczonymi na obwodzie. Śruby są dokręcone tak, by między tarczami powstało połączenie cierne wystarczające do przeniesienia obciążenia. W celu zapewnienia współosiowego ustawienia tarcz (kołnierzy) sprzęgła wykonuje się wytoczenia środkujące na płaszczyznach czołowych.

</doc>
<doc id="524373" url="https://pl.wikipedia.org/wiki?curid=524373" title="Nieodwracalne">
Nieodwracalne

Nieodwracalne – dramat produkcji francuskiej z 2002 roku w reżyserii Gaspara Noé. Film uważany za jeden z bardziej kontrowersyjnych obrazów filmowych roku 2002, wydanych w szerokiej dystrybucji kinowej, ze względu na realistyczne ukazanie gwałtu i morderstwa. W filmie zastosowano odwrotną chronologię wydarzeń, gdzie początek filmu jest końcem historii, a koniec początkiem wydarzeń, rozgrywających się w ciągu jednego dnia.
Opis fabuły.
Historia dwóch mężczyzn (Marcus i Pierre), szukających zemsty na człowieku, odpowiedzialnym za gwałt na żonie Marcusa, będącej też byłą dziewczyną Pierre'a. Wydarzenia rozgrywają się w Paryżu w ciągu jednego dnia. Przedstawione są w odwrotnej chronologii, podczas trzynastu sekwencji o różnej długości.
Początek filmu (chronologicznie – koniec historii) to szybkie i niewyraźne ruchy kamery, tworzące złudzenie chaosu. Z biegiem filmu (chronologicznie – cofanie się w historii) kamera stale się uspokaja, symbolizuje stopniową utratę kontroli bohaterów nad własnym życiem, postępowaniem. Statyczne ujęcia są obecne także podczas scen zabójstwa i gwałtu.
Przebieg wydarzeń.
1. Niewyraźne, niekontrolowane ruchy kamery, obracającej się nad placem sąsiadującym z klubem "Odbytnica".
2. Rozmowa dwóch mężczyzn, podczas której padają słowa "Czas niszczy wszystko" oraz "Wszyscy jesteśmy Mefistami".
3. Rozmowa dwóch starszych mężczyzn ("Wszyscy jesteśmy Mefistami"), po czym kamera kieruje się na wyjście z klubu dla homoseksualistów "Odbytnica", gdzie wyprowadzani są przy obstawie policji Marcus (na noszach) i Pierre (w kajdankach).
4. Nieokreślony czas później dostali się do "Odbytnicy", szukając sutenera o przezwisku "Soliter". Marcus wdaje się w bójkę z towarzyszem "Solitera", którego bierze za sutenera, podczas której zostaje przewrócony, po czym zostaje mu złamana ręka na wysokości łokcia. Gdy osoba towarzysząca "Soliterowi" zabiera się do gwałtu na Marcusie, Pierre masakruje głowę rzekomego sutenera gaśnicą. Prawdziwy "Solitare" przygląda się zdarzeniu z boku i śmieje się.
5. Marcus szuka informacji o położeniu "Odbytnicy". Dwóch nastolatków podaje przybliżone miejsce. Pierre waha się, chce zrezygnować, jednak Marcus niszczy taksówkę, w której siedzi Pierre.
6. Marcus i Pierre wsiadają do taksówki, kierowanej przez kierowcę pochodzenia azjatyckiego. Nie mogąc się porozumieć, następuje kłótnia, w wyniku której Marcus wyrzuca taksówkarza, odjeżdżając jego samochodem.
7. Wraz z dwoma mężczyznami, oferującymi pomoc, przesłuchują prostytutki w celu odnalezienia "Guillermo Nuneza", ten jednak okazuje się być transwestytą, którego bił w tunelu "Soliter". Pod nożem wyznaje o "Soliterze" i "Odbytnicy".
8. Po przesłuchaniu przez policję, do Marcusa i Pierre'a zgłaszają się dwaj mężczyźni, twierdzący, iż mogą pomóc odnaleźć napastnika. Oferują pomoc w zamian za opłatę. Ich jedyną wskazówką jest saszetka znaleziona w tunelu, z dokumentami "Guillermo Nuneza".
9. Alex, nie mogąc złapać taksówki, chcąc przejść ruchliwą ulicę, przechodzi tunelem. Natyka się na mężczyznę, szarpiącego kobietę. Zwraca on uwagę na przechodzącą Alex. Następuje scena gwałtu analnego, kręcona w czasie jednego ujęcia. W czasie gwałtu, w oddali widać człowieka, który wycofuje się, nie pomagając ofierze. Dowiadujemy się też, że w "Odbytnicy" Pierre nie zabił "Solitera", który stał obok.
10. Pierre, Marcus i Alex są na domowej dyskotece. Marcus szybko zaczyna się bawić pod wpływem alkoholu i narkotyków, Pierre stara się go pilnować. Alex kłóci się z Marcusem, po czym wychodzi z przyjęcia.
11. Dojazd metrem na przyjęcie, w czasie którego poruszane są tematy seksualne. W luźnej atmosferze, Piere stara się poznać szczegóły życia intymnego Marcusa i Alex. Alex bowiem opuściła Pierre'a, statecznego profesora filozofii na rzecz Marcusa, rozrywkowego i seksualnie wyzwolonego mężczyzny.
12. Marcus i Alex spędzają wspólnie czas w łóżku. Gdy Marcus idzie kupić alkohol na nadchodzące przyjęcie, Alex wykonuje test ciążowy, który okazuje się być pozytywny.
13. Początkowe słowa filmu: "Le Temps Detruit Tout" ("Czas niszczy wszystko"). Alex leżąc w parku, otoczona bawiącymi się dziećmi, czyta książkę "Eksperyment z czasem" Johna W. Dunne'a, w tle VII symfonia Ludwiga van Beethovena.
Technika.
Kamera wchodzi i wychodzi z taksówki. Efekt osiągnięty, dzięki dodaniu wirtualnych szyb, na których metodą komputerową wygenerowano efekt odbicia światła od lamp, stojących przy drodze.
Scena gwałtu. Po nakręceniu całości, efekt poddano przeróbkom, bowiem pojawiły się problemy z taśmą. Zlikwidowano zadrapania, rysy, w scenie poprawiono kontrast, dodano więcej światła. Wszystko miało na celu większą wiarygodność ujęcia.Pojawiający się w oddali statysta został dodany po skończeniu zdjęć. Podczas właściwej sceny nie zagrał tak, jak życzył sobie Gaspar Noé, nie chcąc więc kręcić ponownie całego ujęcia gwałtu, dokręcił oddzielnie rolę przypadkowego przechodnia, która została dodana do głównego planu.Penis aktora, widoczny po gwałcie, jest wygenerowany metodą trójwymiarową, który został nałożony na ruchy aktora.
Do momentu upadku Marcusa, materiał kręcono w 16mm, następnie przechodząc na 35mm z szerszą ogniskową. Celem był efekt morfingu. Oba ujęcia są w ruchu, co daje złudzenie 16mm filmowi w 35mm, uzyskane poprzez odpowiednie kadrowanie.
Przy kręceniu scen, w której Pierre uderza gaśnicą rzekomego sutenera, całość podzielono na dwa ujęcia:
1. Albert Dupontel trzyma przeciętą na pół gaśnicę, po czym zaczyna sfingowane ciosy w leżącego aktora, z zachowaniem bezpiecznej odległości.
2. Albert Dupontel trzyma prawdziwą gaśnicę, po czym uderza manekina, mającego głowę napełnioną krwią. Stwierdzono jednak, iż głowa pozostaje zbyt nieruchoma i mało realistyczna. Zachowano więc twarz aktora prawie do samego końca ujęcia, dodając następnie metodą trójwymiarową rekonstrukcję deformacji twarzy oraz krwiaki.
Użyto także:
Kontrowersje.
W polskich mediach, szczególnie telewizji zauważono brutalność scen ukazanych w obrazie Gaspara Noé, zarzucano epatowanie pornografią i naturalistyczne przedstawienie scen gwałtu (analnego na kobiecie) i zabijania gaśnicą.
Kontrowersje wywołała także bariera wiekowa dla widzów, zgodnie z którą na seanse nie miały być dopuszczane, według prawa polskiego, dorosłe już osoby, a widzowie, którzy przekroczyli 21 lat. Przed filmem "Nieodwracalne" w Polsce taka sytuacja miała miejsce przy premierze filmu "Gwałt" (fr. oryg. "Baise-moi") w reżyserii Virginie Despentes, debiutującego w polskich kinach siedem dni przed produkcją Gaspara Noé. W telewizyjnych serwisach informacyjnych posuwano się do prowokacji w celu sprawdzenia, jak kina przestrzegają granicy wiekowej. W tym celu podstawiano nieletnie osoby, mające na celu kupić bilet.Omawiano możliwość wpływu na psychikę, jaki miał wywierać film na widzach.
Produkcja filmowa dzieliła krytyków filmowych. W internetowych recenzjach film zbierał wysokie oceny, jednak w papierowych mediach dominowało przekonanie gwałtownego i artystycznego ataku na widza.

</doc>
<doc id="524376" url="https://pl.wikipedia.org/wiki?curid=524376" title="Improwizowany pociąg pancerny Obrony Wybrzeża">
Improwizowany pociąg pancerny Obrony Wybrzeża

Pociąg pancerny Obrony Wybrzeża – istniały trzy pociągi pancerne Wojska Polskiego II RP, improwizowane podczas kampanii wrześniowej przez Lądową Obronę Wybrzeża"

</doc>
<doc id="524382" url="https://pl.wikipedia.org/wiki?curid=524382" title="Flaga Eswatini">
Flaga Eswatini

Flaga Eswatini została uchwalona 6 października 1968.
Opis.
Barwa czerwona na fladze symbolizuje minione bitwy, niebieska pokój i stateczność, żółta bogactwa naturalne Eswatini. Punktem centralnym na fladze jest tarcza wraz z dwiema włóczniami, symbolizującymi obronę przed wrogami kraju. Barwy tarczy, biała i czarna, wskazuje na to, że w kraju żyją ze sobą w zgodzie ludzie rasy białej i czarnej.

</doc>
<doc id="524387" url="https://pl.wikipedia.org/wiki?curid=524387" title="Parafia św. Jana Nepomucena w Łagiewnikach">
Parafia św. Jana Nepomucena w Łagiewnikach

Parafia św. Jana Nepomucena w Łagiewnikach – parafia rzymskokatolicka w Bytomiu-Łagiewnikach, w archidiecezji katowickiej, erygowana w 1894 roku.
Początki.
Łagiewniki (dzielnica Bytomia) od początku swego istnienia, to jest od XIII wieku, związane są z miastem Bytom. Na południe od dzisiejszych Łagiewnik lasy i pastwiska sięgały po Hajduki (obecnie Chorzów Batory), aż do potoku Rawa, którą jeszcze w XIII wieku nazywano "Roździanką". Północną granicę Łagiewnik stanowi Bytomka, potok wypływający z maciejkowickich pól oraz z wyschniętego już źródła „Jacek” pod Rozbarkiem. Historyk Jan Długosz potok Bytomkę nazywa „Kaczawą”. Wody Bytomki wpływają do Odry, zaś Rawy – do Wisły.
W roku 1200 na ziemi bytomskiej istniał tylko jeden kościół – tzw. Małgorzatka. „Małgorzatka” to mały, murowany kościółek pod wezwaniem św. Małgorzaty. Został on wybudowany na wzgórzu św. Małgorzaty, przez Bolesława Kędzierzawego w roku 1170 i jako kościół grodowy ofiarowany benedyktynom w Oławie pod Wrocławiem. Wzgórze otoczone było fosą i murem obronnym, tak zwanym ostrokołem z mostem. Budowla ta wykonana była z drewna. Całe wzgórze było zabudowane w formie spłaszczonego koła, w którego centrum stał kościół. W przypadku napadu grabieżców spełniał on funkcję obronną.
Na wzgórze św. Małgorzaty podążali również mieszkańcy Łagiewnik, nazywani ludźmi „z dalsza” bądź też ludźmi mieszkającymi w „cieniu Małgorzatki”. „Małgorzatka” była zatem dla nich, począwszy od XIII wieku, aż do drugiej połowy XVII wieku kościołem parafialnym.
Gród na „Małgorzatce” stracił na znaczeniu w wyniku szybkiego rozwoju podgrodzia, gdzie znajdował się plac targowy. Okoliczni chłopi gromadzili się tu początkowo w czwartki, a następnie w niedziele. Gdy w roku 1660 kościół św. Małgorzaty stał się kaplicą cmentarną, ludność zaczęła gromadzić się w kościele Najświętszej Maryi Panny.
Od 1840 roku proboszczem w kościele Najświętszej Maryi Panny był ks. Józef Szafranek. Zwrócił uwagę na to, że bytomska świątynia nie potrafi pomieścić z roku na rok wzrastającej liczby parafian. W niedziele i święta powstawał w kościele taki tłok, że ludzie mdleli, a wielu pozostawało na zewnątrz w słońcu, na deszczu bądź na mrozie. Z jego inicjatywy wkrótce parafia bytomska została podzielona i powstały parafie: św. Barbary w Chorzowie, św. Jana Chrzciciela w Goduli. On również rozpoczął zbieranie ofiar na budowę kościoła w Łagiewnikach.
Budowa kościoła.
W 1874 roku otwarto w Łagiewnikach pierwszą szkołę, którą w 1879 roku, zamieniono na kaplicę, w której z kolei do roku 1883, raz w tygodniu odprawiano mszę świętą.
Następcą ks. Szafranka w parafii bytomskiej był ks. Norbert Bonczyk – gorliwy orędownik powstania kościoła w Łagiewnikach. Od 1889 roku rozpoczął zbiórkę pieniędzy na budowę nowego kościoła w Łagiewnikach. Rząd pruski nie godził się jednak na rozpoczęcie budowy, jeżeli parafia nie mogła jeszcze wykazać się posiadaniem wymaganych funduszy, potrzebnych do jej zakończenia. Bytomski proboszcz zwrócił się w związku z tym o pomoc do właścicieli Łagiewnik: Zjednoczonych Hut „Królewskiej” i „Laury” oraz do pułkownika wojsk pruskich von Thiele-Winklera w Bytomiu – Miechowicach. Zarządy obu właścicieli odmówiły wsparcia, tłumacząc się brakiem pieniędzy.
W lutym 1891 roku Rada Gminy w Łagiewnikach zakupiła posiadłości gospodarzy:
Jagły, Mosza, Zwierza i Królikowskiego za 27000 marek. Zwożono kamienie, drewno, cegły i piasek. Ciągłe jednak przetargi z władzami utrudniały rozpoczęcie robót budowlanych. W toku tych zatargów i zbierania funduszy, zachorował ks. Norbert Bonczyk, który zmarł
18 lutego 1893 roku na zawał serca. Trud budowy kościoła przejął ks. dziekan Teodor Myśliwiec. Jego staraniem parafia otrzymała zgodę na budowę kościoła, zarówno od rządu pruskiego, jak i z Kurii Biskupiej.
1 października 1894 roku rozpoczęto budowę. W 1894 roku biskup wrocławski Georg Kopp powołał do życia nową parafię, wyłączając teren z dotychczasowej parafii Najświętszej Maryi Panny w Bytomiu. Parafia pozostała w dekanacie bytomskim. Jesienią 1896 roku kościół pokryty był już dachem. Pracowano każdego dnia, do późnego wieczora.
Kościół zaprojektował budowniczy Jakisch z Bytomia. Budową kierował ks. dziekan Myśliwiec. 20 grudnia 1896 roku kościół został poświęcony. Pierwszym proboszczem został mianowany ks. Rudolf Jauernick (19 VIII 1897). Ołtarze boczne i stacje Drogi Krzyżowej kościół otrzymał w roku 1899. 12 maja 1902 roku konsekracji dokonał biskup wrocławski Georg Kopp. Obecny wystrój kościoła jest autorstwa inżyniera Adriana Szendzielorza.
W roku 1899 w kościele firma Schlag zbudowała 35 głosowe organy. Jest to instrument dwumanuałowy, pneumatyczny zarówno w trakturze gry jak i w trakturze rejestrowej. Został zaprojektowany w romantycznej estetyce brzmieniowej. Posiada 3 głosy językowe. Zarówno na manuałach jak i w pedale zastosowano stożkowy system wiatrownic. W latach 90. instrument został wyremontowany.
Na terenie parafii od roku 1984 znajduje się ochronka prowadzona przez elżbietanki cieszyńskie. W 2004 roku powstał Parafialny Ośrodek Kultury i sportu im. bł. ks. Józefa Czempiela.

</doc>
<doc id="524388" url="https://pl.wikipedia.org/wiki?curid=524388" title="Nice.">
Nice.

Nice. to trzeci album J-popowej grupy muzycznej Puffy AmiYumi wydany w Stanach Zjednoczonych w 2003. Wydanie amerykańskie zawierało parę innych utworów: zamiast utworów "Atarashii Hibi" i "Tomodachi" na płycie pojawiły się "Urei", "Teen Titans Theme" oraz "Planet Tokyo" (piosenka z melodią z "Akai Buranko (Red Swing)").
Okładka ukazuje wyrazy uznania dla Johna Lennona i Yoko Ono za ich pokojowy protest z 1969 roku.
Tworzący.
Puffy AmiYumi
Osoby postronne biorące udział w tworzeniu płyty

</doc>
<doc id="524393" url="https://pl.wikipedia.org/wiki?curid=524393" title="Lucjana">
Lucjana

Lucjana – żeński odpowiednik imienia Lucjan. Oboczna forma imienia Łucjana.
Lucjana imieniny obchodzi 4 marca i 26 października.
Zobacz też: Lucjan, Łucja, Łucjana, Łucjan, Łucjusz, Lucjusz Lucyna, Lucja, Lucyla.
Znane osoby o imieniu Lucjana:

</doc>
<doc id="524395" url="https://pl.wikipedia.org/wiki?curid=524395" title="Cysters">
Cysters



</doc>
<doc id="524399" url="https://pl.wikipedia.org/wiki?curid=524399" title="An Illustrated History">
An Illustrated History

An Illustrated History – kompilacja utworów J-popowej grupy muzycznej Puffy AmiYumi wydany w Stanach Zjednoczonych w 2002.

</doc>
<doc id="524403" url="https://pl.wikipedia.org/wiki?curid=524403" title="Papier syntetyczny">
Papier syntetyczny

Papier syntetyczny jest syntetyczną imitacją papieru wytworzoną z polimerów, np. z polipropylenu z nieorganicznymi dodatkami i wypełniaczami. W odróżnieniu od papierów wyprodukowanych na bazie włókien naturalnych, papier syntetyczny cechuje bardzo wysoka odporność na środki chemiczne, promienie UV, wodę, tłuszcz, odporność na przedarcie. Te jego cechy sprawiają, że jest dobrym materiałem do produkcji np. map, instrukcji, przywieszek. Łączy zalety trwałej folii z wyglądem i fakturą papieru i daje się zadrukować i obrabiać po druku na wzór papieru. Na wzór papieru wyróżnia się papiery syntetyczne jednowarstwowe i wielowarstwowe, powlekane i niepowlekane. Papier syntetyczny powstał w latach sześćdziesiątych. Używany jest nie tylko jako podłoże drukowe, ale znajduje też inne zastosowania, np. zastępuje tradycyjny papier japoński w modelarstwie (syntetyczny papier japoński). Istnieją też papiery półsyntetyczne: dwie warstwy celulozy przedzielone są warstwą polimerowej folii.

</doc>
<doc id="524411" url="https://pl.wikipedia.org/wiki?curid=524411" title="Spike (album)">
Spike (album)

Spike – pierwszy album J-popowej grupy muzycznej Puffy AmiYumi wydany w Stanach Zjednoczonych w 2001 (zobacz 2001 w muzyce).

</doc>
<doc id="524412" url="https://pl.wikipedia.org/wiki?curid=524412" title="Wiktor Petrow">
Wiktor Petrow

Wiktor Płatonowycz Petrow, ukr. "Віктор Платонович Петров", pseud. W. Domontowycz, Wiktor Ber, (ur. 10 października 1894, zm. 8 czerwca 1969) – ukraiński filolog, etnograf, historyk, pisarz.
Petrow urodził się w Katerynosławiu w rodzinie prawosławnego duchownego. W 1918 r. zakończył Wydział Historyczno-Filologiczny na Uniwersytecie im. Szewczenki w Kijowie. Od 1919 r. Petrow był członkiem i pracownikiem naukowym Akademii Nauk Ukraińskiej Socjalistycznej Republiki Radzieckiej, gdzie z mniejszymi lub większymi przerwami pracował do końca swojego życia. Współtworzył historyczny słownik języka ukraińskiego. Publikował wiele prac naukowych, głównie z dziedziny etnografii, folkloru i językoznawstwa. W latach 20. dał się poznać także jako literaturoznawca, publikując rozprawy o twórczości Hryhorija Skoworody, Mykoły Kostomarowa, Mykoły Gogola, Wiktora Hugo i Pantelejmona Kulisza. W latach 40. współtworzył i redagował czasopismo "Ukrajins'kyj zasiv" w Charkowie. W 1943 r. kierował katedrą etnografii Ukraińskiego Instytutu Nauki we Lwowie, a w l. 1944-1945 pracował w Ukraińskim Instytucie Nauki w Berlinie.
Po II wojnie światowej mieszkał w różnych miastach Bawarii. Był współtwórcą i członkiem emigracyjnej organizacji pisarzy MUR (Mystec'kyj Ukrajins'skyj Ruch) działającej w latach 1945-49 w obozach dla przesiedlonych na terenie Niemiec. Redagował wszystkie publikacje MUR-u (m.in. czasopismo "Chors"), publikował swoje prace także w in. emigracyjnych czasopismach i almanachach ("Switannia", "Arka", "Pochid", "Zahrawa", "Pu-hu"). 18 kwietnia 1948 r.
Petrow zagadkowo zniknął z Monachium, by rok później zjawić się w Moskwie i ponownie zniknąć do 1956 r. W latach 60. zaczął intensywnie publikować swoje prace naukowe – z archeologii, językoznawstwa, etnogenezy narodów, ale ostatecznie zakończył swoją działalność jako pisarz. W 1968 r., na rok przed śmiercią, 74-letni Petrow obronił doktorat. Rok później, 8 czerwca 1969 r., zmarł. Do dziś pisarz pozostaje postacią zagadkową w historii literatury ukraińskiej.

</doc>
<doc id="524414" url="https://pl.wikipedia.org/wiki?curid=524414" title="Agromelioracje">
Agromelioracje



</doc>
<doc id="524416" url="https://pl.wikipedia.org/wiki?curid=524416" title="Park Lotników Polskich">
Park Lotników Polskich

Park Lotników Polskich (dawniej Park Kultury i Wypoczynku, zwyczajowo określany również jako Park AWF-u) – park miejski w Krakowie, znajdujący się w Dzielnicy XIV Czyżyny, zajmujący powierzchnię 43,06 ha. Składa się z dwóch części, rozdzielonych równoleżnikowym przebiegiem alei Jana Pawła II: większej, południowej, położonej pomiędzy aleją Jana Pawła II a aleją Pokoju oraz mniejszej, północnej, znajdującej się między aleją Jana Pawła II a zabudową mieszkaniową, która oddziela park od terenu Muzeum Lotnictwa Polskiego.
Park jest usytuowany w bliskim sąsiedztwie dwóch krakowskich uczelni – po jego wschodniej stronie mają swoje siedziby Wydział Mechaniczny Politechniki Krakowskiej oraz Akademia Wychowania Fizycznego ze stadionem i halą sportową, z kolei po północno-zachodniej stronie usytuowany jest zespół budynków Technikum Komunikacyjnego. Od południowo-zachodniej strony parku znajduje się zbudowana w latach 2011–2014 Tauron Arena Kraków, od południowej, po drugiej stronie alei Pokoju – centrum handlowe M1.
Historia.
Obecny Park Lotników Polskich znajduje się na dawnych terenach fortecznych. Genezą kształtu obecnego parku jest lokalizacja na tym obszarze zbudowanego w latach 1864–1869 fortu reditowego 15 „Pszorna” i ustanowionych wokół niego stref ograniczeń budowlanych, które wytworzyły rezerwę terenową, na obszarze której później powstał park. Fort został rozebrany w 1951 roku w związku z rozbudową szlaku komunikacyjnego, który odtąd miał się stać główną arterią łączącą centrum Krakowa z budowaną Nową Hutą. Powstała dwujezdniowa droga z torowiskiem tramwajowym pomiędzy jezdniami – ówczesna aleja Planu 6-letniego, obecna aleja Jana Pawła II. Dotychczasowa droga omijała fort łukiem od strony południowej – obecnie śladem tym wiedzie jedna z parkowych alej. Równocześnie wyprostowano przebieg linii kolejowej nr 111 (Kraków Główny – Kocmyrzów), którą zlikwidowano na tym odcinku 20 lat później. Pozostałościami po forcie widocznymi do dzisiaj w krajobrazie parku są fragmenty stoków i murów przy alei Jana Pawła II, która przecina fort na pół.
Koncepcja Parku Kultury i Wypoczynku w Krakowie powstała w latach 50. XX wieku. W pierwotnych zamiarach miała ona realizować ideę „parków kultury i wypoczynku”, pochodzącą ze Związku Radzieckiego. Tego rodzaju parki miały na swoim obszarze realizować szeroki zakres funkcji, wśród których oprócz wypoczynku w zieleni parkowej duże znaczenie miały urządzenia kulturalne. Wydzielano w nich kilka stref-sektorów: wypoczynku, kultury i oświaty, obrony (m.in. strzelnice), dziecięce, zdrowotne i imprez masowych – widowiskowe. W sowieckich realiach w parkach tego typu, za pośrednictwem takiego ich ukształtowania znaczną rolę odgrywało wychowanie polityczne obywateli. Krakowski Park Kultury i Wypoczynku został zaprojektowany jako łącznik pomiędzy budowaną Nową Hutą a Śródmieściem. Pierwotnie zakładano, iż docelowo będzie miał powierzchnię 250 ha, na której znajdzie się oprócz konwencjonalnej infrastruktury parkowej m.in. stadion na 70 tys. widzów, Hala Ludowa, kryte i otwarte baseny, sztuczne lodowisko, wesołe miasteczko i tereny wystawowe. Główne wejścia planowano od strony ulic Grzegórzeckiej i Wieczystej. Zakładano, iż Park Kultury połączy pasmem zieleni ciąg Młynówki Dominikańskiej, która miała zasilać sadzawki, pomniejsze zalewy i pływalnie na terenie parku, z południowymi terenami zielonymi Nowej Huty w rejonie przybrzeżnych terenów Wisły. Ukształtowanie terenu z grupami starodrzewu, będące pozostałością po forcie Pszorna, planowano wykorzystać jako miejsce lokalizacji pomnika wdzięczności dla Armii Czerwonej, który miał zwieńczać oś kompozycyjną i widokową parku. Realizację założenia przewidywano na okres dekady, czyli dwóch ówczesnych „pięciolatek”. Tych ideologicznych planów nie zrealizowano ze względu na przemiany polityczne po roku 1956.
W nowych realiach politycznych dyskusje nad nową koncepcją kształtu Parku Kultury i Wypoczynku mocno opóźniały realizację założenia. Rzeczywiste prace ruszyły dopiero w połowie lat 60. XX wieku. Pierwsza część parku, o powierzchni 8 ha, została urządzona w 1966 roku, na obszarze dawnego fortu Pszorna. Ówcześnie, w warunkach dopiero nowo zasadzonych drzew, z pagórków – pozostałości po forcie – roztaczały się dalekie widoki na południe aż po Karpaty. Znaczna część zadania realizowana była w ramach czynu społecznego. Pozostała część obszaru parku do alei Pokoju na południu została uporządkowana i urządzona do końca 1969 roku. Projektantami parku było małżeństwo: Zuzanna Perchał-Filar i Leszek Filar.
W 1989 roku uchwałą Rady Miasta Krakowa zmieniono nazwę dotychczasową Parku Kultury i Wypoczynku na „Park Lotników Polskich”. W tym samym roku odsłonięto w parku pomnik „Ku czci lotników polskich poległych w latach 1939–1945” autorstwa Bronisława Chromego. Drugim pomnikiem znajdującym się na terenie parku jest „Chwała lotnikom” z 1970 roku.
W listopadzie 2006 roku w południowo-wschodniej części parku ruszyły prace nad budową Ogrodu Doświadczeń nazwanego imieniem Stanisława Lema. Pierwsze 22 instalacje udostępniono w czerwcu 2007, a pozostałą część założenia we wrześniu tego samego roku. Ogród Doświadczeń zajmuje 6 ha i mimo że jest położony na terenie Parku Lotników, to stanowi w istocie wydzieloną przestrzeń dydaktyczną. Przedsięwzięcie realizowane było przez Miasto Kraków oraz Stowarzyszenie „U Siemachy” – partnerów projektu „Nowa Huta – Nowa Szansa” w ramach programu operacyjnego Program Inicjatywy Wspólnotowej EQUAL. Po zakończeniu tego programu, projekt funkcjonuje jako oddział plenerowy Muzeum Inżynierii Miejskiej w Krakowie. Ogród zaprojektowany został przez biuro architektoniczne Ingarden &amp; Ewý. Realizacja ta jest zwieńczeniem pojawiających się od lat 90. XX wieku idei stworzenia w Krakowie sensorycznego parku edukacyjnego na wzór norymberskiego, działającego od 1996 roku Pola Doświadczeń Zmysłowych.
W 2018 roku otwarto w parku nowy skatepark. Zaprojektowany przez Mirosława Macioszka obiekt zlokalizowany jest w pobliżu Muzeum Lotnictwa. Poszczególne urządzenia swoim wyglądem nawiązują do elementów samolotu, a dwa grindboxy ponadto przybrały kolorystykę szachownicy lotniczej. Spośród podobnych instalacji w parku znajduje się także pumptrack – rowerowy tor przeszkód.
17 października 2018 roku uroczyście otwarto przy udziale prezydenta Krakowa Jacka Majchrowskiego główny plac wejściowy do parku od strony alei Jana Pawła II z nową fontanną, która powstała na miejscu wcześniejszej, nigdy niedokończonej i nieuruchomionej. Plac został zaprojektowany przez zespół Gajda Architektura Krajobrazu we współpracy z szkockim architektem Charliem Husseyem. Realizacja jest efektem współpracy Zarządu Zieleni Miejskiej i Wodociągów Miasta Krakowa. W jej ramach na placu oprócz fontanny uzupełniono nasadzenia drzew, rabat kwiatowych oraz małą architekturę w postaci ławek. Znajdująca się w północnej części placu fontanna składa się z trzech niecek wodnych umiejscowionych na różnych poziomach z układem płyt granitowych, które nadają instalacji efekt płaszczyzn, pomiędzy którymi przelewa się woda. Całość tworzy kompozycję kaskad.
W latach 2019–2021 w południowej części Parku Lotników, między Tauron Areną Kraków a Ogrodem Doświadczeń zrealizowano nowe centrum rekreacyjne, którego zasadniczym elementem jest rozległy staw liczący powierzchnię hektara i głębokość półtora metra. Został on urządzony w niecce, gdzie już wcześniej znajdował się zbiornik wodny. Współczesny akwen jest rezerwuarem wody deszczowej, spływającej z dachu Tauron Areny, która wykorzystywana jest do podlewania miejskiej zieleni. Staw jest porośnięty roślinnością wodną, pełniącą zarówno funkcje estetyczne, jak również naturalnego filtru wody. Zbiornik przedziela grobla, którą prowadzi ścieżka pieszo-rowerowa. Otaczają go drewniane tarasy oraz plaża z ławkami i leżakami. Ponadto w pobliżu stawu powstał pawilon z kawiarnią.
Środowisko przyrodnicze.
Geografia i geologia.
Park położony jest w dolinie Wisły, na lewym jej brzegu. Morfologicznie jest to fragment ukształtowanej w plejstocenie terasy średniej Wisły, znajdujący się na średniej wysokości 212 m n.p.m., około 14 m ponad poziomem rzeki. Ukształtowanie terenu na tym obszarze charakteryzuje się dużym zróżnicowaniem: teren części południowej parku jest zasadniczo równinny. W części środkowej znajduje się skarpa, będąca wyraźną krawędzią wiślanej terasy, która wznosi teren północnej części parku o około trzy metry. Podłoże terenu obecnego parku zbudowane jest z mioceńskich iłów przykrytych osadami rzeczno-peryglacjalnymi z okresu zlodowaceń plejstoceńskich. Spąg serii tych osadów stanowią żwiry, pospółki i piaski, a strop tworzą piaski, głównie drobnoziarniste z soczewkami i przewarstwieniami twardoplastycznych mułków gliniasto-pylastych.
Flora.
Zadrzewienie parku jest zróżnicowane: część południowa jest słabiej zadrzewiona – dominują tam polany, trawniki z pojedynczymi drzewami lub ich skupiskami. Część północna parku posiada zadrzewienie gęste i zwarte. Obecność danych gatunków roślin na terenie parku warunkują przede wszystkim warunki geograficzne. Projektując park przyjęto układ o charakterze geometrycznym, uwidaczniający się w rzędowych i szpalerowych nasadzeniach, często wzdłuż alej. W tej grupie drzewostanu dominują olsze czarne, kasztanowce pospolite i topole czarne. W połączeniu z polanami układ ten umożliwiał zachowanie istniejących i stworzenie nowych perspektyw widokowych. Drugą grupą są drzewostany kształtowane swobodnie, wśród których dominują robinie akacjowe, modrzewie europejskie, brzozy brodawkowate i jesiony wyniosłe. Ponadto na terenie parku wśród dominujących gatunków liściastych występują: czeremcha amerykańska, wierzba biała, wierzba krucha, dąb bezszypułkowy, dąb szypułkowy, klon zwyczajny i klon srebrzysty. Gatunki iglaste oprócz modrzewi reprezentuje kilka świerków. Uzupełnieniem drzewostanów są drzewa owocowe: śliwy wiśniowe, czereśnie i orzechy włoskie. Drzewa, które miały stanowić zieleń obrzeżną parku sadzone były przez studentów ówczesnej Wyższej Szkoły Rolniczej, jak również w tzw. czynie społecznym przez mieszkańców Krakowa. W latach 70. XX wieku nastąpiło zwiększenie zadrzewienia parku w oparciu o spontaniczne nasadzenia mieszkańców. Podniosły one bioróżnorodność zieleni parkowej, jednak spowodowały zaburzenie kompozycji przestrzennej parku. Uzupełnieniem drzewostanów są grupy krzewów, których ogółem w inwentaryzacji wykonanej w 2006 roku wyszczególniono około 9 gatunków i odmian, spośród których najliczniej występują jaśminowiec wonny oraz bez czarny. Kompozycję przestrzenną dopełniają kwietniki. Na trawnikach i polanach rosną stokrotki, jaskry, mniszki pospolite, bodziszki leśne, jasnoty białe i przetaczniki ożankowe. Spośród grzybów, występujących na terenie parku dwa podlegają prawnej ochronie: czasznica olbrzymia i koronica ozdobna. Ponadto występuje pospolita w miejskich parkach pieczarka miejska.
Fauna.
Świat zwierzęcy parku tworzą przede wszystkim gatunki ptaków: gołębie grzywacze, szpaki zwyczajne, sroki zwyczajne, kosy, dzięcioły zielone i sójki zwyczajne. Odnotowano również lęgi krogulca zwyczajnego oraz remiza zwyczajnego. W Parku Lotników, jak również jego bliskim otoczeniu występują zięby, bażanty zwyczajne, grubodzioby zwyczajne, kwiczoły, gawrony i sikory. Innymi zwierzętami zasiedlającymi park są wiewiórki pospolite oraz zające szaraki.

</doc>
<doc id="524418" url="https://pl.wikipedia.org/wiki?curid=524418" title="Sprzęgło bezpieczeństwa">
Sprzęgło bezpieczeństwa

Sprzęgło bezpieczeństwa – rodzaj sprzęgła wyłączającego się (rozłączającego wały) samoczynnie po przekroczeniu założonego momentu obrotowego. Istnieją dwa rodzaje sprzęgieł bezpieczeństwa: z łącznikiem trwałym lub podlegającym zniszczeniu. 
Przykładem sprzęgła z łącznikiem podlegającym zniszczeniu jest sprzęgło tulejowe kołkowe, w którym odpowiednio dobrany kołek ulegnie ścięciu po przekroczeniu założonego momentu i napęd ulegnie rozłączeniu.
Istnieją także sprzęgła z nastawnym momentem wyłączania, stosowane są np. we wkrętarkach.

</doc>
<doc id="524419" url="https://pl.wikipedia.org/wiki?curid=524419" title="The Hit Parade">
The Hit Parade

The Hit Parade to album J-popowej grupy muzycznej Puffy AmiYumi wydany w 2002. Utwory to przeróbki głównie japońskich hitów z lat siedemdziesiątych oraz osiemdziesiątych.

</doc>
<doc id="524425" url="https://pl.wikipedia.org/wiki?curid=524425" title="VMU">
VMU

Visual Memory Unit (pol. "Wizualna Jednostka Pamięci") – karta pamięci wykorzystywana przez konsolę Dreamcast firmy Sega. W odróżnieniu od innych kart pamięci, "VMU" posiada mały wyświetlacz LCD i zestaw przycisków, które przypominają te z przenośnej konsoli Game Boy. "VMU" wpina się bezpośrednio do joypadu. Podczas gry na małym ekranie pojawiają się informacje dotyczące gry, obrazki, tudzież podpowiedzi.
Niektóre gry, takie jak Sonic Adventure umożliwiają skopiowanie specjalnego oprogramowania na "VMU", dzięki czemu możliwe jest granie na niej bez potrzeby połączenia z konsolą. Oprócz tego karta pamięci umożliwia zobaczenie aktualnej godziny dzięki wbudowanemu zegarowi. VMU dostępny jest w kilku kolorach, najczęściej występujące to niebieski (wykonany z przezroczystego, niebieskiego plastiku) i biały (widoczny na zdjęciu).
Oprócz samego "VMU" na konsolę "Dreamcast" pojawiły się inne, nieoficjalne karty pamięci, które oprócz tego, że są tańsze, oferują większą pojemność niż oryginalny, jednak nie posiadają wyświetlacza.

</doc>
<doc id="524427" url="https://pl.wikipedia.org/wiki?curid=524427" title="Visual Memory Unit">
Visual Memory Unit



</doc>
<doc id="524429" url="https://pl.wikipedia.org/wiki?curid=524429" title="Michael Delura">
Michael Delura

Michael Delura (ur. 1 lipca 1985 w Gelsenkirchen) – niemiecki piłkarz polskiego pochodzenia.
Kariera.
W latach 1991–1994 występował w juniorskich klubach DJK Falke Gelsenkirchen i VfB Gelsenkirchen. Następnie w juniorskiej drużynie SG Wattenscheid 09 (1994–1999) i FC Schalke 04 (1999–2003).
Od 2003 roku był zawodnikiem seniorskiego zespołu FC Schalke 04. Występował w młodzieżowej reprezentacji Niemiec. W sezonie 2005/2006 był wypożyczony z Schalke do Hannoveru, a w sezonie 2006/2007 do Borussii Mönchengladbach, z którą spadł z ligi. Latem 2007 na krótko wrócił do Schalke, ale niedługo potem podpisał kontrakt z greckim Panioniosem. Latem 2009 roku Panionios rozwiązał kontrakt z Delurą, a ten odszedł do Arminii Bielefeld.
Według niektórych źródeł w lutym 2006 roku odrzucił ofertę gry w seniorskiej kadrze Polski. Jednak zaprzeczył temu sam Delura w niedawnym wywiadzie dla portalu FutbolNews.

</doc>
<doc id="524430" url="https://pl.wikipedia.org/wiki?curid=524430" title="Alexandre Guimarães">
Alexandre Guimarães

Alexandre Henrique Guimarães Borges (ur. 7 listopada 1959 w Maceió) – brazylijski piłkarz i trener piłkarski, naturalizowany w Kostaryce. Jako zawodnik grał we wszystkich czterech meczach reprezentacji Kostaryki w czasie jej premierowego startu na mistrzostwach świata w 1990 roku. Jako selekcjoner dwukrotnie prowadził ją w czasie kolejnych Mundiali, do których zdołała awansować – w 2002 i 2006 roku.
Jest ojcem Celso Borgesa.
Kariera piłkarska.
Grał na pozycji lewego obrońcy. Niemal całą piłkarską karierę spędził w klubie Deportivo Saprissa.
W reprezentacji Kostaryki rozegrał 16 meczów – uczestnik mistrzostw świata 1990 (druga runda).
Kariera szkoleniowa.
Dzięki zdobyciu dwu tytułów mistrza Kostaryki z Deportivo Saprissa został w 2000 roku mianowany selekcjonerem reprezentacji. Dwa lata później drużyna, po dwunastoletniej przerwie, zagrała w finałach mistrzostw świata. W Japonii i Korei wygrała tylko jeden mecz (2:0 z Chinami), jeden zremisowała (1:1 z Turcją) i jeden przegrała (2:5 z Brazylią). Ostatecznie zajęła przedostatnie miejsce w grupie; nie awansowała do drugiej rundy, tylko dlatego, że miała gorszy bilans bramkowy od Turków.
Po Mundialu Guimarães pracował w Meksyku. W 2005 roku ponownie został selekcjonerem reprezentacji i drugi raz z rzędu wprowadził ją do mistrzostw świata.

</doc>
<doc id="524431" url="https://pl.wikipedia.org/wiki?curid=524431" title="Naczelny Komitet Narodowy">
Naczelny Komitet Narodowy

Naczelny Komitet Narodowy – reprezentacja polityczna Polaków w Galicji, powstała 16 sierpnia 1914 w Krakowie, w wyniku porozumienia wszystkich polskich środowisk politycznych zaboru austriackiego: konserwatystów, demokratów, narodowych demokratów, postępowców, ludowców i socjalistów. Popierał rozwiązanie sprawy polskiej podczas I wojny światowej w oparciu o Austro-Węgry – był rzecznikiem trializmu, czyli przekształcenia monarchii habsburskiej w trzyczłonowe państwo Austro-Węgry-Polskę. Polską część monarchii miano utworzyć z połączenia Galicji z Królestwem Polskim. Na czele NKN stanął Juliusz Leo. Kolejni prezesami organizacji byli Władysław Leopold Jaworski, Leon Biliński.
Historia.
Pierwszy okres działalności (1914).
NKN powstał z inicjatywy konserwatystów krakowskich, jako reprezentacja polityczna wszystkich sił politycznych zaboru austriackiego. Weszły w skład niego partie skupione w Komisji Skonfederowanych Stronnictw Niepodległościowych oraz lwowskim Centralnym Komitecie Narodowym, a także Stronnictwo Postępowo-Demokratyczne i Polskie Stronnictwo Ludowe „Piast”, Po powstaniu NKN jego prezesem został prezes Koła Polskiego Juliusz Leo, Sprawy dotyczące ogólnego kierownictwa zastrzeżone były Komitetowi Wykonawczemu. NKN składał się z 20 członków rzeczywistych i takiej samej liczby ich zastępców. Członkami krakowskiego komitetu byli wówczas: Tadeusz Cieński, Witold Czartoryski, Ignacy Daszyński, Jan Dąbski, Ludomił German, Józef Hudec, Władysław Leopold Jaworski, Józef Neuman, Leon Piniński, Szymon Przybyło, Jan Rozwadowski, Aleksander Skarbek, Konstanty Srokowski, Ignacy Steinhaus, Stanisław Stroński, Hipolit Śliwiński, Zdzisław Tarnowski, Bolesław Wicherkiewicz, Wincenty Witos, Edmund Zieleniewski. Zastępcami członków byli: Tadeusz Kasznica, Andrzej Lubomirski, Zygmunt Marek, Andrzej Średniawski, Władysław Stesłowicz, Artur Hausner, Tadeusz Starzewski, Edmund Riedl, Aleksander Vogel, Franciszek Wójcik, Stanisław Głąbiński, Stanisław Grabski, Roman Krogulski, Józef Sare, Stefan Surzycki, Władysław Sikorski, Stanisław Badeni, Józef Zajchowski, Władysław Długosz, Jan Kanty Federowicz. NKN dzielił się w tym czasie na dwie autonomiczne sekcje: wschodnią z siedzibą we Lwowie i zachodnią z siedzibą w Krakowie. Każda z tych z nich miała sprawować funkcje w pełnym zakresie NKN.
Składy osobowe sekcji Naczelnego Komitetu Narodowego (sierpień 1914)
Po utworzeniu NKN Józef Piłsudski, 5 września 1914, utworzył działająca na terenie Królestwa Polskiego krótkotrwałą Polską Organizację Narodową, która w grudniu 1914 weszła w skład krakowskiego komitetu. Po zajęciu przez Rosjan Lwowa i w obliczu klęski armii austro-węgierskiej NKN opuścili galicyjscy działacze reprezentujący nurt endecki na czele ze Stanisławem Grabskim. Politycy ci od początku wojny zgodnie z wytycznymi lidera Narodowej Demokracji Romana Dmowskiego orientowali się na Rosję, a pretekstem do wystąpienia z NKN dla nich stał się charakter przysięgi składanej przez Legiony, zbyt mało jak twierdzili akcentujący polski, narodowy charakter wojska. Po likwidacji sekcji wschodniej sekcja zachodnia przejęła całokształt prac Naczelnego Komitetu Narodowego.
Rozbudowa działalności i struktur NKN (1915-1917).
W tym okresie ukształtował się ostateczny kształt polityczny i organizacyjny krakowskiego komitetu. Na jego czele stał od 22 listopada 1914 r. jako prezes Władysław Leopold Jaworski. Członkami NKN byli wówczas: Klaudiusz Angerman, Stanisław Badeni, Władysław Czaykowski, Ignacy Daszyński, Jan Dąbski, Herman Diamand, Władysław Długosz, Stanisław Downarowicz, Jan Kanty Federowicz, Ludomił German, Artur Hausner (wyjechał do USA), Jan Hupka, Władysław Leopold Jaworski, Tadeusz Kasznica, Roman Krogulski, Zygmunt Marek, Jędrzej Moraczewski, Józef Neuman, Leon Piniński, Szymon Przybyło, Edmund Riedl, Józef Sare, Władysław Sikorski, Zdzisław Słuszkiewicz, Michał Sokolnicki, Konstanty Srokowski, Ignacy Steinhaus, Tadeusz Starzewski, Rudolf Starzewski, Władysław Stesłowicz, Hipolit Śliwiński, Andrzej Średniawski, Zdzisław Tarnowski, Wacław Tokarz, Antoni Wereszczyński, Bolesław Wicherkiewicz, Wincenty Witos, Franciszek Wójcik, Józef Zajchowski, Jan Zarański, Edmund Zieleniewski. Ponadto zasiadali w nim jako reprezentanci Polaków w Ameryce: Aleksander Dębski i Aleksander Lisiewicz, reprezentanci Śląska Cieszyńskiego: Henryk Kłuszyński i Tadeusz Reger oraz przedstawicielka Ligi Kobiet Galicji i Śląska – Zofia Moraczewska.
Po odbiciu przez armię austro-węgierską większości terenów Galicji, a także zajęcia przez wojska państw centralnych Królestwa Polskiego nastąpiła znacząca rozbudowa struktur organizacyjnych Naczelnego Komitetu Narodowego. Do najważniejszych agend centralnych NKN w październiku 1915 r. należały:
28 kwietnia 1916 dokonano rekonstrukcji Naczelnego Komitetu Narodowego. Jego prezesem został wówczas Leon Biliński, zaś jego członkami zostali wówczas reprezentanci następujących ugrupowań: Polskiej Partii Socjaldemokratycznej Galicji i Śląska (Emil Bobrowski, Herman Diamand, Jędrzej Moraczewski, Zygmunt Marek, Ignacy Daszyński, Artur Hausner), Polskiego Stronnictwa Postępowego (Aleksander Lisiewicz, Bronisław Laskowicki, Władysław Sikorski, Hipolit Śliwiński, Stanisław Downarowicz i Bronisław Pawlewski), Polskiego Stronnictwa Ludowego „Piast” (Klaudiusz Angerman, Franciszek Bardel, Władysław Długosz, Józef Rączkowski, Andrzej Średniawski, Wincenty Witos), Polskiej Organizacji Narodowej (Michał Sokolnicki, Tadeusz Kupczyński), Stronnictwa Społeczno-Narodowego (Zdzisław Słuszkiewicz, Antoni Wereszczyński), Polskiego Stronnictwa Demokratycznego (Ludomił German, Władysław Stesłowicz, Konstanty Srokowskim, Jan Zarański, Roman Krogulski, Edmund Zieleniewski, Jan Kanty Federowicz, Piotr Kossobudzki, Ignacy Steinhaus, Ernest Habicht, Władysław Czaykowski, Juliusz Leo), Stronnictwa Prawicy Narodowej (Jan Hupka, Jan Konopka, Edward Mycielski, Rudolf Starzewski, Tadeusz Starzewski, Zdzisław Tarnowski, Władysław Leopold Jaworski), podolaków (Mieczysław Urbański, Kazimierz Laskowski, Stanisław Dydyński, Włodzimierz Godlewski, August Krasicki, Michał Garapich, Aleksander Dąbski, Władysław Serwatowski, Władysław Dzieduszycki, Jan Potocki, Mieczysław Burzyński i Andrzej Lubomirski). W tym okresie następował dalszy rozwój struktur organizacyjnych, m.in. powstał wówczas: Departament Opieki (pod przewodnictwem Jana Hupki) oraz przedstawicielstwa zagraniczne. Powstawały także nowe periodyki i wydawnictwa, m.in. wydawane w Piotrkowie przez Departament Wojskowy "Wiadomości Polskie."Dokonano także odbudowy i rozbudowy struktur powiatowych w Galicji. 1 marca 1916 działały one w następujących powiatach: Biała, Bochnia, Borysław, Bohorodczany, Bolechów, Brzeżany, Bogumin, Brzesko, Chrzanów, Czerniowce, Chodorów, Dąbrowa, Dolina, Drohobycz, Dubiecko, Gorlice, Grybów, Gródek Jagielloński, Jarosław, Jasło, Jaworzno, Jordanów, Kęty, Kolbuszowa, Kołomyja, Kraków, Krosno, Krzeszowice, Kuty, Limanowa, Lubaczów, Łańcut, Maków, Mielec, Mszana Dolna, Morawska Ostrawa, Myślenice, Nisko, Nowy Targ, Nowy Sącz, Oświęcim, Przemyśl, Pilzno, Przemyślany, Ropczyce, Rzeszów, Radymno, Rudki, Skawina, Sucha, Sambor, Sanok, Schednica, Stebnik, Śniatyń, Stanisławów, Truskawiec, Tarnów, Tarnobrzeg, Wadowice, Wieliczka, Zagórz, Zator.
W kwestii rozwiązania sprawy polskiej NKN orientował się na Austro-Węgry i od początku zmierzał w kierunku utworzenia monarchii trialistycznej: Austro-Węgiersko-Polskiej. Z inicjatywy krakowskiego komitetu tworzone były Legiony Polskie walczące u boku armii austriackiej przeciwko Rosji. Polityka władz austriackich, pomimo przychylności cesarza Franciszka Józefa dla takiej koncepcji, była powstrzymywana przez Cesarstwo Niemieckie, odgrywające w sojuszu z Austro-Węgrami rolę dominującą i niechcące dopuścić do zjednoczenia ziem polskich zaboru rosyjskiego i austriackiego pod berłem Habsburga. Dla Berlina było to niepożądane ze względu na znaczące wzmocnienie pozycji Austrii i realne zagrożenie polską irredentą wobec ziem polskich zaboru pruskiego. Również Węgrzy obawiając się utraty własnej uprzywilejowanej pozycji w monarchii Habsburgów sprzeciwiali się koncepcji trialistycznej, Departamentem wojskowym NKN kierował płk Władysław Sikorski, reprezentujący stanowisko rozbudowy Legionów. W 1915 r. doszło do konfliktu pomiędzy Sikorskim i Piłsudskim, który sprzeciwiał się dalszemu werbunkowi do Legionów chcąc realizować swoją koncepcję licytacji sprawy polskiej wzwyż. W następnych latach doszło do upadku znaczenia NKN, które stopniowo utracił swoje zaplecze polityczne po opuszczeniu go w 1917 roku przez ludowców i socjalistów oraz Ligę Kobiet Galicji i Śląska.
Likwidacja NKN (1917-1920).
W związku z powołaniem Rady Regencyjnej, jako organu władzy zwierzchniej Królestwa Polskiego, zadeklarowano rozwiązanie NKN. Formalnie NKN został rozwiązany na posiedzeniu 15 października 1917 jednak okres jego likwidacji trwał do 19 sierpnia 1920 roku. M.in. 1 stycznia 1918 r. Rada Ministrów Królestwa Polskiego podporządkowana RR zawarła z NKN porozumienie o przekazaniu na rzecz jej Departamentu Stanu zagranicznych biur informacyjnych, zorganizowanych przez NKN.

</doc>
<doc id="524432" url="https://pl.wikipedia.org/wiki?curid=524432" title="Traktat w Jassach">
Traktat w Jassach

Traktat w Jassach – traktat pokojowy zawarty 9 stycznia 1792 w Jassach w Hospodarstwie Mołdawskim pomiędzy Imperium Rosyjskim a Imperium Osmańskim, kończący wojnę prowadzoną w latach 1787–1792.
Wobec wycofania się Austrii z wojny z Turcją (traktat w Sistowej 4 sierpnia 1791) Rosja była zmuszona przystąpić do rokowań pokojowych i ograniczenia swych celów terytorialnych. Preliminaria pokojowe zostały podpisane 11 sierpnia 1791 w Gałaczu. Negocjacje ze strony rosyjskiej prowadził Grigorij Potiomkin, a po jego śmierci Aleksandr Biezborodko, ze strony tureckiej wielki wezyr Jusup-pasza. Traktat potwierdzał postanowienia traktatu z Küczük Kajnardży (1774), wzmacniał pozycję Rosji nad Morzem Czarnym, na Kaukazie i na Bałkanach.
Postanowienia:
Zakończenie wojny rosyjsko-tureckiej umożliwiło Katarzynie II 18 maja 1792 rozpoczęcie wojny z Rzecząpospolitą dla obalenia Konstytucji 3 maja.

</doc>
<doc id="524433" url="https://pl.wikipedia.org/wiki?curid=524433" title="Gromobój (pociąg pancerny)">
Gromobój (pociąg pancerny)

Gromobój – improwizowany polski pociąg pancerny z okresu walk polsko-ukraińskich w latach 1918–1919.
Historia.
Pociąg ten powstał z inicjatywy kolejarzy z Zagórza w Fabryce Maszyn i Wagonów w Sanoku. Brał udział w walkach w rejonie węzła kolejowego w Zagórzu. 
7 lutego 1919 roku batalion polowy pułku piechoty ziemi rzeszowskiej przy wsparciu baterii haubic z Jasienia oraz pociągu pancernego „Gromobój” zdobył miejscowości Bandrów i Daszówkę.
W czasie likwidacji Republiki Komańczańskiej, „Gromobój” utrzymywał „porządek” na odcinku linii kolejowej Zagórz – Szczawne – Komańcza – Łupków.
Pancerz pociągu zbudowany był z ceglanych ścian, między którymi znajdował się żwir rzeczny.
Odznaka pamiątkowa.
Odznaka w kształcie tarczy herbowej, odlewana w jasnym brązie, srebrzona obustronnie w kąpieli, lekko oksydowana, minimalnie wypukła. Wymiary: 42 × 48 milimetrów, grubość około 2 milimetry. U góry daty: 8 XII 18 - 8 VIII 19. Pomiędzy datami wianek, z którego biją dwie zygzakowate linie piorunów. Pod wiankiem fantazyjny napis: Pancernik. Pod napisem wyobrażenie wozu bojowego, a pod nim napis: Gromobój. Odznaka noszona na śrubie.

</doc>
<doc id="524436" url="https://pl.wikipedia.org/wiki?curid=524436" title="Fever*Fever">
Fever*Fever

Fever*Fever to czwarty studyjny album J-pop grupy muzycznej Puffy AmiYumi. Album został wydany w 1999 roku.

</doc>
<doc id="524437" url="https://pl.wikipedia.org/wiki?curid=524437" title="Carmit Bachar">
Carmit Bachar

Carmit Maile Bachar (ur. 4 września 1974 w Los Angeles) – amerykańska piosenkarka, tancerka, modelka, aktorka i statystka. W latach 2003–2010 i od 2019 związana z zespołem The Pussycat Dolls.
Życiorys.
Urodziła się w Los Angeles jako córka Diny i Shlomo Nissina Bachara. Jej ojciec był pochodzenia żydowskiego izraelskiego, a matka miała korzenie holenderskie, indonezyjskie i chińskie. Urodziła się z rozszczepem wargi i podniebienia. Dorastała w Encino w Los Angeles. Oboje rodzice byli tancerzami; jej matka pracowała jako nauczycielka tańca w Bancroft Middle School of Performing Arts, a jej ojciec pracował z Elvisem Presleyem i Marcelem Marceau. Bachar występowała na arenie międzynarodowej jako gimnastyczka artystyczna przez 10 lat i zajęła 5 miejsce w amerykańskich próbach igrzysk olimpijskich w 1992. W swojej karierze rywalizującej w kadrze narodowej uczęszczała do Hamilton Academy of Music w Los Angeles, studiując muzykę, taniec, a także grę na pianinie i altówce. Przez lata przetrwała bez operacji rozszczepu i była również ofiarą znęcania się.
W 1995 dołączyła do zespołu The Pussycat Dolls w występach burleski. W 2002 przyprowadziła swoją przyjaciółkę Gwen Stefani na występ w programie Pussycat Dolls. Stefani zabrała ze sobą Rona Faira i Jimmy’ego Iovine’a z Interscope Records. Później Pussycat Dolls podpisał kontrakt w Interscope Records.
Bachar wystąpił w kilku filmach, w tym w komedii familijnej Stewarta Copelanda "Operacja „Hamburger”" (1997), filmie sensacyjno-przygodowym fantasy Chucka Russella "Król Skorpion" (2002), komedii sensacyjnej McG "" (2003), komedii romantycznej fantasy "Dziś 13, jutro 30" (2004) i komedii "Nadchodzi Polly" (2004). Tańczyła w klipach Beyoncé Knowles, Janet Jackson, Michaela Jacksona, The Black Eyed Peas, Justina Timberlake’a, Aaliyah i była dziewczyną Ricky’ego Martina w klipie „Livin’ la Vida Loca” (1999). Carmit prowadzi charytatywną fundację „Smile With Me” dla dzieci, które urodziły się z rozszczepem wargi.

</doc>
<doc id="524438" url="https://pl.wikipedia.org/wiki?curid=524438" title="Andre Stitt">
Andre Stitt

Andre Stitt (ur. 1958 w Belfaście) - brytyjski, północnoirlandzki artysta intermedialny, performer.
W latach 1976-1980 studiował na politechnice i uczelni artystycznej Uniwersytetu Ulsteru. Od 1976 roku jest aktywny jako artysta performance, od tego czasu zrealizował ponad sto koncepcji wystąpień. Podejmuje również aktywność na scenie muzycznej. Jest profesorem uczelni artystycznej Uniwersytetu Metropolitalnego w Cardiff w Walii. W swoich pracach podejmuje tematy trudne: doświadczeń traumatycznych, opresji, wolności, wykluczeń społecznych, globalizacji, społecznych konfliktów. Kilka razy prezentował swoje performance w Polsce.

</doc>
<doc id="524439" url="https://pl.wikipedia.org/wiki?curid=524439" title="Reprezentacja Korei Północnej w piłce nożnej mężczyzn">
Reprezentacja Korei Północnej w piłce nożnej mężczyzn

Reprezentacja Korei Północnej pierwszy mecz międzypaństwowy rozegrała 7 października 1956 roku. Od 1954 roku należy do AFC, a od 1958 do FIFA. Azjaci cztery razy wzięli udział w Pucharze Azji (1980, 1992, 2011, 2015) a ich najlepszym rezultatem było zdobycie czwartego miejsca w 1980 roku. W Mistrzostwach świata uczestniczyli dwa razy, w 1966 roku doszli aż do ćwierćfinału a w 2010 zakończyli udział na fazie grupowej.
Udział w międzynarodowych turniejach.
Mistrzostwa świata.
Występ na Mistrzostwach Świata 1966.
Dwa razy piłkarze drużyny narodowej Koreańskiej Republiki Ludowo-Demokratycznej grali w finałach mistrzostw świata. W 1966 roku na angielskich boiskach wystąpili po wygraniu rundy finałowej w której mierzyli się z reprezentacją Australii. Dwumecz o awans na mistrzostwa świata wygrali 9:2 (6:1, 1:3). Początkowo razem z reprezentacją Korei Północnej i Australii rywalizować miały jeszcze Korea Południowa, która wycofała się po tym jak przeniesiono turniej kwalifikacyjny z Japonii do Kambodży i Związek Południowej Afryki, który został wykluczony z powodu apartheidu. Na inaugurację turnieju zespół przegrał 0:3 ze Związkiem Radzieckim. W kolejnym meczu zremisował 1:1 z Chile, wyrównującą bramkę zdobył Pak Seung-zin w 88 minucie meczu. W trzecim przeciwnikami Koreańczyków byli Włosi, których trener, pewny łatwego zwycięstwa, wystawił na to spotkanie rezerwowy skład. Mecz zakończył się niespodziewaną wygraną Azjatów 1:0. Gola na wagę awansu z grupy strzelił w 42 minucie Pak Doo-ik. Drugim bohaterem tamtego spotkania był bramkarz Lee Chang-myung, który wiele razy ratował swoją reprezentację z opresji. W ćwierćfinale, mimo prowadzenia 3:0, Koreańczycy przegrali 3:5 z Portugalią dzięki dobrej postawie napastnika Eusébio, który trafił aż cztery gole. Bramki dla Korei zdobyli Pak Seung-zin, Lee Dong-woon, Yang Seung-kook a dla Portugalii, Eusébio i José Augusto.
Występ na Mistrzostwach Świata 2010.
Piłkarze KRLD zakwalifikowali się do MŚ 2010, rozgrywanych w Południowej Afryce. Reprezentacja kwalifikacje rozpoczęła od pierwszej rundy. Ograła w niej Mongolię 9:2 i awansowała do kolejnej rundy. W trzeciej fazie kwalifikacji Koreańczycy awansowali do czwartej rundy z drugiego miejsca w swojej grupie w której uzbierali 12 punktów. W kolejnej rundzie reprezentacja zajęła drugie miejsce w grupie i tylko dzięki lepszemu bilansowi bramek niż Arabia Saudyjska awansowała do turnieju finałowego Mistrzostw Świata. Drużyna przegrała na turnieju wszystkie trzy mecze. Pierwszy mecz na mundialu Korea przegrała z Brazylią 2:1 a honorowego gola strzelił Ji Yun-nam w 89 minucie meczu. Kolejny mecz był pierwszym w historii meczem który wyemitowała telewizja w Korei. Sam mecz okazał się katastrofą, bowiem Azjaci ulegli Portugalii aż siedmioma bramkami nie strzelając żadnej i na tablicy widniał wynik 7-0. Trzeci mecz rozegrany był przeciwko reprezentacji Wybrzeża Kości Słoniowej, który zakończył się wynikiem 3-0 na korzyść reprezentacji z Afryki. Był to ostatni mecz Koreańczyków na Mistrzostwach Świata, po którym musieli pojechać do domu z dorobkiem zero punktów i odpadnięciem już w fazie grupowej.
Puchar Azji.
Występy w Pucharze Azji.
Korea Północna cztery razy brała udział w Pucharze Azji. Najlepszy wynik zanotowała w 1980 roku, kiedy zajęła czwarte miejsce. W grupie rywalizowała z Iranem, Syrią, Chinami i Bangladeszem i zajęła drugie miejsce w grupie z dorobkiem sześciu punktów (Zwycięstwo = 2 pkt, remis = 1 pkt) i bilansem bramek 9:7. W półfinale Koreańczycy zmierzyli się z sąsiadami z południa, z Koreą Południową, mecz zakończył się wynikiem 2:1 na korzyść rywali. Koreańczycy wywalczyli awans do finału dopiero w ostatnich minutach meczu strzelając bramki w 80 i 89 minucie. W meczu o trzecie miejsce polegli z reprezentacją Iranu aż 3:0. Mecz odbył się 30 września 1980 roku w Kuwejcie. Ostatni raz Korea Północna wystąpiła w Pucharze Azji w 2015 odpadając w fazie grupowej z dorobkiem 0 punktów po trzech meczach. Obecnie reprezentacja uczestniczy w eliminacjach Pucharu Azji, turniej finałowy odbędzie się w 2019 roku w Zjednoczonych Emiratach Arabskich. Aktualnie drużyna uczestniczy w trzeciej i zarazem ostatniej rundzie kwalifikacji.

</doc>
<doc id="524441" url="https://pl.wikipedia.org/wiki?curid=524441" title="Melioracja agrotechniczna">
Melioracja agrotechniczna

Melioracja agrotechniczna (agromelioracja, zabiegi agromelioracyjne) – zabiegi uprawowe lub uprawowo-nawożeniowe o długotrwałym, zwykle kilkuletnim działaniu, mające na celu polepszenie właściwości fizyczno-chemicznych oraz stosunków wodnych w glebach niskoklasowych (wadliwych).
Polepszenie stosunków wodno-powietrznych i gospodarki wodnej uzyskuje się w agromelioracji poprzez zmianę właściwości fizycznych i wodnych podglebia (poprawienie struktury, zwiększenie retencji wodnej, zmniejszenie spływów powierzchniowych, zapobieganie erozji gleb). Melioracje agrotechniczne dotyczą bezpośrednio gleby, w odróżnieniu od melioracji technicznych (budowa kanałów, drenów, regulacja cieków) i melioracji fitotechnicznych (zadrzewianie, zakrzewianie i zadarnianie gruntów).
Niekiedy agromelioracje mogą zastąpić melioracje wodne.

</doc>
<doc id="524442" url="https://pl.wikipedia.org/wiki?curid=524442" title="Alexandre Guimaraes">
Alexandre Guimaraes



</doc>
<doc id="524444" url="https://pl.wikipedia.org/wiki?curid=524444" title="Jet-CD">
Jet-CD

Jet-CD (znany też jako "Jet") to trzeci album J-popowej grupy muzycznej Puffy AmiYumi. Album wydany został w 1998 roku (zobacz 1998 w muzyce).

</doc>
<doc id="524445" url="https://pl.wikipedia.org/wiki?curid=524445" title="Fever Fever">
Fever Fever



</doc>
<doc id="524447" url="https://pl.wikipedia.org/wiki?curid=524447" title="Nicole Scherzinger">
Nicole Scherzinger

Nicole Elikolani Valiente Prescovia Scherzinger (ur. 29 czerwca 1978 w Honolulu) – amerykańska piosenkarka, autorka tekstów, aktorka, tancerka, modelka i osobowość telewizyjna. Członkini zespołu The Pussycat Dolls. Była również związana z Eden’s Crush.
Życiorys.
Wczesne lata.
Urodziła się w Honolulu i do siódmego roku życia tam mieszkała. Jej matka, Rosemary, pochodzi z mieszanego małżeństwa ukraińsko-hawajskiego, ojciec zaś jest Filipińczykiem. Gdy miała 7 lat, w 1985, doszło do rozwodu rodziców. Matka wyszła ponownie za mąż za Amerykanina pochodzenia niemieckiego, Gary’ego Scherzingera, a rodzina przeniosła się do Louisville w stanie Kentucky, gdzie Nicole uczęszczała do miejscowej szkoły. Studiowała na Wright State University w Fairborn niedaleko miasta Dayton w stanie Ohio, naukę przerwała w 1999.
Jej matka była profesjonalną tancerką hula i uczyła Nicole tego tańca od najmłodszych lat. Nicole występowała na scenie nowojorskiego Broadwayu, już jako dziecko wygrywała wiele konkursów artystycznych, m.in. Festiwal Coca-Coli dla nastoletnich wokalistów. Wygrała show "Popstars". Była również członkiem grupy Eden’s Crush, który supportował na koncertach grupie N Sync oraz Jessice Simpson. W listopadzie 2007 r. Scherzinger w wywiadzie mówiła o jej czasie w Eden’s Crush tak:
Kariera z Pussycat Dolls.
W maju 2003 dołączyła do grupy burleskowej Pussycat Dolls, w której początkowo jedynie tańczyła, jednak z czasem zaczęła także nagrywać piosenki. Zespół osiągnął ogólnoświatowy sukces dzięki przebojom, takim jak „Don't Cha”, „Buttons”, „Stickwitu” i „When I Grow Up”, które dotarły do czołówki listy przebojów w Stanach Zjednoczonych. Album "PCD" pokrył się podwójną platyną w 2006. Nicole zaśpiewała jako liderka prawie we wszystkich piosenkach na albumie. W 2006 ujawniono, że The Dolls są pracownicami Interscope Records i otrzymują stałą pensję, dając wytwórni wysoki poziom kontroli nad finansami grupy i decyzjami biznesowymi. Scherzinger jest jedynym członkiem grupy, który napisał niektóre teksty piosenek na "PCD" – wspólnie z Karą DioGuardi i producentem Richem Harrisonem napisała tekst do piosenki „I Don't Need a Man”, podobnie było także z utworem „Buttons” – napisanym wspólnie z producentem Seanem Garrettem. Kolejna współpraca z DioGuardi przyniosła piosenkę „Flirt”, która stała się bonusem na "PCD", a później stała się B-side do „Buttons”. 
Była jedyną członkinią grupy, która miała wkład w pisanie piosenek także z drugiego albumu – "Doll Domination". Wraz z Pussycat Dolls nagrała piosenkę „Jai Ho (You Are My Destiny)” na potrzeby ścieżki dźwiękowej do filmu "Slumdog, Milioner z ulicy".
W 2019 wraz z zespołem ogłosiły, że ponownie będą razem występować – ich trasa koncertowa rozpoczęła się w kwietniu 2020.
Kariera solowa.
2005–2008: "Her Name Is Nicole".
Nie opuszczając The Pussycat Dolls, zaczęła karierę solową. W 2005 wystąpiła w nagraniach piosenkarzy, takich jak m.in. Shaggy, Vittorio Grigolo i Will Smith. W 2006 zaśpiewała gościnnie w piosence „Lie About Us” Avanta i hicie „Come to Me” P. Diddʼyego, który również razem z nim napisała. Od 2006 aż do końca 2008 r. pracowała nad swoim solowym albumem zatytułowanym "Her Name Is Nicole". W stacji MTV powiedziała:
Nagrała/napisała około 100 piosenek na potrzeby albumu, który miał być wydany w 2007 r. Z niewiadomych przyczyn datę wydania przesunięto na 16 października 2008 r., a następnie na 2009 r. W ostateczności album został wycofany z wydania. Nad płytą Nicole pracowała z wieloma producentami i tekściarzami (którzy także współpracowali przy albumach dla Pussycat Dolls). Sean Garrett i Polow da Don pracował nad „Whatever U Like”, który został wydany 24 lipca 2007 jako pierwszy singiel z albumu, ale utwór uzyskał tylko 57 miejsce w Kanadzie i 104 w USA. Drugim singlem było „Baby Love” wydane 10 września 2007 r. Singiel uzyskiwał dobre pozycje na całym świecie dochodząc do Top 15 w większości krajów, wliczając w to Zjednoczone Królestwo i Europę. Utwór ten został również zremiksowany i umieszczony na płycie Pussycat Dolls – "Doll Domination" jako bonus. Trzecim singlem była piosenka „Supervillain” napisana przez Rock City a wyprodukowany przez Mad Scientist, singel został wydany tylko na US iTunes w listopadzie 2007 r. Czwarty singiel, wyprodukowany przez Akona zatytułowany „Puakenikeni” także został wydany na iTunes w listopadzie, niestety piosenka zawiodła na listach przebojów.
Nicole współpracowała także z Timbalandem. Wyprodukował on min. „Physical”. Część tej piosenki została wykorzystana w filmie "". Wiele pozytywnych komentarzy choćby wśród internautów uzyskała piosenka „Just Say Yes”, napisana przez Garyʼego Lightbody z zespołu Snow Patrol. Piosenka jest lekka i spokojna z pulsującym, elektronicznym beatem. Kolejny artysta – Ne-Yo – dał Nicole dwie piosenki: „Happily Never After” – spokojną balladę (początkowo napisana dla Britney Spears), oraz „Save Me From Myself”. Komentując piosenkę „March”, Scherzinger powiedziała, że chce mocnego nagrania. „Ta piosenka jest o tym, by nigdy się nie poddawać (...)”. Na liście utworów albumu pojawiły się także takie utwory jak „When Your Falling” (napisana wspólnie z Akonem), „Powers Out” (wykonywana wspólnie ze Stingiem) i „I M.I.S.S. You” (napisana przez Pharrella Williamsa a wyprodukowana przez The Neptunes).
Nad przyszłością albumu stał znak zapytania gdy okazało się, iż Pussycat Dolls wydają drugi album, tym bardziej, że niektóre utwory z solowego krążka Scherzinger zostały zamieszczone na "Doll Domination" jak „Happily Never After”, „Who's Gonna Love You” czy „When I Grow Up” (początkowo piosenka Nicole). Scherzinger nagrała także demo piosenki „Punch You In Your Sleep” dla Christiny Milian. W kwietniu 2008, Scherzinger nagrała cover utworu „Rio” zespołu Duran Duran dla kampanii reklamowej Unilever Caress by promować balsam do ciała. Niedługo potem został nagrany do niego komercyjny teledysk, a w maju 2008 piosenka była udostępniona w internecie tylko do ściągnięcia. W 2008 r. na poparcie Baracka Obamy, była jednym z wielu muzyków przyczyniających się do powstania utworu will.i.am nazwanego „Yes We Can”. 5 września Scherzinger przyłączyła się do obsady złożonej z samych gwiazd, by wykonać na żywo piosenkę dobroczynną „Just Stand Up”.
W 2009 r. zespół Snow Patrol wydał swoją wersję „Just Say Yes”. W kwietniu w 2009 r. Nicole w wywiadzie dla magazynu "Billboard" zapytana o jej plany zawodowe odpowiedziała, że bieżąca sytuacja albumu jest w procesie pisania i na poziomie rozmów oraz że jeszcze nie zaczęła nagrywać utworów. Nicole zamierza wejść do studia jeszcze raz po zakończeniu trasy koncertowej z Pussycat Dolls – Doll World Domination Tour. Mówiąc o albumie powiedziała także, że będzie ponownie współpracować z Will.I.Am'em i Timbalandem a ponadto ma zamiar zaprosić do studia takich artystów jak Lady Gaga oraz A.R. Rahman. 5 kwietnia 2009 r. Scherzinger wykonała „America The Beautiful” na Wrestlemani XXV w Houston 16 września 2009 r. w internecie pojawił się remiks piosenki Pitbulla „Hotel Room Service”, w którym gościnnie zaśpiewała Nicole.
Od 2010: "Killer Love".
W 2010 r. Scherzinger dołączyła do obsady opery „Love Never Dies (Phantom of the Opera)”. Na stronie internetowej programu „The Sing Off”, w którym Nicole została jurorką, ukazała się informacja o tym, że liderka PCD nagrywa właśnie tytułowy utwór z tej właśnie opery. 6 stycznia 2010 r. Nicole razem z Cobra Starship wykonała piosenkę Good Girls Go Bad na People’s Choice Award. 22 stycznia 2010 r. Nicole wzięła udział w charytatywnym przedsięwzięciu . Jej zadaniem, tak jak wielu innych gwiazd, było odbieranie telefonów od osób, które chciały pomóc osobom poszkodowanym przez trzęsienia ziemi w Haiti. 12 lutego 2010 r. ukazała się nowa wersja piosenki "We Are the World", nagrana specjalnie na rzecz ofiar tego trzęsienia, w której pojawiła się także Nicole.
Na początku 2010 r.,"Radio 1" dodało album Nicole do nadchodzących albumów w 2010 r., nadal zatytułowany "„Her Name Is Nicole”". "Contactmusic.com" doniósł, że Nicole znów współpracuje z Ne-Yo, który poprzednio współpracował ze Scherzinger nad takimi utworami, jak: „Save Me From Myself” i „Happily Never After”. 26 stycznia 2010 r. zostało ujawnione, że Jay Sean i Nicole pracują wspólnie nad czymś w studiu. Film, który wspólnie nagrali, najpierw został zamieszczony na twitterze, a później w internecie. Wideo pokazuje parę, która dobrze się bawi w studio nagraniowym "Hit Factory (Criteria)" w Miami na Florydzie. Ujawnione zostały informacje, że Nicole pracowała z Chuckiem Harmonym, który wcześniej był odpowiedzialny
za produkcję Russian Roulette Rihanny, Year Of The Gentleman – albumu Ne-Yo oraz Growing Pains – albumu Mary J. Blige.
Podczas ostatniego wywiadu w "„Good Day L.A.”", Scherzinger poinformowała, że jej nowy singiel nosi nazwę „Nobody Can Change Me”. Opisała go jako „inspirującą, podnoszącą na duchu piosenkę”. Wyjaśniała także, że: „Singiel jest inspirującą piosenką, więc jest niemal jak Pussycat Dolls, ale tylko ja śpiewam (...)”. Piosenka zadebiutowała w radiu KISS-FM w programie "„On air with Ryan Seacrest”". Na początku czerwca br. Nicole i producent muzyczny RedOne poinformowali na swoich kontach na Twitterze, że wspólnie pracują nad piosenką "„Magic”" na południu Francji. 21 lipca 2010 r. RedOne powiedział, że jest odpowiedzialny za produkcję nowego albumu Scherzinger oraz że prace nad nim dobiegają końca. W ostatnim swoim wywiadzie, RedOne poinformował, że singiel Nicole zostanie wydany na przełomie września i października. W wywiadzie z Perezem Hiltonem, Nicole powiedziała, że jej nowy singiel, zostanie wydany jesienią. 8 października 2010 r. na swoim oficjalnym Twitterze Nicole napisała, że rozpoczyna zdjęcia do teledysku do jej nowego singla „Poison”, który zostanie wydany 15 października 2010 r. w Wielkiej Brytanii. 19 grudnia 2010 r. Nicole potwierdziła, że jej drugi singiel będzie nosił nazwę „Don't Hold Your Breath”. 2 marca 2011 r. na stronie internetowej gazety The Sun została ujawniona okładka i tytuł albumu: "Killer Love". Oficjalnie album został wydany 20 marca 2011 r. w Wielkiej Brytanii.
Od 22 marca do 25 maja 2010 r. brała udział w dziesiątej edycji programu "Dancing with the Stars" (znanego w Polsce jako "Taniec z gwiazdami"). Jej partnerem tanecznym był Derek Hough, z którym zajęła 1. miejsce. Od sierpnia 2012 roku jest jurorką programu "The X Factor" w Wielkiej Brytanii.

</doc>
<doc id="524450" url="https://pl.wikipedia.org/wiki?curid=524450" title="Bogurodzica">
Bogurodzica



</doc>
<doc id="524453" url="https://pl.wikipedia.org/wiki?curid=524453" title="Charyzma">
Charyzma

Charyzma (gr. "chárisma" „dar”) – termin zaczerpnięty z teologii, gdzie określał jednostki obdarowane łaską boską, „darem bożym”, obecnie rozumiany jest jako:
Termin „charyzma” jest używany w odniesieniu do lidera i cech, w jakie został on wyposażony czy które posiada, nie nawiązując do celów, do jakich on zmierza, czy motywów, jakimi się kieruje.
Władza lidera nie jest ograniczona normami prawnymi, opiera się na jego autorytecie, a wsparta jest wąską grupą ludzi osobiście przez lidera wybranych.
Konkretne znaczenie terminowi „charyzma”, a właściwie panowaniu charyzmatycznemu nadał socjolog niemiecki Max Weber. Stwierdził on, iż istnieją trzy typy panowania: "tradycyjne, legalne, charyzmatyczne". To ostatnie cechuje się niestabilnością. Ma ono charakter przejściowy i niejednokrotnie pozostaje wytworem zmian społecznych o charakterze rewolucyjnym. Z czasem może nastąpić zjawisko „spowszednienia” charyzmy i przekształcenia się panowania charyzmatycznego w jeden z dwóch pozostałych typów panowania.
„Stan kolektywnego zagrożenia” sprzyja pojawieniu się przywództwa charyzmatycznego. Psychologiczny stan społeczeństwa jako całości staje się kluczem do zrozumienia mechanizmu tego procesu, którego widocznym efektem jest pojawienie się nowego katalogu wartości czy nowych form kolektywnej identyfikacji. Władza oparta na charyzmie ma tendencję stawania się niedemokratyczną, gdyż liderzy żądają uznania swych właściwości i wcale nie muszą reprezentować interesów czy opinii swych zwolenników. Ten typ władzy ma charakter przejściowy i personalny. Z reguły trudno znaleźć następcę dla charyzmatycznego lidera i w efekcie następuje powrót do zwykłego, zinstytucjonalizowanego stylu kierowania społecznością.
W nauce o polityce często używane jest pojęcie charyzmy sytuacyjnej. Nie ma ona nic wspólnego z mesjanistycznymi właściwościami liderów charyzmatycznych, choć może wywołać charyzmatyczną reakcję. W tym przypadku na plan pierwszy przy ocenie lidera wysuwają się cele oraz motywy, jakimi się kieruje, a nie jego cechy osobowościowe. Społeczeństwa, które znalazły się w sytuacji kryzysowej, są szczególnie skłonne do postrzegania lidera politycznego jako osoby o niespotykanych kwalifikacjach. Lojalność wynika z faktu oferowania przez niego programu ocalenia społecznego czy nowej wizji społeczeństwa. Tego typu charyzma była bardzo istotnym elementem stylu kierowania państwem w przypadku Konrada Adenauera w Niemczech, de Gaulle’a we Francji czy A. de Gasperiego we Włoszech.

</doc>
<doc id="524454" url="https://pl.wikipedia.org/wiki?curid=524454" title="Steve Sampson">
Steve Sampson

Steve Sampson (ur. 19 stycznia 1957 roku w Salt Lake City), amerykański piłkarz i trener piłkarski. W latach 80. był szkoleniowcem klubów amatorskich, a od 1990 do 1994 roku członkiem komitetu organizacyjnego finałów mistrzostw świata 1994. W czasie tego turnieju pomagał Veliborowi Milutinoviciowi w prowadzeniu reprezentacji USA. Po mistrzostwach Milutinović podał się do dymisji i nowym trenerem kadry został Sampson. Awansował z nią do Mundialu 1998, ale na francuskich boiskach Amerykanie przegrali wszystkie mecze i szkoleniowiec musiał odejść. Od 2002 do 2003 roku był selekcjonerem reprezentacji Kostaryki. Obecnie pracuje jako pierwszy trener w Los Angeles Galaxy.

</doc>
<doc id="524455" url="https://pl.wikipedia.org/wiki?curid=524455" title="Park Decjusza">
Park Decjusza

Park Decjusza – park znajdujący się w Krakowie, na terenie Woli Justowskiej w Dzielnicy VII Zwierzyniec, pomiędzy ulicą Królowej Jadwigi a ulicą 28 Lipca 1943 roku.
Historia.
Park został założony ok. 1535 roku wraz z willą Decjusza jako miejsce wypoczynku sekretarza króla Zygmunta Starego, Justa Ludwika Decjusza. Projektem parku zajęli się włoscy architekci (m.in. Jan Cini, Zenobiusz Zanotti). W XVI wieku w części północnej posiadłości był to ogród włoski (wczesnorenesansowy), kwaterowy, tarasowy, z sześcioma średniej wielkości i dwoma mniejszymi kwaterami, ze stawami i rozlewiskami w dolinie Rudawy, z młynem i hamernią. Ogród ulegał przekształceniom w czasie przebudowy wilii przez następnych właścicieli, przez ogród barokowy (francuski), po ogród angielski typu krajobrazowego w XIX wieku wykorzystujący walory krajobrazowe otoczenia. Teren od wschodu, na osi widokowej w kierunku Wawelu, zajmowały klomby, pasmo drzew i figura św. Andrzeja. Od strony północnej między tarasem wilii i oficyną znajdowały się kamienne mury otaczające rozarium, połączone z domem gankiem podziemnym. Dalej na północ, na osi widokowej ku Bronowicom, powstała nowa, parkowa kompozycja. Występował tu swobodny układ ścieżek, które wiły się między klombami, zagajnikami, stawem oraz płynącym potokiem (obecnie okresowy). Wzdłuż potoku postawiono mur z łamanego kamienia wapiennego z przepustem, z beczkowym sklepieniem z cegły. Od strony zachodniej aleja prowadziła do Lasu Wolskiego i skałek rezerwatu Panieńskich Skał.
Park w drugiej połowie XIX wieku dalej był zmieniany, przesunięto drogę w miejsce obecnej ulicy 28 Lipca 1943 roku (wjazd do wilii od strony południowej), powstał też ogród zimowy od strony północnej. W latach I wojny światowej wojska austriackie przejęły posiadłość na kwaterunek, co wiązało się z dewastacją wnętrza willi oraz doszło do wycinki większości drzew na potrzeby armii. W 1918 roku, po śmierci Marcelego Czartoryskiego (syna Marceliny Czartoryskiej), ówczesnego właściciela posiadłości, willę z przeznaczeniem na pensjonat zakupiła Spółka Wola Justowska. Po zakończeniu działań wojennych podejmowała ona próby przywrócenia świetności tego miejsca, także na terenie parku.
Charakterystyka, stan obecny (2022).
W latach 90. XX wieku i przejęciu obiektów przez Gminę Miejską Kraków podjęto działania rewaloryzacyjne i przywrócono dawny stan willi z czasów przebudowy realizowanej przez Marcelinę Czartoryską według projektu Tadeusza Stryjeńskiego. Rewaloryzacji poddano także oficynę zw. Domem Łaskiego (prace ukończono w 1998 roku). W 2000 roku wybudowana została nowa oficyna zwana Domem Erazma, którą przeznaczono na hotel. W 1995 roku Miasto Kraków przekazało willę Stowarzyszeniu Willa Decjusza. Do 2018 roku zielenią w parku zajmował się Zarząd Infrastruktury Komunalnej i Transportu w Krakowie, obecnie po przekształceniach Zarząd Zieleni Miejskiej.
Park zajmuje niecałe 10 ha powierzchni. Drzewostan parku to zbiór kilkuset drzew różnego rodzaju i wielkości, osiem z nich jest wpisanych do rejestru pomników przyrody na terenie miasta Krakowa (stan na 2020 rok):
Część drzewostanu nie wpisana do rejestru to pozostałość szpalerów lipowych lub grabowych. Występują tu także duże zespoły skrzydłorzecha kaukaskiego (30 sztuk przy Galerii Chromego i 6 sztuk przy Domu Łaskiego, które w pierśnicy mają 270 i 295 cm. W parku znajduje się również lipa szerokolistna odmiany strzępiastej, dwupniowa o obwodach 120 i 140 cm.
Występują tu także krzewy: leszczyna, bez czarny, głóg, berberys, ligustr, jaśmin. 
W murawie spotyka się wiosną zawilca gajowego i żółtego, konwalię majową, miodunkę, poziomkówkę indyjską.
Ptaki, które można zobaczyć w parku przylatują tu z pobliskiego Lasu Wolskiego. Są to: sroki, gawrony, kawki, wrony siwe, sójki, kosy, szpaki, dzięcioły zielone i duże, gołębie grzywacze, sikorki i wróble. Spotyka się tu także inne zwierzęta jak wiewiórki, kuny leśne, jeże, czasem lisy. One także przybywają do parku z Lasu Wolskiego.
Na terenie parku znajdują się:

</doc>
<doc id="524457" url="https://pl.wikipedia.org/wiki?curid=524457" title="Ośmiornica olbrzymia">
Ośmiornica olbrzymia

Ośmiornica olbrzymia ("Enteroctopus dofleini") – gatunek głowonoga z rodziny ośmiornicowatych (Octopodidae), jedna z największych ośmiornic, opisana przez Wülkera w 1910 r. Jest poławiana w celach konsumpcyjnych. Dawniej była powszechnie wykorzystywana jako przynęta.
Występowanie.
Zasięg występowania tego gatunku obejmuje północną część Oceanu Spokojnego od Japonii po Aleuty i Baja California. Obserwowane są zazwyczaj na głębokościach do ok. 110 m p.p.m., ale mogą schodzić na głębokość ok. 1500 m.
Budowa ciała.
Ośmiornica olbrzymia ma czerwonawobrązowe ciało. Cztery pary ramion, połączone u nasady krótką błoną. Ciało waży zwykle do 60 kg, a długość worka trzewiowego to przeciętnie 50-60 cm. Rekord wynosi 272 kg i 9,6 m rozpiętości ramion. 
Tryb życia.
Ośmiornica olbrzymia prowadzi drapieżny tryb życia. Zjada małże, kraby, ryby i kałamarnice. Posiada wiele środków obrony, takich jak: wytwarzana przez nią sepia, kamuflaż, jad, duża prędkość. 
Osobniki tego gatunku żyją do 5 lat. Prowadzą samotniczy tryb życia na areale około 5 km².

</doc>
<doc id="524462" url="https://pl.wikipedia.org/wiki?curid=524462" title="Die Another Day (singel)">
Die Another Day (singel)

Die Another Day – pierwszy singel ze ścieżki dźwiękowej do filmu "Die Another Day", wydany w październiku 2002 roku. Piosenka później trafiła także na album Madonny "American Life". Na listach przebojów w USA najwyżej był na 8 miejscu (Billboard), natomiast w Wielkiej Brytanii na 3 (Top 75 Singles). Madonna poza nagraniem motywu przewodniego do 20 odcinka przygód Jamesa Bonda zagrała w nim także epizodyczną rolę Verity, instruktorki szermierki o homoseksualnych skłonnościach. „Die Another Day” przez 11 tygodni był najlepiej sprzedającym się singlem w USA. Poza tym singel był na pierwszym miejscu list przebojów w Hiszpanii przez 4 tygodnie.
Piosenka.
Napisana i wyprodukowana przez duet Madonna - Mirwais Ahmadzaï, skomponowana w tonacji c-moll. Tekst opowiada o wewnętrznej walce człowieka z różnymi obliczami jego własnego ego. Spośród motywów przewodnich filmów o Jamesie Bondzie piosenka wyróżnia się nowoczesną aranżacją i elektronicznym brzmieniem. Utwór uzyskał nominację do nagrody Złoty Glob w kategorii „Najlepsza Piosenka Oryginalna” w 2003 roku.
Teledysk.
Podobnie jak w powstałym rok wcześniej teledysku „What It Feels Like for a Girl” jest w nim wiele przemocy. Madonna występuje tu w trzech rolach. Główna bohaterka, podobnie jak James Bond w czołówce filmu, jest torturowana przez koreańskich żołnierzy; natomiast dwa przeciwstawne oblicza jej osobowości toczą walkę w Muzeum Jamesa Bonda. W sali białej znajdują się przedmioty związane bezpośrednio z jego osobą, natomiast w sali czarnej gadżety związane z jego przeciwnikami. Na ciele głównej bohaterki pojawiają się rany podobne do tych, które zadają sobie nawzajem przeciwstawne osobowości. Wideoklip należy do najdroższych w karierze Madonny. Koszt jego realizacji przekroczył sumę 6 milionów $ a zdjęcia trwały 3 dni.

</doc>
<doc id="524464" url="https://pl.wikipedia.org/wiki?curid=524464" title="Mątwa zwyczajna">
Mątwa zwyczajna

Mątwa zwyczajna, mątwa pospolita ("Sepia officinalis") – najpospolitszy gatunek mątwy, znany i użytkowany gospodarczo od starożytności. Jest przyrządzana w rozmaity sposób dla celów konsumpcyjnych. Zawartość jej gruczołu czernidłowego była wykorzystywana do sporządzania barwnika zwanego sepią.
Długość ciała: 30–45 cm, masa ciała do 5 kg.
Mątwa zmienia kolor zarówno, aby się ukryć przed zagrożeniem, jak i po to by przywabić partnera podczas pory godowej.

</doc>
<doc id="524468" url="https://pl.wikipedia.org/wiki?curid=524468" title="Żółta prasa">
Żółta prasa



</doc>
<doc id="524469" url="https://pl.wikipedia.org/wiki?curid=524469" title="Przydacznia olbrzymia">
Przydacznia olbrzymia

Przydacznia olbrzymia ("Tridacna gigas") – największy gatunek małża na świecie. Żyje w Pacyfiku, w okolicach Wielkiej Rafy Koralowej, oraz w Oceanie Indyjskim. Maksymalna długość to 1,5 metra. Masa ciała może osiągać 320 kg. Żywi się głównie poprzez glony symbiotyczne, a także planktonem odfiltrowanym z wody.
Łowiona ze względu na smaczne mięso. W rejonie Filipin została niemal całkowicie wytępiona przez rybaków.

</doc>
<doc id="524474" url="https://pl.wikipedia.org/wiki?curid=524474" title="Żarłacz biały">
Żarłacz biały

Żarłacz biały, rekin biały, rekin ludojad, żarłacz ludojad ("Carcharodon carcharias") – gatunek ryby chrzęstnoszkieletowej z rodziny lamnowatych (Lamnidae), jedyny żyjący współcześnie przedstawiciel rodzaju "Carcharodon", jeden z największych rekinów drapieżnych. Poławiany komercyjnie i sportowo.
Występowanie.
Gatunek kosmopolityczny spotykany w większości ciepłych (od tropikalnych do umiarkowanych) wód oceanicznych na różnych głębokościach – w wodach szelfowych, od przypowierzchniowych do głębokości ponad 1200 m. Wpływa również do wód chłodniejszych. Starsze osobniki spotykane są w wodach pelagialnych.
Budowa.
Ciało krępe, wrzecionowate, silnie umięśnione, osiąga przeciętnie długość do 6 metrów, przy masie do 2 ton (samice większe od samców). Maksymalna potwierdzona długość to 7,2 m przy masie 3,4 tony. Wcześniej – w 1870 i w 1930 – zanotowano dwa osobniki o długości ok. 11 m jednak wyniki te były później kwestionowane. Żarłacz tygrysi osiąga podobną długość przy mniejszej masie ciała. Żarłacz biały ma krótki, tępostożkowy pysk, małe oczy i małą tryskawkę. Zęby duże, trójkątne, o ostrych, piłkowanych krawędziach. Wysokość zębów dochodzi do 5 cm a ich liczba do 128. Grzbiet ciemno- lub niebieskoszary, brzuch jasnoszary do białego.
Tryb życia.
Żarłacz biały ma bardzo czuły węch. Potrafi wyczuć jedną kroplę krwi w 115 l wody. Pływa zwinnie i szybko, z prędkością sięgającą nawet 40 km/h. Żywi się dużymi rybami, żółwiami morskimi, poluje na foki i delfiny. Samica rodzi do 30 młodych o długości 36 cm. Jest jedynym rekinem wystawiającym głowę ponad powierzchnię wody w celu obserwowania ofiary.
Ataki na człowieka.
Żarłacz biały uważany jest za najbardziej niebezpiecznego z rekinów. Opinię taką wzmacniają publikowane dane na temat liczby ataków na terenach kąpielisk między innymi południowej Australii, Nowej Zelandii, Stanów Zjednoczonych i południowej Afryki, a więc na terenach występowania tego gatunku. Analiza tych danych wskazuje jednak, że człowiek nie jest "przysmakiem" żarłacza białego. Odnotowywane ataki należy raczej traktować jako "pomyłki" drapieżnika. Wskazuje na to sposób gryzienia w czasie ataku. Rekin nie rozrywa ofiary, lecz gryzie i w większości wypadków odpływa, pozwalając ofierze przeżyć. Nie należy również wykluczać ataków powodowanych chęcią obrony swojego terytorium.
Statystycznie, roczna liczba ataków ze skutkiem śmiertelnym dokonanych przez psy na terenie Stanów Zjednoczonych jest większa od liczby podobnych ataków dokonanych przez żarłacze białe w ciągu ostatnich 100 lat. .

</doc>
<doc id="524475" url="https://pl.wikipedia.org/wiki?curid=524475" title="Walet">
Walet

Walet (z franc. "valet" = giermek, pot. jopek) – karta do gry przedstawiająca najczęściej wizerunek młodego mężczyzny, zwykle giermka, rycerza lub młodego arystokratę lub księcia. W tradycyjnej hierarchii ważności kart walet funkcjonuje jako 11 karta; umiejscowiony jest między 10 a damą (w taliach tarotowych między 10 a jeźdźcem). Waleta zalicza się (obok króla i damy) do tzw. figur, gdzie jest on najmłodszą z nich. Talia kart do gry zawiera cztery walety, po jednym w każdym kolorze (trefl, karo, kier i pik). Odpowiednikiem waleta w tradycyjnych kartach polskich jest niżnik.
Oznaczanie waletów.
Walet posiada różne oznaczenia, w zależności od tego, w jakiej wersji językowej wyprodukowano daną talię:
W Polsce waleta od litery J nazywa się popularnie "jopkiem", "jupkiem" lub "józkiem". W języku angielskim funkcjonuje także inne słowo oznaczające waleta - "knave", jednak oznaczenie od tego słowa jest bardzo rzadko używane z uwagi na możliwość pomylenia z oznaczeniem króla ("K") lub jeźdźca ("Kn").

</doc>
<doc id="524477" url="https://pl.wikipedia.org/wiki?curid=524477" title="Mircza Stary">
Mircza Stary

Mircza Stary, rum. "Mircea cel Bătrân" (ur. 1358, zm. 31 stycznia 1418) – hospodar wołoski w latach 1386-1418 z dynastii Basarabów, syn hospodara Radu I.
Rodzina.
Był synem hospodara wołoskiego Radu I. Jedyną w pełni potwierdzoną źródłowo żoną Mirczy jest Mara, nieznanego pochodzenia. Dała mu syna Michała, panującego na Wołoszczyźnie w latach 1418-1420. Z jego licznych dzieci, pochodzących ze związków małżeńskich i pozamałżeńskich, na tronie wołoskim zasiedli także: Radu II Praznaglava, Aleksander Aldea i Wład Diabeł.
Panowanie.
Objąwszy tron w 1386 po śmierci brata, Dana I Mircza próbował uniezależnić Wołoszczyznę od Węgier, uważających ją za obszar im podległy. Od 1389 roku, za pośrednictwem hospodara mołdawskiego Piotra Muszatowicza, prowadził rozmowy z królem Polski Władysławem Jagiełłą, które zaowocowały zawartym w 1390 roku antywęgierskim sojuszem z Polską.
Rozpoczęta dzięki zabezpieczeniu się od strony Węgier ekspansja wołoska na tereny Dobrudży spowodowała konflikt z Turcją, co w połączeniu ze zmianą na tronie mołdawskim, na którym zasiadł skonfliktowany z Jagiełłą Roman I (hospodar mołdawski), spowodowało zwrot w stosunkach wołosko-węgierskich. Mircza wprawdzie powstrzymał najazd turecki zwyciężając w bitwie pod Rowinami (10 października 1394), niemniej zagrożenie tureckie wciąż pozostawiło silne (jeszcze w 1393 została utracona Dobrudża), co zmusiło Mirczę do zawarcia sojuszu z królem Węgier, Zygmuntem Luksemburskim. Traktat podpisano w marcu 1395 (odzyskując przy tym zapewne tereny stracone przez Radu I, a także zamek Bran).
Pomoc ze strony Węgier okazała się konieczna niemal natychmiast. W tym samym 1395 Mircza został pozbawiony tronu hospodarskiego przez swego bratanka Włada Uzurpatora, wykorzystującego niezadowolenie z rosnącej pozycji Mirczy wśród lokalnych bojarów, a także mającego poparcie Mołdawii, Turcji i Polski (uznał jej zwierzchnictwo). Pierwszy atak Mirczy na Włada, wsparty przez Węgry zakończył się jednak niepowodzeniem - mimo początkowych sukcesów Mirczy Wład zdołał go pokonać sięgając po pomoc turecką. Dopiero w 1396 Wład został obalony przez bojarów wołoskich, których przeraziło tureckie zwycięstwo pod Nikopolis i opanowanie przez nich terenów na południe od Dunaju. Mircza (który uczestniczył w bitwie pod Nikopolis, gdzie krzyżowcy ponieśli klęskę m.in. wskutek nieusłuchania jego rad) powrócił wówczas na tron wołoski, a rok później zdołał odeprzeć kolejną interwencję turecką.
W 1401 Mircza rozpoczął działania wojenne przeciwko Turcji, zdobywając tereny za Dunajem, m.in. ważny port Kilia oraz Silistrię i docierając do Morza Czarnego. Korzystał z faktu pogrążenia się Turcji w wojnie domowej po klęsce pod Ankarą. W 1409 wdał się nawet aktywnie w spory dynastyczne w Imperium Osmańskim, udzielając pomocy, także militarnej, pretendującemu do sułtańskiego tronu Musie. Wydał nawet za niego swą córkę. Musa, odniósłszy sukces wynagrodził Mirczę licznymi nadaniami terytorialnymi.
Wołoszczyzna oddaliła się wtedy politycznie od Węgier i ponownie zbliżyła z Polską. W 1411 roku Mircza zawarł sojusz z Jagiełłą, skierowany przeciw Zygmuntowi Luksemburskiemu. W tym czasie władza Musy w Turcji jęła słabnąć a szala zwycięstwa przechyliła się na korzyść Mehmeda I. W początkach roku 1413 Mircza, przewidując rychły upadek Musy, odstąpił go, usiłując nawiązać przyjazne stosunki z Mehmedem. Ten jednak po pokonaniu Musy doprowadził do wybuchu konfliktu, którego zarzewiem były prawdopodobnie zadunajskie posiadłości Mirczy, które hospodar począł rychło tracić. W 1415 Mircza zdołał doprowadzić do porozumienia (za cenę haraczu), lecz rok później poparł kolejnego pretendenta do tronu tureckiego, Mustafę (ekspedycja Mirczy dotarła aż do Salonik). Spowodowało to skierowanie na Wołoszczyznę odwetowej wyprawy tureckiej. Konflikt turecko-wołoski trwał aż do śmierci Mirczy w 1418.
Mecenat.
Mircza ufundował wiele monastyrów i cerkwi, między innymi słynny zespół klasztorny w Cozia (1388), gdzie został pochowany i gdzie zachowały się jeszcze malowidła ścienne z tamtych czasów. Był również fundatorem klasztoru w Snagov, w którym, według legendy, mają spoczywać szczątki jego wnuka, Włada Palownika.
Znaczenie.
Mircza Stary jest uważany za jednego z najwybitniejszych władców w historii państw rumuńskich. Uznawany jest za wybitnego męża stanu i dowódcę, czego dowodem miały być jego sukcesy, które doprowadziły do znacznego poszerzenia granic jego państwa. Pod koniec życia jednak musiał on uznać wyższość potęgi tureckiej i zapoczątkował zwyczaj okupywania pokoju ze strony tego sąsiada. Po jego śmierci Wołoszczyznę ogarnął silny kryzys polityczny.

</doc>
<doc id="524480" url="https://pl.wikipedia.org/wiki?curid=524480" title="Osobliwość (astronomia)">
Osobliwość (astronomia)

 
Osobliwość – punkt lub linia, gdzie przyspieszenie grawitacyjne lub gęstość materii są nieskończone.
Z opisu ewolucji Wszechświata określonej przez metrykę Robertsona-Walkera wynika, że osobliwość powinna istnieć na początku Wielkiego Wybuchu.
Według ogólnej teorii względności osobliwości znajdują się w środku czarnych dziur. Według prof. Jerzego Sikorskiego „Teoria względności opisując zapadanie się czarnej dziury przewiduje, że cała materia tworząca taki obiekt skupia się w końcu w centralnym punkcie – tzw. osobliwości – osiągając nieskończone gęstości”.

</doc>
<doc id="524481" url="https://pl.wikipedia.org/wiki?curid=524481" title="Manta (ryba)">
Manta (ryba)

Manta, diabeł morski ("Manta birostris") – gatunek ryby orleniokształtnej, największy przedstawiciel mantowatych.
Zasięg występowania.
Żyje w morzach tropikalnych wokół południowej Afryki, od południowej Kalifornii do Peru, od Karoliny Północnej do południowej Brazylii oraz w Zatoce Meksykańskiej oraz Australii. Najczęściej w wodach przybrzeżnych w pobliżu raf, czasem spotykana na głębszych wodach.
Opis.
Osiąga długość 3–5 m, rozpiętość płetw 7 m (maksymalnie 9,1 m) i masę ciała 2 ton (maksymalnie 3 tony). Ma dwie tzw. "płetwy głowowe" po bokach głowy, służące do nagarniania planktonu w stronę otworu gębowego. Nie ma płetwy grzbietowej ani ogonowej. Krótki, biczowaty ogon bez kolca typowego dla większości orleniokształtnych. Szczeliny skrzelowe – pięć par – położone są na spodniej stronie ciała. Samice mają szersze płetwy piersiowe.
Żywi się głównie planktonem, ale zjada również małe i średniej wielkości ryby.
Manty są najczęściej spotykane samotnie lub w parach, rzadziej w małym stadzie. Często wyskakują ponad powierzchnię, nawet na wysokość 1,5 m i z hukiem opadają na wodę. Prawdopodobnie w ten sposób uwalniają skórę od pasożytów.
Dojrzałość płciową osiągają ok. 5 roku życia. Okres godowy odbywa się w wodach tropikalnych, wokół raf, na głębokości 10–20 m, od grudnia do kwietnia. Ciąża trwa 13 miesięcy, po czym samica rodzi jedno, czasami dwa młode przystosowane do samodzielnego pływania. Małe manty zaraz po urodzeniu ważą ok. 11 kg i mają ponad 1 metr długości.
Manty żyją w symbiozie z gatunkami ryb wargaczowatych i podnawkowatych, które czyszczą ich skórę z pasożytów.

</doc>
<doc id="524484" url="https://pl.wikipedia.org/wiki?curid=524484" title="Park Krakowski im. Marka Grechuty">
Park Krakowski im. Marka Grechuty

Park Krakowski im. Marka Grechuty – park miejski w Krakowie, znajdujący się w Dzielnicy V Krowodrza pomiędzy ulicami Czarnowiejską (na południu), Szymanowskiego (na zachodzie), placem Inwalidów i Królewską (na północy) i aleją Adama Mickiewicza (na wschodzie). Powierzchnia parku wynosi 5,34 ha, według innych źródeł 4,77 ha.
Historia.
Park został założony poza ówczesnymi granicami Krakowa, na terenie Czarnej Wsi oraz w niewielkim zakresie Nowej Wsi przez Stanisława Rehmana - przedsiębiorcę oraz restauratora, a także w owym czasie radnego miejskiego jako odpowiedź na potrzeby nowego miejsca wypoczynku i rozrywki mieszkańców Krakowa. W 1885 roku Rehman wydzierżawił od wojska z przeznaczeniem na park obszar o powierzchni ok. 7 ha w pasie fortyfikacyjnym u wylotu ulicy Karmelickiej. Park został otwarty w 1887 roku. 
Na podstawie studiów historycznych wyodrębnia się cztery fazy rozwoju Parku Krakowskiego;
Faza I.
Trwała od 1885 do ok. 1938 roku. Park Krakowski miał wówczas charakter zapewniającego mieszkańcom rozrywki ogrodu ludowego (tzw. „foksal”), powstałego na wzór wiedeńskich. Dominowała kompozycja geometryczna, w której w północnej części parku zlokalizowano centralny ośmiokątny plac i obiekty rozrywkowe m.in. restaurację, kawiarnię, cukiernię, pawilony muzyczne, huśtawki, kręgielnię, pływalnię, kapliczkę a także zimową ślizgawkę i Teatr Letni. Ów teatr, znany również pod nazwą Rozmaitości lub Ludowy, zlokalizowany przy głównym wejściu od strony ulicy Karmelickiej został uruchomiony w 1893 roku. To właśnie na tej scenie dnia 23 lipca 1898 roku odbyła się prapremiera wodewilu Konstantego Krumłowskiego pt. „Królowa przedmieścia”. Początkowo był niewielkim drewnianym budynkiem z małą sceną, rozbudowywanym jednak stopniowo w latach 1896, 1902, 1905 i 1907. W 1914 roku widownia była w stanie pomieścić już 634 widzów na miejscach siedzących i ok. 120 na miejscach stojących. Dyrektorem teatru w tamtych czasach był Edmund Rygier. W sierpniu tego samego roku, teatr został przeniesiony na ulicę Rajską. Pomieszczenie zajmowane przez Teatr Letni było później używane przez operetkę. Kompozycja środkowej części zawierała mniej obiektów budowlanych, a funkcję bardziej spacerową zawartą w siedmiu równoległych ścieżkach poprzecinanych poprzecznymi. W tej części znajdował się prostokątny staw. W południowej części parku, przy dzisiejszej ulicy Czarnowiejskiej znajdował się budynek rogatki Czarnowiejskiej oraz zabudowania gospodarcze i ogrody warzywne. W zachodniej części, od strony obecnej ulicy Szymanowskiego usytuowano obszar przeznaczony do ćwiczeń fizycznych, na którym w 1905 roku urządzono niewielki zwierzyniec, będący własnością Antoniego Musiołka. Na otoczonym parkanem terenie pokazywano m.in. lamy, niedźwiedzie, wilki, pumę, lamparta, borsuki, lisy, sarny, jelenie, bizona i jeżozwierze, a także ptaki w klatkach jak orły, ary, puchacze, kakadu, bażanty, gołębie i kury. Menażeria w tym kształcie istniała do 1914 roku. Później na tym obszarze usytuowane zostały ujeżdżalnia i korty tenisowe. 
Od północnej strony park przylegał do Bastionu II „Nowowiejskiego”, od wschodu do wału fortecznego na którym niedługo po założeniu parku ułożono tory Kolei Cyrkumwalacyjnej, od zachodu z kolei do odnogi Młynówki Królewskiej, której wody zasilały staw w parku. W 1886 roku uruchomiona została druga linia tramwaju konnego na trasie Rynek Główny-ulica Szewska-Park Krakowski, co przełożyło się na większe grono odwiedzających park mieszkańców Krakowa. 16 maja 1901 roku linia została włączona do trakcji elektrycznej.
W 1906 roku Park Krakowski, w wyniku wykupienia przez gminę od wojska terenów starych pasów fortyfikacyjnych stał się własnością miasta. W 1909 roku w ramach realizacji Planu regulacyjnego Wielkiego Krakowa przyłączono w granice miasta Czarną Wieś, na terenie której znajdował się Park Krakowski. W 1910 roku rozstrzygnięto konkurs urbanistyczny w ramach którego zgłaszane były różne koncepcje zagospodarowania przestrzennego dla Parku Krakowskiego i rejonu nowo przyłączonej do miasta Czarnej Wsi i Nowej Wsi oraz późniejszych Alei Trzech Wieszczów. Wśród nadesłanych prac pojawiały się propozycje realizacji gmachu Teatru Ludowego na Placu Inwalidów w sąsiedztwie parku, propozycja Jana Rakowicza, autora II nagrody w konkursie zakładała przekształcenie Parku Krakowskiego na wielki ogród zoologiczny, a także koncepcja laureata III nagrody, Stanisława Golińskiego, która przewidywała przekształcenie parku na Ogród Wyspiańskiego z pomnikiem poety. Pojawiały się także propozycje przedłużenia ulicy Kochanowskiego w kierunku Czarnej Wsi wraz z przecięciem nią parku. W 1911 roku zlikwidowano Kolej Cyrkumwalacyjną i na jej miejscu zaczęto wytyczać Aleje Trzech Wieszczów. Od lat 20. XX wieku, aż do końca lat 30. sukcesywnie trwa zabudowa modernistycznymi kamienicami ulic graniczących z parkiem - Szymanowskiego, Lea, Placu Inwalidów i dogęszczanie zabudowy Alei Mickiewicza. W latach 20. pojawił się również niezrealizowany plan całkowitego zabudowania Parku Krakowskiego budynkami administracyjnymi, mieszkalnymi i użyteczności publicznej. Z dawnego układu zachowane miałyby być jedynie pływalnia i staw. W latach 30. w związku z rozbudową i regulacją miasta, park zmniejszył swoje rozmiary z pierwotnych 7 ha o ok. 2 ha. W okresie międzywojennym park wciąż pełnił funkcję wyłącznie sportowo-rozrywkową, w związku z tym prezentował w swojej kompozycji mniej ozdobnych roślin oraz krzewów czy bylin.
Faza II.
Trwała od ok. 1938 do ok. 1950 roku. W związku z zabudową dzielnicy w okresie międzywojennym nowymi, modernistycznymi budynkami mieszkalnymi, o jak na owe czasy wysokim standardzie, dotychczasowa rozrywkowo-ludowa funkcja parku przestała być dla niego adekwatna. Pomimo tego, że pierwsze próby zmiany charakteru parku były już czynione od 1910 roku w ramach regulacji dzielnicy, dopiero w latach 1937/1938 w programie inwestycyjnym miasta Krakowa została wygospodarowana kwota 130 000 zł według kosztorysu Zarządu Ogrodów na przebudowę Parku Krakowskiego. W tym też okresie powstał projekt sporządzony przez Wydział Budownictwa Urzędu Zabudowy Miasta, który zakładał całkowitą zmianę kompozycji i funkcji parku. Kompozycja miała zostać zmieniona z geometrycznej na bardziej swobodną, a funkcja z rozrywkowej na spacerowo-wypoczynkową. Wcześniejsze, proste alejki zastąpiły nowe, krzywoliniowe, prowadzone czasem w oparciu o te wcześniejsze. W parku usunięte zostały wszystkie budynki włącznie z pływalnią. Pozostawione zostały jedynie stróżówka, transformator oraz staw, który jednak miał ulec przebudowie i powiększeniu. Zaprojektowano na stawie dwie wyspy: „gruszkowatą”, podłużną obsadzoną drzewami i kolistą z mostkiem i altaną. Owa kolista wyspa została umiejscowiona w projekcie dokładnie w miejscu kolistego trawnika z basenem z I fazy, więc była to w pewnym zakresie rzecz, która łączyła ze sobą te dwa układy. Zaprojektowano również w północnej części parku, naprzeciw wejścia głównego budynek kawiarni, którego podobnie jak i całości projektowego założenia stawu nigdy nie zrealizowano.
Prace budowlane trwały od 1938 roku do 1939, kiedy to przerwała je wojna. W czasach II wojny światowej i okupacji hitlerowskiej pewnych przekształceń w parku dokonali również Niemcy, ale z powodu zaistniałej sytuacji, oryginalnego projektu zagospodarowania parku z 1938 roku nigdy w pełni nie zrealizowano. Od dnia 20 czerwca 1942 roku Park Krakowski zaczął być przejmowany na wyłączne użytkowanie przez Niemców.
Faza III.
Trwała od ok. 1950 do 2017 roku. Po II wojnie światowej w związku z uprzednią zmianą charakteru dzielnicy i dalszą rozbudową miasta, park, który jeszcze pół wieku wcześniej znajdował się poza miastem, znalazł się w jego centrum. W okresie powojennym Park Krakowski zyskał jeszcze jedną funkcję - przelotową. Terenu, który duża liczba osób pokonywała tranzytem m.in. od strony węzła przesiadkowego przy Placu Inwalidów na obiekty Akademii Górniczo-Hutniczej. W związku z tym park posiadał aż 12 wejść, z których większość powstała już po wojnie. Kompozycja przestrzenna i układ ścieżek pozostały prawie takie same jak w fazie II. Główne zmiany dokonane w parku w latach 50. wiążą się z przebudową stawu, na którym pojawiła się wyspa oraz fontanna oraz został on otoczony murkiem. Urządzono także elementy do zabaw dziecięcych oraz uzupełniono nasadzenia. W 1965 roku krakowska Spółdzielnia Pracy „Granit” w czynie spółdzielczym zrealizowała nowe schody w parku. W 1974 roku umieszczono w parku grupę rzeźb współczesnych wykonanych z metalu, kamienia oraz betonu. Nadały one Parkowi Krakowskiemu w pewien sposób formę plenerowej galerii sztuki. 14 lipca 1976 roku park wpisany został do rejestru zabytków. W latach 80. i 90. XX wieku pojawiły się nowe koncepcje na formę parku w tym projekt trasy rowerowej między Bulwarami wiślanymi, a osiedlem Krowodrza Górka, która miała przebiegać przez jego teren.
W 1994 roku opracowano koncepcję projektową na zlecenie Miejskiego Konserwatora Zabytków, która zawierała zintegrowanie Parku Krakowskiego z Placem Inwalidów, czyli dawną jego integralną częścią oraz uporządkowanie zieleni poprzez usunięcie samosiewów oraz drzew starych i chorych czy zbyt gęstych nasadzeń. Kompozycja miała pozostać w większości jako swobodna, z elementami kompozycji geometrycznej jedynie w okolicach placu zabaw. W kontekście komunikacji koncepcja zakładała redukcję ilości nowych wejść do parku od strony ulicy Szymanowskiego. W oparciu o koncepcję zagospodarowania parku z 1994 roku powstały następne w 2004 i 2011 roku. Zakładały one oprócz proponowanego również wcześniej zwiększenia udziału roślin bylinowych i okrywowych w kompozycji parku także ograniczenie ilości funkcji pełnionych przez park. W 2008 odnowiono staw oraz wyspę na nim i zainstalowano nowy wodotrysk.
Faza IV.
Trwa od 2017 roku. Kontynuacją wcześniejszych, długoletnich prac projektowych nad nową formą Parku Krakowskiego jest projekt rewitalizacji z lat 2016-2018. W jego zakresie znalazły się wszystkie zagadnienia związane z infrastrukturą parkową jak alejki, mała architektura, inwentaryzacja zieleni i konserwacja rzeźb. Na podstawie tego projektu w 2017 roku ruszył generalny remont parku. W trakcie trwania remontu, wydane zostało Zarządzenie Nr 1097/2018 Prezydenta Miasta Krakowa z dnia 30.04.2018 roku w sprawie przyjęcia i przekazania pod obrady Rady Miasta Krakowa projektu uchwały Rady Miasta Krakowa w sprawie nadania Parkowi Krakowskiemu imienia Marka Grechuty a także przyjęcia regulaminu parku oraz określenia jego granic. Oficjalne otwarcie parku po renowacji miało miejsce 2 czerwca 2018 roku, podczas specjalnie zorganizowanego pikniku z obszerną ofertą warsztatowo-edukacyjną. Uroczystego otwarcia dokonał prezydent Krakowa Jacek Majchrowski.
Po remoncie Park Krakowski prezentuje się w zupełnie innej postaci, jako miejsce ekspozycji dziewiętnastu odnowionych rzeźb na tle gładkich powierzchni trawników. Wzbogacił się o łąki, złożone z wielu gatunków roślin bylinowych i barwnych kobierców kwiatowych, które ubogacają kolorystycznie dotychczas głównie zielony i monotonny krajobraz. Ścieżki zostały wyposażone w nowe nawierzchnie - głównie szutrowe, jedynie na główniej i najbardziej uczęszczanej alei od wejścia głównego przy Placu Inwalidów w stronę ulicy Czarnowiejskiej została ułożona nawierzchnia asfaltowa. Zainstalowano nowe ledowe latarnie. Pojawiła się nowa mała architektura jak ławki, kosze na śmieci, stojaki rowerowe, stoły szachowe i piknikowe, stoły do ping-ponga, a także karmniki i budki lęgowe. Zmodernizowano także znajdujący się w zachodniej części parku, od strony ulicy Szymanowskiego plac zabaw. Pojawiły się gabinet grabowy z czytelnią i biblioteczką do wymiany książek i miejsce do gry w bule. Odnowiony staw z fontanną zmienił kolor misy z niebieskiego na szary. Ku większej dostępności parku dla osób niepełnosprawnych od strony Placu Inwalidów zbudowano rampy. Park ma wydzieloną strefę dla palaczy. Remont kosztował ponad 6 mln złotych.
Roślinność.
Pierwotny charakter zieleni na terenie obecnego Parku Krakowskiego miał ścisły związek z naturalnymi terenami podmokłymi, przez które przepływały odnogi Młynówki Królewskiej. Charakterystycznymi gatunkami drzew dla takich obszarów są olcha czarna, wiąz szypułkowy i topola biała. Po założeniu parku, kiedy zaczęła się kształtować jego pierwsza, geometryczna kompozycja, sadzono drzewa rzędowo wzdłuż ścieżek - w przeważającej części jesiony i wiązy. Po dziś dzień te rzędy nasadzeń ukazują przebiegi zlikwidowanych lub przekształconych na przestrzeni lat alejek. W II fazie kształtowania się parku jego krajobraz został urozmaicony o krzewy i drzewa egzotyczne, m.in. wiązowiec zachodni, lilak chiński, surmia bignoniowa, sosna wejmutka, jaśminowce, a także wzdłuż Alei Mickiewicza i stawu - topole włoskie. Po wojnie, w latach 50. po uporządkowaniu parku zwiększono w nim liczbę drzew i krzewów. Od tego czasu w kompozycji parkowej dominują rodzime gatunki drzew: lipy, jesiony wyniosłe, klony pospolite, wiązy szypułkowe, topole białe oraz olchy czarne. Jako tło występują grupy brzóz. Wśród składu gatunkowego roślin egzotycznych wyróżnić można tulipanowce amerykańskie, morwy białe, robinie akacjowe i glediczje trójcierniowe. W parku rośnie prawie 30 gatunków i odmian krzewów, m.in. gatunki dereni: biały, jadalny, świdwa. Wśród drzew iglastych na terenie parku występują modrzew europejski, świerk pospolity, świerk kłujący i jodła jednobarwna. Obszar Parku Krakowskiego jest gęsto zadrzewiony i cienisty - brak jest tu rozległych polan. Wzdłuż granic parku rosną żywopłoty.
W ramach remontu parku z lat 2017/2018 wprowadzono do drzewostanu jesiony wąskolistne, klony polne oraz lipy krymskie. W południowo-wschodniej części parku dosadzono kasztanowce. W środkowej i północnej części wprowadzono jabłonie, od strony zachodniej natomiast kaliny wonne. Od strony Alei Trzech Wieszczów utworzono szpaler krzewów z gatunku świdośliwa Lamarcka, uzupełniony o wcześniej istniejące w tym miejscu leszczyny pospolite, żylistki szorstkie, śnieguliczki białe, forsycje pośrednie i jaśminowce wonne. Jako dominanty w strefach porośniętych bylinami posadzono m.in. hortensje. Na obszarze parku stworzono łąki bylinowe zawierające sześć wiodących grup roślin: piwonie, liliowce, tawułki i świecznice, pióropuszniki i żywokosty, marzanki i kalimerisy oraz bodziszki i rdesty. Uzupełniono je roślinami cebulowymi: narcyzami, krokusami, cebulicami, śnieżyczkami i rannikami. W ten sposób zaprojektowane łąki zapewniają kwitnienie od wczesnej wiosny do późnej jesieni. Poszczególne gatunki roślin kwitnących na łąkach w parku są umieszczone w grupach, w określonych miejscach pod kątem reprezentowania danej grupy barw. W ten sposób od strony Placu Inwalidów wiodącymi roślinami są kwitnące na biało i niebiesko, wzdłuż Alei Mickiewicza te kwitnące w odcieniach bieli i czerwieni, nad stawem od Placu Inwalidów kwitnące na żółto, do strony ulicy Lea kwitnące w odcieniach jasnoniebieskich, natomiast w południowo-wschodniej części parku wiodącymi roślinami będą te kwitnące w odcieniach fioletu. Całości kompozycji roślinnej dopełniają dwa kwietniki na rośliny sezonowe. Blisko połowę powierzchni parku, ok. 2,45 ha stanowią trawniki.
Rzeźby plenerowe.
Stała galeria nowoczesnych rzeźb plenerowych jest ważnym elementem kompozycji Parku Krakowskiego. Galeria składa się z dwóch zespołów. Pierwszy był realizowany w latach 70. XX wieku i powstał w rezultacie przedsięwzięcia zatytułowanego „Projekt aranżacji plastycznej Parku Krakowskiego”. Realizacja tego projektu wiąże się z wieloletnimi staraniami, mającymi miejsce na początku lat 70., krakowskich rzeźbiarzy o pracownie twórcze. W październiku 1970 roku w hallu Kina „Kijów” odbyła się wystawa projektów rzeźb plenerowych. Zaprojektowane przez artystów rzeźby, często bez tytułów, charakteryzowały się czystą formą, mającą estetycznie wpisać się w pejzaż i go urozmaicić oraz ozdobić. Projektanci w ramach tego wydarzenia sami wybierali miejsca lokalizacji poszczególnych rzeźb. Miały być one przeciwwagą dla realistycznych lub symbolicznych pomników określonych postaci oraz rzeźb wystawowych, w założeniu będących nośnikami konkretnych treści. Po zaprezentowaniu koncepcji radnym Rady Narodowej Dzielnicy Zwierzyniec została ona przyjęta do realizacji. Plastykom udostępniono materiał (kamień, metal, drewno), a rada wykonała we własnym zakresie betonowe postumenty. Zespół artystów wykonał rzeźby w czynie społecznym i ofiarowano je za pośrednictwem Związku Polskich Artystów Plastyków. Przez ten sam związek twórców, miasto w geście rewanżu i wdzięczności przekazało artystom teren z przeznaczeniem na pracownie dla rzeźbiarzy przy ulicy Emaus na Zwierzyńcu. Pracownie te były już wykańczane i wyposażane na własny koszt przez samych plastyków. Owa kolekcja rzeźb została umieszczona w Parku Krakowskim w 1974 roku. Autorami przekazanych rzeźb byli m.in. Wincenty Kućma, Bogusław Gabryś, Krzysztof Kędzierski, Tadeusz Mazurek, Stanisław Plęskowski i Józef Sękowski. Jedna rzeźba pozostaje nieznanego autorstwa. Nie zachowały się natomiast prace Stefana Borzęckiego, Antoniego Hajdeckiego i Jana Sieka, z powodu zastosowania nietrwałych materiałów przy wykonywaniu rzeźb dla warunków plenerowych – głównie stali spawanej i drewna. Rzeźba Antoniego Hajdeckiego wykonana była ze stali spawanej i usytuowana nad stawem, praca autorstwa Stefana Borzęckiego, również wykonana ze stali spawanej, znajdowała się w centralnej części parku, z kolei autorstwa Jana Sieka była wykonana z drewna rzeźba pt. Ikar.
Drugim zespołem wchodzącym w skład galerii rzeźb plenerowych jest kolekcja rzeźb autorstwa Romana Tarkowskiego. Rzeźbiarz ten 26 kwietnia 1998 roku zaoferował przekazanie miastu Kraków 14 wykonanych z betonu rzeźb. Zgodnie z opisem autora było to pięć rzeźb wykonanych w technice nazwanej przez autora określeniem szkło-beton: Ewa Kolorowa, Nie jestem sama, Ptaki (2 szt.), Ptak duży i Postać z ptakiem. Pięć rzeźb zostało wykonanych z betonu: Postać kobieca kompozycja, Lot, Lot mały i dwie rzeźby zatytułowane jako Ptak. Jedna rzeźba została wykonana w technice betonu patynowanego: Zagrożenie (5 figur). Wymienione zostały także rzeźby pod tytułami: Zafrasowanie, Zamyślenie i Kompozycja. Pismo Romana Tarkowskiego zostało jednocześnie skierowane do Wydziału Gospodarki Komunalnej Urzędu Miasta Krakowa, do Rady Dzielnicy V i do prezydenta miasta Krakowa Józefa Lassoty. Przedsięwzięcie to poparł Mieczysław Wątorek – artysta malarz, a także sąsiad Tarkowskiego z pobliskiej parkowi ulicy Chopina, ponadto w 1970 roku inicjator organizacji w Parku Krakowskim galerii rzeźby. Wątorek w latach 1993–1994 sprawował mandat radnego Dzielnicy V i był organizatorem Komitetu Opieki nad Parkiem Krakowskim. W związku z tą właśnie działalnością w 1996 roku Tarkowski zwrócił się do niego ze swoją inicjatywą. Koncepcja została zaopiniowana pozytywnie przez Wydział Gospodarki Komunalnej i Konserwacji Zabytków, a także poparta przez prof. Janusza Bogdanowskiego w 1998 roku i Miejskiego Konserwatora Zabytków dra Zbigniewa Beiersdorfa w dniu 9 kwietnia 1999 roku. Wydział Architektury referat ds. reklam i estetyki – plastyk miejski pozytywnie zaopiniował montaż 11 posągów. Po śmierci artysty w 1999 roku umieszczono rzeźby w parku zgodnie z uchwałą Rady Miasta Krakowa z dnia 27.01.1999 roku jako „Galerię Rzeźby Romana Tarkowskiego w Parku Krakowskim”. W 2005 roku ustawiono w parku dodatkowo rzeźbę Komedianci, również autorstwa Tarkowskiego.
Większość rzeźb w parku jest wykonanych z betonu, który zdobiono. Beton, przy wykonywaniu rzeźb plenerowych, zwykle zbrojono dla uzyskania stabilności konstrukcji. Część posągów wykonano z kamienia – piaskowca i marmuru a także z metalu – aluminium spawanego. Szczególnie wartymi zaznaczenia są eksperymentalne techniki wykonywania rzeźb, stosowane przez Romana Tarkowskiego. Były to techniki mieszane, m.in. zdobienia betonu przy użyciu patynowania, a także z wykorzystaniem miału szklanego, opiłków i łusek. W ten sposób uzyskanym materiałom, rzeźbiarz nadawał swoje autorskie określenia: szkło-beton, opiłko-beton, łusko-beton patynowany. Przy okazji remontu parku, w latach 2017–2018 rzeźby odrestaurowano przywracając im pierwotną kolorystykę, części z nich zmieniono lokalizację, odnowiono również postumenty.
Lista rzeźb plenerowych w parku.
Kolejność rzeźb odpowiada ich rozmieszczeniu w parku z północy na południe.

</doc>
<doc id="524486" url="https://pl.wikipedia.org/wiki?curid=524486" title="XXX dynastia">
XXX dynastia

XXX dynastia – dynastia władców starożytnego Egiptu, rezydujących w Sebennytos. Dynastia panowała w latach 380–342 p.n.e. Była to ostatnia dynastia władców pochodzenia egipskiego.

</doc>
<doc id="524490" url="https://pl.wikipedia.org/wiki?curid=524490" title="Megabrekcja">
Megabrekcja



</doc>
<doc id="524497" url="https://pl.wikipedia.org/wiki?curid=524497" title="Mamutowiec">
Mamutowiec



</doc>
<doc id="524505" url="https://pl.wikipedia.org/wiki?curid=524505" title="Starszy mechanik">
Starszy mechanik

Starszy mechanik (starszy oficer mechanik) – stanowisko oficerskie w dziale maszynowym na statku handlowym. Kierownik maszyn i załogi maszynowej. Funkcję starszego mechanika zalicza się do stanowisk na poziomie zarządzania, niezbędnych dla zapewnienia bezpieczeństwa żeglugi. Odpowiada za siłownię okrętową oraz technikę na statku.
Ze względu na moc silników głównych stopień kwalifikacji starszego mechanika określają odpowiednie dyplomy morskie:

</doc>
<doc id="524511" url="https://pl.wikipedia.org/wiki?curid=524511" title="Mark Viduka">
Mark Viduka

Mark Anthony Viduka (ur. 9 października 1975 w Melbourne) – australijski piłkarz chorwackiego i ukraińskiego pochodzenia, występujący na pozycji napastnika, reprezentant kraju.
Kariera klubowa.
Mark Viduka karierę rozpoczął w klubie Melbourne Croatia Knights w 1994, wtedy również zadebiutował w reprezentacji Australii. W 1995 przeniósł się do Chorwacji, gdzie trzy lata występował w klubie Croatia Zagrzeb, z którym grał również w Pucharze UEFA. W grudniu 1998 został kupiony za 3,5 mln funtów przez Celtic F.C. W pierwszym pełnym sezonie zdobył 27 bramek w Scottish Premier League i został wybrany graczem sezonu. W późniejszym okresie swoim zachowaniem i wypowiedziami Viduka nie zyskał sobie przychylności fanów Celtiku, a także faktem, że w meczach z Rangers zdobył jedynie jedną bramkę. Tuż przed sezonem 2000/2001 trener Leeds United David O’Leary zaproponował przejście Viduki do swojego klubu. Leeds zapłaciło 6 mln funtów. Viduka już wcześniej zamierzał opuścić Celtic F.C. z powodu nieudanych występów. W pierwszym sezonie w Premiership Mark Viduka zdobył 22 bramki, w tym cztery w wygranym 4:3 meczu z Liverpool F.C. W kolejnym sezonie (2002/2003) zdobył również 22 gole, tworząc doskonałą parę napastników z Alanem Smithem. Leeds United popadło w kłopoty finansowe, co zmusiło klub do sprzedaży najlepszych zawodników, m.in. Harry’ego Kewella i Robbiego Keane’a. Także Viduką interesowały się kluby takie jak Liverpool F.C. i Manchester United. Odejście piłkarza przyspieszył spadek Leeds United do League Championship w 2004 roku. Latem był on już zawodnikiem Middlesbrough F.C. W pierwszym sezonie Viduka nie grał przez długi czas ze względu na kontuzję. W drugim występował regularnie, zaś największym jego sukcesem jest finał Pucharu UEFA w 2006, przegrany przez Middlesbrough z Sevillą 0:4. W 2007 roku przeniósł się do Newcastle United. Od lata 2009 roku został bez klubu, po czym zakończył karierę sportową.
Kariera reprezentacyjna.
W reprezentacji Australii zadebiutował 8 czerwca 1994 w meczu z Republiką Południowej Afryki (1:0). Wielokrotnie występował w meczach eliminacji do Mistrzostw Świata i w Pucharze Narodów Oceanii. Od 2005 pełni funkcję kapitana drużyny, z którą w tym samym roku po raz pierwszy awansował do Mistrzostw Świata. W swojej karierze rozegrał w drużynie narodowej 31 meczów i zdobył 6 bramek.

</doc>
<doc id="524512" url="https://pl.wikipedia.org/wiki?curid=524512" title="Solo Solo">
Solo Solo

Solo Solo to dwupłytowy album muzyczny z piosenkami wokalistek J-popowej grupy muzycznej Puffy AmiYumi. Album wydany został w sierpniu 1997 (zobacz 1997 w muzyce). Na pierwszej płycie znajdują się piosenki w wykonaniu Ami Onuki, a na drugiej Yumi Yoshimury.
Lista utworów.
Pierwsza płyta.
Piosenki wykonane przez Ami Onuki:
Druga płyta.
Piosenki wykonane przez Yumi Yoshimurę:

</doc>
<doc id="524515" url="https://pl.wikipedia.org/wiki?curid=524515" title="Kierownictwo Remontów">
Kierownictwo Remontów

Kierownictwo Remontów – instytucja centralna zaopatrująca Wojsko Polskie (II RP) w młode konie (remonty).
Historia Kierownictwa Remontów.
W 1928 roku, w Warszawie, został zorganizowany Wojskowy Zakład Remontu Koni. 25 kwietnia 1929 roku zakład został podporządkowany I wiceministrowi spraw wojskowych – szefowi Administracji Armii. W 1933 roku zakład został przeformowany w Kierownictwo Remontu Koni Ministerstwa Spraw Wojskowych. Później zmienił nazwę na „Kierownictwo Remontów”.
Kierownikowi zakładu (od 1933 roku – kierownikowi Kierownictwa) podlegał Zapas Młodych Koni w Jarosławiu oraz trzy komisje remontowe.
Zapas Młodych Koni w Jarosławiu
Komisja Remontowa Nr 1 w Warszawie
Komisja Remontowa Nr 2 w Poznaniu
Komisja Remontowa Nr 3 w Krakowie
Komisje remontowe przeprowadzały zakup koni remontowych od hodowców w swoich rejonach. Rejon Komisji Remontowej Nr 1 obejmował województwa: warszawskie, łódzkie, lubelskie, białostockie, wileńskie, nowogródzkie i poleskie. Rejon Komisji Remontowej Nr 2 obejmował województwa: poznańskie i pomorskie, natomiast rejon Komisji Remontowej Nr 3 obejmował województwa: krakowskie, lwowskie, tarnopolskie, stanisławowskie, wołyńskie, śląskie i łódzkie. Komisje przeprowadzały zakup zgodnie z przepisami służbowymi P.S. 60-280 „Zaopatrzenie wojska w konie w czasie pokojowym”. Po zakończeniu zakupów i sporządzeniu sprawozdania przewodniczący komisji mogli składać wnioski o odznaczenie hodowców medalami.
Zgodnie z planem mobilizacyjnym „W” komisje remontowe i Zapas Młodych Koni należały go grupy jednostek podlegających likwidacji w razie mobilizacji. Komisje remontowe ulegały likwidacji drugiego dnia mobilizacji powszechnej. Podoficerowie zawodowi i nadterminowi pełniący służbę w Komisji Remontowej Nr 1 mieli przejść do dyspozycji dowódcy Taborów i szefa Remontu M.S.Wojsk., natomiast personel cywilny stały i kontraktowy, konie i posiadany materiał należało przekazać do Zapasu Koni Okręgu Korpusu Nr I w Małkini. Personel Komisji Remontowej Nr 2 wraz z końmi i posiadanym materiałem miał być odesłany do Zapasu Koni Okręgu Korpusu Nr VIII w Koninie, natomiast Komisji Remontowej Nr 3 do Zapasu Koni Okręgu Korpusu Nr V w Bochni. Zapas Młodych Koni „w okresie mobilizacji powszechnej miał przejść w stan Zapasu Koni OK X w Radymnie”. Zapasy koni okręgów korpusów był jednostkami mobilizowanymi w II rzucie mobilizacji powszechnej przez 5 i 10 Dywizjon Taborów oraz Kadrę 1 i 7 Dywizjonu Taborów.
Kierownictwo Remontów trzeciego dnia mobilizacji powszechnej przechodziło na organizację wojenną L.3352/mob.org. Jednostką mobilizującą było Kierownictwo Zaopatrzenia Taborów. Miejscem mobilizacji była Warszawa. Pod względem ewidencyjnym zmobilizowane Kierownictwo Remontów należało do Ośrodka Zapasowego Taborów Nr 1 w Bochni.
Kadra Zakładu i Kierownictwa.
Kierownicy:
Oficerowie:

</doc>
<doc id="524517" url="https://pl.wikipedia.org/wiki?curid=524517" title="Luka stratygraficzna">
Luka stratygraficzna

Luka stratygraficzna, hiatus – brak w profilu stratygraficznym warstw określonego wieku, spowodowany okresową przerwą w sedymentacji lub erozją osadzonych wcześniej utworów.

</doc>
<doc id="524519" url="https://pl.wikipedia.org/wiki?curid=524519" title="AmiYumi">
AmiYumi

AmiYumi to debiutancki album J-popowej grupy muzycznej, Puffy AmiYumi, wydany 22 lipca 1996 roku.

</doc>
<doc id="524520" url="https://pl.wikipedia.org/wiki?curid=524520" title="QuarkXPress">
QuarkXPress

QuarkXPress – program do komputerowego składu i łamania tekstu (DTP), produkowany przez amerykańską firmę Quark Inc. od 1987 r. 
Oprócz funkcjonalności związanej ze składaniem treści przeznaczonych do wydruku, QuarkXPress umożliwia również tworzenie stron oraz całych serwisów internetowych. Generowany przez niego kod HTML oparty jest na stylach CSS. Program do wersji 9 umożliwiał również tworzenie animacji oraz serwisów internetowych w technologii Flash, od wersji 10 w technologii HTML5. 
Począwszy od wersji 7.2 program dostępny jest również z polskim interfejsem użytkownika. Również dokumentacja oraz system pomocy dostępne są w języku polskim (począwszy od wersji 8)
Obecnie jego bezpośrednim konkurentem jest program InDesign firmy Adobe.

</doc>
<doc id="524521" url="https://pl.wikipedia.org/wiki?curid=524521" title="Bukówko">
Bukówko

Bukówko (do 1945 niem. "Neu Buckow") – wieś w Polsce położona województwie zachodniopomorskim, w powiecie białogardzim, w gminie Tychowo.
W latach 1954-195x wieś należała i była siedzibą władz gromady Bukówko, po jej zniesieniu w gromadzie Dobrowo. W latach 1975–1998 wieś należała do woj. koszalińskiego. Według danych UM na dzień 31 grudnia 2014 roku wieś miała 292 stałych mieszkańców.
Do lutego 2012 r. w skład sołectwa wchodziła także wieś Słonino, obecnie jest ona samodzielnym sołectwem.
Położenie.
Wieś leży w odległości ok. 10 km na północ od Tychowa, przy drodze wojewódzkiej nr 167, nad rzeką Chotlą, przy trasie byłej linii wąskotorowej Białogard - Świelino. 
Toponimia.
Nazwa wsi wskazuje na pochodzenie z łużyckiego i oznacza "dwór bukowy".
Historia.
Wieś chłopsko-dworska. Część chłopska założona w XVI w. W 2 połowie XVII w. powstał majątek ziemski i zespół dworski, który w 1772 r. został nadany w lenno rodzinie von Münchow, do której należał pobliski majątek Bukowo.
W 1774 r. kupił je Karol Wilhelm von Woedke. W XIX w. kolejnymi właścicielami Bukówka byli: od 1804 r. rodzina von Versen, która kupiła ją razem z sąsiednią posiadłością w Bukowie, następnie właścicielem był radca von Kleist i od 1852 r. kupiec Appelius z Berlina. W 1884 r. jako posiadacz majątku występuje przedstawiciel rodziny von Heydebreck. Prawdopodobnie pozostali oni właścicielami Bukówka aż do 1945 r. W okresie międzywojennym wieś liczyła ok. 400 mieszkańców. W części chłopskiej były 4 duże gospodarstwa i 4 mniejsze, szkoła, karczma, sala zebrań wiejskich, punkt pocztowy i kilka sklepów. W majątku działała gorzelnia, młyn wodny i kuźnia.
Zabytki.
Do wojewódzkiego rejestru zabytków wpisane są:
inne zabytki:
Gospodarka.
W tutejszej gorzelni przetwarzano ziemniaki.
Przyroda.
W rzece Chotli występują licznie pstrągi i lipienie.
W pobliżu wsi są stawy hodowlane, gdzie za zgodą właściciela jest możliwość złowienia świeżego karpia.
Można odnaleźć również stanowiska bociana czarnego i bielika.
Kultura i sport.
Miejscowy zespół sportowy to "Graf" Bukówko funkcjonujący od 2003 roku. 
Komunikacja.
W miejscowości znajduje się przystanek komunikacji autobusowej.

</doc>
<doc id="524523" url="https://pl.wikipedia.org/wiki?curid=524523" title="Disgorge">
Disgorge

Disgorge - amerykańska grupa muzyczna wykonująca brutal death metal. Zespół powstał w 1992 roku w San Diego w Kalifornii w USA.

</doc>
<doc id="524524" url="https://pl.wikipedia.org/wiki?curid=524524" title="Yellow journalism">
Yellow journalism

Yellow journalism (pol. „żółte dziennikarstwo”) – w dziennikarstwie, pejoratywne określenie odnoszące się do praktyk lub tendencji w mediach masowych, które według standardów fachowego dziennikarstwa uznane są za nieprofesjonalne i szkodliwe dla ogólnych zasad dziennikarstwa. Termin ten zwyczajowo odnosi się do sensacjonalizmu w przekazywaniu wiadomości, które powierzchownie upodabnia się do fachowego dziennikarstwa.
Terminy pokrewne.
Spokrewnione z niniejszym jest określenie infotainment. Zostało ono stworzone w odniesieniu do przekazywania wiadomości w taki sposób, który zaciera i zlewa w jedno dziennikarstwo i "entertainment" (pol. „rozrywka, widowisko”) w taki sposób, który krytycy uznają za pomniejszający wartość przekazywanych informacji i profesjonalizm dziennikarskich doniesień i relacji.
Z kolei termin przychylność mediów (ang. "media bias") związany jest z określeniem stosowanym w retoryce politycznej dla zobrazowania widocznej politycznej przychylności mediów. Jego potoczne znaczenie wywodzi się z publicystycznych talk-show, w których osoby prowadzące, moderatorzy, nakierowują dyskusję na sprawy polityczne, odsuwając na bok profesjonalne dziennikarstwo związane z przekazywaniem obiektywnych faktów.
Żółte dziennikarstwo wniosło werwę, gonienie za wiadomością, wyeksponowało osobowości, spowodowało nowy układ artykułów oraz rozpowszechniło kolorowy druk.
Żółta prasa.
Żółte dziennikarstwo zawdzięcza swoją nazwę (a właściwie swój kolor) tzw. żółtej prasie. Ta z kolei wywodzi swą etymologię z żółtego paska komiksowego, związanego z postacią The Yellow Kid (pol. „Żółty Dzieciak”), który pojawiał się na łamach pierwszych gazet żółtej prasy: „New York World” Josepha Pulitzera i „New York Journal” (od 1901 roku „New York American”) Williama Randolpha Hearsta. Wielu historyków prasy uważa, że termin ukuł jako pierwszy Erwin Wardman, redaktor „New York Press”, przypuszczalnie w 1896 roku.
Sensacyjne, skandalizujące „historie z życia” publikowane na łamach żółtej prasy zwiększyły znacząco jej nakład i poczytność w ciągu XIX w., szczególnie w Stanach Zjednoczonych. Prekursorzy żółtego dziennikarstwa, tacy właśnie jak Pulitzer i Hearst, poprzez sensacyjne relacje na temat morderstw, krwawych wypadków i tym podobne, starali się zaspokoić rosnącą – ich zdaniem – potrzebę zabawienia „zwykłych ludzi” i odciągnięcia ich od suchych, odartych z emocji reportaży politycznych.

</doc>
<doc id="524526" url="https://pl.wikipedia.org/wiki?curid=524526" title="RTCN Rusinowo">
RTCN Rusinowo

Maszt radiowy w Rusinowie (Maszt RTV w Rusinowie) – Radiowo-Telewizyjne Centrum Nadawcze w Rusinowie, maszt o wysokości 320 metrów, najwyższa konstrukcja województwa zachodniopomorskiego. W latach 60. i 70. stał tuż obok obecnego masztu drugi, wcześniej postawiony, maszt o wysokości około 270 metrów; wskutek błędnego wykonania pewnych łączeń konstrukcji maszt rozebrano jako grożący zawaleniem. Na terenie RTCN Rusinowo są widoczne w trawie stare już nieużywane bloki betonowe z pordzewiałymi kotwami. Obecnie istniejący maszt jest widoczny z bardzo dużej odległości i stanowi dodatkową atrakcję dla podróżujących drogą krajową 22, tzw. "Berlinką".
Nienadawane analogowe programy telewizyjne.
Programy telewizyjne.
Programy telewizji analogowej zostały wyłączone 20 maja 2013 r. o godz. 1:06.

</doc>
<doc id="524527" url="https://pl.wikipedia.org/wiki?curid=524527" title="Modrolas">
Modrolas

Modrolas (niem. "Mandelatz") - osada w Polsce położona w województwie zachodniopomorskim, w powiecie białogardzim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 74 stałych mieszkańców. Osada jest siedzibą sołectwa w skład którego wchodzi osada Skarszewice.
Położenie.
Osada leży ok. 5 km na płd-wsch. od Dobrowa, ok. 3 km na północ od drogi wojewódzkiej nr 169, na prawym brzegu Leszczynki.
Historia.
Była własność rodziny von Kleist (Kleszczów), sprzedana w roku 1719 rodzinie von Versen. Po krótkim czasie ponownie odkupiona przez von Kleist. Właściciele w późniejszym czasie zmieniali się i w roku 1867 miejscowość ponownie nabywa rodzina von Versen. W tym samym roku liczba mieszkańców wynosi 112. W roku 1939 liczba mieszkańców wynosiła 136. Ostatnim właścicielem przed rokiem 1945 była rodzina Haeger.

</doc>
<doc id="524531" url="https://pl.wikipedia.org/wiki?curid=524531" title="Rzemiosło artystyczne">
Rzemiosło artystyczne

Rzemiosło artystyczne – czasem zamienne z określeniem sztuka użytkowa – dziedzina sztuki zajmująca się wytwarzaniem przedmiotów użytkowych o wysokich walorach estetycznych. Głównie dotyczy to takich wyrobów, jak meble, okucia, złotnictwo, tkanina, ceramika.
Z samej nazwy wynika, że są to przedmioty wykonane w warsztatach rzemieślniczych. Dotyczy to także snycerki i intarsji (stolarstwo artystyczne), kowalstwa artystycznego, konwisarstwa, kotlarstwa, jubilerstwa i emalierstwa, płatnerstwa i mieczownictwa, rusznikarstwa, zegarmistrzostwa, introligatorstwa, witrażownictwa, fajkarstwa, powoźnictwa i wielu innych.
Jednak od średniowiecza tkaniny wykonywane były w manufakturach (Włochy, Flandria, Francja), szkła w hutach szklanych, później także fajanse i porcelana w dużych wytwórniach specjalistycznych, które niekoniecznie mogą być uznane za warsztat rzemieślniczy.
Artystyczne przedmioty użytkowe, szczególnie od XIX wieku, wykonuje się również w zakładach przemysłowych, we fabrykach, czasem zwane „przemysłem artystycznym” (początkowo tak właśnie nazywano wyroby rzemiosła artystycznego). W ciągu XX wieku rozwinęła się także twórczość artystyczna zwana unikatową, uprawiana w pracowniach artystów. W tym też czasie zaistniała sztuka projektowania takich przedmiotów dla przemysłu, zwana wzornictwem artystycznym lub - zgodnie z obecną potoczną nomenklaturą - dizajnem (od ang. "design").

</doc>
<doc id="524539" url="https://pl.wikipedia.org/wiki?curid=524539" title="Gwiazda pitagorejska">
Gwiazda pitagorejska



</doc>
<doc id="524541" url="https://pl.wikipedia.org/wiki?curid=524541" title="Krzysztof Antoni Szembek">
Krzysztof Antoni Szembek

Krzysztof Antoni Szembek herbu Szembek (ur. 25 marca 1667 we wsi Szczepanowo – zm. 6 lipca 1748 w Łowiczu) – biskup inflancki od 1711, biskup poznański 1717-1719, kujawski 1719-1739, od 1739 arcybiskup gnieźnieński i prymas Polski, referendarz duchowny w 1709 roku, archidiakon pomorski, kanonik włocławski, kanonik przemyski w 1699 roku.
Życiorys.
Dzieciństwo i edukacja (1667-1692).
Urodził się we wsi Szczepanowo w ziemi kujawskiej, był synem kasztelana krakowskiego Franciszka Szembeka. Odebrawszy w domu rodzinnym staranne wychowanie, wysłany został na Akademię Krakowską, a stamtąd udał się do Rzymu, gdzie studiował teologię, prawo i historię. Po powrocie do kraju został wyświęcony na kapłana w 1692.
Kariera duchownego (1693-1711).
Był kanonikiem kilku kapituł. Wkrótce po święceniach, biskup kujawski Stanisław Dąmbski dał mu kanonię kujawską. Był deputatem duchownym na Trybunał Główny Koronny w 1695 i 1696 roku. 2 marca 1699 po rezygnacji swego krewnego, Ludwika Szembeka otrzymał po nim godność kanonika przemyskiego. W 1703 biskup warmiński Andrzej Chryzostom Załuski dał mu kanonię warmińską, a Stanisław Szembek zostawszy prymasem, udzielił Krzysztofowi prowizji na kanonię gnieźnieńską, w której instalował się 25 kwietnia 1708. W marcu 1711 Krzysztof Szembek został kanonikiem warszawskim i prawie równocześnie otrzymał prezentę królewską na proboszcza kapituły warmińskiej.
Oprócz kanonii otrzymał również opactwa. Z nadania Augusta II w 1708 został opatem komendatoryjnym benedyktynów w Mogilnie. Od 1739 był jednym z ostatnich opatów komendataryjnych benedyktynów tynieckich. Opactwo to zwyczajnie oddawano prymasom. Autor rękopiśmiennej kontynuacji dodanej do katalogu opatów tynieckich St. Szczygielskiego w „Tinecji" sławi Szembeka za to, że był łagodny, w rozmowie wesoły, otwarty w podejściu, że rządził łaskawością, a nie sprawiedliwością, że miał charakter nacechowany ojcowską miłością, przez co na zawsze pozyskał sobie serca wszystkich.
Wreszcie zgodnie ze zwyczajem panującym w ówczesnej Polsce Krzysztof Antoni Szembek był biskupem kolejno kilku diecezji: w 1710 został biskupem inflanckim po śmierci biskupa Teodora Wolfa. Sakrę biskupią przyjął 15 września 1711.
Ambasador w Wiedniu (1713–1714).
Był ambasadorem do Wiednia (spędził tam półtora roku 1713–1714) w celu zażegnania wojny z Turcją. Miał także starać się o rękę arcyksiężniczki dla królewicza Fryderyka Augusta, spytać o sumy neapolitańskie (ponieważ Karol VI Habsburg przejął Królestwo Neapolu) i interweniować w sprawie polskich klasztorów na Śląsku. Misja miała jednak ograniczone szanse powodzenia, ponieważ cesarz Karol VI Habsburg nie mógł wybaczyć Augustowi II Mocnemu sojusz z Francją (1713). Mimo iż pomagali mu wpływowi na dworze wiedeńskim jezuici, a także poseł saski August Christoph von Wackerbarth i rosyjski Andriej Matwiejew jedynym sukcesem Szembeka była interwencja posła austriackiego w Turcji w sprawach polskich. Nie zdołał załatwić sprawy klasztorów, jako niedoświadczony dyplomata dawał sobą powodować von Wackerbarthowi i nie potrafił się przeciwstawić austriackiej grze na zwłokę pod przykrywką rozbudowanego ceremoniału dworskiego. Sprawy mariażu arcyksiężniczki i królewicza Fryderyka Augusta prowadził poważniejszy agent Augusta II jezuita, ojciec Salerno i potrzeba było jeszcze kilku lat by sprawa w pełni dojrzała.
Lata 1715–1748.
15 lutego 1716 otrzymał nominację królewską na biskupstwo poznańskie. Wybór kapituły nastąpił 16 marca tegoż roku, a ingres odbył 29 sierpnia 1717. W 1718 roku został wyznaczony senatorem rezydentem. Już 30 października 1719 przeniósł się na biskupstwo kujawskie, a w 1739 został arcybiskupem gnieźnieńskim, prymasem Polski.
Odbył z ramienia Augusta II szereg misji dyplomatycznych i był jednym z najgorliwszych popleczników katolicyzmu w walce z różnowierstwem. 
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego.. W 1735 roku podpisał uchwałę Rady Generalnej konfederacji warszawskiej. W 1736 roku został wyznaczony senatorem rezydentem.
10 lipca 1737 roku podpisał we Wschowie konkordat ze Stolicą Apostolską. W 1736 roku odznaczony Orderem Orła Białego.
Pochowany w kolegiacie Wniebowzięcia NMP i św. Mikołaja w Łowiczu.

</doc>
<doc id="524543" url="https://pl.wikipedia.org/wiki?curid=524543" title="Krzysztof Wrocławski">
Krzysztof Wrocławski

Krzysztof Dominik Wrocławski (ur. 28 września 1937 w Radomiu, zm. 23 czerwca 2022 w Warszawie) – polski slawista folklorysta, kulturoznawca, historyk literatur macedońskiej, serbskiej i chorwackiej, profesor Uniwersytetu Warszawskiego, w latach 1978–1981 dyrektor Instytutu Filologii Słowiańskiej.
Życiorys.
Krzysztof Wrocławski w 1965 ukończył studia w zakresie filologii słowiańskiej na Uniwersytecie Warszawskim. Tamże doktoryzował się (1974) oraz habilitował (1976). W latach 1967–1970 był lektorem języka polskiego na Uniwersytecie w Skopje. Członek Komisji Bałkanistycznej przy Komitecie Słowianoznawstwa PAN oraz Komisji Etnolingwistycznej przy Komitecie Językoznawstwa PAN, członek Międzynarodowego Komitetu Slawistów oraz Towarzystwa Naukowego Warszawskiego. Wśród wypromowanych przez niego doktorów znaleźli się: Joanna Mleczko (2000), Patrycjusz Pająk (2002), Michał Stefański (2004), Magdalena Bogusławska (2004).
Prowadzi badania głównie z zakresu południowosłowiańskiej literatury ustnej i popularnej, kultury współczesnej, związków literackich i kulturowych polsko-słowiańskich. Jest autorem wielu prac poświęconych tej tematyce, a także Polonii w krajach południowosłowiańskich.
W 2000 otrzymał tytuł doktora honoris causa Uniwersytetu Świętych Cyryla i Metodego w Skopje. W 2005 odznaczony Krzyżem Kawalerskim Orderu Odrodzenia Polski.
Zmarł 23 czerwca 2022 w Warszawie. Pochowany 29 czerwca 2022 na cmentarzu Powązki Wojskowe.
Był żonaty (żona Elżbieta), miał dwie córki.

</doc>
<doc id="524545" url="https://pl.wikipedia.org/wiki?curid=524545" title="Kulm (skały)">
Kulm (skały)

Kulm – morska facja dolnego karbonu (dinantu) składająca się z osadów detrytycznych (okruchowych skał niewęglanowych).
W Polsce osady kulmu występują w zapadlisku górnośląskim, strefie śląsko-morawskiej i niecce śródsudeckiej.

</doc>
<doc id="524546" url="https://pl.wikipedia.org/wiki?curid=524546" title="59 (album)">
59 (album)

59 to album J-popowej grupy muzycznej Puffy AmiYumi wydany w 2004 roku (zobacz 2004 w muzyce).

</doc>
<doc id="524551" url="https://pl.wikipedia.org/wiki?curid=524551" title="Ilirowie">
Ilirowie

Ilirowie – starożytny lud indoeuropejski zamieszkujący u schyłku epoki brązu i we wczesnej epoce żelaza (głównie w okresie halsztackim) zachodnie Bałkany, dokładniej tereny między wschodnim wybrzeżem Morza Adriatyckiego a środkowym Dunajem oraz obszary wschodnich Alp oraz Apulię na Półwyspie Apeninskim.
Historia.
Istnieją hipotezy iż to wędrówka Ilirów wyruszających z pierwotnych siedzib nad Dunajem i atakujących Epirotów spowodowała ich przemieszczenie się do Epiru, a w konsekwencji m.in. wdarcie się ówcześnie północno-zachodnio-greckiego ludu Dorów na obszar Hellady ok. 1200 p.n.e. Początki genezy prailiryjskiej są wiązane czasami z częścią kultur mogiłowych, pewniejsze związki mają jednak już z kulturami wschodniohalsztackimi.
Od V wieku p.n.e. organizowali liczne małe państwa plemienne (m.in. Dardanowie, Autariaci, Dalmatowie, Liburnowie), na czele których stali książęta.
Na przełomie IV / III wieku p.n.e. nastąpiła ekspansja Celtów na Bałkany. Tereny Ilirów zostały złupione w 280-279 roku p.n.e. przez Celtów pod wodzą Brennusa. 
W II wieku ilyryjskie plemię Dardanów stało się celem ataku celtyckich Skordysków występujących w sojuszu z królem Macedonii Filipem V. 
Na przełomie II i I wieku p.n.e. bałkańscy Ilirowie zostali podbici przez Rzymian i włączeni w skład prowincji Iliria. W przekazach z tamtego okresu zachowały się świadectwa, że byli oni sprawnymi najemnikami, służącymi zarówno w armii rzymskiej, jak i w armiach greckich.
Istnieją teorie, że od VI wieku n.e. obszary Ilirów zasiedlała ludność słowiańska. Do połowy VII wieku odnotowuje się obecność słowiańskich plemion – na terenach iliryjskich osiedli Narentanie oraz plemiona serbskie, Dukljanie, Konawlanie, Trawunianie, Zahumlanie.
Potomkami niezromanizowanych Ilirów są najprawdopodobniej współcześni Albańczycy. Potomkami Ilirów (i Traków) zromanizowanych prawdopodobnie są Wołosi.
Sztuka.
Kształtowała się na terenie na północ i wschód od Adriatyku od końca II tys. p.n.e. będąc pod wpływem sztuki mykeńskiej, następnie wpływy etruskie i z obszaru Siedmiogrodu. Od VIII-VII w. dominują wpływy halsztackie, jednak ze znaczącymi wpływami greckich kolonii na terenie gł. dzisiejszej Albanii. W okresie VI-V w. występuje styl situl, następnie wpływy celtyckie i od III-I w. p.n.e. romanizacja. Od VI w. p.n.e. budowano wielkie kurhany, pochówki wyposażano w liczne przedmioty luksusowe. Świątynie zdobione kamiennymi rzeźbami, występują wózki kultowe. Różnokształtna ceramika i wyroby metalowe z ornamentyką głównie geometryczną i przedstawieniami figuralnymi. Liczne figurki zwierząt i ludzi, obfitość bogato zdobionych wyrobów metalowych: broni, okuć, naczyń, ozdób, zapinek, a nawet masek. Również wyrabiano szklane paciorki, czasami też szklane naczynia.

</doc>
<doc id="524552" url="https://pl.wikipedia.org/wiki?curid=524552" title="Radu II Praznaglava">
Radu II Praznaglava

Radu II Praznaglava (Radu Łysy, rum. "Radu Prasnaglava"; zm. 1427-1431) – hospodar wołoski w latach 1420-1422 i 1426-1427 z dynastii Basarabów.
Był synem hospodara wołoskiego Mirczy Starego. W 1420 objął tron po śmierci swego brata Michała I. W przeciwieństwie do swych poprzedników, uległy wobec Imperium Osmańskiego, toczył do śmierci zmagania o tron wołoski ze swym kuzynem Danem II (przeciwnikiem Turków i zwolennikiem sojuszu z Węgrami). Radu II zobowiązał się płacić haracz sułtanowi tureckiemu, zezwolił też w 1421 na przemarsz przez Wołoszczyznę wojsk tureckich umożliwiając im splądrowanie Siedmiogrodu. Jego uległość wobec Turcji była przyczyną buntu bojarów i sprowadzenia przez nich na tron Dana II w 1422. Radu II ponownie objął stolec hospodarski za sprawą Turków w 1426, jednak już w roku następnym utracił go ponownie na rzecz swego rywala. Prawdopodobnie został zamordowany z inspiracji Dana II wiosną 1427 roku.
Był prawdopodobnie ostatnim władcą wołoskim kontrolującym Banat, Dobrudżę oraz południową Besarabię.

</doc>
<doc id="524555" url="https://pl.wikipedia.org/wiki?curid=524555" title="Quark (przedsiębiorstwo)">
Quark (przedsiębiorstwo)

Quark, pełna nazwa Quark Software Inc. – producent oprogramowania komputerowego. Firma Quark została założona w 1981 w Denver w stanie Kolorado (Stany Zjednoczone) i dotąd ma tam swoją siedzibę.
Rynkiem europejskim zajmują się biura w Londynie (Wielka Brytania, Irlandia, państwa skandynawskie oraz Holandia), w Paryżu (Francja, Belgia oraz kraje basenu Morza Śródziemnego) oraz w Hamburgu (środkowa i wschodnia Europa). Centrum logistyczne znajduje się w Szwajcarii, w Neuchâtel. Oprócz biur europejskich firma posiada również oddział w Tokio (Japonia) oraz w Australii.
Prezesem i dyrektorem firmy jest Raymond Schiavone.
Firma Quark specjalizuje się w oprogramowaniu wspomagającym projektowanie publikacji na potrzeby druku i WWW. Ich sztandarowym produktem jest program QuarkXPress przeznaczony do DTP.

</doc>
<doc id="524556" url="https://pl.wikipedia.org/wiki?curid=524556" title="Jan Janowski (metalurg)">
Jan Janowski (metalurg)



</doc>
<doc id="524559" url="https://pl.wikipedia.org/wiki?curid=524559" title="Aleksander Aldea">
Aleksander Aldea

Aleksander Aldea (rum. "Alexandru I Aldea", ur. ok. 1397, zm. 1436) – hospodar wołoski w latach 1431-1436 z dynastii Basarabów, syn Mirczy Starego.
Uzyskał władzę na fali wzrastającej niechęci bojarów do swojego kuzyna Dana II. Gdy ten ostatni padł w walce z Turkami w 1431 roku, Aleksander uzyskał tron hospodarski dzięki poparciu możnych oraz hospodara Mołdawii, Aleksandra Dobrego. Już w 1432 na Wołoszczyznę uderzyli Turcy – Aleksander nie podjął walki i przyjął ciężkie warunki kapitulacji: stały haracz, sojusz wojskowy i konieczność oddania zakładników na dwór sułtana. Nie uchroniło to Wołoszczyzny przed łupieżczymi wyprawami nadgranicznych dowódców tureckich. To z kolei powodowało wzrost niezadowolenia w kraju. Bojarzy wołoscy opowiedzieli się wówczas po stronie Włada Diabła, innego syna Mirczy Starego, przebywającego w Fogaraszu w Siedmiogrodzie, który już w 1431 (będąc wówczas wojewodą siedmiogrodzkim z ramienia króla węgierskiego) bezskutecznie starał się o tron wołoski. W grudniu 1436 Wład Diabeł z pomocą siedmiogrodzką wyparł Turków oraz pokonał i zabił Aldeę.

</doc>
<doc id="524560" url="https://pl.wikipedia.org/wiki?curid=524560" title="Sala Posiedzeń w Sejmie">
Sala Posiedzeń w Sejmie

Sala Posiedzeń Sejmu – największa sala znajdująca się w gmachu C-D wchodzącym w skład kompleksu budynków Sejmu Rzeczypospolitej Polskiej. Od 1928 miejsce obrad Sejmu.
Historia.
Salę zaprojektował Kazimierz Skórewicz. Budowę gmachu rozpoczęto w maju 1925, zakończono w marcu 1928. Po raz pierwszy Sejm RP obradował w niej 27 marca 1928.
W czasie drugiej wojny światowej uległa ona częściowemu zniszczeniu. Budynki sejmowe (w tym Salę Posiedzeń) odbudowano w latach 1946–1947. Rekonstrukcja trwała 9 miesięcy. Tu odbyło się pierwsze powojenne posiedzenie Sejmu Ustawodawczego 4 lutego 1947. W latach 1952–1989 miejsce obrad Sejmu PRL. Od tego czasu ponownie sala posiedzeń Sejmu RP.
4 lipca 1989 w Sali Posiedzeń odbyło się inauguracyjne posiedzenie Senatu I kadencji.
Od 1994 w Dzień Dziecka w sali zbierają się posłowie Sejmu Dzieci i Młodzieży.
W 1997 posłowie Akcji Wyborczej Solidarność Tomasz Wójcik i Piotr Krutul samowolnie powiesili w sali drewniany krzyż łaciński.
W 2009 salę, włącznie z mównicą, w pełni dostosowano do osób poruszających się na wózkach.
Architektura.
Po wojnie napotkano na problemy techniczne związane z odbudową pierwotnej konstrukcji dachu Sali Posiedzeń. W styczniu 1947 w jej miejscu zamontowano lekką konstrukcję lotniczą, która przetrwała do 1975. Poprawiono również akustykę sali, m.in. pod świetlikiem podwieszono szklany plafon o łamanych płaszczyznach, co miało poprawić słyszalność i spowodować rozpraszanie się światła. Ściany wewnętrzne wykonane zostały z marmuru belgijskiego. Pozostałe materiały były pochodzenia krajowego. Architekt Stefan Sienicki zaprojektował dębowe fotele, stoły i balustradę.
Dziełem Aleksandra Żurakowskiego, którego rzeźby zdobiły Salę Posiedzeń także przed wojną, jest 12 płaskorzeźb na drewnianej balustradzie oddzielającej prezydium od ław poselskich. Są to personifikacje (patrząc od lewej) "Nauki", "Budownictwa", "Żniw", "Wojska", "Sprawiedliwości (Sądownictwa)", "Przemysłu", "Rolnictwa", "Sztuk Pięknych", "Rybołówstwa", "Leśnictwa", "Nauk Technicznych" i "Sztuk Plastycznych". Autorstwa Żurakowskiego są również znajdujące się na balustradzie rzeźbione orły z herbami Łowicza, Legnicy, Jeleniej Góry i Warszawy (strona lewa) oraz Gniezna, Krakowa, Wrocławia i Poznania (strona prawa). Na mównicy poselskiej rzeźbiarz odtworzył – jednak z poważnymi zmianami – swoją przedwojenną płaskorzeźbę, personifikację "Historii (Dziejopisarstwa)" .
Ścianę zewnętrzną sali zdobi fryz złożony z osiemnastu płyt z płaskorzeźbami.

</doc>
<doc id="524561" url="https://pl.wikipedia.org/wiki?curid=524561" title="Starszy oficer mechanik">
Starszy oficer mechanik



</doc>
<doc id="524563" url="https://pl.wikipedia.org/wiki?curid=524563" title="Podolszyce Północ">
Podolszyce Północ

Podolszyce Północ – jednostka pomocnicza gminy (osiedle) Płocka, część dzielnicy Podolszyce.
Osiedle Podolszyce Północ ustanowiono w części Płocka zwanej Podolszyce przyłączonej do miasta w 1982. Pierwsze bloki zostały zasiedlone przez mieszkańców Radziwia, którzy stracili swoje domy w wyniku powodzi.
Podolszyce Północ zamieszkuje 9355 osób, a powierzchnia osiedla to 2,8 km².
Mieści się tu Park Północny oraz kościół parafii Świętego Krzyża.

</doc>
<doc id="524564" url="https://pl.wikipedia.org/wiki?curid=524564" title="XXIX dynastia">
XXIX dynastia

XXIX dynastia – dynastia władców starożytnego Egiptu, rezydujących w Mendes. Dynastia panowała w latach 399–380 p.n.e.

</doc>
<doc id="524566" url="https://pl.wikipedia.org/wiki?curid=524566" title="Ubangi">
Ubangi

Ubangi (fr. "Oubangui") – rzeka w Kongu, Republice Środkowoafrykańskiej i Demokratycznej Republice Konga. Długość wynosi 1300 km (z Uele 2300 km), powierzchnia dorzecza 770 tys. km². Rzeki źródłowe Bomu i Uele.
Przepływa przez podmokłe tereny równikowych lasów deszczowych. Tworzy liczne bystrza i progi. Wpada do Konga. Główne dopływy: Giri, Koto, Lua. Jest żeglowna na odcinku do miasta Bangi.

</doc>
<doc id="524569" url="https://pl.wikipedia.org/wiki?curid=524569" title="Archipelag Sulu">
Archipelag Sulu

Archipelag Sulu – archipelag około 400 wulkanicznych wysp i kilkuset atoli koralowych w południowo-zachodniej części Filipin, między Borneo a Mindanao.
Rozdziela morza Sulu i Celebes. Największymi wyspami są: Basilan (1,3 tys. km²), Jolo (900 km²) i Tawitawi (600 km²).
Jest to także jedna z prowincji Filipin.
Ok. 600 tys. mieszkańców, łączna powierzchnia 2,7 tys. km².
Podstawą gospodarki jest rolnictwo. Uprawiane są: kauczukowiec, banany i ryż. Eksploatacja lasów. Mieszkańcy zajmują się także rybołówstwem oraz połowem pereł i żółwi.

</doc>
<doc id="524573" url="https://pl.wikipedia.org/wiki?curid=524573" title="Kościół św. Krzyża w Płocku">
Kościół św. Krzyża w Płocku



</doc>
<doc id="524574" url="https://pl.wikipedia.org/wiki?curid=524574" title="Roman Ney">
Roman Ney

Roman Ney (ur. 18 lutego 1931 w Pińsku, zm. 25 sierpnia 2020 w Kleszczowie) – polski naukowiec, geolog, nauczyciel akademicki i polityk, profesor nauk technicznych, rektor AGH, poseł na Sejm X kadencji.
Życiorys.
Syn Stefana i Katarzyny. W 1950 ukończył I Liceum Ogólnokształcące w Tarnowie, a w 1955 studia na Wydziale Geologiczno-Poszukiwawczym Akademii Górniczo-Hutniczej. Pracę na tej uczelni rozpoczął w 1952 jako zastępca asystenta w Katedrze Geologii, następnie od 1955 jako asystent w Katedrze Geologii Naftowej. W 1962 uzyskał stopień naukowy doktora, w 1968 obronił habilitację, w 1972 został profesorem nadzwyczajnym, a w 1976 otrzymał tytuł profesora zwyczajnego. W 1976 wybrano go członkiem korespondentem, a w 1986 członkiem rzeczywistym Polskiej Akademii Nauk. W PAN był sekretarzem Wydziału Nauk o Ziemi i Nauk (w latach 1984–1988), sekretarzem naukowym (w latach 1988–1989) i wiceprezesem (w latach 1990–1992). W 1966 objął kierownictwo w Instytucie Gospodarki Surowcami Mineralnymi i Energią. Był członkiem krajowym czynnym Polskiej Akademii Umiejętności, a także członkiem Polskiego Towarzystwa Geologicznego.
W pracy naukowej w drugiej połowie lat 70. zajął się badaniami nad metodyką rozwiązywania problemów geologicznych z zakresu m.in. geologii górniczej. Był twórcą w Instytucie Surowców Energetycznych AGH szkoły naukowej z zakresu geologii naftowej. W latach 80. prowadził też badania nad opracowaniem podstaw naukowych gospodarki surowcami mineralnymi oraz nad energią geotermalną w Polsce. Pod jego kierunkiem w AGH powstała naukowa szkoła geotermalna. Był redaktorem kilkutomowej monografii "Surowce mineralne Polski".
W latach 1971–1974 i 1979–1981 pełnił funkcję rektora AGH. Od 1995 do 2001 zajmował stanowisko kierownika Katedry Polityki Energetycznej na Wydziale Paliw i Energii na tej uczelni.
Był członkiem Związku Młodzieży Polskiej. Od 1961 należał do PZPR. Pełnił funkcję sekretarza komitetu uczelnianego PZPR na AGH, a od 1978 do 1981 wchodził w skład egzekutywy komitetu krakowskiego PZPR. Był także podsekretarzem stanu w Ministerstwie Nauki, Szkolnictwa Wyższego i Techniki (od 1974 do 1978). Od grudnia 1980 do lipca 1981 był zastępcą członka Biura Politycznego Komitetu Centralnego PZPR i sekretarzem KC PZPR odpowiedzialnym za oświatę. W latach 80. był członkiem rady redakcyjnej organu teoretycznego i politycznego KC PZPR „Nowe Drogi”.
Uczestniczył w obradach Okrągłego Stołu w podzespole do spraw nauki, oświaty i postępu technicznego. W latach 1989–1991 z ramienia PZPR był posłem na Sejm kontraktowy z okręgu nowotarskiego, w trakcie kadencji przeszedł do Poselskiego Klubu Pracy.
Pełnił także funkcję rektora Śląskiej Wyższej Szkoły Zarządzania im. gen. Jerzego Ziętka w Katowicach. W 2010 na tej funkcji zastąpił go profesor Andrzej Barczak.
Pochowany na cmentarzu Rakowickim.

</doc>
<doc id="524586" url="https://pl.wikipedia.org/wiki?curid=524586" title="Swabhawikakaja">
Swabhawikakaja

Swabhawikakaja (skt. "svabhavikakaya", tyb. "ngo bo nyid sku") – w buddyzmie esencjonalne czyste ciało. Jest esencją pustki-mądrości, jednością ostatecznej sfery i pierwotnej świadomości.

</doc>
<doc id="524591" url="https://pl.wikipedia.org/wiki?curid=524591" title="Paul Muldoon">
Paul Muldoon

Paul Muldoon (ur. 20 czerwca 1951 w Portadown, Armagh) – północnoirlandzki poeta. 
Studiował literaturę angielską na Queen's University w Belfaście, gdzie jednym z jego wykładowców był Seamus Heaney. Debiutował, będąc jeszcze studentem, w roku 1973 tomikiem "New Weather". Uczestniczył w spotkaniach grupy lokalnych poetów z Belfastu zorganizowanej przez Philipa Hobsbauma, do której należeli m.in. Heaney, Derek Mahon i Michael Longley. Pracował dla BBC w Belfaście. Od 1987 roku przebywa w Stanach Zjednoczonych, gdzie wykłada na Uniwersytecie w Princeton. W latach 1999-2004 piastował stanowisko profesora poezji (Professor of Poetry) na Uniwersytecie Oksfordzkim. Jest członkiem Aosdána, irlandzkiego stowarzyszenia wybitnych artystów.
W 2003 roku został laureatem Nagrody Pulitzera w dziedzinie poezji za "Moy Sand and Gravel". Zdobywał również licznie inne nagrody literackie, m.in. T.S. Eliot Prize w 1994, The Irish Times Poetry Prize w 1997, oraz Griffin International Prize for Excellence in Poetry w 2003 roku.
Żona Pula Muldoona – Jean Hanff Korelitz – jest powieściopisarką. Mają dwoje dzieci.
Charakter twórczości.
Poezja Paula Muldoona ma często charakter autobiograficzny, jest pełna aluzji, gier słownych i niedomówień, ze względu na które uważana bywa czasem za dość trudną w odbiorze. Cechuje się doskonałą techniką metryczną. 
Oprócz poezji Muldoon jest również autorem librett do czterech oper amerykańskiego kompozytora Darona Hagena: "Shining Brow" (1992), "Vera of Las Vegas" (1996), "Bandanna" (1998) oraz "The Antient Concert" (2005). 
Poezje Paula Muldoona na język polski tłumaczyli m.in. Piotr Sommer i Leszek Engelking.

</doc>
<doc id="524592" url="https://pl.wikipedia.org/wiki?curid=524592" title="Łahojsk">
Łahojsk



</doc>
<doc id="524593" url="https://pl.wikipedia.org/wiki?curid=524593" title="Parafia Świętego Krzyża w Płocku">
Parafia Świętego Krzyża w Płocku

Parafia pw. Świętego Krzyża w Płocku - rzymskokatolicka parafia należąca do dekanatu płockiego wschodniego, diecezji płockiej, metropolii warszawskiej. Erygowana 5 lipca 1991 przez biskupa Zygmunta Kamińskiego. Siedziba parafii mieści się na osiedlu Podolszyce Północ. 
Historia.
Parafia powstała z podziału parafii św. Wojciecha na Podolszycach Południowych oraz św. Jakuba w Imielnicy. Administratorem parafii został ks. Henryk Zagórowicz, który rozpoczął budowę kaplicy. 
Obszar parafii.
Miejscowości i ulice.
W granicach parafii znajdują się osiedla Podolszyce Północ i Zielony Jar. 
Liczebność parafian.
Obszar parafii zamieszkany jest przez około 15 tysięcy osób.
Miejsca święte.
Kościół parafialny.
Kościołem parafialnym jest tymczasowy Kościół pw. św. Krzyża.
Rozpoczęła się budowa nowej świątyni. Wieża, która ma powstać przy kościele, ma być najwyższą budowlą w mieście. Świątynia ma być wotum dziękczynnym za pontyfikat Jana Pawła II. 
Działalność parafialna.
Nawiedzenie ikon Światowych Dni Młodzieży.
28 czerwca 2009 kościół św. Krzyża, jako jedyny w Płocku, dostąpił zaszczytu wizyty ikon Światowych Dni Młodzieży, które są darem Jana Pawła II - Krzyża i obrazu Matki Bożej.

</doc>
<doc id="524594" url="https://pl.wikipedia.org/wiki?curid=524594" title="Nova Friburgo">
Nova Friburgo

Nova Friburgo – miasto w południowo-wschodniej Brazylii, w stanie Rio de Janeiro, na Wyżynie Brazylijskiej, na wysokości 848 metrów. Około 154 tys. mieszkańców. Położone w odległości 117 km od miasta Niterói i 131 km od Rio de Janeiro.
Siedziba diecezji katolickiej, której biskupem jest Edney Gouvêa Mattoso.
W mieście rozwinął się przemysł włókienniczy oraz ceramiczny.

</doc>
<doc id="524595" url="https://pl.wikipedia.org/wiki?curid=524595" title="Dziarżynsk">
Dziarżynsk



</doc>
<doc id="524597" url="https://pl.wikipedia.org/wiki?curid=524597" title="Meshuggah">
Meshuggah

Meshuggah (z jidysz: "meshuge", czyli "szalony") – szwedzki zespół muzyczny wykonujący progresywny metal. Powstał z inicjatywy wokalisty i gitarzysty Jensa Kidmana w 1987, w Umei. Do 2017 wydał osiem albumów studyjnych, dwa koncertowe oraz szereg minialbumów i kompilacji, które zostały pozytywnie ocenione zarówno przez fanów, jak i krytyków muzycznych. W swej twórczości poruszał zagadnienia przyszłości, egzystencjalizmu, apokalipsy i chaosu.
Odbył szereg tras koncertowych na całym świecie, uczestniczył m.in. w Ozzfest w Stanach Zjednoczonych. Począwszy od albumu "Nothing", wszystkie następne były już odnotowywane na liście sprzedaży Billboardu 200. Zespół został dwukrotnie nominowany do nagrody szwedzkiego przemysłu fonograficznego Grammis. Członkowie są cenieni za wirtuozerię, złożoność kompozycji i wkład w rozwój muzyki heavymetalowej. Magazyn „Rolling Stone” określił Meshuggah jako „jeden z dziesięciu najważniejszych zespołów metalowych”.
Zespół zainspirował innych artystów i grupy, np. Mike’a Portnoya, Tool, Gym Class Heroes i Porcupine Tree. Uznanie dla zespołu wyraził publicznie gitarzysta zespołu Metallica – Kirk Hammett.
Historia.
1987–1994.
Zespół powstał w 1987 roku z inicjatywy wokalisty i gitarzysty Jensa Kidmana. Nazwę „Meshuggah” zaczerpnął z języka jidysz, w którym słowo to znaczy „szalony”. Po nagraniu kilku materiałów demo Kidman opuścił zespół. Wkrótce potem założył grupę o nazwie Calipash; w jej skład weszli późniejsi członkowie Meshuggah: gitarzysta Fredrik Thordendal, basista Peter Nordin i perkusista Niclas Lundgren. Kiedy Calipash przestał istnieć, muzycy zdecydowali się wykorzystać nazwę Meshuggah na potrzeby nowego zespołu. W początkowym okresie twórczość grupy była inspirowana dokonaniami grupy Metallica.
W 1989 roku ukazał się pierwszy minialbum zespołu, pt. "Meshuggah", znany również pod nazwą "Psykisk Testbild", w nakładzie 1000 egzemplarzy. Tego samego roku zespół wydał własnym nakładem demo pt. "Ejaculation of Salvation". W 1990 roku zespół opuścił perkusista Niklas Lundgren, którego zastąpił Tomas Haake. Wkrótce potem zespół podpisał kontrakt płytowy z Nuclear Blast Records. W 1991 roku ukazał się debiutancki album Meshuggah pt. "Contradictions Collapse", który zdobył pozytywne recenzje, lecz nie odniósł sukcesu komercyjnego. Niedługo później Kidman zdecydował się skupić na roli wokalisty i przestał grać na gitarze. Rolę gitarzysty przejął Mårten Hagström, którego polecił nowo przyjęty perkusista Tomas Haake, wcześniej współpracujący z Hagströmem.
W tym samym roku muzycy opracowali demo pt. "All This Because of Greed". Kolejne demo, pt. "Promo 1993", wydali dwa lata później. Drugi minialbum zespołu, pt. "None" ukazał się 8 listopada 1994 roku. Materiał do tego albumu został zarejestrowany w Tonteknik Recordings w Umei. Trzeci minialbum Meshuggah, pt. "Selfcaged", pojawił się w 1995 roku.
1995–1997.
W styczniu 1995 roku zespół odbył krótką trasę koncertową na terenie Europy, zorganizowaną przez Nuclear Blast Records. Wkrótce potem przystąpił do prac nad nowym albumem. Następnie wraz z Machine Head uczestniczył w dwumiesięcznej trasie koncertowej po Europie. Podczas występów zachorował basista Peter Nordin i choroba zmusiła go do powrotu do Szwecji. Basista Machine Head, Adam Duce, zaproponował, że zastąpi Nordina, jednakże muzycy Meshuggah zdecydowali się występować jako kwartet. Kilkukrotnie podczas koncertów Thordendal grał sam na gitarze basowej. W tym składzie Hagström używał procesora dźwięku typu pitch shifter, co umożliwiło grę o oktawę niżej niż dotychczas.
25 lipca tego samego roku ukazał się drugi album studyjny zespołu pt. "Destroy Erase Improve". Został nagrany w Soundfront Studios w Uppsali. W tym samym roku z zespołu odszedł Peter Nordin, którego nieoficjalnie zastąpił Gustaf Hielm. Rok później został wydany split album zatytułowany "Hypocrisy / Meshuggah". 19 sierpnia 1997 roku pojawił się na rynku czwarty minialbum pt. "The True Human Design", który zawierał nowy utwór pt. „Sane”, jeden utwór koncertowy, a także alternatywne wersje „Future Breed Machine”. W międzyczasie ukazał się debiutancki album Thordendala pt. "Sol Niger Within".
1998–2002.
W 1998 roku ukazała się pierwsza kompilacja nagrań Meshuggah zatytułowana "Contradictions Collapse &amp; None". Wkrótce potem Gustaf Hielm stał się oficjalnym członkiem zespołu. 10 listopada tego samego roku został wydany trzeci album studyjny pt. "Chaosphere", który został nagrany w studiu Dug-Out w Uppsali, we współpracy z Danielem Bergtrandem. Marten Hagström o albumie "Chaosphere":
Na początku 1999 roku zespół dołączył jako support do trasy koncertowej Slayera po Stanach Zjednoczonych. W lipcu 2001 roku z niewyjaśnionych przyczyn odszedł Gustaf Hielm. 20 sierpnia tego samego roku ukazała się druga kompilacja zespołu pt. "Rare Trax", która obejmowała m.in. utwory: „War”, „Cadaverous Mastication”, „Sovereigns Morbidity”, „Debt Of Nature”, nagrania demo oraz zawartość pierwszego wydawnictwa Meshuggah pt. "Psykisk testbild". We wrześniu Meshuggah wystąpił w Stanach Zjednoczonych jako support podczas trasy koncertowej Tool.
16 września 2002 roku ukazał się czwarty album grupy pt. "Nothing", który został zarejestrowany w studiu Dug-Out, Area 51 i Fear and Loathing w La Spånga. Był to również pierwszy album wydany przez Nuclear Blast, który trafił na listę Billboardu 200. "Nothing" w dniu premiery uplasował się na 165. miejscu. Następnie album był promowany podczas trasy koncertowej w Stanach Zjednoczonych, podczas której zespół występował ponownie jako akt supportujący grupę Tool.
Po 2003.
Na przełomie kwietnia i maja 2003 roku zespół odbył trasę koncertową w Stanach Zjednoczonych. Supportowały go grupy Strapping Young Lad i High on Fire. W międzyczasie Jens Kidman wystąpił gościnnie na albumie "XIII" amerykańskiego zespołu Mushroomhead. W lutym 2004 roku do zespołu dołączył basista Dick Lövgren, dotychczas grający w grupach In Flames i Arch Enemy. Muzyk zastąpił Gustafa Hielma, który w zespole występował od 1995 roku. Tego samego roku 4 lipca zespół wziął udział w Roskilde Festival, wraz z takimi wykonawcami jak Korn, Slipknot, czy Within Temptation. 13 lipca ukazał się piąty minialbum pt. "I", który zawierał jeden dwudziestojednominutowy utwór, wydany nakładem Fractured Transmitter Records, wytwórni muzycznej należącej do Jasona Manna, wokalisty grupy Mushroomhead. 16 maja 2005 roku pojawił się na rynku piąty album pt. "Catch Thirtythree". Jego okładkę przygotował Tomas Haake. Tomas Haake o "Catch Thirtythree":
16 października 2006 roku miała miejsce reedycja albumu "Nothing", który został ponownie zarejestrowany z zastosowaniem ośmiostrunowych gitar elektrycznych. Pierwotna wersja płyty została nagrana z zastosowaniem gitar siedmiostrunowych. Nowa edycja była dłuższa od poprzedniej, lecz zawierała tą samą liczbę utworów. Do albumu dołączono również płytę DVD zawierającą nagrania koncertowe. 7 marca 2008 roku ukazał się szósty album grupy zatytułowany "obZen", którego wydanie zostało poprzedzone pojawieniem się singla pt. "Bleed". Do utworu zrealizowano teledysk, wyreżyserowany przez Iana McFarlanda, basistę grupy Blood For Blood. Tomas Haake o albumie "obZen":
Tego samego roku 25 marca Meshuggah rozpoczął trasę koncertową w Stanach Zjednoczonych i Kanadzie, podczas której promowano nowy album. W trasie koncertowej także brał udział zespół Ministry. 26 czerwca zespół wystąpił w warszawskim klubie Progresja. Koncert został poprzedzony aktem muzycznym grupy The Dillinger Escape Plan. W 2009 roku w ramach promocji ósmego albumu Meshuggah odbył trasę koncertową w Stanach Zjednoczonych wraz z grupami Cynic i Faceless. 12 lipca 2009 w ramach Knock Out Festiwal zespół wystąpił w krakowskiej hali TS Wisła.
Muzyka i teksty.
Muzykę na potrzeby zespołu komponują Thordendal, Hagström, Haake oraz w mniejszym stopniu Kidman. Podczas komponowania Hagström programuje partie perkusji oraz nagrywa szkice partii gitarowych i basowych na komputerze. Gotowy projekt przekazuje następnie pozostałym muzykom. Członkowie Meshuggah zwykle akceptują pomysły Hagströma, rzadko wprowadzają zmiany. Kidman, mimo że nie gra w zespole na gitarze od 1991 roku, posiada swój wkład w komponowanie utworów. Perkusista grupy Haake opisuje proces komponowania w następujący sposób:
Muzykę zespołu charakteryzują polirytmiczne kompozycje oraz złożoność aranżacyjna, nieparzyste riffy i rytmiczne synkopy, gwałtowne zmiany tempa oraz chromatyka neo-jazzowa. Autorem większości tekstów jest Tomas Haake. Jako główne źródła inspiracji wymienia filmy i książki. Tomas Haake o tekstach:
Albumy Meshuggah nie mają charakteru koncepcyjnego. W swojej twórczości zespół porusza zagadnienia takie jak przyszłość, życie, śmierć, egzystencjalizm, apokalipsa i chaos.
W 2007 roku w czasopiśmie naukowym „Music Theory Spectrum”, które ukazuje się w Stanach Zjednoczonych nakładem University of California Press, został opublikowany szczegółowy artykuł, w którym przeanalizowano twórczość grupy. Artykuł pt. "Re-casting Metal: Rhythm and Meter in the Music of Meshuggah" opublikował Jonathan Pieslak.
Instrumentarium.
Mårten Hagström używa gitar siedmio- i ośmiostrunowych firm Nevborn i Ibanez. Główne instrumenty muzyka to Nevborn Custom 8 i Ibanez Custom 8-String, którego korpus wykonany jest z olchy, charakteryzuje się trójwarstwowym gryfem wykonanym z klonu (menzura 30" {750mm}), palisandrową podstrunnicą bez oznaczeń na progach, mostkiem tremolo oraz przystawką Lundgren Model 8. Mårten stroi swój instrument w następujący sposób: F, B, Es, As, Des, Ges, B, Es (od struny najgrubszej do najcieńszej). Do gitary używa ponadto strun o grubości 0.70 – 0.52 – 0.46 – 0.36 – 0.26 – 0.16 – 0.11 – 0.09. Mårten Hagstrom o gitarach ośmiostrunowych:
Dick Lövgren gra na 4-, 5- i 6-strunowych basach firmy Warwick. Są to głównie modele: Dolphin SN, Infinity, Thumb, Corvette oraz Streamer XL. Muzyk używa zarówno gitar progowych, jak i bezprogowych.
Tomas Haake gra na perkusji Sonor, model Walnut Roots lub Birdseye Amber Designer Series Drums, talerzach perkusyjnych Sabian, naciągach Evans i pałeczkach perkusyjnych Vic Firth. Muzyk używa ponadto osprzętu produkowanego przez firmy: Sonor, Pearl i Axis.
Fredrik Thordendal używa gitar siedmio- i ośmiostrunowych firm Nevborn i Ibanez. Główny instrument muzyka to Ibanez model Custom RG 8-Strings w następującej specyfikacji: korpus wykonany z olchy, z trójwarstwowym gryfem z klonu (menzura 30" {750mm}), z palisandrową podstrunnicą bez oznaczeń na progach, nieruchomym mostkiem, jednym potencjometrem oraz przystawką Lundgren Model 8. Thordendal stroi swój instrument w następujący sposób: F, B, Es, As, Des, Ges, B, Es. Używa strun o grubości 0.70 – 0.52 – 0.46 – 0.36 – 0.26 – 0.16 – 0.11 – 0.09.

</doc>
<doc id="524598" url="https://pl.wikipedia.org/wiki?curid=524598" title="Radu I">
Radu I

Radu I, zwany Negru Voda (ur. 1330 zm. 1383) – hospodar wołoski w latach ok. 1377–1383 z dynastii Basarabów.
Był synem hospodara Mikołaja Aleksandra. Prawdopodobnie już w latach 70. XIV w. objął współrządy u boku swego brata Władysława I, zmuszonego do dopuszczenia Radu do władzy przez naciski węgierskie. Po śmierci tego ostatniego zakończył konflikt z Węgrami. Być może stało się to kosztem utraty okręgów Amlaş i Fogarasz oraz Severinu.
Był ojcem hospodarów Dana I i Mirczy I Starego.

</doc>
<doc id="524599" url="https://pl.wikipedia.org/wiki?curid=524599" title="Metoda hipotetyczno-dedukcyjna">
Metoda hipotetyczno-dedukcyjna

Metoda hipotetyczno-dedukcyjna jest to metoda, która polega na stwarzaniu nowej teorii – hipotezy. Później dedukuje się jej konsekwencje, które można sprawdzić przez doświadczenie. Metoda ta jest oparta na rozumowaniu dedukcyjnym i jest niezawodna. Jeśli doświadczenie nie potwierdza teorii, należy ją odrzucić. Punktem wyjścia są pewne prawa i ogólne zasady. Ich analiza umożliwia przewidywanie nowych zdarzeń i faktów, pozwala stworzyć nową teorię. Teoria ta po doświadczeniu weryfikacji okazuje się być prawdziwa lub nie.
Zobacz też: falsyfikacja, krytyczny racjonalizm, Karl Popper, popperyzm, dedukcja, indukcja

</doc>
<doc id="524600" url="https://pl.wikipedia.org/wiki?curid=524600" title="ECDL Europejskie Komputerowe Prawo Jazdy">
ECDL Europejskie Komputerowe Prawo Jazdy



</doc>
<doc id="524602" url="https://pl.wikipedia.org/wiki?curid=524602" title="Europejskie Komputerowe Prawo Jazdy">
Europejskie Komputerowe Prawo Jazdy



</doc>
<doc id="524603" url="https://pl.wikipedia.org/wiki?curid=524603" title="Oubangui">
Oubangui



</doc>
<doc id="524604" url="https://pl.wikipedia.org/wiki?curid=524604" title="Skała Pisana">
Skała Pisana

Skała Pisana – kilkunastometrowej wysokości pionowa, płaska skała wapienna znajdująca się w Dolinie Kościeliskiej w Tatrach Zachodnich. Położona jest w odległości 4,3 km od Kir, powyżej Polany Pisanej, w skalnej gardzieli Kościeliskiego Potoku, zwanej Wyżnią Kościeliską Bramą (Bramą Raptawicką). Znajduje się po wschodniej stronie doliny, stronę zachodnią skalnej gardzieli tworzą w tym miejscu urwiska Raptawickiej Turni. Cała skała pokryta jest prawie już niewidocznymi autografami kilku pokoleń turystów sprzed lat, między którymi są również podpisy znanych ludzi, np. malarza Henryka Siemiradzkiego. Skała znajduje się tuż obok drewnianego mostka na Kościeliskim Potoku.
Pod Skałą Pisaną znajduje się wielki wypływ wody, stanowiący odwodnienie Wąwozu Kraków i połączony podziemnymi szczelinami z Kościeliskim Potokiem. Około 200 m powyżej w Kościeliskim Potoku występuje tzw. ponor. Woda potoku zanika (nieraz całkowicie) – wpływa do podziemnego koryta i wypływa właśnie tu, a także w Jaskini Wodnej pod Raptawicką. Otwór, którym woda wypływa spod Skały Pisanej, prowadzi do Jaskini Wodnej pod Pisaną. Większość wypływającej tu wody pochodzi z Kościeliskiego Potoku.
Znajdują się też tu jaskinia Wyzior i Jaskinia Wodna przy Pisanej.
Po zachodniej stronie drogi, tuż obok mostka schodzi w tym miejscu jednokierunkowa ścieżka z Jaskini Mylnej.
Pod Skałą Pisaną 21 lutego 1914 r. zastrzeliła się Jadwiga Janczewska, narzeczona Stanisława Ignacego Witkiewicza.

</doc>
<doc id="524606" url="https://pl.wikipedia.org/wiki?curid=524606" title="Rupakaja">
Rupakaja

Rupakaja (skt. "rūpakāya", tyb. "gzugs sku"), czyste ciało formy. Termin ten odnosi się do dwóch rodzajów "ciał" emanowanych nieskończenie przez każdego Buddę dla pożytku wszystkich czujących istot, tj. ciał Sambhogakaji dla pożytku Bodhisattwów praktykujących w czystych krainach poza Samsarą oraz ciał Nirmanakaji dla pożytku i wyzwolenia wszystkich czujących istot w Samsarze.

</doc>
<doc id="524607" url="https://pl.wikipedia.org/wiki?curid=524607" title="Tarlac (miasto)">
Tarlac (miasto)

Tarlac – miasto na Filipinach w regionie Luzon Środkowy, na wyspie Luzon. W 2010 roku liczyło 245 388 mieszkańców.
Zostało założone w 1686 roku. Na początku XX wieku, rozpoczął się jego szybki rozwój. Jest centralnym ośrodkiem przemysłowym i naukowym. Znajduje się tutaj politechnika, węzeł kolejowy i drogowy, zakłady spożywcze. W okolicach uprawia się trzcinę cukrową i ryż.

</doc>
<doc id="524612" url="https://pl.wikipedia.org/wiki?curid=524612" title="Podolszyce Południe">
Podolszyce Południe

Podolszyce Południe – jednostka pomocnicza gminy (osiedle) Płocka.
Zabudowa na terenie osiedla powstała pod koniec lat 80., na obszarze części dzielnicy Podolszyce.
Osiedle jest jednym z najnowocześniejszych w mieście. Docelowo ma tu mieszkać 15 tysięcy mieszkańców.
Podolszyce Południe zamieszkuje 9270 osób, a powierzchnia osiedla to 2,5 km².
Ciekawe miejsca.
W centrum osiedla utworzono "Pasaż Paderewskiego" – deptak, który miałby łączyć osiedle z Podolszycami Północnymi i Zielonym Jarem.
16 września 2012 przy parafii św. Wojciecha otwarto Park 27. Dębów dla uczczenia pontyfikatu i nauczania papieża błogosławionego Jana Pawła II. Jest to skwer o owalnym kształcie, wokół którego zasadzono 27 dębów, symbolizujących 27 lat pontyfikatu (1978-2005) papieża Polaka. Odsłonięto także kamienny obelisk (dwutonowy głaz) - marmur Biała Marianna, przywieziony do Płocka z Sudetów, z pamiątkową tabliczką z napisem: "Park 27 Dębów dla upamiętnienia 27 lat pontyfikatu, świętości życia i duchowego dziedzictwa Papieża Polaka, błogosławionego Jana Pawła II".

</doc>
<doc id="524613" url="https://pl.wikipedia.org/wiki?curid=524613" title="Billy Martin">
Billy Martin

Billy Martin, właściwie William Dean Martin, (ur. 15 czerwca 1981 w Naptown) – gitarzysta, członek zespołu Good Charlotte.
Karierę rozpoczął w grupie Overflow, gdzie był gitarzystą i wokalistą. Od 1996 jest członkiem Good Charlotte. Początkowo był drugim gitarzystą, a od trzeciej płyty grupy, "The Chronicles of Life and Death" (2004), przejął od Benji Maddena rolę pierwszego gitarzysty. Okazjonalnie gra także na instrumentach klawiszowych.
Martin prowadzi własną wytwórnię odzieżową Level 27. 1 marca 2008 poślubił Lindsay 'Linzi' Michelle Williamson. Linzi była jego dziewczyną od 8 lat.

</doc>
<doc id="524614" url="https://pl.wikipedia.org/wiki?curid=524614" title="XXVIII dynastia">
XXVIII dynastia

XXVIII dynastia – rządy jednego władcy w starożytnym Egipcie, pochodzącego z Sais, przywódcy powstania przeciwko władzy Achemenidów - władców perskich.

</doc>
<doc id="524615" url="https://pl.wikipedia.org/wiki?curid=524615" title="Organy (Tatry)">
Organy (Tatry)

Organy – część orograficznie prawych zboczy Doliny Kościeliskiej w Tatrach Zachodnich. Nazwa jest ludowego pochodzenia. Wyżłobione w wapiennych ścianach rowki i powstałe od spływającej wody smugi na skałach przypominały góralom piszczałki w organach kościelnych.
Pierwotnie Organami nazywano całe zbocze w północno-zachodniej grani Upłaziańskiej Kopy, od dna Doliny Kościeliskiej aż po Białą Turnię. Obecnie nazwą Organy obejmuje się obszar od dna doliny po turnię Rękawica (ale bez tej ostatniej). W tak rozumianym masywie Organów wyróżnia się dwie części:
W zbudowanych z wapieni i dolomitów formacjach geologicznych Organów znajduje się dobrze rozwinięty fałd, szczególnie dobrze widoczny z Polany na Stołach.
W masywie Organów znajduje się wiele jaskiń, m.in. udostępniona turystycznie Jaskinia Mroźna oraz dostępne tylko dla grotołazów: Jaskinia Czarna, Jaskinia Zimna, Szczelina nad Zimną, Jaskinia Balkonowa, Jaskinia między Żleby, Jaskinia Trójotworowa, Jaskinia pod Ostrewką, Jaskinia pod Murem, Jaskinia Goryckiego, Schron pod Jaskinią Goryckiego, Wąska Szczelina, Przelot, Żwirowa Dziura Niżnia, Dziura pod Oknem, Szczelina pod Tunelem Pawlikowskiego, Żwirowa Dziura Wyżnia, Jaskinia Krwawego Nosa, Szczelina z Mostkiem, Schron w Organach, Okno w Zamczysku, Zamczysko Wyżnie, Zamczysko Niżnie, Korytarz z Różą, Dziura w Organach I, Dziura w Organach II, Dziura w Organach IV, Dziura w Organach VI, Dziura w Organach VII, Jaskinia Naciekowa, Zbójnicka Nyża, Schron ze Świeczką, Schron przy Naciekowej, Korytarz do Naciekowej, Zbójnickie Okna, których dwa otwory wylotowe widoczne są z drogi prowadzącej Doliną Kościeliską. Po prawej stronie (patrząc od dołu) Wyżnich Zbójnickich Okien znajduje się podwójny i przewieszony komin. W odgałęzieniu głównego ciągu tego komina wyróżnia się obszerna nyża, dno której zasłane jest dużą ilością odchodów kozic. W górnej części muru znajduje się pas okapów, który można dostrzec również ze szlaku turystycznego dnem prowadzącego dnem Doliny Kościeliskiej, a także zauważalne tylko z bliższej odległości gzymsy, rynny, półki i płyty.
Stwierdzono tutaj występowanie pluskwicy europejskiej, chronionego prawnie gatunku rośliny. Występuje ona w Tatrach tylko na dwóch stanowiskach (drugie jest w Wąwozie Kraków).
W masywie Organów najczęstszymi gośćmi są turyści zwiedzający Jaskinię Mroźną, która na wylot przebija całą grań od zbocza Wysranek po zbocze Organów. Dość często w masywie Organów, ale głównie pod ziemią, bywają grotołazi penetrujący duże jaskinie w jego wnętrzu. Najrzadziej bywają tutaj taternicy. Wspinaczka w tym rejonie Tatr dopuszczalna była do 1982 r. Do tej pory taternicy wytyczyli tutaj tylko dwie drogi wspinaczkowe. Lewą częścią południowo-zachodniej ściany po raz pierwszy przeszli Ryszard Laskowski, Maciej Lewicki, Leszek Nowiński i Robert Rodziński 11 kwietnia 1972 r., prawą częścią przez przewieszone płyty po raz pierwszy przeszli Mirosław Dąsal i Jan Muskat 19 i 21 września 1981 r. Próbowano tutaj wspinać się już dawno; z jednej z nyż zwisa lina poręczowa wykonana z sizalu (taki rodzaj lin już dawno wyszedł z użycia).

</doc>
<doc id="524616" url="https://pl.wikipedia.org/wiki?curid=524616" title="Metoda indukcji">
Metoda indukcji



</doc>
<doc id="524617" url="https://pl.wikipedia.org/wiki?curid=524617" title="Louis Bourdaloue">
Louis Bourdaloue

Louis Bourdaloue SJ (ur. 20 sierpnia 1632 – zm. 13 maja 1704 w Paryżu), francuski jezuita i kaznodzieja, urodzony w Bourges. W wieku 16 lat wstąpił do Towarzystwa Jezusowego, był profesorem retoryki, filozofii, i teologii moralnej. Jego kazania cieszyły się taką popularnością, że został przeniesiony do Paryża w 1669 do kościoła Św. Ludwika. Ze względu na elokwencję wypowiedzi został szybko zrównany z Racinem czy braćmi Corneille. Prawił kazania w Wersalu. Z pewnością Bourdaloue jest jednym z największych oratorów francuskich i wiele z jego kazań było używanych we francuskich książkach szkolnych. Jego nazwiskiem nazwane są m.in. we Francji wykwintne nocniki.

</doc>
<doc id="524620" url="https://pl.wikipedia.org/wiki?curid=524620" title="Gambit łotewski">
Gambit łotewski

Gambit łotewski – debiut szachowy, oznaczony kodem ECO C40, powstający po posunięciach:
Otwarcie to znane było przynajmniej od początku XVII wieku i nazywane „obroną Greco”, który dzięki niemu osiągnął znaczne sukcesy. W latach trzydziestych analizował je łotewski mistrz, Karlis Betinš (jego nazwisko nosi jeden z wariantów gambitu); dzięki jego pracy szachiści łotewscy wygrali tematyczny mecz korespondencyjny Ryga–Sztokholm w stosunku 4½–1½. Po tym sukcesie FIDE nadała otwarciu obecną nazwę.

</doc>
<doc id="524625" url="https://pl.wikipedia.org/wiki?curid=524625" title="Katedra Podwyższenia Krzyża Świętego w Opolu">
Katedra Podwyższenia Krzyża Świętego w Opolu

Katedra Podwyższenia Krzyża Świętego w Opolu – rzymskokatolicki kościół parafialny, a także katedralny, zlokalizowany przy ulicy Katedralnej 2 w Opolu. Kościół należy do parafii Podwyższenia Krzyża Świętego w Opolu w dekanacie Opole, diecezji opolskiej. Dnia 3 kwietnia 1964 roku, pod numerem 763/64, świątynia została wpisana do rejestru zabytków województwa opolskiego.
Obecny kościół powstał w XV wieku w miejscu wcześniejszych z XI i XIII w. i był wielokrotnie przebudowywany. Dzięki wieżom o wysokości 73 metrów jest najwyższą budowlą w mieście. W świątyni znajduje się obraz Matki Boskiej Opolskiej, sprowadzony tu na stałe w 1702 r. z Piekar Śląskich.
Historia.
Wedle tradycji pierwszy kościół powstał z fundacji Bolesława I Chrobrego w 1005 roku.
Najstarsze znane i zachowane wzmianki o kościele pochodzą z 1223 roku (dokument bpa Wawrzyńca, wymieniający jako pierwszego proboszcza w kościele Reginalda), jednakże wedle tradycji w 1024 r. bp wrocławski Klemens przekazał dla kościoła w Opolu relikwie Świętego Krzyża (wtedy też do orła widniejącego w herbie miasta dołączono połowę krzyża z trójlistnymi zakończeniami ramion), natomiast kronika z końca XVII w. powołuje się na niezachowany dokument z 1102 roku. Na początku XIII w. powołano w Opolu kapitułę. Około 1227 r. utworzono w Opolu archidiakonat, który był wzmiankowany w 1230 roku. W 1239 r. wzmiankowana była kolegiata, ustanowiona przez bpa wrocławskiego Tomasza I, a pierwszym prepozytem był Grzegorz. W 1295 r. przeniesiono parafię opolską z kościoła Najświętszej Maryi Panny i św. Wojciecha do późnoromańskiego, murowanego kościoła bazylikowego z wieżą, ufundowanego niewiele wcześniej przez księcia Bolka I opolskiego. Poświęcenia kolegiaty Świętego Krzyża dokonano 16 listopada 1295 roku.
W 1415 r. kościół uległ zniszczeniu w czasie pożaru miasta; spłonęło m.in. 15 ołtarzy i część gotyckich tryptyków, ocalał natomiast relikwiarz. Odbudowa świątyni przeciągała się z powodu braku środków. W 1444 r. wzmiankowana była nowa zakrystia, w 1446 r. kapituła skarżyła się przed synodem wrocławskim na szkody, w 1447 r. wzmiankowane było nowe prezbiterium, a w 1470 r. zebrano fundusze na prace remontowe w kościele, określonym jako uszkodzony. W tym czasie został wzniesiony w stylu późnogotyckim, na częściowej bazie murów wcześniejszej budowli, halowy korpus kościoła wraz z dolnymi kondygnacjami wież. Na przełomie XV i XVI w. powstały przybudówki po bokach hali kościoła, w tym wzmiankowana w 1518 r. kaplica Trójcy Świętej (tzw. Piastowska, pierwotnie Oppersdorffów) oraz kaplice św. Jadwigi i św. Anny. Ostateczne zakończenie odbudowy kościoła po pożarze z 1415 r. miało miejsce w 1520 r. za panowania księcia Jana II Dobrego; oprócz wymienionych wcześniej części, odnowiony kościół posiadał także drugą zakrystię. Kolejne remonty były wzmiankowane w latach 1555 i 1557; być może w tym czasie zastąpiono stare sklepienie nowym (w nawach bocznych przeskokowym).
W trakcie pożaru miasta w 1615 r. zniszczeniu uległy dach, szczyt i jedna z wież, a także większość wystroju wnętrza – wszystkie ołtarze (poza późnorenesansowym ołtarzem Trójcy Świętej); ocalały kamienne epitafia i żeliwne tablice. W 1617 r. ukończono odnawianie kościoła, lecz w latach 1622 i 1647 miały miejsce kolejne uszkodzenia w wyniku pożarów (spalenie dachu), w konsekwencji czego wymieniono ołtarze na barokowe. W 1652 r. odbudowano dach, a w 1653 r. odnowiono sklepienia. W drugiej połowie XVII w. wzniesiono nową zakrystię. W 1724 r. gontowy dach zastąpiono dachówkowym.
Po sekularyzacji, przeprowadzonej w 1810 roku, przestała istnieć ustanowiona w XIII w. kolegiata. W XIX w. przeprowadzono kolejne remonty: w 1836 r. wzmocniono sklepienia kotwami, w 1837 r. odnowiono i częściowo przemurowano skarpy, a w 1882 r. odnowiono wnętrza w stylu neogotyckim, wykonano polichromię oraz witraże w prezbiterium). W latach 1897–1902 przeprowadzono następny remont i modyfikacje: przekształcono elewacje zewnętrzne, zamurowano część okien, ujednolicono przybudówki oraz, w latach 1899–1900, wzniesiono fasadę zachodnią z nadbudową wież według projektu architekta Józefa Cimbolleka. W tym czasie przedłużono południową kruchtę o jedno przęsło. Pod koniec XIX w. barokowe ołtarze zastąpiono neogotyckimi, dedykowanymi Świętej Rodzinie, Sercu Pana Jezusa, Niepokalanemu Sercu Maryi oraz św. Jadwidze, wykonanymi przez wrocławską firmę Buhla; autorem obrazów był H. Heinisch z Wrocławia. Zainstalowano także nowe organy z neogotyckim prospektem, których wykonawcą była świdnicka firma Schlaga. W latach 1912–1914 wbudowano w zachodnie przęsło korpusu chór muzyczny, a do północnej wieży przybudowano wieżyczkę schodową.
15 sierpnia 1945 r. prymas Polski August Hlond ustanowił pierwszego administratora apostolskiego Śląska Opolskiego (został nim protonotariusz apostolski Bolesław Kominek), co było równoznaczne z erygowaniem diecezji i wiązało się z podniesieniem rangi kościoła do prokatedry. W 1952 r. obchodzono 250-lecie sprowadzenia obrazu Matki Boskiej Opolskiej do Opola; w uroczystościach tych wziął udział m.in. prymas Polski Stefan Wyszyński. W latach 1963–1966, w wyniku starań prałata Antoniego Jokiela i z polecenia bpa Franciszka Jopa, odnowiono kościół; w zakresie prac znalazły się m.in.: odmurowanie dolnych partii otworów okiennych w zamknięciach naw od wschodu, wykonanie nowych portali od południa i północy (przy 1. przęśle od wschodu), rekonstrukcja bocznych, kamiennych wejść, obniżenie posadzki we wszystkich 3 nawach, częściowe odsłonięcie gotyckich wątków ceglanych wewnątrz oraz wykonanie polichromii, sgraffita i witraży przez Stanisława Szmuca z Krakowa oraz usunięcie większości wystroju neogotyckiego (w tym wszystkich bocznych ołtarzy z nawy głównej, poza dwoma, które przeniesiono do bocznych kaplic) i wprowadzenie w jego miejsce sprzętów i dzieł sztuki z obszaru województwa opolskiego (m.in. gotycki tryptyk w kaplicy Piastowskiej i barokowa ambona, stojąca przy filarze w nawie głównej). W trakcie prac odsłonięto przejściowo wątki murów i elementów, wskazujące na pierwotny, bazylikowy układ kościoła. Na uroczystości milenijne, w czasie których dokonano ponownego poświęcenia kościoła, przybyli m.in. Stefan Wyszyński i abp Karol Wojtyła. W 1978 r. kościół został wyremontowany od zewnątrz. W 1995 r. obchodzono 700-lecie kościoła; z tej okazji z inicjatywy proboszcza prałata Stefana Baldego rozbudowano i odrestaurowano organy, natomiast w głównym wejściu do kościoła umieszczono spiżowe drzwi, przedstawiające dzieje zbawienia i wydarzenia z historii ziemi opolskiej. W 1998 r. dokonano ekshumacji grobu spoczywającego w nawie głównej księcia Jana II Dobrego, a rok później uroczyście przeniesiono jego szczątki do nagrobka w Kaplicy Piastowskiej.
Pod koniec 1. dekady XXI w. przeprowadzono renowację obu wież. Przy tej okazji zdjęto z ich hełmów kończące je kule i krzyże. Renowację lewej (północnej) wieży rozpoczęto we wrześniu 2008 r. a w tubie z jej szczytu znajdowały się:
Pod krzyżem znajdowała się ołowiana koperta, a podczas oględzin głównej belki nośnej odnaleziono zaplombowaną tulejkę. Wszystkie znalezione obiekty zostały ponownie umieszczone w kuli hełmu wieży po zakończeniu jej remontu. Kulę i krzyż z prawej (południowej) wieży ściągnięto 20 stycznia 2009 roku. Wewnątrz kuli znajdowała się tuba z dokumentami z przełomu XIX i XX wieku:
Wszystkie znalezione obiekty zostały przekazane do Wrocławia, gdzie miały zostać poddane kopiowaniu i archiwizacji oraz konserwacji. Po tych czynnościach miały one najprawdopodobniej zostać ponownie umieszczone w kuli hełmu wieży. Dodatkowo planowane było umieszczenie w kuli prawej wieży kapsuły z dokumentami z okresu remontu: opisem sytuacji politycznej, kościelnej i parafialnej, opisem przeprowadzonych na wieżach prac i przebiegu remontu, lokalną prasą, pieniędzmi i cennikiem artykułów.
Wygląd zewnętrzny.
Katedra ma charakter gotycki, a jej wieże powstały w stylu neogotyckim. Została zbudowana z cegły, a w starszych fragmentach murów występuje wątek wendyjski. Całość przykryta jest spadzistym dachem, który w 1978 r. pokryto miedzią. Bryła kościoła ma długość 60,7 m, szerokość 26,5 m i wysokość 18 m. Wieże mają wysokość 73 m i są zwieńczone odrestaurowanymi w latach 2007–2008 hełmami i krzyżami.
Na obszar katedry prowadzi zabytkowa brama, na szczycie której przedstawiona jest scena ukrzyżowania Jezusa Chrystusa. Po prawej stronie na niższym stopniu umieszczono rzeźbę Edmunda Bojanowskiego z Gostynia, założyciela Zgromadzenia Sióstr Służebniczek Najświętszej Maryi Panny Niepokalanie Poczętej, natomiast po lewej stronie znajduje się rzeźba Alojzego Ligudy, ochrzczonego w opolskiej świątyni. W okolicy bramy znajduje się grób prałata Stefana Baldego, który był proboszczem tutejszej parafii w latach 1977–2003, do swojej śmierci.
13 grudnia 2011 roku, w 30. rocznicę wprowadzenia stanu wojennego, przed katedrą odsłonięty został pomnik Jerzego Popiełuszki. Został on ufundowany przez Zarząd Regionu NSZZ „Solidarność” Śląska Opolskiego. W rzeźbie znajduje się szkatułka z relikwiami II stopnia z szat księdza.
Do kościoła można wejść dwiema drogami: wejściem głównym i kruchtą południową. Drzwi główne zostały wykonane ze spiżu i zaprojektowane przez Adolfa Panitza. Trafiły one do świątyni w 1997 roku, w tysięczną rocznicę śmierci św. Wojciecha oraz 700-lecie parafii. Sceny umieszczone na drzwiach prezentują historię miasta i kościoła. Pojawiają się na nich także postacie świętych: Matka Boska Opolska, św. Anna, Piotr Apostoł, Paweł z Tarsu, Jadwiga Śląska, Jacek Odrowąż, Czesław Odrowąż, bł. Bronisława, Barbara z Nikomedii, św. Florian, Maksymilian Maria Kolbe, Edyta Stein, a także książę Jan II Dobry, Franciszek Jop, Jan Paweł II oraz arcybiskup Alfons Nossol. Górna część bramy przedstawia dzieło stworzenia. Nad wejściem do kruchty południowej znajduje się tympanon, również zaprojektowany przez Adolfa Panitza. Ukazane są na nim m.in.: Maryja z Dzieciątkiem oraz Jan Paweł II.
Wnętrze i wyposażenie katedry.
Wnętrze katedry.
Katedra składa się z trzech naw: głównej i dwóch bocznych, uzupełnionych półkolistym prezbiterium oraz dwiema bocznymi absydami. W prezbiterium znajdują się trzy późnobarokowe ołtarze. Ołtarz główny powstał w 1773 r. Wykonali go prawdopodobnie Włosi. Znajdująca się w centrum scena ukrzyżowania powstała jednak ponad sto lat później, w 1885 r. w Monachium. Po obu stronach tabernakulum umieszczono figury aniołów, natomiast u jego szczytu dostrzec można rzeźbę Baranka Paschalnego. Powyżej, w głównej części ołtarza przedstawiono scenę ukrzyżowania Jezusa na Golgocie. Chrystusowi towarzyszą Maryja, św. Jan oraz klęcząca Maria Magdalena. Po obu stronach, na konsolach, spoczywają figury Apostołów: św. Piotra, który trzyma w ręku klucz, oraz Pawła z Tarsu, obejmującego księgę. Na samym szczycie ołtarza autorzy przedstawili Trójcę Świętą w otoczeniu aniołów. Ołtarz główny uzupełniają dwa stiukowe ołtarze boczne: św. Józefa i św. Urbana.
W jednej z bocznych absyd znajduje się barokowy ołtarz Trójcy Świętej. Powstał on w 1652 r. i jest najstarszy w kościele. Ma on pięć metrów wysokości, a wykonano go z polichromowanego drewna. Charakterystyczne są także bogate złocenia. Dawniej stał on w kaplicy Piastowskiej, jednak po pożarze, z którego udało się go uratować, został przeniesiony do kaplicy św. Jadwigi. Od 1964 r. przebywa w obecnym miejscu. W centralnej części ołtarza znajduje się obraz przedstawiający Boga Ojca, Syna Bożego oraz towarzyszącego im pod postacią gołębicy Ducha Świętego. Powyżej umieszczono wizerunek św. Judy Tadeusza. Po lewej stronie, na ścianie, umieszczono dwa epitafia. Pierwsze z nich, epitafium Małgorzaty Schreiber, pochodzi z 1627 roku i przedstawia Jezusa, a napis na nim głosi: „Jest to pomnik miłości małżeńskiej, który wystawił opolski Patrycjusz i Obywatel Grzegorz”. Kolejne, znajdujące się dalej od ołtarza zostało poświęcone ks. Janowi z Półwsi, który był kustoszem kolegiaty. Został on pochowany w podziemiach kościoła. Na epitafium widnieje napis: „Tu spoczywa Jan, Pan dziedziczny Półwsi, kustosz tej świątyni. Módlcie się za niego i za jego ojca Mikołaja 1557 r.” Pomiędzy ołtarzem a kaplicą św. Jadwigi umieszczone są jeszcze dwie tablice. Epitafium Wacława Czibulki z XVI w. jest płytą nagrobną, na której do czasów dzisiejszych przetrwał jedynie fragment napisu: „Szlachetny Pan Wacław (…) ibulka z (…) ultowicz dziedzic”. Epitafium Jerzego Skopka, dawnego kustosza kolegiaty, pochodzi z 1630 r. i upamiętnia rodziców księdza, Baltazara i Helenę.
W drugiej z bocznych absyd stoi ołtarz z obrazem Matki Boskiej Opolskiej, przewieziony tu z Piekar Śląskich na przełomie XVII i XVIII wieku, ukoronowany w 1983 r. przez papieża Jana Pawła II. Po obu stronach obrazu umieszczono anioły, a u jego szczytu znajduje się wizerunek Boga Ojca w towarzystwie aniołów. Ołtarz otaczają gabloty z darami wotywnymi, składanymi w podzięce za wysłuchanie modlitwy. Po lewej od strony ołtarza umieszczono epitafium biskupa Franciszka Jopa, pierwszego ordynariusza opolskiego. Tablica przedstawia samego księdza. Została wykonana przez opolskiego rzeźbiarza, A. Panitza.
W południowym fragmencie katedry znajduje się Kaplica Piastowska, zbudowana na przełomie XV i XVI wieku. W jej centralnej części umieszczono nagrobek Jana Dobrego, ostatniego z opolskiej linii Piastów, który sfinansował budowę dawnej Kolegiaty św. Krzyża, a dzisiejszej katedry. Zmarł on w 1532 r. i został pochowany w kościele, w nawie głównej. W II połowie XVI w. wzniesiono mu marmurowy sarkofag. W 1998 r. dokonano ekshumacji księcia, a rok później przeniesiono jego szczątki do obecnego miejsca spoczynku. Nagrobek przedstawia zmarłego Jana Dobrego. U jego stóp znajduje się herb Piastów Opolskich, przedstawiający orła z rozpostartymi skrzydłami. Ponad nagrobkiem znajduje się epitafium Jana Dobrego, wykonane w stylu renesansowym w czerwonym marmurze. Przedstawia ono herb Piastów Opolskich z nałożonym na niego hełmem, z którego rozchodzą się labry, otaczające tarczę herbu. Poniżej widnieje napis w łacinie, który po przetłumaczeniu na język polski głosi: „27 marca 1532 roku zmarł wielmożny i sławny książę Jan, ostatni książę śląski w Opolu, Głogówku i Raciborzu wielce pobożny i szczodrobliwy wobec Boga i ludzi. Amen.” Po obu stronach epitafium umieszczono flagi Polski i Opola.
Naprzeciw nagrobka Jana Dobrego zlokalizowano późnogotycki tryptyk z 1519 r., sprowadzony do katedry z Kostowa w 1965 r. W 2008 r. poddany został konserwacji. W centralnej części tryptyku znajdują się figury Matki Boskiej z Dzieciątkiem oraz św. Barbary i św. Katarzyny. Na awersie skrzydeł widnieją obrazy św. Jana Chrzciciela i św. Jana Ewangelisty, natomiast rewers stanowią wizerunki św. Piotra i św. Pawła. Po lewej od strony tryptyku umieszczono epitafium ks. dz. Jerzego Stefecjusza, pochowanego w podziemiach świątyni. Innym obiektem w Kaplicy Piastowskiej jest popiersie Jana Pawła II, wykonane przez Holendra Gustina Kesera.
Na ścianie zachodniej kaplicy umieszczono tablicę w hołdzie powstańcom śląskim i patriotom, na której czytamy: „W 75. rocznicę III Powstania Śląskiego 1921, żołnierze Armii Krajowej i społeczeństwo Opolszczyzny – 1996. W hołdzie ludowi śląskiemu za zachowanie mowy, wiary i przywiązania do polskiej macierzy”. Tablicę zwieńcza orzeł w koronie. Po drugiej stronie nagrobka Jana Dobrego, na ścianie umieszczono także tablicę upamiętniającą Tadeusza Podkówkę, jak czytamy: „(…) wybitny leśnik, naukowiec i wynalazca, niestrudzony orędownik sprawy katyńskiej (…)”, a także urny upamiętniające ofiary zbrodni katyńskiej z prośbą do Maryi o wspomożenie w modlitwach za nie. Na ścianie południowej widnieje tablica dziękczynna związku NSZZ „Solidarność” z 2010 r. Na ścianie północnej oglądamy natomiast drzewo genealogiczne Piastów opolskich. Całość uzupełniają dwa barwne witraże, przedstawiające zabytki Opola, m.in.: katedrę, Ratusz i Wieżę Piastowską.
Po przeciwnej stronie kościoła w stosunku do Kaplicy Piastowskiej znajduje się Kaplica św. Jadwigi. Stoi tu ołtarz św. Jadwigi, przeniesiony w 1966 r. z nawy głównej. Umieszczone na nim trzy figury przedstawiają św. Jadwigę (w środku), bł. Czesława (z prawej) oraz św. Jacka (z lewej). Całość uzupełnia Obraz Miłosiernego Jezusa, z którego serca wypływa krew i woda, a także wizerunek św. Faustyny Kowalskiej. W centralnej części kaplicy stoi natomiast chrzcielnica z 1850 r., na której szczycie przedstawiono scenę chrztu Jezusa w Jordanie. Powyżej widoczne są witraże projektu Zawadzkiego z 1963 r.
Kolejną kaplicą jest znajdująca się w północnej części kościoła Kaplica św. Anny. Stoi tutaj ołtarz z obrazem autorstwa Franciszka Backera, przedstawiający św. Annę z Jezusem Chrystusem. U wejścia do kaplicy, na ścianie, umieszczono epitafium Doroty Jędrzyczki, przedstawiające małżeństwo klęczące pod Krzyżem. Napis powyżej głosi: „Pomnik ten postawił szanowny i zasłużony Joachim Jędrzyczka, obywatel i patrycjusz Opola, swej pobożnej i uczciwej małżonce Dorocie, pochodzącej ze szlachetnego rodu Zubrzyckich, na dowód wdzięczności. Zmarła pobożnie w grudniu roku 1574 w prawdziwej wierze i po wezwaniu Syna Bożego”.
W wnęce w zachodniej części katedry znajduje się zabytkowa, gotycka chrzcielnica z XIV wieku, najstarszy zabytek w świątyni, wykonany z piaskowca i wapienia. Około roku 1850 została ona zakopana w okolicy probostwa. Przypadkowo odkryto ją w latach 60. XX wieku. Za chrzcielnicą znajduje się witraż, przedstawiający św. Karola Boromeusza i św. Teodora.
W świątyni charakterystyczne są także dwie ambony. Starsza z nich, wykonana w stylu renesansowym, znajduje się bliżej ołtarza. Sprowadzono ją Głuchołaz. Druga z nich, położona bliżej centrum kościoła, została wykonana w stylu klasycystycznym przez Jana Echtera w 1805 r. W czasie prac remontowych, na nowo nałożonych tynkach St. Szmuc stworzył techniką sgraffitową sceny religijne: odnalezienie Krzyża Świętego, problem z ustaleniem jego autentyczności oraz przywrócenie do zdrowia chorego, poprzez dotknięcie go Krzyżem.
Organy.
Historia.
Początki obecnych organów w opolskiej katedrze sięgają roku 1898, kiedy firma Schlag und Söhne ze Świdnicy zbudowała 2-manuałowy, instrument dysponujący 34 głosami o trakturze pneumatycznej. Prospekt oraz szafa tych organów zachowały się do dnia dzisiejszego (z tym że szafa obecnie jest bardziej wysunięta do przodu). Warto wspomnieć, iż stół gry był wbudowany w cokół szafy organowej. Obecnie w miejsce dawnej szafki gry są wmontowane drzwi, którymi można wejść do wnętrza instrumentu. W roku 1941, z inicjatywy ówczesnego proboszcza ks. prałata Józefa Kubisa, firma Rieger z Jägerndorfu gruntownie przebudowała i rozbudowała instrument do 59 głosów. Staraniem ówczesnego proboszcza, ks. prałata Stefana Baldego odrestaurowano instrument oraz dobudowano 3 głosy obsługujące trąbki hiszpańskie, zasilane osobną dmuchawą, a znajdujące się w lewej bocznej nawie (patrząc od ołtarza). Trąbki te znajdują się w pozycji wertykalnej z gierowanymi roztrąbami. Poza dobudową trąbek zmieniono w niewielkiej części dyspozycję III manuału, nadając jej bardziej uniwersalny charakter brzmieniowy. Organy w opolskiej katedrze Świętego Krzyża wpisane są do międzynarodowego rejestru instrumentów o wyjątkowych walorach brzmieniowych.
Dzwony.
Początkowo Biskup Franciszek Jop starał się odnaleźć i sprowadzić do Opola dawne dzwony skradzione w czasie wojny. Po bezskutecznym poszukiwaniu w 1960 roku postanowiono zakupić komplet nowych dzwonów. Niestety nie powrócono do tradycji, gdzie największemu dzwonowi nadawano imię Św. Wojciecha - patrona Opola. Najmniejszy dzwon to jedyny i najstarszy zachowany dzwon ze starego zestawu. Największy dzwon katedry - Urban to jeden z największych dzwonów Województwa Opolskiego
Matka Boska Opolska.
W jednym z bocznych ołtarzy znajduje się obraz Matki Boskiej Opolskiej. Został on namalowany na lipowej desce przez nieznanego artystę w latach 1480–1500. Obraz ukazuje Maryję, trzymającą na lewym ramieniu Dzieciątko Jezus. W prawej ręce trzyma jabłko, a głowę lekko pochyla w kierunku syna. Jezus natomiast patrzy w kierunku matki, prawą rękę unosząc w geście błogosławieństwa, a lewą trzymając Pismo Święte. Dzieło opisane jest w kronice ojców jezuitów:
Obraz pochodzi z Piekar Śląskich. W 1680 r. wywieziono go do Pragi, gdzie wybuchła zaraza. Niedługo po powrocie do Piekar Śląskich, obraz został przewieziony przez jezuitów do Opola, z powodu obaw przed najazdem tureckim. W Piekarach Śląskich pozostała kopia obrazu. Po zażegnaniu niebezpieczeństwa Madonna powróciła do piekarskiej świątyni, jednak w 1702 r. ponownie znalazła się w Opolu, ze względu na III wojnę północną. W 1813 r. wizerunek Maryi trafił do opolskiego kościoła p.w. Świętego Krzyża, gdzie jest do dziś. W następnych latach kult obrazu rozwijał się dalej. 21 czerwca 1983 r. na Górze Świętej Anny, kilkadziesiąt kilometrów na południowy wschód od Opola, papież Jan Paweł II ozdobił dzieło srebrno-złotą koroną.

</doc>
<doc id="524626" url="https://pl.wikipedia.org/wiki?curid=524626" title="Michał I Basarab">
Michał I Basarab

Michał I (rum. "Mihail I") – hospodar wołoski w latach 1418-1420 z dynastii Basarabów.
Był synem Mirczy Starego z jego małżeństwa z Marą. Objął tron wołoski w 1418 po śmierci swego ojca. Wobec zagrożenia osmańskiego porzucił bezużyteczny w tej sytuacji antywęgierski sojusz z Polską i uzyskał pomoc węgierską (najprawdopodobniej za cenę utraty okręgu Severin). W 1419 dzięki wsparciu węgierskiemu udało się Michałowi odeprzeć kilka ataków tureckich. Jednak już rok później, w 1420 Wołoszczyznę spustoszył ogromny najazd turecki w czasie którego Michał najprawdopodobniej poległ.

</doc>
<doc id="524628" url="https://pl.wikipedia.org/wiki?curid=524628" title="Kaszmir (tkanina)">
Kaszmir (tkanina)

Kaszmir – miękka tkanina z wełny kóz kaszmirskich, charakteryzująca się bardzo cienkimi włóknami o grubości 16-18 mikrometrów, co zapewnia jej wyjątkową puszystość. Pozyskanie wełny jest procesem niezwykle czasochłonnym. Wymaga ono ręcznego wyczesywania kóz kaszmirskich, a następnie – oddzielenia włosia zewnętrznego od puchowego. Naturalne kolory to szary, brązowy lub biały. Tkanina ta jest dość delikatna, dlatego często stosuje się ją jako dodatek do wełny.
Nazwa pochodzi od nazwy regionu w północnych Indiach.

</doc>
<doc id="524629" url="https://pl.wikipedia.org/wiki?curid=524629" title="Ogród Józefa Mehoffera">
Ogród Józefa Mehoffera

Ogród Józefa Mehoffera – ogród znajdujący się w Krakowie przy ulicy Krupniczej 26. Przylega od strony południowej do domu Józefa Mehoffera. Zajmuje powierzchnię 16 arów.
Zaprojektował go w 1932 roku właściciel domu Józef Mehoffer, wykorzystując wcześniejsze doświadczenia, które zgromadził projektując ogród w Jankówce koło Wieliczki, w posiadłości, której był właścicielem od 1907 do 1917 roku.
Jak wyglądał ten ogród przy Krupniczej można dzisiaj oglądać na obrazie artysty " Ogród przy ulicy Krupniczej w Krakowie" pochodzącym z 1943 roku. Korzystając między innymi z tego przekazu ikonograficznego, zdziczały i zdewastowany przez wiele lat ogród pieczołowicie odnowiono (projekt dr Zofia Malinowska, realizacja Jacek Ginda) i otwarto 20 maja 2004 roku. 
W znacznej mierze odtworzono układ ścieżek, kształt rabatek i gatunki roślin. Jak dawniej na wiosnę kwitną tutaj bzy, jaśminowce, drzewka owocowe, fiołki, kamelie, konwalie majowe. Nieco później można oglądać piwonie, bratki, lilie królewskie, a do późnej jesieni różne gatunki róż. Nad całością ogrodu góruje potężny wiąz – na posesji od południowej strony. Ogród jest ogólnie dostępny, znajduje się w nim kawiarnia. 
Podczas zakładania ogrodu w latach 30. XX wieku wykopano renesansowe kafle po działającym w tym miejscu zakładzie garncarskim. Wydobyto również destrukty rzeźb po funkcjonującej tutaj pracowni Franciszka Wyspiańskiego

</doc>
<doc id="524630" url="https://pl.wikipedia.org/wiki?curid=524630" title="Teresopolis">
Teresopolis



</doc>
<doc id="524632" url="https://pl.wikipedia.org/wiki?curid=524632" title="Niteroi">
Niteroi



</doc>
<doc id="524635" url="https://pl.wikipedia.org/wiki?curid=524635" title="Joop Hiele">
Joop Hiele

Johannes Frederik „Joop” Hiele (ur. 25 grudnia 1958 w Rotterdamie) – holenderski piłkarz grający na pozycji bramkarza i trener piłkarski.
Z reprezentacją Holandii, w której barwach od 1980 do 1991 roku rozegrał 7 meczów, zdobył mistrzostwo Europy w 1988 roku (jako rezerwowy) i brał udział w Mistrzostwach Świata 1990 (jako rezerwowy). Przez większą część piłkarskiej kariery był zawodnikiem Feyenoordu, grał także w FC Dordrecht i Go Ahead Eagles. Obecnie szkoli swoich następców w PSV Eindhoven, wcześniej, w latach 2002–2004, był trenerem bramkarzy w drużynie narodowej.

</doc>
<doc id="524636" url="https://pl.wikipedia.org/wiki?curid=524636" title="Maszt RTV w Żółwieńcu">
Maszt RTV w Żółwieńcu



</doc>
<doc id="524637" url="https://pl.wikipedia.org/wiki?curid=524637" title="Stara Polana (Tatry Zachodnie)">
Stara Polana (Tatry Zachodnie)

Stara Polana – niewielka polana w Dolinie Kościeliskiej w Tatrach Zachodnich położona na wysokości 1090–1120 m n.p.m. Znajduje się w Dolinie Smytniej, tuż powyżej Wyżniej Kościeliskiej Bramy (Bramy Raptawickiej), przy drodze biegnącej doliną. Dolina Kościeliska w tym miejscu rozszerza się. Stara Polana rozpoczynała się stromą polanką na piargach wschodnich stoków Kominiarskiego Wierchu i ciągnęła wąską Doliną Smytnią, pomiędzy Smytniańskimi Turniami i Raptawicką Granią do Kościeliskiego Potoku. Dawniej polana stanowiła część Hali Smytniej. Jej wartość użytkowa, zwłaszcza w górnej części, była niewielka. Po zachodniej stronie drogi prowadzącej przez Dolinę Kościeliską, w lesie tuż poniżej Starej Polany znajduje się tzw. Krzyż Pola.
Po zaprzestaniu koszenia i wypasu polana stopniowo zarasta lasem. W 1955 miała powierzchnię ok. 5 ha, ale w 2004 w wyniku zarośnięcia jej powierzchnia zmniejszyła się o ok. 75%. Z polany ładne widoki na Kominiarski Wierch, ale miejsce nie jest dostępne dla turystów.

</doc>
<doc id="524638" url="https://pl.wikipedia.org/wiki?curid=524638" title="Obrona Damiano">
Obrona Damiano



</doc>
<doc id="524639" url="https://pl.wikipedia.org/wiki?curid=524639" title="Maszt RTV w Rusinowie">
Maszt RTV w Rusinowie



</doc>
<doc id="524644" url="https://pl.wikipedia.org/wiki?curid=524644" title="Podolszyce">
Podolszyce

Podolszyce – część miasta Płock. 
Przed przyłączeniem do Płocka na tym obszarze była wieś Podolszyce. Wieś duchowna położona była w drugiej połowie XVI wieku w powiecie płockim województwa płockiego. W 1785 roku wchodziły w skład klucza boryszewskiego biskupstwa płockiego. 
Podolszyce włączono do Płocka 1 grudnia 1981 r.
Opis dzielnicy.
Położona jest po obu stronach ulicy Wyszogrodzkiej (głównej trasy wylotowej z miasta w kierunku Warszawy – droga krajowa nr 62). 
Pierwsze bloki zostały zasiedlone przez mieszkańców Radziwia, którzy stracili swoje domy w wyniku powodzi.
Podolszyce były typową "sypialnią" miasta, lecz w ostatnich latach stały się również dzielnicą handlową. Wybudowano wiele obiektów usługowych, znajdują się tu:
Na Podolszycach jest "Pasaż Paderewskiego" – deptak przecinający całą dzielnicę.
Administracyjnie dzielnica składa się z: Podolszyc Północnych, Podolszyc Południowych i Zielonego Jaru. Powierzchnia Podolszyc wynosi 6,52 km².
W Podolszycach urodził się ks. Stefan Niedzielak oraz Marcin Kacprzak.
Ludność.
Gęstość zaludnienia wynosiła w 2006 roku 3427 os./km².
Komunikacja.
Podolszyce Południe
Dojazd autobusami linii: 12, 20, 22, 25, 26, 27, 28, 30, 33, N1
Dojazd autobusami linii: 2, 3, 20, 26, N1
Dojazd autobusami linii: 2, 14, 19, 20, 22, 24, 26, 33, 35, 37, A, N1
Podolszyce Północ
Dojazd autobusami linii: 14, 19, 20, 24, 26, 35, 37, A, N1
Zielony Jar
Dojazd autobusami linii: 14, 19, 20, 24, 26, 35, 37, A, N1
ul. Wyszogrodzka
Dojazd autobusami linii: 2, 3, 12, 14, 19, 20, 22, 24, 25, 26, 27, 28, 30, 33, 35, 37, A, N1
Dojazd autobusami linii: 3, 12, 25, 27, 28, 30, 35, 37, N1

</doc>
<doc id="524645" url="https://pl.wikipedia.org/wiki?curid=524645" title="Ray Tracing">
Ray Tracing



</doc>
<doc id="524648" url="https://pl.wikipedia.org/wiki?curid=524648" title="Kasa im. Józefa Mianowskiego">
Kasa im. Józefa Mianowskiego

Kasa im. Józefa Mianowskiego – Fundacja Popierania Nauki – największa i najważniejsza polska organizacja naukowa powstała w zaborze rosyjskim 12 lipca 1881, reaktywowana w roku 1991.
Historia.
Wśród czterdziestu pięciu pierwotnych założycieli Kasy znaleźli się m.in.: Jerzy Aleksandrowicz, Ignacy Baranowski, Eugeniusz Dziewulski, Aleksander Głowacki (Bolesław Prus), Władysław Holewiński, Józef Kirszrot-Prawnicki, Aleksander Kraushar, Stanisław Leopold Kronenberg, Jakub Natanson, Józef Kazimierz Plebański, Stanisław Przystański, Henryk Sienkiewicz, Antoni Ślósarski, Karol Strasburger, Filip Sulimierski, August Wrześniowski i Bronisław Znatowicz.
6 października 1881 powołano Komitet zarządzający Kasą, na którego czele stanął dr Tytus Chałubiński – były profesor warszawskiej Akademii Medyko-Chirurgicznej i Szkoły Głównej. Wiceprezesem został Stanisław Kronenberg – finansista i mecenas nauk, jeden z najbogatszych ludzi w ówczesnym zaborze rosyjskim. Kasjerem (skarbnikiem) Kasy wybrano Karola Deikego – finansistę, prezesa Banku Handlowego w Warszawie. Sekretarzem Komitetu Kasy został lekarz społecznik Karol Dobrski. Pozostałymi członkami Komitetu wybrano: Piotra Chmielowskiego, Mścisława Godlewskiego, Władysława Holewińskiego, Jakuba Natansona, Józefa Eryka Natansona, Henryka Sienkiewicza, Franciszka Śliwickiego, Henryka Struve i Filipa Sulimierskiego. Wszyscy członkowie Komitetu związani byli w przeszłości ze Szkołą Główną.
Instytucja ta już w XIX w. stała się największą polską organizacją wspomagającą badania i wydawnictwa naukowe. W pewnym okresie, tuż przed wybuchem I wojny światowej, dzięki zapisom ojca ropy bakijskiej polskiego geologa Witolda Zglenickiego dysponowała tak wielkimi funduszami, że nie mogła ich wydać. Kasa im. Józefa Mianowskiego, funkcjonująca w okresie II Rzeczypospolitej jako Instytut Popierania Nauki, dezaktywowana została 31 grudnia 1952 wraz z Towarzystwem Naukowym Warszawskim.
Aktem notarialnym z dnia 20 maja 1991 r. Kasa im. Józefa Mianowskiego została reaktywowana jako Fundacja Popierania Nauki. Dnia 11 października 1991 r. wpisana została do rejestru fundacji decyzją Sądu Rejonowego dla m. st. Warszawy.
Organem Kasy jest rocznik Nauka Polska. Jej Potrzeby, Organizacja i Rozwój.
Siedziba.
Siedziba Kasy początkowo mieściła się w pałacu Kronenberga, następnie w Pałacu Staszica (od 1924).

</doc>
<doc id="524649" url="https://pl.wikipedia.org/wiki?curid=524649" title="Kesonowa choroba">
Kesonowa choroba



</doc>
<doc id="524650" url="https://pl.wikipedia.org/wiki?curid=524650" title="Bitwa pod Szackiem">
Bitwa pod Szackiem

Bitwa pod Szackiem – starcie podczas agresji ZSRR na Polskę, stoczone w dniach 28–30 września 1939 między 52. Dywizją Strzelecką Armii Czerwonej, a liczącą w tym czasie około 4000 żołnierzy grupą KOP generała Wilhelma Orlika-Rückemanna.
Przebieg bitwy.
Szacka broniły dwie kompanie z 112. Pułku Strzeleckiego wsparte plutonem CKM. 54. Dywizjon Przeciwpancerny prawdopodobnie wycofał się uprzednio z Szacka i zajął pozycję w połowie drogi z Szacka do miasta Mielniki.
Po stronie sowieckiej w walkach wziął udział między innymi 411. batalion pancerny, dowodzony przez kapitana Nieseniuka, który został całkowicie rozbity.
Walki o miejscowość rozpoczęli Sowieci 28 września, uprzedzając polski atak. Kilka czołgów 411. batalionu pancernego i samochody z piechotą ruszyły groblą koło jeziora Lucemierz na pozycje polskie, które znajdowały się na wschód i południowy wschód od wsi. Teren był bardzo grząski. Oddziały KOP podpuściły wroga blisko i otworzyły ogień z działek ppanc. i karabinów maszynowych. W czasie tej walki zniszczono 8 czołgów T-26, które zablokowały wąską groblę. Z 411. batalionu pancernego uratowało się trzech rannych czołgistów. Na wieść o rozbiciu 411 batalionu pancernego płk Russijanow długo nie przysyłał posiłków oddziałom walczącym w rejonie Szacka. Następnie rozpoczął się polski atak na Szack. Wojska polskie poprowadził ppłk Nikodem Sulik. Wieś została ostrzelana przez artylerię, a następnie doszło do szturmu i krwawej walki na bagnety. W południe została zdobyta. Znalezione tu zaopatrzenie poprawiło sytuację wyczerpanych fizycznie i psychicznie polskich żołnierzy. Sowieci przeprowadzili kontratak, ale został on odparty ogniem broni maszynowej i artylerii. Natomiast polska próba oskrzydlenia wojsk sowieckich nie udała się. 29 września oddziały polskie wycofały się w kierunku przeprawy przez Bug w Grabowie. Samochody ciężarowe i kilka dział trzeba było zostawić. W walkach z sowietami zginęło lub zostało rannych 500 polskich żołnierzy. KOP stracił też sporo amunicji, zwłaszcza artyleryjskiej i kilka ciężarówek. Straty wojsk radzieckich wyniosły: 81–82 zabitych i 184–185 rannych żołnierzy, zniszczonych 8–9 czołgów T-26 i 5 ciągników artyleryjskich T-20 Komsomolec. Siemion Timoszenko przyznał się do straty 7 czołgów i kilku samochodów pancernych. Dowódca radzieckiej dywizji, pułkownik Iwan Russijanow został ciężko ranny w rękę odłamkiem pocisku artyleryjskiego (prawdopodobnie 75 mm).
Zbrodnia w Mielnikach.
W Mielnikach Sowieci zabili 18 wziętych do niewoli oficerów Korpusu Ochrony Pogranicza.
Upamiętnienie.
Walki żołnierza polskiego pod Szackiem w II wojnie światowej zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „SZACK – WYTYCZNO 28 IX – 1 X 1939”.

</doc>
<doc id="524655" url="https://pl.wikipedia.org/wiki?curid=524655" title="Proces Zengera">
Proces Zengera



</doc>
<doc id="524657" url="https://pl.wikipedia.org/wiki?curid=524657" title="Kasa im. Mianowskiego">
Kasa im. Mianowskiego



</doc>
<doc id="524658" url="https://pl.wikipedia.org/wiki?curid=524658" title="Dan I (hospodar wołoski)">
Dan I (hospodar wołoski)

Dan I (ur. 1354, zm. 23 września 1386) – hospodar wołoski w latach 1383-1386 z dynastii Basarabów.
Był synem hospodara Radu I. Objąwszy tron po śmierci ojca, utrzymywał sojusz z Węgrami i prowadził walki na południowym brzegu Dunaju z zamiarem opanowania Tyrnowa, stolicy naciskanego od południa przez Turków bułgarskiego cara Iwana Szyszmana. Początkowo odnosił pewne sukcesy, wkrótce jednak poległ w walce.
W 1385 potwierdził dokonane przez jego wuja Władysława nadanie 40 rodzin cygańskich klasztorowi Świętemu Antoniego w Wodicy; jest to pierwsza wzmianka na temat Cyganów na terenie dzisiejszej Rumunii.
Był ojcem hospodara Dana II oraz być może hospodara Włada I Uzurpatora. Tron objął po nim brat Mircza Stary.

</doc>
<doc id="524665" url="https://pl.wikipedia.org/wiki?curid=524665" title="Zamboanga">
Zamboanga

Zamboanga – filipińskie miasto, na wyspie Mindanao, nad cieśniną Basilan. W 2010 roku jego populacja liczyła 643 557 mieszkańców.
Hiszpanie założyli je w 1635 roku. Wówczas nazywało się Fort Pilar.
Ważny ośrodek handlowo-przemysłowy. Przemysł chemiczny, spożywczy i drzewny, rzemiosło wyrobów z mosiądzu i brązu. Dla turystów zbieractwo muszli i korali. Lotnisko i port morski. Centrum religii islamskiej na Mindanao.
Atrakcje turystyczne: Fort Pilar (1. połowa XVII wieku), meczet.

</doc>
<doc id="524667" url="https://pl.wikipedia.org/wiki?curid=524667" title="Rob Witschge">
Rob Witschge

Robert "Rob" Witschge (ur. 22 sierpnia 1966 w Amsterdamie) – holenderski piłkarz, grający na pozycji lewego obrońcy lub pomocnika i trener piłkarski.
Z reprezentacją Holandii, w której barwach rozegrał 31 meczów, zdobył brązowy medal Euro 1992 oraz dotarł do ćwierćfinału Mistrzostw Świata 1994. Był zawodnikiem m.in. Ajaksu Amsterdam i Feyenoordu. Łącznie w obu tych klubach zdobył pięć Pucharów Holandii, a w 1987 roku z Ajaksem triumfował w rozgrywkach o Puchar Zdobywców Pucharów. Od 2004 roku jest asystentem Marco van Bastena w drużynie narodowej.
Sukcesy piłkarskie.
W reprezentacji Holandii od 1989 do 1995 roku rozegrał 31 meczów i strzelił 3 gole – III-IV miejsce na Euro 1992 oraz ćwierćfinał Mistrzostw Świata 1994.

</doc>
<doc id="524671" url="https://pl.wikipedia.org/wiki?curid=524671" title="Adam le Bossu">
Adam le Bossu



</doc>
<doc id="524672" url="https://pl.wikipedia.org/wiki?curid=524672" title="Adam d'Arras">
Adam d'Arras



</doc>
<doc id="524674" url="https://pl.wikipedia.org/wiki?curid=524674" title="1125 (zespół muzyczny)">
1125 (zespół muzyczny)

1125 – polska grupa grająca oldschoolowy hardcore, powstała na początku 1996 roku w Złotowie. Nazwa zespołu zainspirowana jest refrenem piosenki Rejestracji pt. „Kontrola”, a sama liczba nawiązuje do numeru więźnia – Alexa, głównego bohatera powieści pt. Mechaniczna pomarańcza.

</doc>
<doc id="524677" url="https://pl.wikipedia.org/wiki?curid=524677" title="RTCN Trzeciewiec">
RTCN Trzeciewiec

RTCN Trzeciewiec – Radiowo-Telewizyjne Centrum Nadawcze w Trzeciewcu, maszt o wysokości 320 metrów, zbudowany w 1962 r.
Główny obiekt nadawczy dla woj. kujawsko-pomorskiego, którego zasięg w każdym kierunku sięga 80–120 km, wykraczając poza granice województwa.
Historia.
Ośrodek powstał w kontekście starań mieszkańców województwa bydgoskiego o powołanie telewizyjnego ośrodka nadawczego. W 1957 r. powstał "Społeczny Komitet Budowy Pomorskiego Ośrodka Telewizyjnego" w Bydgoszczy, a w 1958 r. Centralny Zarząd Radiostacji i Telewizji w Warszawie zatwierdził koncepcję lokalizacji ośrodka telewizyjnego 20 km od Bydgoszczy, w pobliżu wsi Trzeciewiec. Budynek stacji nadawczej oddano do użytku w 1960 r., a wszystkie prace, łącznie z budową masztu i instalacją aparatury nadawczej czeskiej firmy "Tesla" ukończono w styczniu 1962 r. Uroczyste przecięcie wstęgi, którego dokonał wicepremier rządu Eugeniusz Szyr odbyło się 22 stycznia 1962 r. Nadawanie na kanale pierwszym programu telewizyjnego stacja rozpoczęła 22 stycznia 1962 r. o godzinie 17:25. W roku 1963 ośrodek jako pierwszy w kraju otrzymał dwa nadajniki ultrakrótkofalowe do transmisji programu II i III Polskiego Radia i z tej okazji zmienił nazwę na Radiowo–Telewizyjne Centrum Nadawcze. 10 lipca 1973 r. ośrodek rozpoczął emisję TVP2 w kolorze. 20 maja 2013 roku wyłączono nadawanie kanałów analogowych, jednocześnie uruchamiając MUX 3 naziemnej telewizji cyfrowej.
Nadawane programy.
Programy telewizyjne - cyfrowe.
Stan na 2022-04-25. Przełączenie na standard DVB-T2 nastąpiło dnia 2022-04-25. Emisję multipleksu testowego TVN HD DVB-T2/HEVC zakończono dnia 2021-12-22.
Nienadawane analogowe programy telewizyjne.
W związku z wdrażaniem NTC, 20 maja 2013 roku wyłączono nadawanie kanałów analogowych.

</doc>
<doc id="524680" url="https://pl.wikipedia.org/wiki?curid=524680" title="Hornisgrinde">
Hornisgrinde

Hornisgrinde – najwyższa góra północnego Schwarzwaldu (Niemcy), o wysokości 1164 m n.p.m.

</doc>
<doc id="524682" url="https://pl.wikipedia.org/wiki?curid=524682" title="RTCN Jemiołów">
RTCN Jemiołów

RTCN Jemiołów – Radiowo-Telewizyjne Centrum Nadawcze w Jemiołowie, maszt o wysokości 314 metrów i betonowa wieża o wysokości 99 metrów. Centrum zbudowano w latach 1960-1962 z funduszy zebranych społecznie. Jest to główna stacja nadawcza RTV województwa lubuskiego. Obsługiwana jest przez spółkę EmiTel sp. z o.o.
Nienadawane analogowe programy telewizyjne.
Programy telewizji analogowej wyłączone 7 listopada 2012 r.

</doc>
<doc id="524683" url="https://pl.wikipedia.org/wiki?curid=524683" title="Wład Uzurpator">
Wład Uzurpator

Wład I Uzurpator, rum. "Vlad Uzurpatorul" (zm. ok. 1397) – hospodar wołoski w latach 1395-1396.
Jego pochodzenie jest niepewne, być może był nieślubnym dzieckiem hospodara Dana I z dynastii Basarabów. Wprowadzony na tron dzięki poparciu hospodara mołdawskiego Stefana I, Turcji i Polski. W 1395 odparł węgierską próbę przywrócenia na tron Mirczy Starego, jako pierwszy na Wołoszczyźnie prosząc o interwencję turecką. Jako jedyny hospodar wołoski uznał w 1396 zwierzchnictwo króla polskiego Władysława Jagiełły. W tym samym roku okazał wrogość wobec wyprawy Zygmunta Luksemburskiego przeciwko Turkom – klęska wyprawy w bitwie pod Nikopolis i opanowanie przez Turków terenów na południe od Dunaju spowodowały jednak odwrócenie się od Włada bojarów wołoskich, którzy obawiali się potęgi tureckiej. W efekcie Wład został po walce pojmany przez wojewodę siedmiogrodzkiego Ścibora ze Ściborzyc i wydany Węgrom, a na tron bojarzy zaprosili z powrotem Mirczę Starego.

</doc>
<doc id="524684" url="https://pl.wikipedia.org/wiki?curid=524684" title="Arnold Mühren">
Arnold Mühren

Arnold Johannes Hyacinthus Mühren (ur. 2 czerwca 1951 w Volendam) – holenderski piłkarz grający na pozycji lewego lub środkowego pomocnika. Z reprezentacją Holandii, w której barwach rozegrał 23 mecze, zdobył – w wieku 37 lat – mistrzostwo Europy w 1988 roku. Był zawodnikiem m.in. Ajaksu Amsterdam, z którym na początku lat 70. świętował największe sukcesy w jego historii. Do klubu ze stolicy Holandii powrócił w 1985 roku i przez trzy kolejne lata był jego ważnym ogniwem. W międzyczasie występował w Anglii.
Karierę zakończył po sezonie 1988/1989. Jego ostatnim meczem było spotkanie z Willem II.
Sukcesy piłkarskie.
W reprezentacji Holandii od 1978 do 1988 roku rozegrał 23 mecze i strzelił 3 gole – mistrzostwo Europy w 1988 roku.

</doc>
<doc id="524685" url="https://pl.wikipedia.org/wiki?curid=524685" title="Akut">
Akut



</doc>
<doc id="524686" url="https://pl.wikipedia.org/wiki?curid=524686" title="Metoda indukcyjna">
Metoda indukcyjna



</doc>
<doc id="524690" url="https://pl.wikipedia.org/wiki?curid=524690" title="Cyrkumfleks">
Cyrkumfleks



</doc>
<doc id="524691" url="https://pl.wikipedia.org/wiki?curid=524691" title="Wanda Siemaszkowa">
Wanda Siemaszkowa

Wanda Felicja Katarzyna Siemaszko, "de domo" Sierpińska (ur. 30 grudnia 1867 w Lipowej, zm. 6 sierpnia 1947 w Żarnowcu) – polska aktorka teatralna, reżyserka, pedagog, dyrektorka: Teatru Miejskiego w Bydgoszczy (1920–1922), Teatru Popularnego im. Bogusławskiego w Poznaniu (1930–1931), Teatru Ziemi Rzeszowskiej (1945–1947).
Życiorys.
Urodziła się 30 grudnia 1867 r. w Lipowej k. Kobrynia na Białorusi. Była córką Feliksa i Emilii z Prenierów. Uczęszczała do gimnazjum w Łomży, gdzie stawiała pierwsze kroki na scenie teatralnej w teatrze amatorskim. Stamtąd przeniosła się do Warszawy. Ukończyła 7-klasową pensję H. Czarnockiej, a następnie Studium Dramatyczne Józefa Kotarbińskiego. Studiowała na Uniwersytecie Jagiellońskim w Krakowie.
Debiutowała 8 października 1887 r. w teatrze krakowskim w roli Helenki w przedstawieniu "Dziwak". Początkowo grała role liryczne, przeważnie polskich dziewcząt. Stopniowo wzbogacała swój repertuar o role w sztukach klasycznych i romantycznych, wprowadzała na scenę literaturę polskich autorów (Jan August Kisielewski, Lucjan Rydel). W Krakowie pracowała przez sześć sezonów z przerwą w latach 1891–1892. W 1888 wyszła w Krakowie za mąż za aktora Antoniego Siemaszkę (zm. 1924) i odtąd występowała pod nazwiskiem męża.
W latach 1893–1894 była aktorką teatru lwowskiego, po czym ponownie pracowała w teatrze krakowskim. W latach 1897–1905 grała na scenach Krakowa, Warszawy i Lwowa (grała jako pierwsza m.in. Pannę Młodą w „Weselu” Wyspiańskiego - 1901). W 1905 r. stworzyła własny zespół, który występował m.in. w Mińsku Litewskim, Pińsku, Wilnie, Grodnie, Kowlu i Brześciu Litewskim. Od 1906 roku była ponownie aktorką teatru lwowskiego. Z zespołem tego teatru występowała w Wiedniu (1910) i Paryżu (1913). Ponadto sama wyjeżdżała na gościnne występy (Zagrzeb, Wiedeń, Praga, Tabor, Berlin). W latach 1918–1920 należała do zespołu wędrownego, z którym występowała w Częstochowie, Piotrkowie, Sosnowcu, Dąbrowie Górniczej, Płocku, Włocławku. Gościnnie grała w tym czasie w Łodzi, Warszawie, Lublinie.
Należała do Towarzystwa Wzajemnej Pomocy Literatów i Artystów Polskich we Lwowie, w ramach którego w 1907 została przewodniczącą wydziału.
Jesienią 1920 roku przybyła do Bydgoszczy. Władze miejskie na wniosek komisarycznego prezydenta miasta Jana Maciaszka oddały jej Teatr Miejski w dzierżawę na 5 lat. Jako dyrektorka Teatru zainaugurowała sezon 1920/1921 wystawieniem „"Kościuszki pod Racławicami"” W. L. Anczyca. W jej repertuarze znalazły się wybitne sztuki repertuaru polskiego (Adam Mickiewicz, Juliusz Słowacki, Stanisław Wyspiański, Stefan Żeromski) i obcego (William Szekspir). Za jej dyrekcji teatr zmagał się z wieloma trudnościami, które potęgowały powojenny kryzys gospodarczy, znaczny odsetek ludności niemieckiej, wymiana ludności wskutek swoistej „wędrówki ludów”. Nieprzyzwyczajona do ambitnego repertuaru polskiego publiczność miejscowa domagała się lżejszych spektakli dramatycznych i muzycznych. Atmosfera wokół teatru oraz stan finansowy tej instytucji stale się pogarszały. W jej obronie występował związany w tym czasie z Bydgoszczą Stanisław Przybyszewski. W lutym 1922 r. uchwałą Magistratu wypowiedziano jej umowę na prowadzenie teatru, a spór rozstrzygnęła polubownie, dobrowolnie ustępując ze stanowiska.
W czasie pobytu w Bydgoszczy funkcję dyrektora Teatru Miejskiego łączyła z pracą pedagogiczną. Wykładała w Szkole Dramatycznej, którą założyła w 1921 roku. Równocześnie założyła Dom Aktora przy ul. Gdańskiej 164. Była inicjatorką wykładów publicznych oraz włączała się do różnego rodzaju akcji społecznych. Udzielała się jako reżyser (opracowała 14 sztuk) i aktorka w spektaklach. Ulubioną jej specjalnością były role tragicznych matek.
Po opuszczeniu Bydgoszczy znów występowała gościnnie (Wilno, Warszawa, Lwów). W latach 1924–1926 na zaproszenie Polonii gościła w Stanach Zjednoczonych. W Chicago założyła własne studio teatralne. Występowała z patriotycznymi przedstawieniami (o odrodzonej Ojczyźnie i bohaterstwie Orląt Lwowskich) i zakładała liczne kółka dramatyczne przy szkółkach parafialnych w celu pielęgnowania mowy polskiej wśród młodego pokolenia polskiej emigracji.
Po powrocie do kraju w 1926 r. występowała w Teatrze Miejskim w Grudziądzu, potem w objeździe, m.in. w Toruniu, Bydgoszczy, Brześciu Litewskim. W latach 1927–1929 grała i reżyserowała w Teatrze Miejskim we Lwowie, a także założyła studio aktorskie, w którym przygotowywała nowe zastępy aktorów. W sezonie 1930/1931 była dyrektorem Teatru Popularnego im. Bogusławskiego w Poznaniu. Od 1932 do 1935 r. była aktorką teatru lwowskiego, występując również w innych miastach. W kolejnych latach, aż do wybuchu II wojny światowej, pracowała w Teatrze Polskim w Katowicach.
Po wybuchu II wojny światowej na dzień 9 września 1939 zapowiadano jej występ teatralny we Lwowie w komedii angielskiej Hicksa i Ducksa pt. "Stare wino". W czasie pierwszej okupacji sowieckiej Lwowa (1939–1941) grała w Polskim Teatrze Dramatycznym. Po zajęciu miasta przez Niemców odsunęła się od teatru i wyjechała do Wieliczki. Wróciła do niego w 1945 r. Jesienią tego roku została dyrektorem Teatru Ziemi Rzeszowskiej w Rzeszowie, którym kierowała do śmierci. Zmarła 6 sierpnia 1947 w dworku Marii Konopnickiej w Żarnowcu, gdzie przebywała z córką (po mężu Kling) u Zofii Mickiewicz (córki M. Konopnickiej). Została pochowana w Jedliczu. Później spoczęła w grobowcu rodzinnym na cmentarzu Powązkowskim w Warszawie (kwatera 235-1-8).
Była członkiem kilku organizacji społecznych, m.in. Ligi Kobiet i Związku Pracy Obywatelskiej Kobiet. Ogłaszała artykuły z dziedziny sztuki i teatru. Pisywała felietony do „Ilustrowanego Kuriera Codziennego”. Była autorką szkicu "U progu moich wspomnień teatralnych" (druk, Wspomnienia aktorów, Warszawa 1963).
Uhonorowanie.
Wanda Siemaszkowa została zaliczona w poczet członków zasłużonych Związku Artystów Scen Polskich. W 1991 jej imieniem nazwano ulicę w Bydgoszczy na Osiedlu Niepodległości w dzielnicy Fordon. Dla uznania zasług jej imieniem nazwano w 1957 pierwszy zawodowy teatr dramatyczny w Rzeszowie.

</doc>
<doc id="524692" url="https://pl.wikipedia.org/wiki?curid=524692" title="Arnold Muehren">
Arnold Muehren



</doc>
<doc id="524693" url="https://pl.wikipedia.org/wiki?curid=524693" title="Peter Krause">
Peter Krause

Peter William Krause (ur. 12 sierpnia 1965 w Alexandrii, w stanie Minnesota) – amerykański aktor.
Życiorys.
Syn nauczyciela języka angielskiego i nauczycielki, dorastał w Alexandrii, w stanie Minnesota. W 1987 ukończył Gustavus Adolphus College na kierunku literatury angielskiej. Po raz pierwszy trafił na duży ekran w slasherze "Blood Harvest" (1987). Dwa lata później, w 1989, otrzymał dyplom ukończenia Tisch School of the Arts na Uniwersytecie Nowojorskim na Manhattanie, gdzie uczęszczał także na zajęcia MFA Acting Program. Wystąpił w studenckich przedstawieniach: "Makbet" Szekspira, "Wujaszek Wania" Antoniego Czechowa i "Arms and the Man" George’a Bernarda Shaw. Dwa miesiące po ukończeniu studiów zadebiutował w programie Carol Burnett NBC "Carol &amp; Company" (1990). Następnie występował w serialach telewizyjnych: NBC "Kroniki Seinfelda" ("Seinfeld", 1992), Fox "Beverly Hills, 90210" (1992), sitcomie ABC "Ellen" (1994) z Ellen DeGeneres, sitcomie CBS "Cybill" (1995-1997), "Ich pięcioro" ("Party of Five", 1997), NBC "Trzecia planeta od Słońca" ("3rd Rock From the Sun", 1997).
Uznanie krytyków zdobył rolą Caseya McCalla w serialu ABC "Sporty nocne" ("Sports Night", 1998-2000). Prawdziwym sukcesem była kreacja Nate’a Fishera prowadzącego wraz z rodziną zakład pogrzebowy w serialu telewizyjnym produkcji HBO "Sześć stóp pod ziemią" ("Six Feet Under", 2001-2005), za którą otrzymał nagrodę Prism oraz był nominowany trzykrotnie do nagrody Emmy, dwukrotnie do nagrody Złotego Globu i Złotego Satelity.
Aktor pozostał wierny swoim teatralnym korzeniom; gra i reżyseruje w zespołach teatralnych Los Angeles.
Życie prywatne.
Spotykał się z Alicią Witt (1995) i menedżerką biznesu Christine King (1999), z którą ma syna Romana (ur. 2001).
W latach 2010–2021 był w związku z Lauren Graham.

</doc>
<doc id="524695" url="https://pl.wikipedia.org/wiki?curid=524695" title="RTCN Mikstat">
RTCN Mikstat

Radiowo-Telewizyjne Centrum Nadawcze Mikstat – stalowy maszt z odciągami linowymi o wysokości 273 metrów zlokalizowany 1,7 km na wschód od centrum Mikstatu i około 27 km na południe od centrum Kalisza, na wysokości 218 m n.p.m. Anteny radiowe znajdują się 211 m nad poziomem terenu, a telewizyjne 227, 250 i 263 m n.p.t. Obejmują swoim zasięgiem obszar byłych województw kaliskiego (prawie w całości), po części też sieradzkiego, wrocławskiego, a nawet opolskiego. Maszt wybudowany został w 1997. 18 kwietnia 2011 rozpoczęła się z niego emisja drugiego multipleksu naziemnej telewizji cyfrowej, 4 maja 2012 emisja pierwszego, a 20 maja 2013 emisja trzeciego. Właścicielem obiektu jest spółka EmiTel.
Transmitowane programy.
Programy telewizyjne.
Programy telewizji analogowej zostały wyłączone 20 maja 2013 r.

</doc>
<doc id="524700" url="https://pl.wikipedia.org/wiki?curid=524700" title="Mindoro">
Mindoro

Mindoro – filipińska wyspa, położona na południowy zachód od Luzonu. Około 600 000 mieszkańców, większość na wybrzeżu. Powierzchnia 10,6 tys. km².
Wyspa zbudowana jest z wapieni i ze skał krystalicznych. Górzysta, najwyższy szczyt Halcon 2582 m n.p.m. Wybrzeżom towarzyszą wąskie niziny. Panuje klimat równikowy, wilgotny. Roczna suma opadów wynosi ponad 2000 mm. Liczne wodospady na zasobnych w wodę, krótkich rzekach. Występują wtórne bory sosnowe w górach i wilgotne lasy równikowe.
Podstawą gospodarki jest rolnictwo, na wyspie uprawia się palmy kokosowe, ryż, kukurydzę i trzcinę cukrową. Ma miejsce eksploatacja złota. Największym miastem jest Calapan.

</doc>
<doc id="524701" url="https://pl.wikipedia.org/wiki?curid=524701" title="Cumaná">
Cumaná

Cumaná – miasto w Wenezueli, stolica stanu Sucre, 305 tysięcy mieszkańców. Jedno z najstarszych miast Ameryki Południowej (pierwsze na kontynencie, nie licząc osadnictwa na wyspach Morza Karaibskiego), założone w 1515 roku, następnie kilkakrotnie przenoszone z powodu ataków Indian (1521, 1569). Jego pierwotna zabudowa została zniszczona przez trzęsienia ziemi, większość zabytkowej zabudowy pochodzi z XVII - XVIII wieku. Miasto leży u ujścia rzeki Manzanares do Morza Karaibskiego, w zatoce Cariaco. Port rybacki (połowy tuńczyka), turystyka - baza dla wycieczek do Parku Narodowego Mochima, uniwersytet.

</doc>
<doc id="524704" url="https://pl.wikipedia.org/wiki?curid=524704" title="Gleba astrefowa">
Gleba astrefowa



</doc>
<doc id="524705" url="https://pl.wikipedia.org/wiki?curid=524705" title="RTCN Łosice">
RTCN Łosice

RTCN Siedlce/Łosice – Radiowo-Telewizyjne Centrum Nadawcze w Chotyczach k. Łosic. Jego wysokość wynosi 313 m.n.p.t. Nadajnik obsługuje dwa największe miasta w regionie, czyli Biała Podlaska, Siedlce oraz m.in. Łuków i Międzyrzec Podlaski. Ponadto stacje radiowe z tego obiektu są słyszalne w promieniu ponad 100 km.

</doc>
<doc id="524706" url="https://pl.wikipedia.org/wiki?curid=524706" title="VIII Liceum Ogólnokształcące im. Adama Mickiewicza w Poznaniu">
VIII Liceum Ogólnokształcące im. Adama Mickiewicza w Poznaniu

VIII Liceum Ogólnokształcące im. Adama Mickiewicza w Poznaniu (pot. „Ósemka”) – liceum znane głównie z profili matematyczno-fizyczno-informatycznych (autorski projekt "Informatyczna Klasa Akademicka"), matematyczno-fizycznych oraz biologiczno-chemicznych.
Historia.
W 1923 ks. Czesław Piotrowski otworzył szkołę przygotowawczą, dla której rok później uzyskał koncesje na prowadzenie niższych klas gimnazjum. 10 maja 1927 roku szkoła rozszerzyła swoją ofertę na wszystkie klasy gimnazjum (do maturalnej włącznie). W tym okresie szkoła borykała się z licznymi problemami lokalowymi, tak że zajęcia musiały odbywać się wieczorami w innych szkołach. W końcu we wrześniu 1926 roku rozpoczęła się budowa gmachu szkoły przy ulicy Marszałka Focha (obecnej Głogowskiej 92). W roku szkolnym 1927/28 szkoła rozpoczęła działalność w nowym budynku, zaprojektowanym przez Adolfa Pillera, jako „Prywatne Gimnazjum Humanistyczne im. Adama Mickiewicza w Poznaniu” – pełnoprawne gimnazjum państwowe. W latach 1939–1945 zajęcia zawieszono z powodu wojny, a 1 września 1945 wznowiono w budynku Szkoły Podstawowej nr 10. Nadano wtedy szkole nr VIII. 15 grudnia 1956 przeniesiono zajęcia z powrotem do budynku przy ulicy Głogowskiej 92. W tym czasie w szkole rozpoczęła działalność drużyna harcerska „Czarna Trzynastka”. W latach 1967–1974 przeprowadzono gruntowny remont budynku, a w 1973 dobudowano nową salę gimnastyczną. W 1970 otworzono pierwszą klasę o profilu matematycznym, a później także profil biologiczno-chemiczny. W latach 1983–1987 w szkole odbywała się silna działalność konspiracyjna (organizacje Szkolne Koła Oporu Społecznego i Rokosz), wielu nauczycieli i uczniów było przesłuchiwanych i przetrzymywanych w aresztach. W 1989 otwarto profil informatyczny oraz pierwszą pracownię informatyczną. We wrześniu 2011 roku dyrektorem szkoły został Marek Grefling, który po dwudziestu latach zastąpił odchodzącą na emeryturę Jadwigę Walkowiak.
W roku 2014 szkoła została przeniesiona do budynku przy ul. Cegielskiego 1. Spowodowane było to zwrotem budynku Kościołowi katolickiemu, który własność wybudowanej przez ks. Czesława Piotrowskiego nieruchomości nabył w okolicznościach budzących pewne wątpliwości i sprzeciw części poznaniaków oraz uczniów. Obecnie budynek ten mieści Publiczne Liceum Ogólnokształcące Katolickiego Stowarzyszenia Wychowawców im. bł. Natalii Tułasiewicz oraz Katolicką Szkołę Podstawową im. św. Stanisława Kostki.
W nowej siedzibie VIII LO mieścił się uprzednio Zespół Szkół Mistrzostwa Sportowego, który został przeniesiony do budynków po Gimnazjum nr 25 na Osiedlu Tysiąclecia.
Klasy akademickie.
VIII Liceum Ogólnokształcące w Poznaniu realizuje współpracę z miejskimi uczelniami, które obejmują swoimi patronatami poszczególne klasy. Długa współpraca skutkuje osiąganiem przez uczniów bardzo wysokich wyników w ogólnopolskich olimpiadach. Obecnie (stan na 2017) szkoła realizuje programy akademickie w siedmiu klasach:
– Informatyczna Klasa Akademicka (IKA) działa we współpracy z Wydziałem Informatyki Politechniki Poznańskiej od 2006 roku.
– Matematyczna Klasa Akademicka (MKA) rozpoczęła swoją działalność we wrześniu 2014 roku we współpracy z Wydziałem Matematyki i Informatyki Uniwersytetu im. Adama Mickiewicza.
– Fizyczna Klasa Akademicka (FKA) została powołana do życia w 2011 roku. Klasie patronuje Instytut Fizyki Politechniki Poznańskiej.
– Chemiczna Klasa Akademicka (ChKA) rozpoczęła swoją działalność w roku szkolnym 2012/2013. Klasę tę objął patronatem Wydział Chemii Uniwersytetu im. Adama Mickiewicza w Poznaniu. 
– Patronackie Klasy Medyczne (PKM) rozpoczęły swoją działalność w 2012 roku we współpracy z Uniwersytetem Medycznym w Poznaniu.
– Ekonomiczna Klasa Akademicka (EKA) rozpoczęła swoją działalność od 2013 roku we współpracy z Wydziałem Zarządzania Uniwersytetu Ekonomicznego w Poznaniu.
Miejsce w rankingach.
Miejsce w rankingu liceów sporządzanym przez portal WaszaEdukacja.pl

</doc>
<doc id="524708" url="https://pl.wikipedia.org/wiki?curid=524708" title="Dolar kajmański">
Dolar kajmański

Dolar kajmański – oficjalna waluta Kajmanów od 1972 r.1 Dolar = 100 centów.
W obiegu znajdują się:
Kurs Dolara kajmańskiego wobec dolara amerykańskiego jest stały i wynosi 0.8201 KYD za 1 USD.

</doc>
<doc id="524711" url="https://pl.wikipedia.org/wiki?curid=524711" title="Proces fonetyczny">
Proces fonetyczny

Proces fonetyczny (zjawisko fonetyczne) – zmiana języka w zakresie fonetyki. Wyróżnia się procesy zależne od pozycji i niezależne. Jedną z przyczyn procesów fonetycznych może być wpływ podłoża językowego (substratu językowego) na superstrat językowy.
Podstawowe zależne
Zmiękczenie i pokrewne
Powstawanie głosek
Zanik głosek
Związane z dźwięcznością
Związane z dwugłoskami
Związane z iloczasem
Inne

</doc>
<doc id="524712" url="https://pl.wikipedia.org/wiki?curid=524712" title="John Bosman">
John Bosman

Johannes Jacobus "John" Bosman (ur. 1 lutego 1965 w Bovenkerk) – holenderski piłkarz, grający na pozycji środkowego pomocnika lub napastnika. Z reprezentacją Holandii, w której barwach rozegrał 30 meczów, zdobył w 1988 roku mistrzostwo Europy. Był zawodnikiem m.in. Ajaksu Amsterdam, KV Mechelen, PSV Eindhoven i RSC Anderlecht, z którymi łącznie wygrał sześć tytułów mistrza kraju (dwa Holandii i cztery Belgii).
Sukcesy piłkarskie.
W reprezentacji Holandii od 1986 do 1997 roku rozegrał 30 meczów i strzelił 17 goli – mistrzostwo Europy w 1988 roku oraz ćwierćfinał Mistrzostw Świata 1994 (jako rezerwowy).

</doc>
<doc id="524713" url="https://pl.wikipedia.org/wiki?curid=524713" title="Archiwum kinematografii">
Archiwum kinematografii

Archiwum kinematografii – drugi i zarazem ostatni album studyjny polskiego zespołu hip-hopowego Paktofonika. Wydawnictwo ukazało się 25 września 2002 roku nakładem wytwórni muzycznej Gigant Records. Nagrania dotarły do 3. miejsca zestawienia OLiS. 
W skład albumu wchodzą utwory nagrane w czasie istnienia zespołu w pełnym składzie, ale które nie zostały zamieszczone na "Kinematografii" (wyjątkiem są utwory „Ja to ja 2 (dokuadnie tak!)” - nagrany przez Rahima i Fokusa, poświęcony pamięci tragicznie zmarłego Magika, oraz „W peunej gotowości”). 
W 2002 roku do sprzedaży trafiła także płyta winylowa pt. "Archiwum kinematografii". Na płycie wydanej przez Gigant Records znalazły się m.in. utwory instrumentalne, a także acapelle.
Lista utworów.
Opracowano na podstawie materiału źródłowego.

</doc>
<doc id="524715" url="https://pl.wikipedia.org/wiki?curid=524715" title="Bazar na Szembeka">
Bazar na Szembeka

Bazar na Szembeka, także bazar Szembeka, zwyczajowo Szembek – bazar w dzielnicy Praga-Południe w Warszawie.
Historia i położenie.
Bazar znajduje się na warszawskim Grochowie w dzielnicy Praga-Południe w pobliżu placu Piotra Szembeka, między ulicami: Gdecką, Komorską i Zamieniecką.
Historia targowiska przy placu Szembeka sięga dwudziestolecia międzywojennego. Działało ono również podczas okupacji niemieckiej.
Bazar w obecnej lokalizacji powstał jesienią 1944 roku i był miejscem ożywionego handlu w okresie PRL. W 2002 roku na terenie bazaru powstał jednopiętrowy pawilon handlowy z parkingiem podziemnym. 
W latach 2014–2016 na większej części bazaru powstało Centrum Handlowe Szembeka.

</doc>
<doc id="524717" url="https://pl.wikipedia.org/wiki?curid=524717" title="Jelena Slesarienko">
Jelena Slesarienko

Jelena Wladimirowna Slesarenko (ros. Елена Владимировна Слесаренко; ur. 28 lutego 1982 w Wołgogradzie) – rosyjska skoczkini wzwyż.
Zdobywczyni medalu olimpijskiego na igrzyskach w Atenach w 2004 roku, a także tytułu halowej mistrzyni świata w 2004 i 2006 roku.
Z powodu kontuzji stopy nie wystąpiła w eliminacjach skoku wzwyż i zakończyła tym samym udział w lekkoatletycznych mistrzostwach świata w Helsinkach. Na igrzyskach w Atenach ustanowiła do dziś aktualny rekord olimpijski oraz własny rekord życiowy, który wynosi 2,06 m.
Przerwa maciarzyńska uniemożliwiła jej występ na igrzyskach olimpijskich w Londynie.
Osiągnięcia.
Pięciokrotna mistrzyni Rosji.

</doc>
<doc id="524721" url="https://pl.wikipedia.org/wiki?curid=524721" title="Ludwika Ogorzelec">
Ludwika Ogorzelec

Ludwika Ogorzelec (ur. 5 stycznia 1953 w Chobieni) – polska rzeźbiarka, od 1985 r. mieszkająca w Paryżu.
Zarys biografii i kariery.
Studiowała w Akademii Sztuk Pięknych we Wrocławiu (1978–1983), w pracowni prof. Leona Podsiadłego i Paryżu w L'Ecole Nationale Superieure des Beaux-Arts (1985–1987) w pracowni słynnego francuskiego rzeźbiarza Césara. 
Jej prace prezentowane były na wielu wystawach indywidualnych i zbiorowych w galeriach i muzeach, początkowo we Francji, a potem w wielu innych krajach: Szwecja, Stany Zjednoczone, Grecja, Hiszpania, Szwajcaria, Belgia, Japonia, Niemcy, Włochy, Liban, Wielka Brytania, Kostaryka, Bułgaria, Australia, Łotwa, Chiny, Korea, Wietnam, Czechy i Polska. 
Swoje monumentalne rzeźby najczęściej tworzy "in situ" (w otwartej przestrzeni, często w architektonicznie ukształtowanym otoczeniu, we wnętrzach ekspozycyjnych sal muzealnych i galerii), formując je z wielokrotnie przecinających się linii, które wyznaczają krawędzie trójwymiarowych brył przestrzeni (cykl "Krystalizacja przestrzeni"). Tworzywem jej rzeźb jest sama przestrzeń a linia z drewna, metalu czy szkła jest jedynie konturem dla „kryształów przestrzeni”. Prace Ludwiki Ogorzelec powstają zazwyczaj w nawiązaniu do kontekstu kultur i miejsc, w których są prezentowane.
Krzyż Solidarności Walczącej.
Ludwika Ogorzelec jest autorką projektu Krzyża Solidarności Walczącej. Krzyż wykonywany jest techniką odlewu, ze srebra próby 920, według oryginalnej, ręcznie wykonanej matrycy przechowywanej przez Kapitułę Krzyża. Waży 42 gramy. Krzyż Honorowy SW pokryty jest złotem 99,99%. Niepowtarzalny wzór wstążki, na której krzyż jest zawieszony, został zastrzeżony zgodnie z przepisami.

</doc>
<doc id="524722" url="https://pl.wikipedia.org/wiki?curid=524722" title="Prejotacja">
Prejotacja

Prejotacja – proces fonetyczny (rodzaj protezy) polegający na pojawieniu się /j/ przed samogłoską w nagłosie (na początku wyrazu). Zaszła np. w języku prasłowiańskim i gwarach polskich: anioł &gt; janioł. Prejotacja "e"-, "a"- w nagłosie jest zjawiskiem zanikającym.

</doc>
<doc id="524734" url="https://pl.wikipedia.org/wiki?curid=524734" title="Mirek Topolánek">
Mirek Topolánek

Mirek Topolánek (ur. 15 maja 1956 we Vsetínie) – czeski polityk, inżynier i przedsiębiorca, parlamentarzysta, w latach 2002–2010 przewodniczący Obywatelskiej Partii Demokratycznej (ODS), premier Czech (2006–2009).
Życiorys.
Z wykształcenia inżynier, w 1980 ukończył studia w VUT w Brnie. W latach 1980–1987 pracował jako projektant w zakładach automatyzacji i mechanizacji OKD w Ostrawie. W latach 1987–1991 był projektantem w ostrawskiej filii przedsiębiorstwa Energoprojekt Praha. Od 1991 do 1996 był wicedyrektorem i dyrektorem generalnym, a od 1996 do 2003 członkiem zarządu i prezesem spółki VAE. Od lat 90. obejmował też różne stanowiska w organach innych spółek prawa handlowego.
W 1989 dołączył do Forum Obywatelskiego, w latach 1990–1994 był radnym obwodu miejskiego Poruba. W 1994 wstąpił do Obywatelskiej Partii Demokratycznej. W latach 1996–2004 zasiadał w czeskim Senacie, gdzie w latach 1998–2002 pełnił funkcję przewodniczącego klubu senackiego ODS, a od 2002 wiceprzewodniczącego wyższej izby czeskiego parlamentu. W listopadzie 2002 został przewodniczącym Obywatelskiej Partii Demokratycznej w miejsce Václava Klausa.
Kierowana przez niego partia wygrała wybory parlamentarne w 2006, a jej lider uzyskał mandat deputowanego do Izby Poselskiej. 16 sierpnia 2006 desygnowany na urząd premiera, jego mniejszościowy monopartyjny gabinet zaczął urzędować 4 września. Miesiąc później podał się do dymisji wobec niemożności uzyskania wotum zaufania. 8 listopada 2006 prezydent ponownie mianował go na stanowisko premiera. 9 stycznia 2007 drugi rząd Mirka Topolánka, do którego dołączyli przedstawiciele ludowców i Partii Zielonych, uzyskał akceptację ze strony czeskiego parlamentu. 5 grudnia 2007 w czeskim parlamencie odbyło głosowanie dotyczące wotum nieufności, które nie zostało przyjęte. Zostało ono jednak przegłosowanie 24 marca 2009. Dwa dni później premier Czech podał się do dymisji. 8 maja 2009 prezydent Václav Klaus dokonał oficjalnego zaprzysiężenia nowego gabinetu pod przewodnictwem Jana Fischera.
W grudniu 2009 ogłosił, że jeśli ODS nie wygra wyborów parlamentarnych w 2010, odejdzie z funkcji przewodniczącego partii. W marcu 2010 wzbudził publiczne kontrowersje swoimi wypowiedziami dla czasopisma „Lui” 25 marca 2010 wycofał się z ubiegania o urząd premiera. 1 kwietnia 2010 zapowiedział rezygnację z funkcji przewodniczącego ODS, zaś 13 kwietnia 2010 ustąpił z tego stanowiska na rzecz Petra Nečasa.
Powrócił następnie do biznesu, prowadząc własną działalność gospodarczą w branży konsultingowej, a także zasiadając w organach różnych przedsiębiorstw. W 2015 został wykluczony z ODS w związku z niepłaceniem składek członkowskich.
W styczniu 2018 wystartował w wyborach prezydenckich. W pierwszej turze głosowania z 12 i 13 stycznia otrzymał 4,3% głosów, zajmując 6. miejsce wśród 9 kandydatów.
Życie prywatne.
Przez około 30 lat był żonaty z Pavlą Topolánkovą, z którą ma dwie córki i syna, a z którą rozwiódł się w 2010. W 2007 publicznie potwierdził swój związek z działaczką ODS i wiceprzewodniczącą Izby Poselskiej Lucie Talmanovą, z którą ma syna. Para pobrała się w 2010.

</doc>
<doc id="524736" url="https://pl.wikipedia.org/wiki?curid=524736" title="Mirek Topolanek">
Mirek Topolanek



</doc>
<doc id="524737" url="https://pl.wikipedia.org/wiki?curid=524737" title="Berlin Ostbahnhof">
Berlin Ostbahnhof

Berlin Ostbahnhof (niem. "Dworzec Wschodni") – jeden z jedenastu dworców kolejowych obsługujących ruch dalekobieżny w Berlinie, w dzielnicy Friedrichshain, w okręgu administracyjnym Friedrichshain-Kreuzberg.
Dworzec posiada dwie hale peronowe o konstrukcji w postaci stalowych łuków. Mniejsza hala południowa mieści trzy perony z pięcioma torami, większa północno-wschodnia - dwa perony dalekobieżne z czterema torami i dwa perony szybkiej kolei miejskiej z czterema torami. Oprócz niej dworzec obsługiwany jest przez linie autobusowe Berliner Verkehrsbetriebe.
Historia.
Dworzec powstał w 1842 pod nazwą "Frankfurter Bahnhof" jako czołowy dworzec stanowiący zachodnie zakończenie Kolei Frankfurckiej (prowadzącej do Frankfurtu nad Odrą). Już w 1845 nastąpiło połączenie kolei frankfurckiej z Koleją Dolnośląsko-Marchijską, zatem przemianowano go na "Niederschlesisch-Märkischer Bahnhof" ("Dworzec Dolnośląsko-Marchijski"). Po upaństwowieniu linii w 1852 zmieniono nazwę ponownie, tym razem na "Schlesischer Bahnhof" ("Dworzec Śląski").
W 1882 zbudowano przebiegającą w kierunku wschód-zachód kolej wiaduktową, a Dworzec Śląski przebudowano na układ przelotowy. W czasie przebudowy pociągi odprawiano z Dworca Wschodniego ("Ostbahnhof"), który następnie został zamknięty. 
W 1950 Dworzec Śląski, który znalazł się w radzieckiej strefie okupacyjnej przemianowano ze względów politycznych na Wschodni. W 1987 dworzec, który w międzyczasie otrzymał nowy budynek wejściowy, przemianowano na "Berlin Hauptbahnhof", zaś w 1998, po renowacji wnętrz, powrócono do nazwy "Ostbahnhof", mimo głosów sugerujących powrót do tradycyjnej nazwy "Schlesischer Bahnhof".

</doc>
<doc id="524744" url="https://pl.wikipedia.org/wiki?curid=524744" title="Tzadik Records">
Tzadik Records

Tzadik Records – nowojorska wytwórnia muzyczna założona w 1995 roku m.in. przez Johna Zorna, skupiająca przede wszystkim muzyków wykonujących muzykę awangardową i eksperymentalną – opartą na korzeniach muzyki żydowskiej, zarówno aszkenazyjskiej jak i sefardyjskiej, religijnej jak i świeckiej – we wszelakich odmianach, np. jazz, dub, elektronika, muzyka klezmerska, aranżacje oparte na nigunim.
Radical Jewish Culture.
Na Tzadik wydawana jest seria tematyczna "Radical Jewish Culture" Johna Zorna, poświęcona współczesnemu rozwojowi muzyki i kultury żydowskiej.

</doc>
<doc id="524746" url="https://pl.wikipedia.org/wiki?curid=524746" title="Tech house">
Tech house

Tech-house, techno-house – styl elektronicznej muzyki tanecznej (klubowej) łączący elementy gatunków muzycznych house i minimal techno.
Charakterystyka.
Utwory charakteryzuje brzmienie surowe, monotonne i są zbudowane najczęściej z mocno wyeksponowanej, pompującej, ciepło brzmiącej linii subbasu (zapętlonej dwukrotnie w takcie), prostego monotonnego plucka/bassu oraz lekkiego i zmysłowego akordu nadającego progresji całemu utworowi.
Pochodzenie.
Tech house wywodzi się z progressive house, acid house, detroit house i detroit techno. Gatunek powstał w latach 90. XX wieku w Europie.
Przedstawiciele.
Głównymi przedstawicielami nurtu są: Matthew Herbert, Daniel Ibbotson, Terry Lee Brown Jr., Funk D'Void i Ian O'Brien.

</doc>
<doc id="524747" url="https://pl.wikipedia.org/wiki?curid=524747" title="Końcówka fleksyjna">
Końcówka fleksyjna

Końcówka fleksyjna – morfem końcowy wyrazu w językach fleksyjnych, podlegający wymianie w drodze koniugacji lub deklinacji. Określa funkcję składniową wyrazu w wypowiedzeniu. Końcówka fleksyjna, w odróżnieniu od luźnych sufiksów w językach aglutynacyjnych, bardzo często określa kilka kategorii gramatycznych jednocześnie. Przykładowo końcówka "-ę" w wyrazie "idę" wyraża pierwszą osobę, liczbę pojedynczą i czas teraźniejszy. Ścisłe rozróżnienie morfemów gramatycznych (w tym końcówek fleksyjnych) i słowotwórczych nie zawsze jest możliwe.
Końcówka w rzeczowniku.
Aby uzyskać końcówkę i temat, najprościej jest odmienić rzeczownik przez przypadki, np.
Końcówka jest zmieniającą się częścią wyrazu (oddzieloną znakiem „|”). Wyjątkiem są oboczności tematyczne.

</doc>
<doc id="524754" url="https://pl.wikipedia.org/wiki?curid=524754" title="Jan Rybkowski">
Jan Rybkowski

Jan Izydor Rybkowski (ur. 4 kwietnia 1912 w Ostrowcu Świętokrzyskim, zm. 29 grudnia 1987 w Konstancinie-Jeziornie) – polski reżyser, scenarzysta i pedagog.
Życiorys.
Syn Bolesława. Uczył się w szkole powszechnej w Częstocicach oraz w ostrowieckim Gimnazjum im. Joachima Chreptowicza. W 1935 ukończył szkołę plastyczną w Poznaniu z dyplomem architekta wnętrz, następnie Instytut Sztuki Teatralnej Schillera. Do wybuchu wojny pracował w teatrach warszawskich Towarzystwa Krzewienia Kultury Teatralnej. Tuż przed oblężeniem Warszawy wyjechał do Wilna, a stamtąd do Grodna, gdzie działał polski teatr w ZSRR. Po zbombardowaniu teatru wrócił do Białegostoku, a stamtąd do Ostrowca. Wywieziony na roboty do Drezna. Po bombardowaniu Drezna do końca wojny przebywał w Czechach. Po wyzwoleniu przyjechał do Krakowa, a następnie do Łodzi, gdzie zaangażował się w Teatrze Wojska Polskiego, potem w teatrze Axera. W latach 1974–1977 pełnił funkcję dziekana Wydziału Reżyserii PWSFTviT w Łodzi.
Od 1948 roku należał do PZPR. W 1952 roku otrzymał Nagrodę Państwową II stopnia.
Pochowany na cmentarzu Powązki Wojskowe w Warszawie (kwatera A33-1-9).
Janowi Rybkowskiemu został poświęcony film "Warszawskie gołębie" z 1988 roku (informują o tym napisy na początku filmu).
31 stycznia Rada Miasta Ostrowiec Świętokrzyski jednogłośnie podjęła uchwałę ustanawiającą rok 2012 rokiem Jana Rybkowskiego. 30 marca 2012 Sejm Rzeczypospolitej Polskiej podjął uchwałę "w sprawie uczczenia pamięci Jana Rybkowskiego w 100. rocznicę Jego urodzin". Został odznaczony Krzyżem Komandorskim i Krzyżem Kawalerskim (1954) Orderu Odrodzenia Polski, a także Orderem Sztandaru Pracy II klasy oraz Medalem 40-lecia Polski Ludowej.

</doc>
<doc id="524755" url="https://pl.wikipedia.org/wiki?curid=524755" title="Sala posiedzeń w Sejmie">
Sala posiedzeń w Sejmie



</doc>
<doc id="524757" url="https://pl.wikipedia.org/wiki?curid=524757" title="Kongregacja ds. Ewangelizacji Narodów">
Kongregacja ds. Ewangelizacji Narodów

Kongregacja Ewangelizacji Narodów i Krzewienia Wiary () do 1988 – Kongregacja Rozkrzewiania Wiary () – zniesiony urząd watykański zajmujący się misyjną działalnością Kościoła katolickiego.
Cel działania.
Celem tej organizacji było przygotowanie misjonarzy, którzy mieli wywalczyć, a później chronić wolność praktykowania wiary katolickiej w krajach gdzie katolicyzm nie jest religią państwową.
Kompetencje.
Do kompetencji Kongregacji należą: seminaria i wychowanie katolickie, biskupi, duchowieństwo i diecezje – wszystko na terenach misyjnych. 
W skład Kongregacji wchodziły następujące urzędy:
Historia.
Po soborze trydenckim papież Pius V erygował kongregację kardynałów do spraw duchowych misji, a jego następca, Grzegorz XIII utworzył komisję kardynałów do spraw misji. Na jej czele stanął nuncjusz apostolski Indii Zachodnich. Z czasem jej działalność zamarła, ale reaktywowano ją za pontyfikatu Klemensa VIII, a znacząco zdynamizowano jej działalność za Pawła V. Prace komisji wspierali kapucyni oraz włoscy karmelici bosi. Karmelita Tomasz od Jezusa postulował stworzenie zgromadzenia misyjnego, a w 1613 opublikował dzieło "De procuranda salute omnium gentium", które stało się najwybitniejszą publikacją misjologiczną XVII wieku. Proponował również w Rzymie utworzenie stałego ośrodka misyjnego.
Nową kongregację "Propaganda Fide" założył w święto Objawienia Pańskiego, 6 stycznia 1622, papież Grzegorz XV i było to główne dzieło jego krótkiego pontyfikatu. Bulla erygująca zadatowana była na 22 czerwca 1622. Zadaniem powstałego w Rzymie ciała było kontynuowanie wewnętrznych reform Kościoła w Europie, w dużym stopniu ulegającej protestantyzmowi, jak również szerzenie katolicyzmu na terenie Ameryk, Azji i Afryki. W bulli erygującej położono nacisk na prowadzenie do zbawienia tych ludzi, którzy stoją "na zewnątrz owczarni Chrystusa", czyli zarówno heretyków, jak i pogan. W początkowej fazie działalności kongregacji ważną rolę odegrał w niej kardynał Maffeo Barberini, późniejszy papież Urban VIII. Pierwsze posiedzenie organizacji odbyło się 15 stycznia 1622. Skierowano po nim list okólny do nuncjuszy, w tym m.in. w Polsce. Wiadomość o założeniu kongregacji bardzo szybko rozeszła się po Europie i misjach. Została dobrze przyjęta, wzbudzając jedynie wątpliwości istniejącej wcześniej Kongregacji dla Konwertytów, która straciła znaczącą część środków, uprzednio doń kierowanych.
19 marca 2022 papież Franciszek, po czterystu latach funkcjonowania kongregacji, wydał konstytucję apostolską "Praedicate Evangelium", w której m.in. postanowił połączyć Kongregację Rozkrzewiania Wiary z Papieską Radą ds. Krzewienia Nowej Ewangelizacji i innymi ciałami w jeden organ – Dykasterię ds. Ewangelizacji, kierowany bezpośrednio przez papieża.
Prefekci ds. ekonomicznych.
W latach 1676-1908 Kongregacja Rozkrzewiania Wiary oprócz prefekta generalnego miała jeszcze prefekta do spraw ekonomicznych, zajmującego się finansami Kongregacji.

</doc>
<doc id="524759" url="https://pl.wikipedia.org/wiki?curid=524759" title="Kongregacja Ewangelizacji Narodów">
Kongregacja Ewangelizacji Narodów



</doc>
<doc id="524763" url="https://pl.wikipedia.org/wiki?curid=524763" title="Sacharoza">
Sacharoza

Sacharoza (sanskr. शर्करा "śarkarā", dosł. „ziarno piasku”, skąd stgr. σάκχαρον "sákcharon" „cukier”), – organiczny związek chemiczny, węglowodan z grupy disacharydów zbudowany z reszt -fruktozy i -glukozy. Ma słodki smak. W języku potocznym jest utożsamiana z cukrem. Główny składnik cukru spożywczego. Jest formą transportową cukrów w organizmach roślin.
Budowa cząsteczki.
Sacharoza jest disacharydem, czyli cukrem złożonym z dwóch reszt monosacharydowych połączonych ze sobą wiązaniem "O"-glikozydowym. Naturalnie występująca (+)-sacharoza zbudowana jest z reszty fruktozy (β--fruktofuranozy) oraz glukozy (α--glukopiranozy). Grupy te są połączone za pomocą wiązania α,β-1,2-glikozydowego. Wg systematycznego nazewnictwa sacharydów (węglowodanów) jest to α--glukopiranozylo-β--fruktofuranozyd lub β--fruktofuranozylo-α--glukopiranozyd.
Właściwości.
Właściwości fizyczne.
W temperaturze pokojowej sacharoza jest bezbarwnym, krystalicznym ciałem stałym. Jest nietoksyczna, ma słodki smak i bardzo dobrze rozpuszcza się w wodzie. 65% wodny roztwór sacharozy w temperaturze 20 °C osiąga punkt nasycenia. Temperatura topnienia: 184 °C.
Sacharoza wykazuje słabą, ale dosyć wyraźną tryboluminescencję – podczas kruszenia jej kryształów jest emitowane światło, co daje się zaobserwować po przyzwyczajeniu oczu do ciemności.
Właściwości chemiczne.
Należy do cukrów nieredukujących, o czym świadczy negatywny wynik próby Trommera. W kwaśnym środowisku lub pod wpływem inwertazy hydrolizuje do fruktozy i glukozy. Uzyskana mieszanina nosi nazwę cukru inwertowanego:
Pod wpływem stężonego kwasu siarkowego sacharoza ulega zwęgleniu:
Historia.
 Pierwsza cukrownia została wybudowana przez Franza Acharda w Konarach na Dolnym Śląsku w 1802.
Zastosowanie.
Sacharoza jest głównym składnikiem (&gt;99,5%) cukru spożywczego, zwykle trzcinowego lub buraczanego, stosowanego powszechnie jako środek słodzący.

</doc>
<doc id="524765" url="https://pl.wikipedia.org/wiki?curid=524765" title="Kongregacja Rozkrzewiania Wiary">
Kongregacja Rozkrzewiania Wiary



</doc>
<doc id="524766" url="https://pl.wikipedia.org/wiki?curid=524766" title="Mychajło Kociubynski">
Mychajło Kociubynski

Mychajło Mychajłowycz Kociubynski (; ur. w Winnicy, zm. w Czernihowie) – prozaik, autor powieści i nowel psychologiczno-społecznych.
Życiorys.
Pochodził z rodziny drobnego urzędnika. W 1880 r. ukończył bursę duchowną w Szarogrodzie i wstąpił do seminarium duchownego w Kamieńcu Podolskim, jednak po niespełna rocznym pobycie opuścił je, gdyż sytuacja materialna jego rodziny stała się katastrofalna.
W 1882 r. osiadł w Winnicy i zabrał się do pracy literackiej i społecznej. Wstąpił do tajnego kółka młodzieżowego, gdzie czytano nielegalną literaturę. W 1890 r. udał się do Lwowa, gdzie nawiązał kontakt z redakcją pisma "Dzwinok", na którego łamach zaczął zamieszczać początkowo wierszowane baśnie w stylu ludowym, a od 1892 r. opowiadania i nowele.
W 1892 r. otrzymał posadę w Komisji ds. zwalczania niebezpiecznego pasożyta winnej latorośli – filoksery, dla której pracował w Besarabii i na Krymie do 1897 r.
Potem pracował w Żytomierzu w gazecie „Wołyń”; od 1898 r. jako urzędnik w Czernihowie. W 1905 roku odbył podróż po Europie.
W czasie pierwszej rewolucji rosyjskiej (1905-1907) poświęcił się całkowicie sprawom społecznym. Brał udział w organizowaniu demokratycznej prasy ukraińskiej. W ostatnich latach życia poświęcił się ożywionej działalności organizacyjno-literackiej.
Twórczość.
Jest autorem utworów: "Andrij Sołowejko" (1884); "Na wiru" (1891); "Piatyzłotnyk" (1893); "Dla zahalnoho dobra" (1895); "W putach szajtana" (1899); "Po-ludśkomu" (1900); "Na kameni" (1902); "Pid minaretamy" (1904); "Cwit jabłuni" (1902); "Smich" (1906); "Persona grata" (1907); "Podarunok na imenyny" (1911); "Intermezzo" (1908); "Son" (1911); "Fata morgana" (1903-10); "Tini zabutych predkiw" (1911); ekranizacja powieści „Cienie zapomnianych przodków” w reż. Siergieja Paradżanowa jest uważana za arcydzieło kinematografii.
Szczytowe osiągnięcie autora stanowi powieść "Fatamorgana", na łamach której Kociubynski pokazuje walkę chłopów o prawa społeczne, wolność i ziemię w czasie rewolucji 1905 r. Ukazuje proces proletaryzacji wsi, a także rewolucyjny ruch chłopski w różnych jego formach: strajki, demonstracje, konfiskata ziemi folwarcznej itd. Autor ukazał w niej także inny, żywiołowy ruch rewolucyjny wsi ukraińskiej, przejawiający się w ślepym, niezorganizowanym i bezwzględnym działaniu.
Kociubynski był na gruncie literatury ukraińskiej wielkim nowatorem. Wprowadził do ukraińskiej noweli nowe środki artystyczne, nowy, barwny i żywy styl oparty na kontrastach i zaskakujących zmianach planu, co zbliża go do maniery impresjonistów. Bujna przyroda ukraińska, przyroda stepów, i jarów mołdawskich, krymskie góry i błękit morza mienią się u niego barwami i bogactwem kształtów. Kociubynski jest mistrzem pejzażu. Poprzez konflikty wewnętrzne swoich bohaterów stara się pokazać konflikt szerszy, społeczny. Język Kociubynskiego jest kształtowany świadomie, z poczuciem specyfiki dzieła literackiego i jego odległości w stosunku do języka potocznego. Twórczość Kociubynskiego jest syntezą najlepszych wartości literatury ukraińskiej Utwory Kociubynskiego tłumaczono się na wiele języków. W 1906 r. wyszedł zbiór opowiadań w języku polskim "W pętach szatana" w przekł. H. M. Brody.

</doc>
<doc id="524767" url="https://pl.wikipedia.org/wiki?curid=524767" title="Temat wyrazu">
Temat wyrazu

Temat wyrazu – część wyrazu, która zasadniczo nie uczestniczy w odmianie, pozostająca po usunięciu formantów fleksyjnych. Jest nośnikiem znaczenia wyrazu.
Można rozróżnić temat fleksyjny (np. "domow-" w "domowy", "domowego") i temat słowotwórczy (utożsamiany z podstawą słowotwórczą) (np. "dom-" w "domowy", "domek"). Pod względem brzmienia temat może być jednolity lub nieco zróżnicowany, np. "dar" – "darz -e".
Temat nie musi być tożsamy z rdzeniem ani przybierać postaci pojedynczego morfemu. W odróżnieniu od rdzenia może zawierać pewne przyrostki i przedrostki.

</doc>
<doc id="524770" url="https://pl.wikipedia.org/wiki?curid=524770" title="Tomasz Kumek">
Tomasz Kumek

Tomasz Kumek (ur. 7 czerwca 1950 w Wieniawie) – polski samorządowiec, były wiceprezydent i prezydent Tomaszowa Mazowieckiego.
Życiorys.
Ukończył studia na Wydziale Ekonomiczno-Socjologicznym Uniwersytetu Łódzkiego, kształcił się także na podyplomowo na studiach z zakresu wiedzy o filmie, teatrze i telewizji na tej samej uczelni. Przez ponad 30 lat pracował w instytucjach administracji i sektorze przedsiębiorstw.
W 1994, 1998, 2002, 2006 i 2010 uzyskiwał mandat radnego Tomaszowa Mazowieckiego z rekomendacji Sojuszu Lewicy Demokratycznej. Od 1998 do 2001 był wiceprezydentem miasta, następnie, po rezygnacji Jerzego Adamskiego, przez rok sprawował urząd prezydenta Tomaszowa Mazowieckiego. W bezpośrednich wyborach w 2002 bez powodzenia ubiegał się o reelekcję, przegrywając w drugiej turze z Mirosławem Kuklińskim. Do 2006 pełnił funkcję przewodniczącego rady miejskiej, następnie został jej wiceprzewodniczącym.

</doc>
<doc id="524777" url="https://pl.wikipedia.org/wiki?curid=524777" title="Didier Rous">
Didier Rous

Didier Rous (ur. 18 września 1970 w Montauban) – francuski kolarz szosowy.
Jako zawodowy kolarz ścigał się w latach 1993-2007. Jedenaście razy brał udział w Tour de France. W roku 1997 wygrał 18. etap. Jego najlepszą lokatą w tym wyścigu było 11. miejsce w 2001 roku.

</doc>
<doc id="524780" url="https://pl.wikipedia.org/wiki?curid=524780" title="Tęgoskórowate">
Tęgoskórowate

Tęgoskórowate ("Sclerodermataceae" Corda) – rodzina grzybów z rzędu borowikowców ("Boletales").
Charakterystyka.
Rodzina "Sclerodermataceae" zawiera gatunki grzybów naziemnych, rzadziej częściowo podziemnych, wytwarzających owocniki kuliste, maczugowate, gruszkowate lub nieregularne z okrywą jedno- lub dwuwarstwową. Zarodniki tęgoskórowatych są brodawkowane lub kolczaste, barwy brązowawej.
Systematyka.
Pozycja w klasyfikacji według Index Fungorum: "Boletales, Agaricomycetidae, Agaricomycetes, Agaricomycotina, Basidiomycota, Fungi".
Wesług aktualizowanej klasyfikacji Index Fungorum do rodzimy "Sclerodermataceae" należą rodzaje:
We wcześniejszych klasyfikacjach rodzina ta była umieszczana w rzędzie tęgoskórowców ("Sclerodermatales").

</doc>
<doc id="524781" url="https://pl.wikipedia.org/wiki?curid=524781" title="Lista Milczanowskiego">
Lista Milczanowskiego

Lista Milczanowskiego – dokumenty przygotowane w roku 1991 w Urzędzie Ochrony Państwa, pod kierownictwem Andrzeja Milczanowskiego.
Pełna nazwa brzmiała - "Lista tajnych współpracowników SB i wywiadu wojskowego z 1991 r." 
W znacznym stopniu powyższe opracowanie było tożsame z "Listą tajnych współpracowników SB i wywiadu wojskowego z 1992 r.", znaną również jako tzw. lista Macierewicza. Ludzie Milczanowskiego znaleźli w archiwach MSW te same materiały dotyczące osób ewidencjonowanych jako tajni współpracownicy SB, na które w rok później natrafili ludzie Macierewicza.
Sprawdzenie Milczanowskiego objęło 7 tysięcy kandydatów do Sejmu i Senatu, nie kontrolowano członków rządu i pracowników Kancelarii Prezydenta. Operacja ta rozpoczęła się na przełomie września i października 1991 roku.

</doc>
<doc id="524783" url="https://pl.wikipedia.org/wiki?curid=524783" title="PSL &quot;Piast&quot;">
PSL &quot;Piast&quot;



</doc>
<doc id="524786" url="https://pl.wikipedia.org/wiki?curid=524786" title="Czesław Parzyszek">
Czesław Parzyszek

Czesław Parzyszek SAC (ur. 6 listopada 1943 w Rudzie Talubskiej) – prof. dr hab., ksiądz katolicki, wieloletni prowincjał pallotyńskiej Prowincji Chrystusa Króla.
Życiorys.
Święcenia kapłańskie przyjął 8 czerwca 1969 w Ołtarzewie z rąk abp. Bronisława Dąbrowskiego.
W latach 1972–1978 pełnił funkcję prefekta alumnów i wykładowcy w Wyższym Seminarium Duchownym w Ołtarzewie, następnie był magistrem nowicjatu w Ząbkowicach Śląskich.
W okresie 1992–1997 był konsultorem Komisji Episkopatu Polski ds. Apostolstwa Ludzi Świeckich. W latach 1996–2005 sprawował funkcję wiceprzewodniczącego Komisji Mieszanej: Biskupi – Wyżsi Przełożeni oraz przewodniczył Konferencji i Konsulcie Wyższych Przełożonych Zakonów Męskich w Polsce, a także Komisji Zakonnej ds. Współpracy z Laikatem i ds. Powołań.
W latach 1989–1996 był członkiem Komisji przy Episkopacie Polski ds. Misji. Był też konsultorem Komisji Episkopatu ds. Apostolstwa Ludi Świeckich.
W 1999 roku brał udział w Zgromadzeniu Specjalnym Europejskiego Synodu Biskupów.
W 2003 obronił doktorat na UKSW, w 2008 roku otrzymał habilitację na Wydziale Teologicznym UKSW.
Ks. Czesław Parzyszek był prowincjałem warszawskiej Prowincji Chrystusa Króla Stowarzyszenia Apostolstwa Katolickiego (pallotyni) w latach 1984–1993 oraz 1996 – 2005.
Obecnie jest przewodniczącym Krajowej Rady Zjednoczenia Apostolstwa Katolickiego, członkiem Komisji ds. Instytutów Życia Konsekrowanego i Stowarzyszeń Życia Apostolskiego Konferencji Episkopatu Polski, profesorem UKSW i kierownikiem Katedry Hagiografii, wykładowcą w Wyższym Seminarium Duchownym Księży Pallotynów w Ołtarzewie, a także wicedyrektorem i wykładowcą w Instytucie Teologii Apostolstwa, który działa jako punkt konsultacyjny UKSW, członkiem Krajowej Rady Duszpasterstwa ds. Powołań i wiceprowincjałem pallotynów. Autor książek, artykułow naukowych i popularnonaukowych, współorganizator sympozjów i kongresów. Wygłosił szereg referatów naukowych.
Prowadzi rekolekcje dla kapłanów, sióstr zakonnych, rekolekcje dla świeckich i misje ludowe, a także katechezy na antenie Radia Maryja i uczestniczy w spotkaniach Rodziny Radia Maryja.

</doc>
<doc id="524787" url="https://pl.wikipedia.org/wiki?curid=524787" title="Panay">
Panay

Panay – filipińska wyspa położona w środkowej części kraju. Zamieszkana przez ok. 4 miliony ludzi. Powierzchnia 12 tys. km². Górzysta, najwyższy szczyt 2050 m n.p.m. Niziny tylko na wybrzeżu. Panuje klimat równikowy, wybitnie wilgotny. Roczna suma opadów to 2000 mm, a średnia roczna temperatura 24–27 °C.
Występują tu sawanny oraz wilgotne lasy równikowe, stale zmniejszane na potrzeby rolnictwa. Uprawia się tytoń, kukurydzę, ryż i palmy kokosowe. Ludność zajmuje się także rybołówstwem i górnictwem (złoto, węgiel kamienny i mangan). Głównym miastem jest Iloilo.

</doc>
<doc id="524788" url="https://pl.wikipedia.org/wiki?curid=524788" title="Imperfekt">
Imperfekt

Imperfekt – czas przeszły prosty (niedokonany). Mówi o sytuacjach z przeszłości, które nie zostały jeszcze zakończone, lecz w przeciwieństwie do czasu Perfect nie odnosi się do teraźniejszości.
Język polski.
W języku polskim czas ten odmienia się nie tylko przez liczby i osoby, lecz również przez rodzaje. Pierwsza i druga osoba liczby pojedynczej zmienia swój rodzaj poprzez zamianę w końcówce „e” (rodzaj męski) (końcówka "-em"), na „a” (rodzaj żeński) – wychodzi wtedy "-am", np. "Ja robiłem" &gt; "Ja robiłam". Trzecia osoba liczby pojedynczej ma podobną budowę i zawiera dodatkowo rodzaj nijaki. Rodzaj męski zakończony jest spółgłoską „-ł”; do stworzenia rodzaju żeńskiego należy dodać głoskę „a” (wychodzi "-ła"), zaś by stworzyć rodzaj nijaki, należy dodać głoskę „o” (wychodzi "-ło"), np. "On robił" &gt; "Ona robiła" &gt; "Ono robiło". W liczbie mnogiej pierwsza osoba w rodzaju męskim ma zakończenie „-liśmy”, w drugiej osobie natomiast przyjmje zakończenie „-liście”. Aby stworzyć rodzaj żeński, należy w obydwóch osobach zamienić „l” na „ł” oraz „i” na „y”, np. "My robiliśmy" &gt; "My robiłyśmy", "Wy robiliście" &gt; "Wy robiłyście". W liczbie mnogiej trzecia osoba nie zawiera rodzaju nijakiego i budowę ma podobną jak do pierwszej i drugiej osoby liczby mnogiej – rodzaj męski zakończony jest na „-li”, zaś żeński na „-ły”, np. "Oni robili" &gt; "One robiły". Czasowniki jednosylabowe, mające ostatnią samogłoskę „e” w przyjmują formę „a”. Wyjątkiem są pierwsza i druga osoba liczby mnogiej, gdzie głoska się nie zmienia i zostaje „a” – przykładem może być czasownik „mieć”:
Język angielski.
W języku angielskim odpowiednikiem tego czasu jest angielski . Ma nieskomplikowaną budowę, ponieważ wystarczy wskazać wykonawcę (podmiot) + dodać czasownik posiłkowy „być” () oraz czasownik z końcówką „-ing”, np. "I was doing" („Ja robiłem/robiłam”)
Język niemiecki.
W języku niemieckim "Imperfekt" () jest czasem przeszłym prostym i używany jest przede wszystkim w opowiadaniach, relacjach i opisach. Nie należy traktować czasu Imperfekt jako czasu niedokonanego, ponieważ wyraża on także czynności już dokonane.
Imperfekt czasowników słabych (regularnych) powstaje poprzez dodanie do tematu czasownika przyrostka "-te-" oraz końcówki odmiany czasu teraźniejszego, oprócz trzeciej i pierwszej osoby liczby pojedynczej, charakteryzujących się zerową końcówką fleksyjną. Do czasowników o temacie zakończonym na -t, -d lub grupą spółgłoskową zakończoną na -m, -n dodaje się samogłoskę -e przed przyrostkiem. Przykład użycia czasownika "machen":
Czasowniki mocne mają w czasie Imperfekt nieregularny, oboczny temat, do którego dołączane są końcówki fleksyjne, jak w przypadku czasowników regularnych.
Przykład odmiany czasownika "fahren" („jechać”):
Zobacz też: Gramatyka języka niemieckiego.

</doc>
<doc id="524789" url="https://pl.wikipedia.org/wiki?curid=524789" title="John Peter Zenger">
John Peter Zenger

John Peter Zenger (ur. 26 października 1697, zm. 28 lipca 1746) – nowojorski drukarz, wydawca, redaktor i dziennikarz, którego oskarżenie, proces i uniewinnienie o działalność wywrotową i zniesławienie (przeciwko ówczesnemu gubernatorowi kolonii Nowy Jork Williamowi Cosby'emu) w 1734 roku stały się znaczącym i ważnym czynnikiem w rozwoju wolności prasy w Stanach Zjednoczonych. Wyrok w procesie Zengera pomógł w wykrystalizowaniu się przekonań w młodej kolonii i stworzył podwaliny zasad i zakresu odpowiedzialności mediów i rządu w funkcjonowaniu demokracji.
Zenger wyemigrował wraz z rodziną z niemieckiego Palatynatu do Nowego Jorku w 1710 roku. Jego ojciec zmarł podczas podróży, więc matka samotnie wychowywała dzieci. Do 1718 roku związany był umową terminatorską z wyłącznym drukarzem miasta Nowy Jork, Williamem Bradfordem. Zenger ożenił się w 1719, jednak jego żona zmarła niebawem, pozostawiając go samego z młodym synkiem. W 1722 ponownie zawarł związek małżeński, z którego wyszło na świat pięcioro dzieci. Zenger i Bradford założyli spółkę w 1725 roku. Rok później założył własny sklep. W 1733, były prokurator generalny Nowego Jorku, James Alexander, zaproponował Zengerowi drukowanie pierwszej amerykańskiej gazety partyjnej (dla Popular Party) – „The New York Weekly Journal”.
Nie jest pewne, jak bardzo sam Zenger był zaangażowany w teksty, które publikował. Jest natomiast jasne, że „Weekly Journal” stał się gazetą opozycyjną w stosunku do ówczesnego gubernatora Sir Williama Cosby'ego. Krytyka ówczesnych rządów gubernatora najsilniej uwidaczniała się w publikowanych anonimowo artykułach Alexandra. Skoro jednak Cosby nie miał możliwości jasno określić autora publikacji, pozew o zniesławienie skierował przeciwko wydawcy, czyli Zengerowi. Jego obrony podjął się adwokat Andrew Hamilton z Filadelfii. Linia obrony oparta była na twierdzeniu, że wolno wyrażać swe zdanie, a przekazywanie informacji nie jest oszczerstwem. I, choć wielu najbardziej znamienitych ówczesnych prawników nie podjęło się sprawy uznając ją z góry za przegraną, to proces zakończył się pomyślnie dla Zengera (dzięki niezwykłym zdolnościom prawniczym, elokwencji i sprytowi Hamiltona, to właśnie z nim kojarzony jest przymiotnik "Philadelphia lawyer"). 
Wyrok kończący proces został ogłoszony 5 sierpnia 1735 roku przez 12 nowojorską ławę przysięgłych. Oddalał on ciążące na Zengerze zarzuty publikacji wywrotowych oszczerstw, nawet mimo faktu, iż obradujący przysięgli byli starannie wyselekcjonowani przez samego Cosby'ego. Hamilton z sukcesem dowiódł, że artykuły Zengera nie były oszczercze, ponieważ przedstawiały fakty.
Proces przyniósł Zengerowi sławę bohatera walki o wolność prasy.

</doc>
<doc id="524791" url="https://pl.wikipedia.org/wiki?curid=524791" title="Kojak">
Kojak

Kojak – amerykański serial kryminalny, emitowany w USA w latach 1973–1978.
Krótki opis.
Tytułowym bohaterem serialu był porucznik Theo Kojak, pracujący w wydziale zabójstw policji w Nowym Jorku. Rolę główną grał Telly Savalas, podobnie jak jego bohater – Grek z pochodzenia. Porucznik Kojak doskonale znał nowojorski półświatek przestępczy i penetrując go potrafił rozwiązać powierzone mu sprawy. Pozorny cynizm oficera skrywał gołębie serce. Charakterystyczne cechy porucznika Kojaka to: łysa głowa, elegancki i staranny ubiór, widowiskowa umiejętność zapalania zapałki jedną ręką oraz kuliste lizaki, które jadł, próbując rzucić palenie. Lizaki takie w Polsce zwano „kojakami”.
W Polsce serial wyświetlany był przez TVP w latach 70., a następnie dość rzadko powtarzany. W 2018 r. był emitowany na kanale TVS.
W roku 1973 oraz w drugiej połowie lat 80. zrealizowano osiem pełnometrażowych filmów telewizyjnych, bazujących na serialu. W roku 1990 Theo Kojak został awansowany na inspektora.
Lista odcinków.
Sezon 1. (emisja od 24 października 1973 do 8 maja 1974)
Sezon 2. (emisja od 15 września 1974 do 9 marca 1975)
Sezon 3. (emisja od 14 września 1975 do 7 marca 1976)
Sezon 4. (emisja od 26 września 1976 do 22 marca 1977)
Sezon 5. (emisja od 2 października 1977 do 18 marca 1978)
Sezon 6. (emisja od 2 listopada 1989 do 16 marca 1990)
"Kojak w Budapeszcie".
W 1980 r. zrealizowano węgierską komedię kryminalną "Kojak Budapesten" (polski tytuł: "Kojak w Budapeszcie"), w której okazuje się, że Kojak jest w rzeczywistości węgierskim emigrantem.
Kojak (2005).
W roku 2005 serial wznowiono, oczywiście z inną obsadą. Kojaka gra Ving Rhames, a wśród innych wykonawców jest Chazz Palminteri. Zamianom uległa główna postać, Kojak to czarnoskóry Amerykanin, a jego dziadkiem był Polak i stąd jego nazwisko. Serial ten miał jednak krótki żywot, był emitowany w USA pomiędzy 25 marca 2005 a 12 maja 2005 i zrealizowano zaledwie 9 odcinków. Produkcja serialu została przerwana pomimo dość wysokiej oglądalności nowego serialu.
Tytuły odcinków Kojaka (2005):

</doc>
<doc id="524794" url="https://pl.wikipedia.org/wiki?curid=524794" title="Hymn Asturii">
Hymn Asturii

Asturias, patria querida – pieśń, będąca hymnem Asturii.
Hiszpański oryginał tej piosenki powstał najprawdopodobniej w latach 20. XX wieku, a spopularyzowany został w czasie wojny domowej (1936-1939). Hymn był zakazany w czasach reżimu generała Francisco Franco, czyli aż do roku 1975, podobnie jak wszelkie inne przejawy ruchów narodowowyzwoleńczych i regionalnych. Od roku 1984 jest ona oficjalnym hymnem Asturii, czyli "Principado de Asturias".
Polskie tłumaczenie hymnu było znaną w latach 60. i 70. XX wieku piosenką patriotyczno-biesiadną, noszące tytuł „Asturia”.
Tłumaczenie
Asturio – ziemio mych młodych lat
Asturio – ziemio jedyna
Do ziemi mojej powrócić chcę
I wrócę – jeśli nie zginę
Wrócę i wejdę na drzewo
I zerwę kwiat pełen rosy
I dam go mojej czarnulce
Aby go wpięła we włosy!
Asturio – ziemio mych młodych lat
Asturio – ziemio jedyna
Do ziemi mojej powrócić chcę
I wrócę – jeśli nie zginę

</doc>
<doc id="524796" url="https://pl.wikipedia.org/wiki?curid=524796" title="Puchar Austrii w piłce nożnej">
Puchar Austrii w piłce nożnej

Puchar Austrii w piłce nożnej (, w skrócie "ÖFB-Cup") – cykliczne rozgrywki piłkarskie o charakterze pucharu krajowego w Austrii. Organizowane co sezon przez Austriacki Związek Piłki Nożnej (ÖFB) i przeznaczone są dla krajowych klubów piłkarskich. Zwycięzca rozgrywek otrzymuje prawo gry w Liga Europy UEFA. Jeżeli zwycięzca ma już zagwarantowany start w rozgrywkach europejskich, wtedy zespół który przegrał w finale zagra w rundzie eliminacyjnej Ligi Europy.
Najwięcej triumfów ma na swoim koncie Austria Wiedeń, która 27 razy sięgała po Puchar Austrii.
Historia.
Już w 1897 roku, trzy lata po rozegraniu w Wiedniu pierwszego meczu piłkarskiego według reguł brytyjskiej FA, Vienna Cricket and Football-Club ogłosił o rozgrywkach pucharowych dla klubów monarchii austro-węgierskiej. Challenge Cup – tak nazywały się rozgrywki, w których wzięły udział wszystkie liczące się drużyny imperium, trwały do 1911 roku. W 1907 i 1915 również rozegrano Wiener Cup. Dziś ten puchar jest często określany jako poprzednik ÖFB-Cup, przy czym należy wziąć pod uwagę, że z tego punktu widzenia Ferencvárosi TC z Budapesztu również musiałby być nazywany zdobywcą pucharu Austrii. ÖFB-Cup ma swoje korzenie w "Pucharze Dolnej Austrii" (niem. "Niederösterreichischen Cup"), rozgrywkach pucharowych NFV. NFV był najważniejszym pod-stowarzyszeniem ÖFB, któremu przydzielono organizację mistrzostw Austrii już w 1911 roku.
Jeszcze przed oficjalnym rozpadem Austro-Węgier 11 listopada 1918 roku rozpoczęła się 27 października 1918 nowa edycja rozgrywek o Puchar Austrii, która została uznana przez ÖFB za pierwsza oficjalną. Ponownie powierzono NFV prowadzenie ÖFB. Tym razem w pucharze musieli wziąć udział wszyscy 33 członków NFV. Pierwszym zwycięzcą Niederösterreichischer Cup został SK Rapid Wien, który wygrał 3:0 z Wiener Sport-Club, rok później zielono-biali skutecznie obronili dublet. W latach 1923-1935 Puchar nazywał się Wiener Cup, a potem przyjął nazwę Österreichischer Cup.
Rozgrywki Pucharu Austrii 1930/31 odbywały się systemem ligowym w jednej rundzie od 22 listopada 1930 do 1 marca 1931. W rozgrywkach wzięło udział dziesięć klubów elitarnej wiedeńskiej ligi piłkarskiej. Wiener AC wygrał cały turniej bez porażek i został zwycięzcą z 16 punktami o punkt wyprzedzając FK Austrię.
Po aneksji Austrii przez Rzeszę Niemiecką w 1938 roku nadszedł logiczny koniec pucharu, ostatnia edycja pucharu Austrii miała niespodziankę zwycięzcę z drugoligowym klubem Schwarz-Rot Wiedeń. Austriackie kluby lub "Ostmark" grały od teraz w Pucharze Niemiec. SK Rapid Wien dotarł do finału w Berlinie w sezonie 1938/39, gdzie pokonał FSV Frankfurt 3:1. First Vienna FC 1894 dotarł również do finału Pucharu Niemiec w 1943 roku, pokonując Luftwaffen-Sportverein Hamburg 3:2 po dogrywce i tym samym zdobywając trofeum oficjalnie znane jako "Wanderpreis des Reichsportführer".
Po zakończeniu II wojny światowej w 1945 roku ponownie rozpoczęły rozgrywki Pucharu ÖFB. W pojedynku dwóch zdobywców pucharów Niemiec, SK Rapid Wien i First Vienna FC 1894, ten pierwszy zwyciężył 2:1 przed obowiązującą do dziś rekordową publicznością liczącą prawie 50 000 widzów. Jednak sam Puchar był do zdobycia wkrótce po jego wprowadzeniu. W sezonie 1946/47 doszło do niezadowolenia z powodu losowania Pucharu piłki nożnej przez Związek Wiedeński po arbitralnym zestawieniu par meczowych (wszystkie kluby poza Wiedniem przeciwko klubom wiedeńskim). Przekształcił się on początkowo w swego rodzaju rywalizację pomiędzy krajami związkowymi, tzw. Puchar stanów federalnych (niem. Bundesländer-Cup). Każde z dziewięciu stowarzyszeń regionalnych wysłało swojego przedstawiciela na finałowy turniej krajów związkowych. Ten nowy system został wyraźnie zdominowany przez Austrię, która reprezentowała Wiedeń w dwóch kolejnych edycjach. W półfinale 1948 doszło nawet do zwycięstwa 15:0 przeciwko 1. Salzburger SK 1919 27 czerwca 1948. Dlatego ÖFB zdecydowało od sezonu 1949/50 na razie nie organizować kolejnych rozgrywek pucharowych.
Wkrótce po zniesieniu Pucharu ÖFB pojawiły się inicjatywy, zwłaszcza od małych klubów, aby przywrócić je do życia. Alfred Frey, prezes SC Wacker Wiedeń, zasugerował UEFA wprowadzenie europejskich rozgrywek Pucharu dla zdobywców Pucharów jako zachęty do organizowania krajowych rozgrywek pucharowych. Miało to być wzorowane na wprowadzonym w 1955 roku Pucharze Mistrzów Europy. Propozycja początkowo spotkała się ze sceptycyzmem w UEFA. Puchar ÖFB został po dłuższej przerwie ponownie rozegrany w sezonie 1958/59 i zakończył się niespodziewaną wygraną Wiener AC. A już w sezonie 1960/61 startował Puchar Zdobywców Pucharów.
Od sezonu 1989/90 rozgrywki nazywane są ÖFB-Cup. W sezonie 2007/08 rozgrywki Pucharu były turniejem amatorskim (niem. ÖFB-Amateur-Cup). W związku z przygotowaniem do Mistrzostw Europy 2008, współgospodarzem których była Austria, w rozgrywkach startowały wyłącznie drużyny amatorskie z trzeciego poziomu piramidy piłkarskiej, z trzech lig regionalnych. Finał został rozegrany w dwóch meczach. Pierwszy mecz zakończył się remisem 1:1, a w rewanżu SV Horn wygrał 2:1.
Do tej pory tylko Austria Wiedeń w latach 2005-2009 cztery razy z rzędu wygrywało Puchar Austrii.
Format.
Format rozgrywek był wiele razy zmieniany. W rozgrywkach uczestniczą kluby występujące w dwóch najwyższych ligach Mistrzostwach Austrii oraz kluby amatorskie, które zakwalifikowały się w regionalnych rozgrywkach Pucharu Krajów Związkowych (różna ilość pozostałych miejsc). Obecnie wszystkie rywalizacje od rundy pierwszej do półfinału składają się z dwóch meczów, jedynie finał składa się z jednego meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Rozgrywki składają się z 6 etapów: rundy pierwszej i drugiej eliminacyjnej, 1/8 finału, ćwierćfinałów, półfinałów i finału.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Austrii na podium oficjalnie stawało w sumie 28 drużyn. Liderem klasyfikacji jest Austria Wiedeń, która zdobyła 27 Pucharów.
Stan na 21.05.2022.
Klasyfikacja według miast.
Siedziby klubów: stan po finale 2022

</doc>
<doc id="524801" url="https://pl.wikipedia.org/wiki?curid=524801" title="Gerald Vanenburg">
Gerald Vanenburg

Gerald Mervin Vanenburg (ur. 5 marca 1964 w Utrechcie) – holenderski piłkarz, grający na pozycji prawego pomocnika lub prawoskrzydłowego. Z reprezentacją Holandii, w której barwach rozegrał 42 mecze, zdobył w 1988 roku mistrzostwo Europy. Był zawodnikiem między innymi Ajaksu Amsterdam i PSV Eindhoven. Z tym drugim pięciokrotnie triumfował w rozgrywkach ligowych i raz – w 1988 roku – w Pucharze Mistrzów.
Sukcesy piłkarskie.
W reprezentacji Holandii od 1982 do 1992 roku rozegrał 42 mecze i strzelił 1 gola – mistrzostwo Europy w 1988 roku oraz druga runda Mistrzostw Świata 1990.

</doc>
<doc id="524803" url="https://pl.wikipedia.org/wiki?curid=524803" title="Chazz Palminteri">
Chazz Palminteri

Calogero Lorenzo „Chazz” Palminteri (ur. 15 maja 1952 w Nowym Jorku) – amerykański aktor, reżyser, scenarzysta, dramaturg i producent filmowy pochodzenia włoskiego.
Za rolę zbira Cheecha, ochroniarza Olive Neal (Jennifer Tilly) w komedii kryminalnej Woody’ego Allena "Strzały na Broadwayu" ("Bullets Over Broadway", 1994) był nominowany do Oscara dla najlepszego aktora drugoplanowego i nagrody Gildii Aktorów Ekranowych za wybitny występ aktora w roli drugoplanowej oraz otrzymał Independent Spirit Awards w kategorii najlepsza drugoplanowa rola męska.

</doc>
<doc id="524805" url="https://pl.wikipedia.org/wiki?curid=524805" title="Kotlety ziemniaczane">
Kotlety ziemniaczane

Kotlety ziemniaczane – kotlety sporządzane z ciasta, którego głównym składnikiem są ziemniaki. Mogą zawierać różne dodatki. Są potrawą charakterystyczną dla kuchni polskiej, np. w wersji z serem twarogowym i majerankiem są popularne na Podkarpaciu (Solina, Baligród, Cisna, Olszanica, Lesko, Uherce Mineralne).
Na "Liście produktów tradycyjnych" polskiego Ministerstwa Rolnictwa i Rozwoju Wsi znaleźć można „kładzionki ziemniaczane witanowickie” (Witanowice w woj. małpolskim) mające zazwyczaj szerokość około 10 cm i wysokość około 2 cm.
Przygotowanie.
Ciasto ziemniaczane na kotlety robi się z następujących składników:
Ciasto doprawia się do smaku solą i pieprzem. Do ciasta można dodać usmażoną na tłuszczu posiekaną cebulę, ser lub twaróg. Można także sporządzać je z mięsem lub wędzoną rybą, np. dorszem.
Kotlety ziemniaczane można sporządzać bez dodatku mąki, jedynie z ziemniaków i jaj jako podstawowych składników, zależy to od rodzaju ziemniaków – ziemniaki mączyste, w przeciwieństwie do wodnistych, nie wymagają dużego dodatku mąki, podobnie jak ziemniaki zmielone zaraz po ugotowaniu i rozrzucone po całej stolnicy celem odparowania wody.
Ciasto zarabia się siekając nożem i krótko wyrabia, po czym dzieli na porcje. Z porcji gotowego ciasta formuje się wałek o średnicy 6 cm, który kroi się na plastry o grubości 2 cm, z których kształtuje się owalne lub okrągłe kotlety. Kotlety obtacza się w bułce tartej lub panieruje, po czym smaży po obu stronach na rozgrzanym tłuszczu na złoty kolor.
Z półproduktów.
Kotlety ziemniaczane można też przygotować z gotowego uszlachetnionego półproduktu, w skład którego wchodzi mieszanka purée ziemniaczanego (susz ziemniaczany) z mąką ziemniaczaną, pszenną, jajami w proszku i przyprawami, po wymieszaniu z wodą, zarobieniu, uformowaniu kotletów i usmażeniu.
Podawanie.
Kotlety ziemniaczane podaje się z sosem (np. grzybowym, pomidorowym) i surówką. Mogą stanowić danie zasadnicze lub jego uzupełnienie.

</doc>
<doc id="524807" url="https://pl.wikipedia.org/wiki?curid=524807" title="Przegłos">
Przegłos

Przegłos, inaczej metafonia, apofonia (ablaut – z niem.) – uwarunkowana fonologicznie wymiana samogłosek w temacie (np. w języku niemieckim i praindoeuropejskim), powstała na skutek historycznych procesów fonetycznych, jak również proces fonetyczny, w wyniku którego pojawia się przegłos, np. przegłos lechicki. Apofonia dzieli się na jakościową, gdzie następuje alternacja całego dźwięku (np. łac. "tego" i "toga") i ilościową, gdzie zmienia się długość samogłoski: "lēgit" – "lĕgit".
Śladem przegłosu w języku praindoeuropejskim jest apofonia (pra)indoeuropejska. Podobne zjawisko występuje w językach semickich.

</doc>
<doc id="524810" url="https://pl.wikipedia.org/wiki?curid=524810" title="Krowiakowate">
Krowiakowate

Krowiakowate ("Paxillaceae" Lotsy) – rodzina grzybów z rzędu borowikowców ("Boletales").
Charakterystyka.
Grzyby częściowo mikoryzowe, wytwarzające kapeluszowe owocniki naziemne, czasem nadrzewne z hymenoforem blaszkowym. Blaszki hymenoforu są wąskie, zbiegające i często, szczególnie przy trzonie, połączone są anastomozami, o zabarwieniu żółtym, pomarańczowym lub brązowym. Zarodniki krowiakowatych są gładkie lub brodawkowane, a ich wysyp barwy od jasnokremowej do brązowej.
Systematyka.
Pozycja w klasyfikacji według Index Fungorum: "Paxillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Według Index Fungorum bazującego na "Dictionary of the Fungi" do rodziny "Paxillaceae" należą rodzaje:
Nazwy polskie według W. Wojewody z 2003 r.

</doc>
<doc id="524814" url="https://pl.wikipedia.org/wiki?curid=524814" title="Prętosłup">
Prętosłup

Prętosłup, kolumienka, szyjkonitka (ang. "gynandrium", łac. "gynostemium") – u niektórych roślin nasiennych twór powstały w wyniku zrośnięcia w kwiecie męskich organów rozmnażania płciowego – pręcików ze słupkiem. Aparat ten jest charakterystyczny dla kwiatów z rodziny storczykowatych ("Orchidaceae"), poza tym także obecny w rodzinach kokornakowatych ("Aristolochiaceae"), toinowatych ("Apocynaceae") i "Stylidiaceae".
U storczykowatych.
Zalążnia dolna znajduje się poniżej okółków okwiatu, dlatego prętosłup powstaje w wyniku zrośnięcia pręcika (jednego lub dwóch) z szyjką słupka i znamieniem. Prętosłup wygięty jest zwykle w kierunku warżki i często zaopatrzony jest w różnorodne wyrostki. U niektórych storczyków u jego podstawy występuje różnokształtny wyrostek zwany stopą, z którego wyrastają listki okwiatu. Na szczycie prętosłupa znajduje się znamię i pylnik lub pylniki. Kwiaty storczykowatych diandrycznych (zawierających dwa pręciki) mają znamię trójłatkowe. Pozostałe mają dwie łatki płodne i jedną zmienioną w rostellum oddzielające płodną część znamienia od pyłkowin. Powierzchnia znamion jest zwykle płaska, bywa jednak także chropowata lub gładka. Pylniki u storczykowatych diandrycznych (podrodzina obuwikowych "Cypripedioideae") wyrastają po bokach krótkiego i zgiętego prętosłupa, a między nimi znajduje się tarczka zwana staminodium. U storczykowatych monoandrycznych prętosłup bywa różnie zbudowany – może być krótki lub długi, ale pylnik umieszczony jest zawsze u jego szczytu. Wystaje ponad prętosłup lub częściej schowany jest w komorze pyłkowinowej zwanej clinandrium. Tylna ścianka tej komory powstaje z nitki pręcika, a boki z prątniczków. Clinandrium brak u podrodzin obuwikowych "Cypripedioideae" i storczykowych "Orchidoideae".
U kokornakowatych.
Prętosłup powstaje u części przedstawicieli, zwykle w wyniku zrośnięcia 6 lub 12 pręcików z szyjką słupka. U kokornaku kwiaty są przedsłupne więc najpierw następuje zapylenie obcym pyłkiem, po czym dojrzewają i otwierają się pylniki. Podczas tego procesu owady dokonujące zapylenia tkwią uwięzione w kwiecie pułapkowym. 
U toinowatych.
W podrodzinie toinowych "Apocynoideae" i trojeściowych "Asclepiadoideae" pręciki przylegają zrastając się często z pięciokątnym, główkowatym znamieniem.
U "Stylidiaceae".
Prętosłup powstaje w wyniku zrośnięcia dwóch pręcików i szyjki słupka (zalążnia jest dolna). Woreczki pyłkowe otwierają się podłużnymi szparami na zewnątrz i zazwyczaj dojrzewają przed znamieniem. U podstawy prętosłupa znajdują się miodniki. W przypadku rodzaju "Stylidium" prętosłup jest wrażliwy na dotyk – tknięty obraca się gwałtownie i w ten sposób przekazuje lub odbiera pyłek od owada odwiedzającego kwiat.

</doc>
<doc id="524816" url="https://pl.wikipedia.org/wiki?curid=524816" title="4 minuty 33 sekundy">
4 minuty 33 sekundy



</doc>
<doc id="524818" url="https://pl.wikipedia.org/wiki?curid=524818" title="Wiktorija Stiopina">
Wiktorija Stiopina

Wiktorija Stiopina, ukr. Вікторія Стьопіна (ur. 21 lutego 1976 w Zaporożu) – ukraińska skoczkini wzwyż. 
Na Igrzyskach Olimpijskich w Atenach w 2004 zajęła trzecie miejsce w tej dyscyplinie, pokonując wysokość 2,02 m i ustanawiając własny rekord życiowy.

</doc>
<doc id="524819" url="https://pl.wikipedia.org/wiki?curid=524819" title="Janusz Suchywilk">
Janusz Suchywilk

Janusz Suchywilk ze Strzelec (w ziemi sandomierskiej), herbu Grzymała
(ur. ok. 1310, zm. 5 kwietnia 1382 w Żninie) – kanclerz ruski w 1356, kanclerz krakowski w latach 1357–1373, prepozyt gnieźnieński, dziekan krakowski, arcybiskup gnieźnieński w latach 1374–1382.
Życiorys.
W starszej literaturze utrzymywał się pogląd, jakoby ojcem Janusza Suchywilka był Przecław z Gułtów, jednak teza ta została obalona, a pochodzenie jego ojca jest nieznane jego matką zaś była siostra arcybiskupa Jarosława z Bogorii i Skotnik. Był więc jego siostrzeńcem. Janusz ukończył studia prawnicze w Bolonii i uzyskał stopień doktora dekretów. Należał do Rady Królewskiej już w latach pięćdziesiątych XIV wieku. Nazwany był Suchymwilkiem podobno z racji szczupłego wyglądu.
W latach 1357–1370 należał do grona najbliższych współpracowników i doradców Kazimierza Wielkiego. Jednym z jego pierwszych poważnych zadań było redagowanie Statutów króla Kazimierza, ogłoszonych w latach 1357–1360, najpierw dla Wielkopolski, potem dla Małopolski. Był zapewne współautorem dokumentu fundacyjnego Uniwersytetu Krakowskiego w roku 1364. Negocjował graniczne porozumienie z Brandenburgią w roku 1368. nie można wykluczyć, że był współautorem koncepcji adoptowania przez Kazimierza Wielkiego księcia Kazimierza słupskiego, królewskiego wnuka. Po śmierci króla był wykonawcą jego testamentu. W literaturze uchodzi za przywódcę opozycji przeciw Ludwikowi Węgierskiemu, której celem było osadzenie na tronie polskim właśnie Kazimierza słupskiego, po śmierci Ludwika, który nie miał syna. Jednak interpretacja jego postawy wobec rządów andegaweńskich nie jest wcale tak jednoznaczna i wymyka się prostym osądom.
W roku 1374, po śmierci Jarosława z Bogorii i Skotnik, opuścił urząd kanclerza krakowskiego i z poparciem cesarza rzymskiego Karola IV Luksemburskiego oraz króla Ludwika Węgierskiego, otrzymał w Awinionie od papieża Grzegorza XI sakrę biskupią i został arcybiskupem gnieźnieńskim.
W czasie swojego pontyfikatu erygował min. kościół parafialny w Budzisławiu Kościelnym.
W 1364 roku został właścicielem klucza kobylańskiego, w skład którego wchodziła Dukla. Otrzymał ten klucz od swoich rodziców.
W 1366 roku przekazał swoje dobra bratankom z wyłączeniem linii żeńskiej, ustanowił w ten sposób pierwszą ordynację rodową w Polsce. Król Kazimierz Wielki potwierdził ten dokument.
W 1376 roku powodowany nepotyzmem oddał zarząd nad zamkami w Opatówku i w Uniejowie (własność biskupów gnieźnieńskich) swoim bratankom Piotrowi i Mikołajowi, co po jego śmierci doprowadziło do ostrego konfliktu, z powodu odmowy oddania zarządu zamkami.

</doc>
<doc id="524824" url="https://pl.wikipedia.org/wiki?curid=524824" title="Tzadik">
Tzadik



</doc>
<doc id="524827" url="https://pl.wikipedia.org/wiki?curid=524827" title="Samodzielny Pododdział Kontrterrorystyczny Policji">
Samodzielny Pododdział Kontrterrorystyczny Policji



</doc>
<doc id="524829" url="https://pl.wikipedia.org/wiki?curid=524829" title="Brda Bydgoszcz">
Brda Bydgoszcz

Klub Sportowy Brda – istniejący w latach 1924–2008 wielosekcyjny bydgoski klub sportowy, z dominującą sekcją piłkarską. Przez 3 sezony (1950-1952) piłkarze klubu grali na zapleczu ekstraklasy, gdzie w sezonie 1950 zdobyli III miejsce. W 2016 roku klub zajmował 149. miejsce w tabeli wszech czasów polskiej I ligi piłkarskiej.
Informacje ogólne.
Brda Bydgoszcz to klub istniejący w latach: 1924-1939 (jednosekcyjny) i w 1945-2008 (wielosekcyjny). W historii klubu działało około 20 sekcji. Najdłuższą historię ma piłka nożna, która w latach 1924–1939 i 1992-2006 była jedyną sekcją klubu. Poza tym w latach 1945–1992 uprawiano m.in.: boks, lekkoatletykę, siatkówkę, piłkę ręczną, koszykówkę, pływanie, hokej na lodzie, tenis, gimnastykę, hokej na trawie, brydż sportowy, kolarstwo, żeglarstwo i wioślarstwo.
W okresie powojennym KKS Brda był branżowym klubem kolejowym. Barwy klubu były czerwono-niebieskie 
Historia.
Klub powstał 18 marca 1924 roku z inicjatywy działacza sportowego Bernarda Jaskólskiego. W okresie międzywojennym jedyną sekcją była piłka nożna. 15 maja 1924 KS Brda rozegrała swój pierwszy mecz wygrywając z klubem mniejszości niemieckiej Sportbrüder Bydgoszcz 7:0. Ze względu na brak własnego boiska, zawodnicy KS Brda korzystali z boiska im. Idziego Świtały (Gwiazda Bydgoszcz). Największy sukces w okresie międzywojennym drużyna uzyskała 1937 roku, wygrywając swoją grupę klasy B Pomorskiego OZPN, ulegając jednak w barażach o wejście do klasy A W 1926 klub przystąpił do Towarzystwa Oświatowo-Religijnego pod opieką św. Ignacego, w kwietniu 1929 połączył się z KS Tęcza Bydgoszcz, a w 1936 także z KS Iron Bydgoszcz. W 1939 Brda miała połączyć się z Robotniczym Klubem Sportowym Amator Bydgoszcz, jednak wybuch wojny przeszkodził tym planom. Wiosną 1939 z okazji 15-lecia klubu przeprowadzono turniej piłkarski z udziałem drużyn: Brdy Bydgoszcz, Polonii Bydgoszcz, Floty Gdynia i Unii Tczew.
Po wyzwoleniu Bydgoszczy, już 12 lutego 1945 powołano do życia Koło Sportowe Związku Walki Młodych przy PKP. Na reaktywowanie klubu Brda, nie wyrażały zgody władze radzieckie, mające swoich przedstawicieli w zarządzie ZNTK. 27 marca 1945 oficjalnie powstały sekcje: piłki nożnej, lekkiej atletyki, siatkówki i wioślarstwa. Pod nazwą ZWM/PKP do czerwca tego roku zorganizowano 26 imprez sportowych. 28 czerwca zmieniono nazwę na KS ZZK Brda (Klub Sportowy Związku Zawodowego Kolejarzy). Kierownikiem sportowym klubu został Józef Menczyński. Głównymi inicjatorami byli ludzie związani przed wojną z Robotniczym Klubem Sportowym Amator Bydgoszcz i OPN Sokół V Bydgoszcz. W latach 1946–1949 prezesem klubu był Stanisław Lehmann – przedwojenny działacz sportowy, politycznie związany z PPS i PPR.
Rozwój klubu związany był ściśle z kondycją przedsiębiorstw Bydgoskiego Węzła Kolejowego, głównie Zakładami Naprawczymi Taboru Kolejowego. Okres prosperity przypadł na lata 1945–1974, kiedy trwale działało 7 sekcji (piłka nożna, boks, pływanie, lekkoatletyka, piłka siatkowa, kolarstwo, hokej na lodzie), zaś dalszych 6 okresowo. W 1947 klub należał do największych w Bydgoszczy licząc 470 zarejestrowanych zawodników. Po reorganizacji sportu na wzór sowiecki w 1948 utworzono zrzeszenie sportowe Kolejarz, któremu podporządkowano m.in. KKS Brda. W 1950 roku w ramach tego zrzeszenia w województwie bydgoskim działały 2 kluby: Związkowy KS Kolejarz-Brda z sekcjami: piłki nożnej, koszykówki, lekkiej atletyki, pływania i kolarstwa (1761 członków) oraz ZKS Kolejarz-Wioślarski z sekcjami: wioślarską i kajakową (543 członków). W 1950 do zrzeszenia Kolejarz wcielono również ZS Związkowiec m.in. z silną sekcją bokserską. W 1953 roku do klubu należało 7% pracowników Zakładów Naprawczych Taboru Kolejowego w Bydgoszczy. W 1949 dzięki poparciu związanego z KKS Brda Stanisława Lehmanna w lesie opodal Warsztatów Kolejowych rozpoczęto wznoszenie kompleksu sportowego. W 1952 oddano do użytku stadion, a w 1956 m.in. basen pływacki, korty i szatnie.
W latach 50. klub wyróżniał się w Bydgoszczy pod względem osiąganych wyników sportowych. Sukcesy odnosili bokserzy, pływacy i futboliści. Drużyna pięściarzy w latach 1951–1969 walczyła w II lidze. Henryk Niedźwiedzki uczestniczył w igrzyskach olimpijskich w Helsinkach 1952, Jerzy Planutis został mistrzem Polski, a wychowankiem klubu był Jerzy Adamski – późniejszy medalista olimpijski z Rzymu 1960. W sekcji pływackiej klub wychował kilka medalistek mistrzostw Polski, a Aleksandra Mróz uczestniczyła w igrzyskach olimpijskich w Helsinkach 1952. Brda była pierwszym bydgoskim klubem, który uczestniczył w rozgrywkach II ligi (zaplecza ekstraklasy, 1950-1952). Sukcesy na miarę regionu odnosili również kolarze, hokeiści i siatkarze. W latach 1966–1984 istniała sekcja żeglarstwa morskiego, na bazie wybudowanego w ZNTK żaglowego jachtu oceanicznego „Euros”, który stacjonował w porcie Stoczni Gdańskiej i odbywał rejsy po całym świecie.
W połowie lat 70. XX w. rozpoczął się długotrwały kryzys klubu związany z pogarszającą się kondycją kolejnictwa. Sekcje stopniowo likwidowano, a z braku funduszy nie przeprowadzano modernizacji obiektów sportowych. W 1986 PKP przejęły stadion, a w 1996 zrezygnowały z opieki nad klubem. Dotychczasowy Środowiskowo-Kolejowy Klub Sportowy Brda przekształcono w jednosekcyjny Bydgoski Klub Piłkarski Brda. W 2001 kompleks sportowy powrócił do miasta w ramach spłaty zadłużenia PKP wobec Skarbu Państwa. Wiosną 2002 rozwiązano męską drużynę seniorów, która występowała w V lidze. W kolejnych kilku latach kontynuowano szkolenie młodzieży oraz założono pierwszą w Bydgoszczy żeńską drużynę piłkarską, która w 2006 awansowała na zaplecze ekstraklasy. W sierpniu 2007 przekazano ją do nowo powołanego Kobiecego Klubu Piłkarskiego Bydgoszcz. W 2008 dokonano ostatecznej likwidacji klubu. Od 2013 na terenie byłego stadionu Brdy wznoszone jest osiedle mieszkaniowe „Zielony Zakątek”.
Do tradycji dawnego KKS Brda nawiązuje istniejąca Akademia Piłkarska Brda Bydgoszcz, prowadząca szkolenie w kategoriach: trampkarzy, młodzików i orlików.
Kompleks sportowy.
Bazą klubu był budowany od 1949 przy ul. Powstańców Warszawy kompleks sportowy. Był to pierwszy duży obiekt sportowy wybudowany w Bydgoszczy po II wojnie światowej, powstały dzięki staraniom związanego z KKS Brda, zasłużonego działacza sportowego i wysokiego urzędnika ówczesnych władz wojewódzkich – Stanisława Lehmanna. Kompleks zbudowany społecznie przez pracowników bydgoskich przedsiębiorstw kolejowych oddano do użytku w dwóch etapach: 12 lipca 1952 (stadion) i 30 maja 1956 (basen, korty, boiska treningowe, zaplecze).
Sportowcy Brdy Bydgoszcz.
Olimpijczycy z Brdy Bydgoszcz.
Henryk Niedźwiedzki (w barwach Legii Warszawa) uczestniczył również w igrzyskach olimpijskich w Melbourne 1956, gdzie zdobył brązowy medal . Wychowankiem klubu był bokser Jerzy Adamski, który w igrzyskach olimpijskich w Rzymie 1960 (w barwach Astorii Bydgoszcz) zdobył srebrny medal .
Sekcje.
Piłka nożna.
W okresie międzywojennym KS Brda był klubem piłkarskim, jednosekcyjnym. Zawodnicy uczestniczyli w rozgrywkach pomorskiej klasy C i B, lecz mimo prób nie udało im się awansować do klasy A. Oprócz seniorów prowadzono również drużyny rezerw i juniorów. Drużyna piłkarska odrodziła się w 1945 po zakończeniu działań wojennych. W 1946 obok Polonii Bydgoszcz uczestniczyła w rozgrywkach klasy A, a w 1949 została mistrzem okręgu pomorskiego, co uprawniało do walki o wejście do I ligi państwowej. W tym roku drużyna awansowała do II ligi i w debiutanckim sezonie (1950) zajęła 3. miejsce w końcowej tabeli grupy zachodniej. Przez trzy sezony w latach 1950–1952 piłkarze Brdy uczestniczyli w rozgrywkach zaplecza ekstraklasy, a po spadku w latach 1953–1956 rozgrywali mecze III lidze. W latach 1957–1989 drużyna KKS Brda występowała w niższych ligach, od III ligi po klasę A. W sezonie 2001/2002 zespół seniorów, grający wówczas w V lidze rozwiązano. W zamian powstała żeńska drużyna, która uczestniczyła w rozgrywkach ligi kobiet. Do 2006 roku szkolono młodzież, a drużyna kobieca awansowała na zaplecze ekstraklasy. 24 sierpnia 2007 przekazano ją do nowo powołanego KKP Bydgoszcz. Szkolenie młodzieży odbywa się nadal w Akademii Piłkarskiej Brda Bydgoszcz
Brda Bydgoszcz w II lidze piłkarskiej:
Boks.
Sekcję bokserską KKS Brda założono w 1945 roku. W 1951 roku włączono do niej zawodników z rozwiązanej sekcji KS Związkowiec (do 1949 KS Zjednoczeni), która słynęła z osiągnięć sportowych w latach 1946–1949. W 1946 i 1948 zawodnicy Zjednoczonych Bydgoszcz, trenowani przez Feliksa Stamma zostali drużynowym mistrzem Pomorza oraz występowali w reprezentacji Polski (Józef Kruża, S. Łączkowski, Edmund Sowiński), a w 1949 uczestniczyli w rozgrywkach I ligi bokserskiej. W latach 50. pięściarze Brdy trenowani przez Edwarda Rinke należeli do krajowej czołówki. Drużyna aż do 1969 występowała nieprzerwanie w II lidze bokserskiej. Wychowankami klubu byli późniejsi medaliści olimpijscy, mistrzostw Polski i Europy: Jerzy Adamski, Zygmunt Kunc, Franciszek Kujawa, Zbigniew Nowak, Jan Walczak, Ryszard Petek i Henryk Niedźwiedzki – reprezentant Polski w wadze piórkowej na igrzyskach olimpijskich w Helsinkach 1952 (w barwach Brdy) i Melbourne 1956 (w barwach Legii Warszawa, brązowy medal). W 1955 Jerzy Planutis wywalczył tytuł mistrza Polski w wadze średniej. W latach 60. XX w. sekcja bokserska Brdy zaliczała się obok Zawiszy i Astorii do najsilniejszych w województwie. W latach 70. i 80. bokserzy Brdy występowali w lidze wojewódzkiej. Treningi odbywano we własnej hali, a mecze w kompleksie Zawiszy. Sekcję rozwiązano na początku lat 90. XX w.
Pływanie.
Sekcję pływacką założono w 1945 roku. Utrzymywała ona wysoki poziom sportowy, mimo skromnego zaplecza (własny basen otwarty zbudowano dopiero w 1956). W latach 50. XX w. KKS Brda zaliczała się do najsilniejszych klubów pływackich w okręgu bydgoskim. Dysponowała wybitnymi zawodnikami, m.in. Aleksandrą Mróz – reprezentantką Polski na igrzyskach olimpijskich w Helsinkach 1952, mistrzynią i rekordzistką Polski w konkurencjach 100 m i 200 m stylem dowolnym, Edmundem Kriese – mistrzem Polski i członkiem kadry narodowej w latach 1949–1952, Haliną i Urszulą Maternowskimi, Wacławą Podstawianką, Henrykiem Piotrowskim. W 1950 klub został mistrzem Pomorza w piłce wodnej i zakwalifikował się do rozgrywek o wejścia do ligi państwowej. W latach 60. poziom sportowy sekcji obniżył się, ponieważ działalność wyczynową skoncentrowano w klubie Astoria Bydgoszcz.
Kolarstwo.
Sekcję kolarską założono w 1945. Zawodnicy trenowani przez przedwojennego kolarza Mariana Rittera, dominowali w rozgrywkach kolarskich województwa pomorskiego. Drużyna Brdy jako jedyna z terenu Polski północnej uczestniczyła w 1948 w Tour de Pologne. W latach 50. zaliczała się obok Rometu i Zawiszy do najsilniejszych w Bydgoszczy. W 1956 do kadry narodowej włączono dwóch zawodników z województwa bydgoskiego, w tym Cerajewskiego z ZZK Kolejarz Bydgoszcz.
Hokej na lodzie.
Sekcję hokeja na lodzie założono w 1946 roku. Grali w niej głównie piłkarze, którzy rozgrywki traktowali jako przedłużenie sezonu letniego. Hokeiści klubu w latach 1948–1954 brali udział w rozgrywkach pomorskiej klasy A, w której występowały zespoły z województw: bydgoskiego i gdańskiego. Sekcję rozwiązano w 1954 roku.
Lekkoatletyka.
Sekcję lekkoatletyczną założono w 1945 roku. Wyróżniającym się zawodnikiem był startujący jeszcze od przedwojnia Alojzy Więckowski. W 1946 w barwach KS ZZK Brda zdobył on mistrzostwo Polski w rzucie młotem.
Piłka ręczna.
Sekcję piłki ręcznej założono na początku lat 50. na bazie zawodników Zrzeszenia Sportowego Związkowiec, wcielonego do ZS Kolejarz-Brda. Wcześniej drużyna KS Związkowiec grała z powodzeniem w I lidze. Od 1955 szczypiorniści uczestniczyli w rozgrywkach ligi międzywojewódzkiej (województwa: bydgoskie, gdańskie, koszalińskie, szczecińskie). W 1958 sekcję w całości przeniesiono do klubu Zawisza Bydgoszcz, gdzie istniała do 1964 roku.
Siatkówka.
Sekcję siatkówki założono w 1945 roku – mężczyzn i kobiet. W latach 50. męski zespół Kolejarza-Brdy wyróżniał się w rozgrywkach okręgowych, lecz nie odniósł sukcesów w skali krajowej.
Koszykówka.
Sekcję koszykówki założono w 1945 roku. W latach 40. i 50. zespół Brdy występował w rozgrywkach pomorskiej klasy A, gdzie kilkukrotnie zajął czołowe miejsca. W latach 60. zespół występował w lidze okręgowej, po czym został rozwiązany.
Żeglarstwo.
Sekcję żeglarską zorganizowano w 1966 roku. W odróżnieniu od innych działających w Bydgoszczy, specjalizowała się w żeglarstwie morskim. W 1967 z inicjatywy wiceprezesa klubu, inż. Aleksandra Kaszowskiego w ZNTK wybudowano żaglowy jacht pełnomorski „Euros”, którego armatorem był KKS Brda. W pierwszym sezonie nawigacyjnym jacht odbył 20 rejsów po Bałtyku z udziałem żeglarzy debiutantów. Portem macierzystym jednostki była Bydgoszcz, a stałym miejscem postoju – port jachtowy Stoczni Gdańskiej. W kolejnych latach „Euros” odbył kilka pionierskich wypraw oceanicznych, m.in. opływając Islandię (1968), przylądek Horn (1972, trzeci raz po Darze Pomorza i Polonezie), rejs non stop z Buenos Aires do Helu (kapitan Henryk Jaskuła), opłynął Spitsbergenu (1977) i inne. Jacht służył celom sportowym do 1984, kiedy uległ rozbiciu o kamienie falochronu wschodniego portu w Górkach Zachodnich i zatonął na torze wodnym.
W latach 1978–1979 w ZNTK zbudowano kolejny mniejszy jacht morski zwany „Zentek”. W 1985 odbył on swój jedyny wyczynowy rejs na północne krańce Bałtyku, poza tym służąc celom szkoleniowym. W 1990 po jego sprzedaży, w ZNTK przystąpiono do budowy następcy „Eurosa” – trzymasztowego żaglowego jachtu pełnomorskiego typu J-80 Solanus, który został zwodowany 3 maja 1992 roku w porcie jachtowym Górki Zachodnie w Gdańsku. Jego armatorem stała się sekcja żeglarska, którą przeniesiono z KKS Brda do KKW-ZNTK (od 1996 RTW Bydgostia). W latach 1992–2016 „Solanus” odbył kilkanaście wypraw oceanicznych, z których najdłuższą było opłynięcie w latach 2010–2011 obydwu Ameryk poprzez Przejście Północno-Zachodnie (kanadyjska Arktyka) i wokół przylądka Horn.
Kajakarstwo.
Sekcja kajakowa w klubie sportowym Brda istniała od 1945 do lat 50. XX w. Miała charakter turystyczny.
Sekcja motorowa.
Sekcja motorowa została założona w 1945 roku. Zajmowała się głównie turystyką motocyklową i rajdami terenowymi. W 1948 Tadeusz Śmigiel został mistrzem Polski na żużlu w klasie 250 cm³.

</doc>
<doc id="524830" url="https://pl.wikipedia.org/wiki?curid=524830" title="Figura (szachy)">
Figura (szachy)



</doc>
<doc id="524833" url="https://pl.wikipedia.org/wiki?curid=524833" title="Liber Linteus">
Liber Linteus

Liber Linteus (znana też jako Liber Zagrabiensis, czyli "Lniana księga" lub "Księga z Zagrzebia") – jedyna zachowana do naszych czasów księga napisana w języku etruskim, powstała około 250 roku p.n.e. 
Opis.
Księga pierwotnie składała się z 12 kolumn tekstu, pisanych od prawej do lewej; obecnie brak większości tekstu pierwszych 3 kolumn (zachowało się 1200 wyrazów). Napisana jest na płótnie przeważnie czarnym i częściowo czerwonym tuszem. Nie była zwijana w rulon, tylko składana, podobnie jak współczesne książki.
Treść księgi jest nieznana (z powodu nieznajomości znaczenia większości słów etruskich), jednak najprawdopodobniej księga jest rytualnym kalendarzem obrzędów ku czci bóstw.
Historia księgi.
Księgę napisali najprawdopodobniej kapłani etruscy w jednej ze świątyń w okolicach jeziora Trazymeńskiego około 250 p.n.e. (wskazują na to nazwy lokalnych bóstw oraz styl pisma).
Wraz z wymarciem języka etruskiego, księga straciła praktyczne znaczenie. W I wieku n.e. księgę najprawdopodobniej sprzedano do Egiptu, jako tkaninę do owijania mumii (istniało duże zapotrzebowanie na taki towar).
Księgę pocięto na wąskie paski i owinięto nimi zwłoki żony krawca z Teb - Nesi-hensu.
W 1848 podróżnik z Austro-Węgier kupił tę mumię jako pamiątkę z podróży po Egipcie; 19 lat później mumia została podarowana muzeum w Zagrzebiu. Dopiero w 1877 zauważono, że pismo, pokrywające bandaże mumii, nie jest hieroglificzne, a w 1891 w Wiedniu zidentyfikowano to pismo jako etruskie.
Obecnie księga jest przechowywana w specjalnie chłodzonym pomieszczeniu w Muzeum Archeologicznym w Zagrzebiu.

</doc>
<doc id="524834" url="https://pl.wikipedia.org/wiki?curid=524834" title="Kras kopalny">
Kras kopalny

Kras kopalny - inaczej paleokras. Formy krasowe, które są przykryte młodszymi, nieprzepuszczalnymi osadami, utworzone w dawnych okresach geologicznych. Poszczególne formy nie są widoczne na powierzchni. Pogrzebanie krasu nie musi oznaczać przerwania procesów krasowienia, które mogą dalej zachodzić pod wpływem wód podziemnych. Do form krasowych kopalnych zaliczamy studnie krasowe i związane z nimi kanały, jamy krasowe, kanały i poszerzone szczeliny.

</doc>
<doc id="524838" url="https://pl.wikipedia.org/wiki?curid=524838" title="Powstańców Śląskich (osiedle Wrocławia)">
Powstańców Śląskich (osiedle Wrocławia)

Powstańców Śląskich, nazywane również Południe – osiedle we Wrocławiu na obszarze dawnej dzielnicy Krzyki. Osiedle swój obecny kształt uzyskało po II wojnie światowej wskutek zabudowy niemal zrównanej z ziemią "dzielnicy cesarza Wilhelma" ("Kaiser-Wilhelm-Viertel"), w miejscu wcześniejszej osady "Neudorf". Położone w okolicy placu Powstańców Śląskich i wzdłuż ulicy Powstańców Śląskich (stąd nazwa), w południowej części miasta (stąd druga z używanych potocznie nazw). Osiedle graniczy z Gajowicami na zachodzie, Przedmieściem Świdnickim na północy, Hubami na wschodzie oraz Borkiem na południu.
Historia osiedla.
Nowa Wieś, łac. "Villa Nova", niem. "Neudorf" (czasem, dla odróżnienia od innych Nowych Wsi wokół Wrocławia nazywana „Komandorską”) była w przeszłości źródłem zaopatrzenia miasta w warzywa i owoce. W XIX wieku, po kasacie klasztorów i zburzeniu miejskich fortyfikacji wieś "Neudorf" wraz z dzielącym ją od miasta Przedmieściem Świdnickim zaczęła zmieniać charakter na coraz bardziej miejski. W 1868 Nową Wieś przyłączono formalnie do miasta, w tym samym czasie przecinające ją w kierunku południkowym naturalne przedłużenie ulicy Świdnickiej w kierunku Borka ("Kleinburg") przemianowano z "Kleinburger Chaussee" na "Kleinburgerstraße", tą nieznaczną zmianą (z „szosy” na „ulicę”) podkreślając jej przynależność do miasta. Wkrótce potem dokonano parcelacji kolonii willowej w Borku, a wzdłuż "Kleinburgerstraße" podjęto działania urbanistyczne zmierzające do stworzenia tu reprezentacyjnego Przedmieścia Południowego. "Kleinburgerstraße" przemianowano ponownie poszerzając ją do 27-metrowej szerokości alei i nadając jej (w 1877) za patrona cesarza Wilhelma I i nazwę "Kaiser-Wilhelm-Straße". Zaczęły tu powstawać najbardziej reprezentacyjne wille i kamienice najbogatszych mieszkańców miasta. Mieszkania w tych kamienicach były bardzo duże, miały często nawet 300 m² powierzchni, a przed kamienicami urządzano ogrody. W południowej części osiedla wytyczono duży okrągły plac otoczony ulicą (dziś taki obiekt inżynierii ruchu drogowego nazywa się rondem), dzisiejszy plac Powstańców Śląskich. Przy rondzie w 1911 wybudowano okazały gmach Wyższego Urzędu Górniczego (dziś – Zakład Energetyczny), a w 1916 tuż przed granicą z Borkiem (wyznaczoną skrzyżowaniem Powstańców Śląskich z Wiśniową i Hallera) – gmach Dyrekcji Okręgu Pocztowego (także po wojnie była tu m.in. Dyrekcja Wojewódzka PP „Poczta Polska, Telefon i Telegraf” i Dyrekcja Okręgu Poczty i Telekomunikacji). W latach trzydziestych XX wieku ulicę przebudowano, przenosząc torowisko tramwajowe na wydzielony pomiędzy jezdniami pas zieleni. 20 kwietnia 1938, w 49. urodziny Hitlera na cześć bojówek "Sturmabteilungen" ("SA") ulicę ponownie przemianowano, nazywając ją "Straße der SA".
W trakcie walk o "Festung Breslau" rejon Przedmieścia Południowego leżał na głównym kierunku natarcia Armii Czerwonej na centrum miasta, prawdopodobnie między innymi także dlatego, że nie ma tu żadnych rzek, kanałów, fos i odnóg Odry, tak licznych we wszystkich innych dzielnicach miasta, a znacznie utrudniających postęp atakujących wojsk. Wielotygodniowy ostrzał i bombardowanie tej okolicy, wzmagany planowymi wyburzeniami niemieckich obrońców spowodował zniszczenie niemal wszystkich tutejszych budynków w stopniu tak znacznym, że nie nadawały się do odbudowy.
Przez kilkanaście lat po wojnie obszar ten – po wyburzeniu resztek przedwojennych budynków i wyremontowaniu kilku nadających się do odtworzenia – pozostawał niemal całkiem pustym, ponadstuhektarowym niezabudowanym placem. W latach sześćdziesiątych i siedemdziesiątych dopiero rozpoczęto szybką zabudowę tego terenu, dzieląc go umownie na cztery części (A, B, C, D) osiami ulic Wielkiej oraz Powstańców Śląskich: północno-zachodnią część „A”, nazwaną osiedlem „Anna”, północno-wschodnią – „Barbara”, południowo-zachodnią – „Celina” i południowo-wschodnią – „Dorota”. Budowę większości tutejszych budynków mieszkalnych, wzniesionych w technologii wielkopłytowej zakończono zasadniczo w połowie lat 70. Wśród nich wyróżnia się tzw. „mrówkowiec” – 11-kondygnacyjny budynek długości 235 metrów z 800 mieszkaniami przy ul. Drukarskiej oraz jeden z pierwszych wybudowanych w tej okolicy (jeszcze pod koniec lat 50.) „jamnik” – czterokondygnacyjny blok o 14 klatkach schodowych; pozostałe budynki zbudowane w tym czasie są na ogół standardowymi 5- lub 11-kondygnacyjnymi blokami mieszkalnymi.
Pod koniec dekady lat 70. wybudowano w północnej części terenu – przy skrzyżowaniu ulic Powstańców Śląskich i Swobodnej – 11-kondygnacyjny hotel „Wrocław”, jeden z pierwszych we Wrocławiu obiektów oddanych „pod klucz” przez firmę zagraniczną (projekt Jakko, Unto i Krystianina, wykonanie YP-Group Helsinki), a w 1982 przy skrzyżowaniu ulic Powstańców Śląskich i Wielkiej oddano do eksploatacji 25-kondygnacyjny biurowiec Poltegor Centre (obecnie rozebrany). Budowany był w latach 1974-1981 technologią monolityczną był najwyższym budynkiem we Wrocławiu. Wzdłuż ulicy Powstańców Śląskich, po jej wschodniej stronie w latach 80. i 90. oddano do eksploatacji dwa 14-16-kondygnacyjne budynki zwane „galeriowcami”, z przylegającymi do nich aneksami usługowymi. Obszerny, 4,5-hektarowy plac pośrodku osiedla, położony pomiędzy hotelem „Wrocław” (Novotel Wrocław Centrum, Ibis Wrocław Centrum) a wybudowanym w miejsce budynku Poltegor wieżowcem „Sky Tower” pozostawał niezabudowany aż do roku 2016.
Dopiero w II połowie drugiej dekady XXI wieku rozpoczęła się intensywna zabudowa tej przestrzeni. Zaczęły tu powstawać zarówno bloki mieszkalne (wzdłuż ul. Gwiaździstej) – I, II i III etap tzw. „Nowego Centrum Południowego”, jak i biurowce (wzdłuż ul. Powstańców Śląskich) „Centrum Południe”
Lista ulic osiedla.
Zestawienie do celów ewidencyjno-wyborczych na podstawie Uchwały Rady Miejskiej z 6 lipca 2006

</doc>
<doc id="524841" url="https://pl.wikipedia.org/wiki?curid=524841" title="Grzegorz Józef Wojtarowicz">
Grzegorz Józef Wojtarowicz



</doc>
<doc id="524843" url="https://pl.wikipedia.org/wiki?curid=524843" title="Krowiak">
Krowiak



</doc>
<doc id="524845" url="https://pl.wikipedia.org/wiki?curid=524845" title="Muhammad ibn Musa al-Chorezmi">
Muhammad ibn Musa al-Chorezmi



</doc>
<doc id="524847" url="https://pl.wikipedia.org/wiki?curid=524847" title="Jan Wouters">
Jan Wouters

Jan Wouters (ur. 17 lipca 1960 w Utrechcie) – holenderski trener piłkarski i piłkarz, grający na pozycji defensywnego pomocnika lub środkowego obrońcy. Z reprezentacją Holandii, w której barwach rozegrał 70 meczów, zdobył w 1988 roku mistrzostwo Europy, a cztery lata później brązowy medal na Euro 1992. Był zawodnikiem m.in. Ajaksu Amsterdam, Bayernu Monachium i u schyłku swojej sportowej kariery PSV Eindhoven. W 1987 zdobył Puchar Zdobywców Pucharów występując w Ajaksie. W 1996 roku rozpoczął przygodę szkoleniową, najczęściej pracuje w charakterze asystenta, chociaż przez dwa lata – od 1998 do 2000 roku – samodzielnie prowadził Ajax, z którym w tym czasie wywalczył Puchar Holandii. Od początku sezonu 2006/07 pomagał swojemu koledze z reprezentacji Ronaldowi Koemanowi w PSV. Od sezonu 2007/08 poprowadził samodzielnie zespół mistrzów Holandii by ostatnie oddać go na początku roku 2008 Sefowi Vergoossenowi i zostać jego asystentem. W 2011 roku został trenerem FC Utrecht.
Sukcesy piłkarskie.
Indywidualne.
W reprezentacji Holandii od 1982 do 1994 roku rozegrał 70 meczów i strzelił 4 gole – mistrzostwo Europy w 1988 roku, brązowy medal Euro 1992 oraz druga runda Mistrzostw Świata 1990 i ćwierćfinał Mistrzostw Świata 1994.

</doc>
<doc id="524852" url="https://pl.wikipedia.org/wiki?curid=524852" title="Bydgoski KP Brda">
Bydgoski KP Brda



</doc>
<doc id="524856" url="https://pl.wikipedia.org/wiki?curid=524856" title="Hroszówka (uroczysko)">
Hroszówka (uroczysko)

Hroszówka, "Gruszówka" (w latach 1977–1981 Groszówka) – uroczysko-dawna miejscowość, nieistniejąca wieś znajdująca się na wschodnim brzegu Sanu pomiędzy wsiami Jabłonica Ruska i Ulucz, leżąca w historycznej ziemi sanockiej. 
Teren należy do gminy Dydnia, województwo podkarpackie. Do roku 1772 wchodziła w skład starostwa mrzygłodzkiego w ekonomii samborskiej.
Pierwsze wzmianki na temat wsi pochodzą z roku 1442 pod nazwą Gruschowka. W roku 1758 tenutarjuszem wsi był Ignacy z Chyrowa Romer. Pod koniec XIX wieku w jej okolicach odnaleziono złoża ropy naftowej, eksploatowane jeszcze w XX wieku.
W połowie XIX wieku właścicielem posiadłości tabularnej w Hruszówce był Teodor Tergonde.
Do roku 1918 katolicy należeli do parafii łacińskiej w Mrzygłodzie. Zamieszkiwana była w większości przez ludność bojkowską (pochodzenia ruskiego i wołoskiego) do roku 1947. W czasie Akcji „Wisła”, całkowicie przesiedlona.
Do roku 1939 we wsi znajdował się dwór oraz gorzelnia, której właścicielem był Chaim Siller.
Obecnie o istnieniu wsi w tym miejscu świadczy odnowiona przez społeczność ukraińską kaplica św. Jana oraz tablica drogowa z nazwą Hroszówka.
Uwagi.
Rozporządzenie Ministra Administracji i Cyfryzacji z dnia 13 grudnia 2012 r. w sprawie wykazu urzędowych nazw miejscowości i ich części nie wymienia wsi w spisie miejscowości gminy.
Istnieje w gminie inna miejscowość o tej nazwie mianowicie osada leśna Hroszówka .

</doc>
<doc id="524858" url="https://pl.wikipedia.org/wiki?curid=524858" title="Pyłkowina">
Pyłkowina

Pyłkowina (ang. "pollinium" (l.poj.), "pollinia" (l. mn.)) – ziarna pyłku zlepione w całość za pomocą substancji zwanej wisciną lub kitem pyłkowym. Substancja ta ma postać lepkich, elastycznych nici powstających z komórek jednowarstwowej tkanki wyścielającej woreczki pyłkowe. Pyłkowiny powstają w pręcikach kwiatów większości roślin storczykowatych ("Orchidaceae") i trojeściowatych ("Asclepiadoideae"). 
Pyłkowiny sklejone wisciną mogą być zwartymi pakietami zawartości całego pylnika (obu woreczków pyłkowych), ew. u młodszych linii ewolucyjnych storczykowatych mogą dzielić się na kilka woskowatych części (zwykle 4, 6 lub 8). Liczba pyłkowin powstająca na jednym pręciku może być ważną cechą diagnostyczną pozwalającą na odróżnienie podobnych rodzajów roślin storczykowatych, np. w rodzaju katleja ("Cattleya") na pręciku powstają 4 pyłkowiny, a u lelia ("Laelia") – 8. 
Ziarna pyłku w obrębie pyłkowiny połączone bywają po dwa lub u storczykowatych częściej po cztery, tworząc tetrady. Tetrady łączące się w większe grupy określane są jako massule ("massulae"). 
U większości storczykowatych pyłkowiny zaopatrzone są w dodatkowe urządzenia ułatwiające przyklejenie się do głowy lub tułowia owada odwiedzającego kwiat. Cały aparat składający się z: pyłkowiny, nóżki (uczepki), lepkiej tarczki nasadowej oraz trzoneczka lub sznureczka, nazywany jest pollinarium.

</doc>
<doc id="524865" url="https://pl.wikipedia.org/wiki?curid=524865" title="Paxillus">
Paxillus

Paxillus Fr. (krowiak) – rodzaj podstawczaków z rodziny krowiakowatych ("Paxillaceae"), którego gatunkiem typowym jest krowiak podwinięty ("Paxillus involutus"). W Polsce występują dwa gatunki.
Charakterystyka.
Naziemne grzyby kapeluszowe o kapeluszach suchych lub lepkich, z podwiniętym brzegiem. Trzon osadzony w środku lub bocznie, nagi lub aksamitny. Blaszki ścieśnione, zbiegające, z poprzecznymi połączeniami. Wysyp zarodników ochrowy do rdzawobrązowego. Zarodniki eliptyczne, gładkie. Saprotrofy lub grzyby mikoryzowe.
Systematyka i nazewnictwo.
Pozycja w klasyfikacji według Index Fungorum: "Paxillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Rodzaj ten został wyodrębniony przez Eliasa Friesa w 1836 r., gdzie został zaliczony do ówczesnego plemienia "Agaricini" (przedstawionego w formie klucza, bez klasyfikowania gatunków):
W „Epicrisis systematis mycologici” z 1838 Fries podzielił rodzaj "Paxillus" na ówczesne plemiona "Lepista" i "Tapinia". Zawarł w nim 9 gatunków: "P. lepista", "P. extenuatus", "P. sordarius", "P. involutus", "P. filamentosus", "P. atrotomentosus", "P. griseotomentosus", "P. crassus" i "P. panuoides".
W późniejszych latach do tego rodzaju zaliczano gatunki: "P. alexandri", "P. aurantiacus", "P. boletinoides", "P. chilensis", "P. chrysophyllus", "P. contulmensis", "P. corrugatus", "P. curtisii", "P. ferruginosus", "P. giganteus", "P. helomorphus", "P. infundibuliformis", "P. inornatus", "P. ionipus", "P. lateralis", "P. lateritius", "P. macnabbii", "P. miniatus", "P. muelleri", "P. mundulus", "P. nothofagi", "P. obscurisporus", "P. olivaceoflavidus", "P. panaeolus", "P. pelletieri", "P. popinalis", "P. porosus", "P. prunulus", "P. psammophilus", "P. rhodoxanthus", "P. rubicundulus", "P. scambus", "P. squarrosus", "P. statuum", "P. tricholoma", "P. validus", "P. veluticeps" i "Paxillus vernalis". Większość z nich jest obecnie klasyfikowana do innych rodzajów: m.in. trzy zostały przeniesione do rodzaju ponurnik ("Tapinella"), kilka następnych, na podstawie badań filogenetycznych opublikowanych w 1999, do nowo utworzonego "Austropaxillus". W tym samym roku Christoph Hahn opublikował wyniki prac nad gatunkiem typowym ("P. involutus"), w którym zaproponował wyodrębnienie z niego dwóch innych: "P. obscurisporus" i "P. validus".
Synonimami tego rodzaju są:
Polską nazwę podał Stanisław Chełchowski w 1898 r., a gatunki z tego rodzaju były też opisywane pod nazwami: świnka, ponurnik i gwoździak.

</doc>
<doc id="524866" url="https://pl.wikipedia.org/wiki?curid=524866" title="Cenzus">
Cenzus

Cenzus (: oszacowanie majątku; obliczenie, spis ludności; por. "censor") – zapisanie obywateli do pewnej kategorii majątkowej, do listy opodatkowanych lub uprawnionych.
Stanowi ograniczenie w prawie wyborczym, wobec służby wojskowej, administracyjnej, publicznej etc., relatywne do określonej grupy społeczeństwa.
W Polsce.
W polskim prawie wyborczym (prawo konstytucyjne, ordynacja wyborcza) jedynymi ograniczeniami (cenzusami) jest warunek posiadania obywatelstwa polskiego, odpowiedniego wieku oraz posiadanie pełni praw publicznych – czynne prawo wyborcze przewiduje ukończenie wieku 18 lat. Analogiczne ograniczenia występują w biernym prawie wyborczym, z tym że cenzus wieku jest różny dla wyborów do różnych władz i instytucji (Prezydent RP, posłowie na Sejm, senatorowie, europosłowie, prezydenci miast, burmistrzowie i wójtowie, radni rad gminnych / miejskich, powiatowych oraz sejmików wojewódzkich, radni rad dzielnic i osiedli, członkowie rad sołeckich, sołtysi) – od 18 do 35 lat.

</doc>
<doc id="524867" url="https://pl.wikipedia.org/wiki?curid=524867" title="Berlin Zoologischer Garten">
Berlin Zoologischer Garten

Berlin Zoologischer Garten (pol. "Berlin Ogród Zoologiczny"), zwany popularnie Bahnhof Zoo (pol. Dworzec Zoo) – stacja i dworzec kolejowy w Berlinie w dzielnicy Charlottenburg, w okręgu administracyjnym Charlottenburg-Wilmersdorf obsługujący pociągi regionalne, a w latach 1882–2006 również połączenia dalekobieżne.
Dworzec powstał jako część trasy kolei estakadowej w 1882 r. w sąsiedztwie berlińskiego Zoo przy Hardenbergplatz, który znajdował się wówczas na granicy Berlina i Charlottenburga. W 1902 powstała w pobliżu, położona około 5 m pod powierzchnią terenu, stacja linii metra (dzisiejszej U2). W latach 1934–1940 dworzec kolejowy został gruntownie przebudowany, rozbudowano go wówczas z dwóch do trzech peronów (położony najdalej na północny zachód stanowił przystanek S-Bahn).
W czasie podziału miasta przez Mur Berliński 13 sierpnia 1961 stał się najważniejszym dworcem Berlina Zachodniego, mimo że posiadał tylko dwa perony, nie licząc peronu kolei miejskiej. Był to jeden z typowych dla Berlina przejawów nienaturalnego podziału miasta. Jeszcze w sierpniu 1961 otworzono przebiegającą z południa na północ linię metra G (dziś U9), a na niej stację koło Dworca Zoo. Na Hardenbergplatz przed dworcem powstał największy dworzec autobusowy Berlina, używany jednak jedynie przez autobusy miejskie.
W latach 70. i 80. tylne wyjścia dworca położone przy Jebensstraße stały się miejscem, w którym zbierali się narkomani oraz młodociane uliczne prostytutki. Książka "My, dzieci z dworca ZOO" Christiany F. przedstawiała codzienność środowiska narkomanów z dworca. W końcu lat 80. rygorystyczne kontrole policyjne spowodowały, że narkomani przenieśli się w inne miejsca. Mimo wszystko okolice dworca pozostały schronieniem dla bezdomnych, przede wszystkim sąsiadujące z nim wiadukty drogowe. Zwłaszcza turyści uskarżali się na nieprzyjemne warunki panujące na stacji. W 1991 r. dworzec zainspirował irlandzką grupę rockową U2 do napisania piosenki "Zoo Station".
Latem 2005 r. szef Deutsche Bahn, Hartmut Mehdorn, ogłosił, że od 28 maja 2006 pociągi dalekobieżne nie będą się zatrzymywały na Dworcu Zoo. Mimo wielu protestów ze strony mieszkańców, przedsiębiorców i lokalnych polityków z zachodniej części Berlina 6 lipca 2005 przedstawiono ostateczny układ komunikacyjny "grzyba kolejowego". Jedynie pociągi nocne szwajcarskiego przedsiębiorstwa CNL oraz wychodzące w kierunku wschodnim (do Rosji i na Ukrainę) zatrzymują się na dworcu, a poza nimi jedynie pociągi regionalne i przyspieszone. Do grudnia 2006 z dworca korzystały ponadto pociągi dalekobieżne InterConnex przedsiębiorstwa Connex. Według danych Deutsche Bahn przed otwarciem Dworca Głównego zatrzymywało się na Dworcu Zoo około 150 pociągów dalekobieżnych i około 230 regionalnych dziennie, a z dworca korzystało 200 tys. podróżnych. Po zamknięciu ruchu dalekobieżnego liczba podróżnych spadła do około 100 tys., również w ruchu regionalnym dworzec stracił na znaczeniu na rzecz Dworca Friedrichstraße.

</doc>
<doc id="524868" url="https://pl.wikipedia.org/wiki?curid=524868" title="Bob Taft">
Bob Taft

Bob Taft, właśc. Robert Alphonso Taft II (ur. 8 stycznia 1942 w Bostonie) – amerykański polityk ze stanu Ohio, działacz Partii Republikańskiej, przez osiem lat gubernator Ohio (67 z kolei). 
Taft pochodzi z bardzo znaczącej amerykańskiej rodziny politycznej. Jego prapradziadek Alphonso Taft (uważany za swego rodzaju założyciela „dynastii Taftów”) był sekretarzem wojny w gabinecie prezydenta Ulyssesa Granta. Jego pradziadek, William Taft, był gubernatorem Filipin, sekretarzem wojny, prezydentem w latach 1909–1913 i prezesem Sądu Najwyższego. Jego dziadek, Robert Taft, był wpływowym senatorem z Ohio i przez wiele lat liderem konserwatywnego skrzydła w partii, kandydatem na prezydenta i liderem senackiej większości. Ojciec, także Robert Taft, również zasiadał w Senacie. Gubernator jest też dalszym kuzynem prezydenta George’a W. Busha oraz wiceprezydenta Dicka Cheneya.
Bob Taft wychował w Cincinnati. Ukończył (notabene nazwaną na cześć swojej rodziny) Taft High School oraz, w 1963, Uniwersytet Yale. W latach 1963–1965 był wolontariuszem Korpusu Pokoju w Tanzanii, gdzie pracował jako nauczyciel. W 1967 poślubił Hope, z którą ma córkę Anne.
W latach 1976–1981 zasiadał w stanowej Izbie Reprezentantów. Następnie (1981–1990) pełnił urząd szefa władzy wykonawczej w Hamilton County, zanim wybrano go w 1990 na stanowego sekretarza stanu. Wybrany ponownie w 1994, zasiadał na tym stanowisku w latach 1991–1999. W 1998 został wybrany na gubernatora (kadencja od 11 stycznia 1999), uzyskując reelekcję w 2002. W 1998 pokonał demokratę Lee Fishera stosunkiem 50% do 45% głosów, zaś cztery lata później przedstawiciela tejże partii Tima Hagana przewagą aż 58% do 38%.
Jako gubernator zasłynął przede wszystkim uwikłaniem w liczne skandale korupcyjne (zwłaszcza "Coingate"). Taft cieszył się najniższym poparciem społecznym ze wszystkich ówczesnych amerykańskich gubernatorów (według najgorszych dlań sondaży aprobowało go tylko 6,5% mieszkańców Ohio). Pod koniec 2005 został też ogłoszony przez poczytny i opiniotwórczy magazyn "Time" jednym z trzech najgorszych gubernatorów w kraju.
Za kadencji Tafta wykonano pierwszy wyrok śmierci w Ohio od 1963. Do tej pory za jego rządów 21 osób zostało straconych za pomocą zastrzyku trucizny – najwięcej w jakimkolwiek stanie poza Południem.
Taft był też pierwszym gubernatorem Ohio sądzonym w czasie sprawowania urzędu i uznanym winnym, choć nie pociągnęło to za sobą, jak np. w przypadku gubernatora Alabamy, Guya Hunta, w 1993 automatycznego usunięcia z urzędu. Musiał zapłacić grzywnę po uznaniu go winnym pewnych nadużyć i publicznie przeprosić mieszkańców stanu.
Skandal "Coingate" i inne afery pociągnęły za sobą serię dotkliwych porażek republikanów w Ohio w wyborach w listopadzie 2006. Taft (niemogący się ubiegać o trzecią kadencję) został zastąpiony przez pierwszego od 16 lat demokratę na tym stanowisku. Przegrał też nieuwikłany umiarkowany senator Mike DeWine.

</doc>
<doc id="524870" url="https://pl.wikipedia.org/wiki?curid=524870" title="Dworzec Zoo">
Dworzec Zoo



</doc>
<doc id="524871" url="https://pl.wikipedia.org/wiki?curid=524871" title="Berlin Zoo">
Berlin Zoo



</doc>
<doc id="524873" url="https://pl.wikipedia.org/wiki?curid=524873" title="MadTracker">
MadTracker

MadTracker – tracker napisany przez Yannicka Delwiche pod systemy operacyjne z rodziny Windows.
Pozwala na wprowadzanie, odtwarzanie i zapis plików w swoim własnym formacie mt2 ("Mad Tracker 2 Module") oraz formacie xm ("Extented Module"), wprowadzonego przez Fast Tracker. Posiada także możliwość importowania plików z formatu it (używanego przez Impulse Tracker), z formatu s3m (używanego przez Scream Tracker), z formatu mod (używanego przez ProTracker) oraz z formatu umx ("Unreal Music Files"). W wersji płatnej użytkownik otrzymuje możliwość eksportu do pliku WAV oraz AIFF. Posiada wsparcie dla języka angielskiego i francuskiego. 

</doc>
<doc id="524879" url="https://pl.wikipedia.org/wiki?curid=524879" title="Joanna Szczepkowska">
Joanna Szczepkowska

Joanna Szczepkowska (ur. 1 maja 1953 w Warszawie) – polska aktorka teatralna, filmowa i telewizyjna, pisarka i felietonistka, pedagog; w 2010 prezes Związku Artystów Scen Polskich.
Życiorys.
Zadebiutowała jeszcze w czasie studiów w spektaklu "Trzy siostry" w Teatrze Telewizji. Pierwszy raz w roli filmowej wystąpiła w serialu telewizyjnym "Czterdziestolatek" (w 1. odcinku) w reżyserii Jerzego Gruzy do scenariusza reżysera i Krzysztofa Teodora Toeplitza. W 1975 ukończyła studia w PWST w Warszawie i zagrała w filmie "Con amore" (reż. Jan Batory). Za tę rolę dostała w 1976 nagrodę za najciekawszy debiut.
W latach 1975–1981 była aktorką Teatru Współczesnego w Warszawie, a w kolejnych latach Teatru Polskiego (1981–1988) i Teatru Powszechnego (1988–1992 i od 2000). Stworzyła kreacje dramatyczne (m.in. w "Romeo i Julii", "Królu Learze", "Wujaszku Wani", "Zdaniem Amy") oraz komediowe ("Śluby panieńskie", "Lekcja", "Wesołe kumoszki z Windsoru"). Zagrała również w kilkudziesięciu spektaklach Teatru Telewizji (m.in. "Skiz" Gabrieli Zapolskiej).
28 października 1989 w głównym sobotnim wydaniu Dziennika Telewizyjnego, w rozmowie z prezenterką Ireną Jagielską, ogłosiła: 
Zdanie to stało się symbolem zmian, jakie nastąpiły w Polsce po wyborach parlamentarnych w 1989, pierwszych częściowo wolnych wyborach od zakończenia II wojny światowej.
W 1997 wydała tom wierszy "Miasta do wynajęcia", w tym samym roku napisała też monodram "Goła baba". W 1999 rozpoczęła stałą współpracę z „Wysokimi Obcasami”. Felietony powstałe w trakcie tej współpracy ukazały się w formie samodzielnych zbiorów, "Drugie podwórko" (2000) i "Sześć minut przed czasem" (2004). W 2003 wydała zbiór opowiadań "Fragmenty z życia lustra".
W 1998, podczas III Festiwalu Gwiazd w Międzyzdrojach, odcisnęła dłoń na promenadzie Gwiazd.
Postanowieniem z 12 grudnia 2006 została przez prezydenta RP Lecha Kaczyńskiego odznaczona Krzyżem Kawalerskim Orderu Odrodzenia Polski. Udekorowana nim została 3 maja 2007.
2 kwietnia 2010 została wybrana na prezesa Związku Artystów Scen Polskich (jako pierwsza kobieta na tym stanowisku). W styczniu 2011 przestała pełnić tę funkcję https://kultura.onet.pl/film/wiadomosci/znany-aktor-prezesem-zasp/23l5bjd?utm_source=pl.wikipedia.org_viasg_kultura&amp;utm_medium=referal&amp;utm_campaign=leo_automatic&amp;srcc=ucs&amp;utm_v=2. Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010, a przed kolejnymi wyborami prezydenckimi w Polsce w 2015 roku zrezygnowała z udziału w tym komitecie, choć nadal dostępna jest lista, na której figuruje jej nazwisko, ale nie wiadomo wprost (brak na niej opisu), jakiego okresu dotyczy.
Prowadzi swój autorski Teatr Na Dole (TND).
Życie prywatne.
Joanna Szczepkowska jest córką Andrzeja Szczepkowskiego i Romy z Parandowskich, wnuczką Jana Parandowskiego. Po matce, aktorka ma pochodzenie ukraińskie i żydowskie, natomiast po ojcu – niemieckie i polskie.
Była żoną aktora Mirosława Konarowskiego. Ich córkami są Maria i Hanna, również aktorki.

</doc>
<doc id="524882" url="https://pl.wikipedia.org/wiki?curid=524882" title="Dom tekstylny Weichmanna">
Dom tekstylny Weichmanna

Dom tekstylny Weichmanna (niem. "Seidenhaus Weichmann") − zabytkowy budynek mieszczący się w Gliwicach przy ul. Zwycięstwa 37, dawny dom handlowy. Jest jednym z najważniejszych obiektów niemieckiego modernizmu w Polsce. Nazwa pochodzi od nazwiska pierwszego właściciela, lokalnego przedsiębiorcy i kupca Ericha Weichmanna oraz sprzedawanego asortymentu - wysokiej jakości artykułów tekstylnych.
Historia.
Obiekt został wzniesiony przy ówczesnej Wilhelmstrasse według jednego z pierwszych projektów światowej później sławy niemieckiego architekta Ericha Mendelsohna. Wybudowano go w roku 1921 i oddano do użytku 22 stycznia roku 1922. Inicjatorem budowy i pierwszym właścicielem budynku był Erwin Weichmann – lokalny przedsiębiorca i kupiec, właściciel kilku sklepów z tekstyliami. W 1932 Weichmann wraz z całą rodziną wyemigrował do Ameryki. W księdze adresowej Rzeszy Niemieckiej z 1941 r. budynek figuruje jako "Seidenhaus Altgassen". Jego właścicielem był Max Altgassen, który zginął w 1945 podczas bombardowania Drezna.
Budynek wzbudził znaczne zainteresowanie w kręgach architektury i sztuki. Już rok po powstaniu obiektu pokazano go na wystawie Bauhausu w Weimarze. W 1924 r. jego zdjęcie ozdobiło okładkę wydawnictwa promującego najważniejsze osiągnięcia cywilizacyjne Gliwic. W roku 1926 został zaprezentowany na wystawie architektury nowoczesnej w warszawskiej Zachęcie. Przedstawiały go również czasopisma branżowe m. in. w Paryżu i Moskwie. Szybko stał się wizytówką awangardowej architektury w Europie i punktem wyjścia do projektów wielu znacznie większych, słynnych domów towarowych w ówczesnych Niemczech, między innymi w Stuttgarcie, Norymberdze, Breslau, Chemnitz.
Po II wojnie światowej w budynku mieściła się siedziba TPPR. Do początku lat 90. parter zajmowała księgarnia z literaturą radziecką oraz kilka niewielkich punktów handlowych. W 2002 roku wykonano remont obiektu. W budynku mieściła się filia banku PKO Bank Polski a obecnie (stan na 15.10.2022) filia Nest Banku.rat
Architektura.
Budynek powstał na planie nieregularnym, zbliżonym do prostokąta. Jest wczesnym przykładem budynku o konstrukcji z żelbetu uzupełnionego cegłami. Ma dwa piętra oraz niewielką nadbudowę uznawaną za trzecie piętro. Nakryty jest płaskim dachem. Widoczny jest podział na część handlową, obejmującą parter i pierwsze piętro oraz część prywatną na dwóch wyższych kondygnacjach.
Obiekt wpisano do rejestru zabytków 27 września 1988 (nr rej. A/1376/88, granice ochrony obejmują działkę).

</doc>
<doc id="524883" url="https://pl.wikipedia.org/wiki?curid=524883" title="Peter van Vossen">
Peter van Vossen

Peter van Vossen (ur. 21 kwietnia 1968 w Zierikzee) – holenderski piłkarz grający na pozycji bocznego pomocnika lub skrzydłowego. Z reprezentacją Holandii, w której barwach rozegrał 31 meczów, zdobył brązowy medal na Euro 2000. Był zawodnikiem m.in. Ajaksu Amsterdam i Feyenoordu, ponadto występował w Belgii, Turcji i Szkocji.
Sukcesy piłkarskie.
W reprezentacji Holandii od 1992 do 2000 roku rozegrał 31 meczów i strzelił 9 goli – brązowy medal Euro 2000 oraz ćwierćfinał Mistrzostw Świata 1994.

</doc>
<doc id="524887" url="https://pl.wikipedia.org/wiki?curid=524887" title="Zofia Gładyszewska">
Zofia Gładyszewska

Zofia Hamerlak-Gładyszewska (ur. 15 stycznia 1937 w Krakowie) – polska aktorka dubbingowa oraz nauczycielka śpiewu. Sporadycznie przed kamerą. Znana głównie jako Bunia z polskiej wersji językowej "Gumisiów".
W 1964 roku przeprowadziła się do Białegostoku i była tam była konsultantem wokalnym w Teatrze Dramatycznym im. Aleksandra Węgierki latach 1974–1975 i 1984 oraz nauczycielem śpiewu w szkole muzycznej.

</doc>
<doc id="524888" url="https://pl.wikipedia.org/wiki?curid=524888" title="Gloria Macapagal Arroyo">
Gloria Macapagal Arroyo



</doc>
<doc id="524892" url="https://pl.wikipedia.org/wiki?curid=524892" title="Matisyahu">
Matisyahu

Matthew Paul Miller, pseudonim Matisyahu (ur. 30 czerwca 1979 w West Chester) – muzyk reggae, wokalista, raper, a także beatbokser.
Życiorys.
Matisyahu urodził się w rodzinie Żydów rekonstrukcjonistycznych w West Chester. Dużo podróżowali, by w końcu osiąść w White Plains w Nowym Jorku. Przez pierwsze lata młodości był buntownikiem. Uciekał ze szkoły, był hipisem, należał do grupy "Dead-Head" i zapuścił dready. Wyjechał do Izraela, tam zaczął się modlić i odkrywać swe żydowskie korzenie. Po powrocie do domu nie mógł znaleźć dla siebie miejsca i znowu opuścił go na kilka miesięcy. Dał się namówić rodzicom do pójścia do szkoły na pustkowiu w Oregonie. Tam zaczął wyrażać swe emocje poprzez muzykę. Studiował reggae i hip-hop, łącząc te dwa style. Po dwóch latach, odmieniony, przeprowadził się z powrotem do Nowego Jorku, aby pójść do "The New School", zainteresował się też teatrem (napisał sztukę "Echad").
W 2004 poślubił Tahlię, z którą ma syna Leviego Yitzchaka.
Wyznanie religijne.
Po powrocie do Nowego Jorku w wieku 19 lat, spotkał w parku rabina z ruchu chasydzkiego Chabad-Lubawicz, pod wpływem którego zmienił imię i tożsamość. Poprzednio sceptyczny wobec zasad i autorytetów, przyjął chasydzki styl życia. Rozpoczął studiowanie judaizmu i przestrzeganie żydowskiego prawa. Od 2007 roku zaczął modlić się wspólnie z chasydami bracławskimi, choć nadal z powodu żony mieszka wśród przedstawicieli Chabad-Lubawicz.
Imię jest pochodzenia hebrajskiego, w języku polskim jego formą jest Mateusz, a oznacza "dar od Boga".

</doc>
<doc id="524893" url="https://pl.wikipedia.org/wiki?curid=524893" title="Penny press">
Penny press

Penny press (pol. „prasa groszowa”) – określenie opisujące ukazującą się w połowie XIX w. w Stanach Zjednoczonych tanią, brukową, tabloidalną prasę.
Pierwsza gazeta jednocentowa.
W 1833 Benjamin Day, wydawca gazety New York Sun, odkrył, że publikując bardziej sensacyjne historie, mógł znacząco zwiększyć nakład i poczytność gazety, poprzez nakierowanie na powszechnego czytelnika klasy robotniczej. To skłaniało reklamodawców do wydatkowania większych sum za miejsce reklamowe, co z kolei pozwoliło Dayowi na obniżenie ceny z 5 centów do tylko 1 centa za gazetę. Jednocentowa prasa Daya uznawana jest za pierwszą, na którą mógł sobie pozwolić każdy, a Sun uznawane jest w historii amerykańskiego dziennikarstwa za pierwszą gazetę jednocentową. 
Warto jednocześnie nadmienić, iż sensacjonalizm przekazywanych informacji rozumiany winien być w tym kontekście jako odnoszący się i kładący nacisk raczej na interes ogółu, a nie arystokracji, gdzie wydarzenia opisywane były bardziej jako newsy niż – jak do tej pory – eseje. W skrócie, pierwotne znaczenie określenia sensacjonalizm równoznaczne jest tutaj wczesnej koncepcji newsu.
Stąd, Penny Press w praktyce wykształciło nowoczesne rozumienie newsu – nigdy przedtem wiadomości lokalne jak np. lokalne morderstwa, polityka lokalna, klęski żywiołowe czy borykanie się klasy robotniczej z codziennymi problemami nie znajdowały swojego miejsca na łamach publikowanych gazet. Penny Press napędziło popyt na sensację, konkurencję z innymi gazetami o pierwszeństwo publikowanej historii. Nie oznaczało to wszakże, że gazety nie były wydawane rzetelnie i faktualnie. Np. New York Herald znany był jako najlepiej wydawana gazeta w Stanach Zjednoczonych.
Czynniki technologiczne.
Poza rynkowymi i biznesowymi czynnikami odkrytymi i spożytkowanymi przez Daya istniały również inne, które w znacznym stopniu umożliwiły powstanie Penny Press. W pierwszej połowie XIX w. prasa drukarska została podana licznym innowacjom technicznym, podążającym za postępującą rewolucją przemysłową. W czasach kiedy Benjamin Day zakładał Sun, rama prasy drukarskiej przekształcona została z drewnianej na stalową. Zasilana była parą, a powierzchnię drukarską stanowił cylindryczny odlew perforowanych liter. Więcej nowinek technicznych nastąpiło zaraz potem, m.in. zamiana druku osobnych kartek na druk ciągły na rolkach papieru.
Czynniki demograficzne.
Zaraz po tym, jak Benjamin Day zaczął sprzedawać swoją New York Sun za centa, James Gordon Bennett Sr. wystartował z New York Herald w 1835 roku, a Horace Greeley w 1841 ruszył z drukiem New York Tribune. Wydawanie trzech jednocentowych gazet w jednej aglomeracji było możliwe głównie ze względu na liczną populację Nowego Jorku i otaczających go miast, spowodowanych postępującą urbanizacją uprzemysłowionej Nowej Anglii. Od 1830 roku populacja ta osiągnęła wystarczający poziom stabilności lokalizacyjnej i umiejętności czytania, pozwalający na wzrost nakładu prasy jednocentowej do poziomu 50 tys. Dla porówania, wpływowy Spectator miał nakład 4 tys.

</doc>
<doc id="524894" url="https://pl.wikipedia.org/wiki?curid=524894" title="Storczyk samczy">
Storczyk samczy

 
Storczyk samczy, s. samiczy ("Anacamptis morio" (L.) R.M.Bateman, Pridgeon &amp; M.W.Chase) – gatunek rośliny należący do rodziny storczykowatych ("Orchidaceae"). 
Rozmieszczenie geograficzne.
Zwarty zasięg występowania obejmuje Europę i ciągnie się od południowej części Wysp Brytyjskich, północnej Hiszpanii, południowych wybrzeży Skandynawii i Estonii po europejską część Rosji, a na południu po wybrzeża Morza Śródziemnego. Zasięg występowania obejmuje ponadto Algierię i Maroko w Afryce Północnej oraz w Kaukaz i część Azji Zachodniej (Cypr, Liban, Iran, Syria, Turcja).
W Polsce występował na około 300 stanowiskach (z tego w Karpatach ok. 70), jednakże ostatnie badania terenowe (do 2008 roku) potwierdziły jego występowanie tylko na około 60 stanowiskach (z tego w Karpatach na kilkunastu). Najwyżej położone stanowisko znajduje się na wysokości 1100 m n.p.m. na Hali Śmietanowej w Beskidzie Żywieckim (Pasmo Policy).
Biologia i ekologia.
Bylina, geofit. Kwitnie od kwietnia do czerwca. Kwiaty zwabiają owady imitując swoją budową kwiaty roślin nektarodajnych, jednak roślina nie wytwarza nektaru. Kwiaty zapylane są przez owady, głównie przez trzmiele. Zawiązuje owoce w średnim stopniu. Może występować również samozapylenie. Rośnie w suchych zaroślach, naturalnych łąkach i w świetlistych lasach (głównie w grądach), na miejscach otwartych lub częściowo zacienionych, często na zboczach. Liczba chromosomów 2n=36. Najwyżej w Polsce położone stanowisko znajduje się na Hali Śmietanowej w Paśmie Policy (1100 m n.p.m.). W Szwajcarii dochodzi do wysokości 1950 m.
Tworzy mieszańce ze storczykiem błotnym, cuchnącym, męskim i kukułką szerokolistną. Zróżnicowany na sześć podgatunków:
Zagrożenia i ochrona.
W Polsce gatunek podlega ścisłej ochronie gatunkowej. Kategorie zagrożenia gatunku:
Istnieje szereg przyczyn, które spowodowały tak znaczne zmniejszenie się liczby stanowisk tego gatunku w Polsce. Są to: zmiana stosunków wodnych na jego stanowiskach, zaorywanie łąk i pastwisk, wysiewanie nasion traw, nawożenie, zbyt intensywny wypas, zalesianie oraz zabudowa stanowisk. W wyższych partiach górskich przyczyną jest zaniechanie wypasu i sporadycznego nawet koszenia, co powoduje zarastanie jego stanowisk.

</doc>
<doc id="524895" url="https://pl.wikipedia.org/wiki?curid=524895" title="Tony Gatlif">
Tony Gatlif

Tony Gatlif, właśc. Michel Dahmani (ur. 10 września 1948 w Algierze) – francuski reżyser, scenarzysta, kompozytor, aktor i producent filmowy. Z pochodzenia potomek algierskich Romów. Często w swoich filmach inspiruje się kulturą swoich przodków.
Życiorys.
Tony Gatlif opuścił Algierię na początku lat 60. Jako nastolatek przybył do Francji. Z biedy stał się ulicznym złodziejaszkiem i posmakował życia w domach poprawczych. W dzień znajdował schronienie w kinach, gdzie mógł się wyspać i ogrzać.
Kino pokochał jeszcze w szkole. Jego nauczyciel co tydzień pokazywał filmy, o których później dyskutował z uczniami. We Francji Gatlifowi mimo przeciwności losu udało się zapisać do szkoły aktorskiej. Pięć lat później wystąpił na scenie Théâtre National Populaire w sztuce według Edwarda Bonda i w reżyserii Claude’a Régy. Wtedy napisał swój pierwszy scenariusz, "La rage au poing", oparty na wspomnieniach z domów poprawczych.
W 1975 wyreżyserował swój pierwszy pełnometrażowy film pt. "La tete en ruine". Film nigdy się nie doczekał premiery we Francji. Trzy lata później nakręcił "La terre au ventre", film opowiadający o losach Francuzki i jej córek podczas wojny algierskiej.
W 1981 reżyser wyjechał do Hiszpanii, by nakręcić "Corre, gitano", w którym wystąpili Romowie z Granady i Sewilli. Ten film nigdy się nie trafił do szerszego rozpowszechniania. Rozpoczął etap fascynacji Gatlifa kulturą cygańską.
Dopiero dzięki obrazowi "Les princes" świat zwrócił uwagę na Tony’ego Gatlifa. Film wysoko oceniony przez krytyków opowiada w o sytuacji Romów, którzy postanowili osiąść na przedmieściach Paryża. Gatlif chciał, by jego dzieło zmuszało do zastanowienia i dyskusji. Podczas pracy reżyser spotkał producenta Gérarda Lebovici, który został jednym z jego najwierniejszych przyjaciół i współpracowników.
Wkrótce Lebovici zaprezentował Gatlifowi projekt filmu o Jacques’u Mesrine, ale Gatlif odrzucił propozycję. Lebovici dał reżyserowi wolną rękę. Gatlif nakręcił film według własnego scenariusza. "Rue du depart" opowiada historię nastolatki z patologicznej rodziny, która ucieka z domu w poszukiwaniu szczęścia.
Kolejny film pt. "Pleure pas My Love" udowodnił, że Gatlifa interesują nie tylko postacie z marginesu społecznego co zarzucali mu krytycy. Nakręcił też komedię społeczną poruszającą problem bezrobocia, zatytułowaną "Gaspard i Robinson".
W 1993 nakręcił film "Latcho Drom", w którym oddał hołd cygańskiej muzyce. Wraz z niewielką ekipą Gatlif przez rok podążał historycznymi i etnicznymi tropami Cyganów – od Radżastanu przez Andaluzję, Egipt, Turcję, Rumunię, Węgry i Francję. Film zebrał bardzo dobre recenzje na 46. MFF w Cannes, gdzie pokazano go w ramach sekcji Un Certain Regard.
Kolejny obraz reżysera – "Mondo" – powstał pod wpływem spotkania z pisarzem Jean-Marie G. Le Clézio. Opowiada historię osieroconego dziesięcioletniego dziecka, które pewnego dnia ląduje w Nicei. W 1997 Gatlif nakręcił "Gadjo dilo" – portret młodego "gadzio" (czyli w języku romskim "obcego"), który w poszukiwaniu tajemniczej pieśniarki przybywa do cygańskiej wioski w Rumunii. Film odniósł ogromny sukces we Francji i za granicą.
Rok później Gatlif znów zaangażował dwoje odtwórców głównych ról w filmie "Gadjo dilo" – Romaine’a Durisa i Ronę Hartner. Z ich udziałem powstał lewicujący obraz "Je suis ne d’une cigogne".
W 2000 Antonio Canales – gwiazda muzyki flamenco – za namową reżysera zadebiutował jako aktor. Film "Vengo" opowiadał o dwóch konkurujących ze sobą andaluzyjskich rodzinach. Tym obrazem Gatlif oddał hołd canto flamenco, folklorowi Andaluzji, językowi Caló i kulturze "Gitanos".
W filmie "Exils" (2004), w roli głównej występuje Romain Duris, znany z wcześniejszych obrazów reżysera. "Exils" jest kroniką podróży dwojga młodych ludzi z Paryża przez Francję i Hiszpanię do Algierii – ojczyzny, którą ich rodzice musieli opuścić dawno temu. On jest potomkiem algierskich Francuzów, ona pochodzi z algierskiej rodziny osiadłej we Francji. Zagubiona pośród pułapek życia w wielkim mieście para bohaterów bez wahania wyrusza w drogę. Ich jedyny bagaż stanowi muzyka. Po drodze, zachłyśnięci wolnością poddają się zmysłowej atmosferze Andaluzji. Z nadzieją, że na końcu podróży uda im się dowiedzieć czegoś o sobie lądują w Afryce. Na miejscu przekonują się, że u celu podróży są tak samo zagubieni i że paradoksalnie jej koniec jest jednocześnie początkiem.

</doc>
<doc id="524898" url="https://pl.wikipedia.org/wiki?curid=524898" title="KS Gwardia Wrocław">
KS Gwardia Wrocław



</doc>
<doc id="524899" url="https://pl.wikipedia.org/wiki?curid=524899" title="T.A.T.u. Remixes">
T.A.T.u. Remixes

t.A.T.u. Remixes – specjalne wydawnictwo zawierające remiksy piosenek z albumów "200 po wstriecznoj" oraz "200 km/h in the Wrong Lane" grupy t.A.T.u. W jego skład wchodzą dwie płyty CD oraz jedna płyta DVD. Przeznaczone głównie na rynek rosyjski i japoński, choć trafiło także do sprzedaży w pozostałych krajach. 

</doc>
<doc id="524900" url="https://pl.wikipedia.org/wiki?curid=524900" title="BMW E31">
BMW E31



</doc>
<doc id="524904" url="https://pl.wikipedia.org/wiki?curid=524904" title="Kadheryny">
Kadheryny

Kadheryny – nadrodzina białek adhezyjnych, które uczestniczą w oddziaływaniach między komórkami, poprzez jony wapnia Ca2+. Są to białka przezbłonowe zdolne do rozpoznawania i tworzenia połączeń z kadherynami tego samego rodzaju. Główną ich rolą jest ułatwianie przylegania do siebie komórek tego samego rodzaju. Ponieważ do utworzenia wiązania pomiędzy cząsteczkami kadheryn potrzebne są jony wapnia, to obecność związków kompleksujących kationy Ca2+, na przykład EDTA lub innych czynników chelatujących, może doprowadzić do rozpadu tego rodzaju połączeń. Domena wewnątrzkomórkowa kadheryny może wiązać się z białkami z grupy katenin, które z kolei wiążą się z filamentami aktynowymi (jednymi z głównych składników cytoszkieletu). Kompleksy kadheryna–katenina są kluczowe dla zdolności wzajemnego przylegania komórek.
W przypadku samych kręgowców zidentyfikowano ponad 30 różnych kadheryn. Wśród nich wyróżniamy 6 rodzin:
Tylko niektóre z nich są dobrze scharakteryzowane. Przykładowo kadheryna E jest zasadniczo eksprymowana jedynie we wczesnym rozwoju, później występuje jedynie w niektórych typach nabłonków, natomiast kadheryna P wykazuje znaczącą ekspresję w łożysku, gdzie prawdopodobnie bierze udział w adhezji między trofoblastem zarodka a komórkami matki.

</doc>
<doc id="524908" url="https://pl.wikipedia.org/wiki?curid=524908" title="Kadheryna">
Kadheryna



</doc>
<doc id="524919" url="https://pl.wikipedia.org/wiki?curid=524919" title="Wojskowe Biuro Badań Historycznych">
Wojskowe Biuro Badań Historycznych

Wojskowe Biuro Badań Historycznych – wojskowa jednostka budżetowa, podporządkowana Ministrowi Obrony Narodowej z siedzibą w Warszawie istniejąca w latach 2002–2009.
Historia.
W wyniku kolejnych przemian strukturalnych zachodzących w Siłach Zbrojnych RP, Wojskowy Instytut Historyczny Akademii Obrony Narodowej został 31 grudnia 2001 rozwiązany na mocy decyzji Ministra Obrony Narodowej nr Pf-1/Org./P5 z 15 listopada 2001. Nieco wcześniej, tzn. 1 września 2001 na podstawie decyzji Ministra Obrony Narodowej nr Z-9 z 17 sierpnia 2001 została powołana Grupa Organizacyjna Wojskowego Biura Badań Historycznych, której przewodniczącym został prof. dr hab. Andrzej Ajnenkiel. Jej zadaniem było przejęcie przez Biuro księgozbioru oraz zasobu archiwaliów i dokumentacji historycznej WIH AON (Materiałów i Dokumentów WIH, znanych badaczom historii jako MiD WIH). Z dniem 1 stycznia 2002 na podstawie wspomnianych wcześniej obydwu dokumentów i etatu nr 02/242/0 zostało utworzone Wojskowe Biuro Badań Historycznych – wojskowa jednostka budżetowa, podporządkowana Ministrowi Obrony Narodowej, z siedzibą w Warszawie przy ul. Stefana Banacha 2.
Zadaniem Wojskowego Biura Badań Historycznych było prowadzenie badań naukowych, gromadzenie i opracowywanie materiałów źródłowych dotyczących historii wojskowej, przygotowywanie opracowań i analiz naukowych z tego zakresu, upowszechnianie tradycji oręża polskiego, a także współpraca ze służbami historycznymi innych armii oraz cywilnymi placówkami naukowymi w kraju i zagranicą. Od 2004 Biuro wydawało dwa czasopisma: kwartalnik „Przegląd Historyczno-Wojskowy” i rocznik „Kronikę Wojska Polskiego”.
Nieformalne wpływy w WBBH (podobnie jak wcześniej w Wojskowym Instytucie Historycznym) zachował gen. Wojciech Jaruzelski, co pozwoliło mu blokować niekorzystne dla siebie publikacje oraz kontrolować wolność badań naukowych.
W wyniku przekształceń strukturalnych Wojskowe Biuro Badań Historycznych zostało rozformowane z dniem 31 grudnia 2009 na podstawie zarządzenia Ministra Obrony Narodowej nr 17/MON z dnia 23 kwietnia 2009 w sprawie utworzenia Wojskowego Centrum Edukacji Obywatelskiej (od 1 stycznia 2010 Wojskowe Biuro Badań Historycznych jest jego częścią). Zbiory archiwum wydzielonego Wojskowego Biura Badań Historycznych zostały przekazane do Centralnego Archiwum Wojskowego w Warszawie.
Struktura WBBH.
2002
2004
2007
Zmiany.
Od 1 stycznia 2010 do 3 czerwca 2016 Wojskowe Biuro Badań Historycznych wchodziło w skład Wojskowego Centrum Edukacji Obywatelskiej. Struktura uległa niewielkiej modyfikacji i początkowo miała następujący kształt:
Sekretarze Redakcji „Kroniki Wojska Polskiego”.
Na podstawie decyzji nr 127/MON Ministra Obrony Narodowej z 21 kwietnia 2016 zostało utworzone Wojskowe Biuro Historyczne, które powstało z połączenia Centralnego Archiwum Wojskowego, które stało się komórką wewnętrzną Biura, oraz Wojskowego Biura Badań Historycznych Wojskowego Centrum Edukacji Obywatelskiej (wraz z „Przeglądem Historyczno-Wojskowym”). Wydawanie „Kroniki Wojska Polskiego” pozostało w gestii Wojskowego Centrum Edukacji Obywatelskiej.

</doc>
<doc id="524921" url="https://pl.wikipedia.org/wiki?curid=524921" title="Dilwale Dulhania Le Jayenge">
Dilwale Dulhania Le Jayenge



</doc>
<doc id="524922" url="https://pl.wikipedia.org/wiki?curid=524922" title="Taniec sportowy">
Taniec sportowy

Taniec sportowy – połączenie tańca nowoczesnego i dyskotekowego z akrobatyką sportową oraz gimnastyką artystyczną.

</doc>
<doc id="524926" url="https://pl.wikipedia.org/wiki?curid=524926" title="Kajol Mukherjee">
Kajol Mukherjee



</doc>
<doc id="524928" url="https://pl.wikipedia.org/wiki?curid=524928" title="Kaplica św. Małgorzaty i św. Judyty">
Kaplica św. Małgorzaty i św. Judyty

Kaplica św. Małgorzaty i św. Judyty – barokowa, drewniana kaplica znajdująca się w Krakowie na Salwatorze, przy ul. św. Bronisławy 8. Leży na trasie Małopolskiego Szlaku Architektury Drewnianej.
Kaplica została odbudowana na miejscu poprzedniej, którą zniszczyły pożary w 1587 i 1656 roku. Powstała w XVII wieku, w latach 1689-1690, za ksieni Justyny Oraczowskiej. Konsekrowano ją pod wezwaniem św. Małgorzaty.
W XIX wieku po raz pierwszy zaczęto łączyć ją z miejscem dawnych kultów pogańskich, tak jak wcześniej kościół parafialny Najświętszego Salwatora. Od tej pory przylgnęła do niej nazwa Gontyny. 
Wnętrza kaplicy zdobiły niegdyś trzy ołtarze: św. Małgorzaty, św. Heleny i Justyny, patronki ksieni Justyny Oraczowskiej. /Katalog Zabytków Sztuki w Polsce/ 
Obrazy przedstawiające sceny z życia bł. Bronisławy i portrety jej przodków.
Obecnie istniejący budynek był wielokrotnie remontowany, a badania przeprowadzone przez Pracownie Konserwacji Konstrukcji Drewnianych w Warszawie potwierdziły, że jest kaplicą XVII wieczną. /Aldona Sudacka/
Obecnie kaplica jest otwarta i udostępniona do zwiedzania w okresie letnim od maja do końca września w dniach: czwartek, piątek, sobota w godzinach od 9.00- 13.00 i od 13.30 do 18.00 w niedzielę od 12.00 do 17.00. Zwiedzanie z przewodnikiem jest darmowe./Dorota Jasińska/
W końcu 2 kwietnia 2008 r. przed kaplicą od strony ulicy uroczyście poświęcono pomnik Jana Pawła II Czesława Dźwigaja, ufundowany przez infułata Jerzego Bryłę. Pomnik stanął w miejscu, skąd według tradycji ks. Karol Wojtyła, ruszył z młodzieżą akademicką na pieszą wycieczkę do Doliny Mnikowskiej, by tam uczestniczyć w Nieszporach odśpiewanych u stóp wizerunku Matki Bożej, namalowanej na skale.
Budowa i wnętrze kaplicy.
Drewniana, o konstrukcji zrębowej wykonana na centralnym ośmiobocznym planie. Ściany zewnętrzne oszalowane są pionowymi deskami (rekonstrukcja z lat 80. XX wieku), a dach pokrywa gont. Główne wejście do kaplicy prowadzi przez portal z nadprożem wyciętym w tzw. "ośli grzbiet" i jest ozdobione zabytkowymi okuciami przy drzwiach z XVII wieku.
Wnętrze świątyni podlegało również częstym zmianom, obecnie możemy w niej zobaczyć ołtarz pochodzący z sąsiedniego kościółka Najświętszego Salwatora oraz drugi – z kościółka św. Wojciecha.
Niedaleko położone są: klasztor ss. Norbertanek wraz z kościołem św. Augustyna i św. Jana Chrzciciela i kościół Najświętszego Salwatora konsekrowany w 1148 roku. Obiekty te należą do grona najstarszych zabytków w Krakowie.

</doc>
<doc id="524931" url="https://pl.wikipedia.org/wiki?curid=524931" title="Antonio Moreno">
Antonio Moreno

Antonio Moreno, właściwie Antonio Garrido Monteagudo (ur. 26 września 1887 w Madrycie, zm. 15 lutego 1967) – hiszpański aktor filmowy
Karierę rozpoczynał od ról w romantycznych filmach, w których grywał zazwyczaj latynoskich kochanków, obok takich gwiazd kina niemego jak: Mary Pickford, Blanche Sweet, Lillian i Dorothy Gish, Colleen Moore, Greta Garbo, Pola Negri, Clara Bow, Billie Dove czy Gloria Swanson. Początkowo występował z charakterystycznymi wąsikami o zgolenie których poprosił go reżyser Mauritz Stiller, twierdząc iż aktor wyglądał z nimi jak włoski kelner.
Po wprowadzeniu kina dźwiękowego, Moreno nie przerwał kariery i dalej występował. 
Po raz pierwszy w filmie wystąpił w 1912 roku a po raz ostatni w 1956 roku w filmie Poszukiwacze.
Zmarł na serce w wieku 80 lat.

</doc>
<doc id="524933" url="https://pl.wikipedia.org/wiki?curid=524933" title="Ulica Mikołajska w Krakowie">
Ulica Mikołajska w Krakowie

Ulica Mikołajska – ulica w Krakowie na Starym Mieście biegnąca z Małego Rynku, do skrzyżowania z ul. Westerplatte, gdzie jej przedłużeniem jest ul. M. Kopernika.
Historia.
Wytyczona została w okresie lokacji Krakowa w 1257 r. Stanowiła wówczas drogę wylotową z miasta na szlak prowadzący na wschód, w kierunku Rusi. Jej nazwa pochodzi od kościoła św. Mikołaja położonej przy tym szlaku, na Wesołej; początkowo nazywano ją Rzeźniczą, co wiązało się z faktem, że za murami miejskimi w okolicy Bramy Rzeźniczej funkcjonowały jatki. 
Początkowo najprawdopodobniej ulica była całkiem prosta i prowadziła z narożnika Rynku Głównego wprost do Bramy Rzeźniczej, której relikty są zachowane w murach klasztoru na Gródku. Zniekształcenie jej biegu (odchylona na północ łukiem od skrzyżowania z obecną ul. św. Krzyża do wybudowanej wówczas nowej Bramy Mikołajskiej) nastąpiło w związku z budową tzw. Gródka przy Bramie Rzeźniczej (w zależności od genezy Gródka nastąpiło to bądź w końcu XIII w. lub na przełomie XIII i XIV w. – jeśli Gródek zbudowali wójtowie krakowscy, bądź po buncie wójta Alberta, który miał miejsce w 1312 r., jeśli zbudował go Władysław Łokietek).
Budynki.
Kamienica nr 2.
Kamienica na rogu ul. Mikołajskiej 2 i ul. Szpitalnej 1 nazwana jest Kamienicą Lamellowską od jej XVIII-wiecznych właścicieli.
Kamienica nr 5.
Dom ten posiada portal ozdobiony witrażem oraz figurą Matki Boskiej. Obecnie jest to dom prywatny.
Kamienica nr 10.
Znana jako Kamienica Celestowska.
Kamienica nr 13-15.
Secesyjny budynek powstał w latach 1906-1907 według projektu Rajmunda Meusa, ozdobiony motywem liści i owoców kasztanowca (częsty motyw krakowskiej secesji). W latach 1880-1907 działała w tym miejscu Drukarnia Związkowa. Po remoncie zakończonym w 2012 roku, znajdują się w niej biura i apartamenty.
Kamienica nr 14.
Wybudowana w 1605 roku. Posiada charakterystyczne wąskie, wysokie okna.
Kamienica nr 16.
Postawiona w XIV wieku kamienica „Pod Trzema Lipami”. przebudowana w XV w. W pierwszej połowie XIX w. fasada budynku uzyskała swój teraźniejszy, klasyczny wygląd oraz godło.
Kamienica nr 18.
Kamienica, w której zobaczyć można Muzeum i Archiwum bł. Marii Angeli Truszkowskiej – założycielki zgromadzenia Sióstr Felicjanek.
Kamienica nr 21.
Pod tym numerem znajduje się barokowy kościół NMP Śnieżnej oraz klasztor Dominikanek.
Szlaki turystyczne.
Przez ulicę przebiega trasa Małopolskiej Drogi św. Jakuba z Sandomierza do Tyńca.

</doc>
<doc id="524936" url="https://pl.wikipedia.org/wiki?curid=524936" title="Prasa jednocentowa">
Prasa jednocentowa



</doc>
<doc id="524938" url="https://pl.wikipedia.org/wiki?curid=524938" title="Penny Press">
Penny Press



</doc>
<doc id="524946" url="https://pl.wikipedia.org/wiki?curid=524946" title="Fasty (przystanek kolejowy)">
Fasty (przystanek kolejowy)

Fasty – przystanek kolejowy w miejscowości Fasty na linii kolejowej Białystok – Ełk – Bartoszyce. Położony 4 km od granicy administracyjnej Białegostoku. 
W roku 2017 przystanek obsługiwał 0–9 pasażerów na dobę.

</doc>
<doc id="524949" url="https://pl.wikipedia.org/wiki?curid=524949" title="Limnos">
Limnos

Limnos (gr. , dawniej także Lemnos) – górzysta wyspa grecka, położona na Morzu Egejskim, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Limnos, w gminie Limnos.
Ma powierzchnię 476 km² oraz ok. 17.000 mieszkańców (2011). Główne gałęzie gospodarki Limnos to turystyka, uprawa winorośli, owoców i warzyw. Na wyspie istnieje grecka baza wojskowa.
Na Limnos odnaleziono stelę kamienną z VI wieku p.n.e. z napisem w starożytnym języku lemnijskim pierwotnych mieszkańców wyspy, przypuszczalnie spokrewnionym z językiem etruskim.
Wyspa wspomniana w mitologii greckiej jako rezydencja boga Hefajstosa (tam upadł, wyrzucony z Olimpu przez Zeusa za wmieszanie się do jego sprzeczki z Herą). Kolejny raz wspomniana jako miejsce postoju Argonautów w czasie wyprawy po złote runo; tam zastali społeczeństwo samych kobiet (wymordowały z zemsty za zdradę wszystkich mężczyzn). Z ich związków z tymi kobietami pochodzić mieli Minojczycy.
Zgodnie z legendą, na Limnos przebywać miał pozostawiony przez swych greckich towarzyszy z powodu rannej nogi Filoktet, świetny łucznik, sprowadzony przez Greków pod Troję po tym, jak poznali oni przepowiednię pojmanego trojańskiego wieszcza Helenosa głoszącą, że bez Filokteta zdobycie Troi nie będzie możliwe. Historia ta jest podstawą dla tragedii Sofoklesa pod tytułem "Filoktet".
Limnos zamieszkana jest obecnie przypuszczalnie przez ludność pochodzącą z Tracji: ze starożytnych przekazów wiadomo o istniejącym tam przed przybyciem Greków matriarchacie i kulcie bogini-matki. Wyspa została podbita przez Persję w VI wieku p.n.e., podporządkowana Ateńczykom, następnie została ona częścią rzymskiej prowincji Achai, następnie włączona do Cesarstwa Bizantyjskiego, a później do Turcji.
Przyłączona do Grecji 8 października 1912, w trakcie walk I wojny bałkańskiej, od razu stała się ważną bazą Greckiej Marynarki Wojennej. W okresie I wojny światowej, wojny grecko-tureckiej 1922 r. i walk z rewolucją rosyjską, wyspa stawała się bazą wojskową o dużym znaczeniu międzynarodowym.
30 października 1918 w porcie Mudros na wyspie Lemnos na pokładzie brytyjskiego okrętu wojennego został podpisany układ rozejmowy kończący działania wojenne I wojny światowej pomiędzy Ententą a Imperium Osmańskim (Turcją).
Gry komputerowe.
Mapa wyspy została wykorzystana w grze komputerowej "Arma III" z 2013 roku, jako wzór dla modelu fikcyjnej wyspy Altis. Podobnie, w tej samej grze wykorzystano mapę leżącej w sąsiedztwie wyspy Ajos Efstratios, na podstawie której stworzono model fikcyjnej wyspy Stratis.

</doc>
<doc id="524957" url="https://pl.wikipedia.org/wiki?curid=524957" title="Asteryzm (mineralogia)">
Asteryzm (mineralogia)

Asteryzm – zjawisko optyczne polegające na pojawieniu się wąskich smug (pasm) świetlnych układających się w kształt "gwiazdy" na powierzchni kamieni szlachetnych, zwłaszcza szlifowanych w kaboszon.
Zjawisko to powodowane jest przez obecność w sieci krystalicznej minerału inkluzji, np. w wypadku rubinu i szafiru są to inkluzje rutylu, takie same jak w wypadku efektu kociego oka.
"Gwiazdy" powstające na skutek asteryzmu mają zwykle 4 lub 6 promieni, chociaż znane są okazy w których występuje 12 promieni. W "gwieździe" mogą też wystąpić "dziury" gdzie promień zanika – są to rejony pozbawione inkluzji.
Wyróżniamy dwa typy asteryzmu:

</doc>
<doc id="524959" url="https://pl.wikipedia.org/wiki?curid=524959" title="Most nad Sundem">
Most nad Sundem

Most nad Sundem (duń. "Øresundsbroen", szw. "Öresundsbron", oficjalna nazwa hybrydowa używana przez operatora to "Øresundsbron") – wantowy most drogowo-kolejowy o długości 7845 m, przebiegający nad cieśniną Sund, łączący stolicę Danii – Kopenhagę (a dokładnie Kastrup) ze szwedzkim Malmö. Drugi co do długości most na świecie łączący dwa państwa. Oficjalnie otwarto go dla ruchu samochodów 1 lipca 2000 (pociągi kursują od 2 lipca 2000). Jeden z trzech obiektów wchodzących w skład całej liczącej 15,9 km przeprawy drogowo-kolejowej nad cieśniną (duń. "Øresundsforbindelsen", szw. "Öresundsförbindelsen"):
Szlakiem tym przebiegają dwie dwupasowe jezdnie i dwa tory kolejowe. Wiodąca nim droga kołowa stanowi część europejskiej trasy E20, zaś linia kolejowa (duń. "Øresundbanen", szw. "Öresundsbanan") łączy największy kopenhaski dworzec Københavns Hovedbanegård ze stacją Fosieby na przedmieściach Malmö (gdzie krzyżuje się z linią kolejową Malmö - Trelleborg).
Historia budowy.
Pierwsze koncepcje budowy przeprawy przez cieśninę Sund pojawiły się w połowie lat 30. XX wieku (kosztorys został sporządzony w marcu 1936), jednak nie doczekały się realizacji. Do pomysłu wrócono prawie 60 lat później. Budowę obiektów wchodzących w skład przeprawy rozpoczęto 18 października 1995, a zakończono 14 sierpnia 1999. Duński Książę Fryderyk i szwedzka następczyni tronu Wiktoria spotkali się tego dnia w połowie długości mostu, aby świętować jego powstanie. Oficjalne otwarcie miało miejsce 1 lipca 2000, a uczestniczyli w nim: Małgorzata II (królowa Danii) oraz Karol XVI Gustaw (król Szwecji).
Początkowo wykorzystanie mostu było mniejsze niż zakładano, jednak od lat 2005-2006 można zaobserwować znaczący wzrost liczby osób korzystających z mostu.
Wpływ na gospodarkę regionu.
Wybudowanie mostu miało znaczący wpływ na gospodarkę Skanii. Region Øresund jest silnie uprzemysłowiony, wytwarza się tam około 20% łącznego produktu krajowego brutto Danii i Szwecji. Kluczowymi gałęziami przemysłu są tutaj: biotechnologia, produkcja żywności, produkcja leków i usługi informatyczne. Przeprawa pozwoliła na codzienne dojazdy do pracy osób zamieszkałych po szwedzkiej stronie Sundu, podczas gdy Duńczycy dojeżdżają do swoich domów w Skanii (niższe ceny nieruchomości w Szwecji).
Rządy Danii i Szwecji podpisały umowę dwustronną w sprawie uniknięcia podwójnego opodatkowania – jako że wielu Szwedów wybiera płacenie podatków w Danii, gdzie są one niższe. Umowa mówi również o rekompensatach dla drugiej strony, z powodu utraconych przez nią wpływów z podatków.
Budowa mostu przyciągnęła również wiele międzynarodowych korporacji, które otworzyły swoje przedstawicielstwa na Skandynawię w tym rejonie.
Koszty budowy.
Budowa mostu została współfinansowana przez rządy Danii i Szwecji, które na ten cel wyłożyły odpowiednio 30,1 mld koron duńskich (DKK) i 4,01 mld koron szwedzkich (SEK). Łączny koszt budowy, ponad 20 mld złotych, ma się zwrócić dopiero po 30 latach od momentu otwarcia mostu.

</doc>
<doc id="524960" url="https://pl.wikipedia.org/wiki?curid=524960" title="Most Oresund">
Most Oresund



</doc>
<doc id="524962" url="https://pl.wikipedia.org/wiki?curid=524962" title="Armand Blackmar">
Armand Blackmar

Armand Edward Blackmar (ur. 30 maja 1826, zm. 28 października 1888) – amerykański szachista amator, założyciel klubu szachowego w Nowym Orleanie.
W historii szachów zapisał się jako wynalazca gambitu 1.d4 d5 2.e4 de4 3.f3, obecnie zwanego gambitem Gedulta. W udoskonalonej postaci (3.Sc3 Sf6 4.f3) jest on dziś znany jako gambit Blackmara-Diemera.

</doc>
<doc id="524968" url="https://pl.wikipedia.org/wiki?curid=524968" title="Siergiej Witte">
Siergiej Witte

Siergiej Juliewicz Witte (; ur. w Tyflisie, zm. w Piotrogrodzie) – rosyjski polityk, minister finansów Rosji w latach 1892–1903, premier Rosji w latach 1905–1906, hrabia.
Życiorys.
Urodził się w rodzinie wysokiego urzędnika państwowego. W 1870 zakończył fakultet fizyko-matematyczny uniwersytetu Noworosyjskiego w Odessie. Po studiach wyznaczony dyżurnym ruchu Odeskiej Kolei Żelaznej. Później przez ok. 20 lat pracował w Stowarzyszeniach kolei prywatnych w dziedzinach finansowych. W 1883 wydał książkę „Zasady formowania taryf kolejowych w przewozie towarów”, która przyniosła mu szeroką popularność. Od 1889 dyrektor Departamentu Kolei Żelaznych w ministerstwie finansów, a od lutego 1892 minister transportu, a od sierpnia 1892 minister finansów. Był jedną z najważniejszych postaci w planowaniu urzeczywistnienia unowocześnienia gospodarki rosyjskiej. Dążył do modernizacji i szybkiej industrializacji Rosji, forsował budowę kolei transsyberyjskiej. Poprzez industrializację kraju chciał umocnić monarchię. Z inicjatywy Wittego przeprowadzono szereg reform: wprowadzono monopol winny w 1894, wybudowano wspomnianą Syberyjską Kolej Żelazną, przeprowadzono reformę pieniądza w 1897 (wymiana rubla na złoto). W związku z udziałem obcego kapitału w przedsięwzięciach ekonomicznych nastąpiło zbliżenie Rosji z Francją w 1891. W 1894 i 1904 podpisano z Niemcami umowy celne. 22 stycznia 1902 utworzono Zebranie Specjalne traktujące o potrzebach przemysłowych w gospodarce rolnej. Ponieważ Mikołaj II nie zdecydował się na reformy w rolnictwie Zebranie w 1905 było rozwiązane.
Witte przeciwstawiał się polityce Japonii wobec Rosji, prowadził politykę zbliżenia z Chinami, w czasie wojny 1905 występował przeciw zajęciu Port Artur. Przy jego udziale zawarto sojusz obronny Rosji z Chinami skierowany przeciw Japonii. Zgodnie z nim przystąpiono do budowy Wschodniochińskiej Kolei Żelaznej w Mandżurii. Witte był jednak przeciwny rozwiązaniu konfliktu z Japonią drogą zbrojną. Spowodowało to rozchodzenie się polityki Wittego i Mikołaja II. Jego dążenia reformatorskie doprowadziły do konfliktu z innymi ministrami, szczególnie z Wiaczesławem von Plehwe, ministrem spraw wewnętrznych Cesarstwa Rosyjskiego i szefem tajnej policji politycznej, który oskarżył go o udział w rzekomym spisku żydowskim (Witte pochodził ze strony ojca z luterańskiej rodziny Niemców bałtyckich, ze strony matki z rosyjskiej arystokracji).
29 sierpnia 1903 r. Witte został zdymisjonowany ze stanowiska ministra finansów i wyznaczony na stanowisko przewodniczącego Komitetu Ministrów. Na tym stanowisku, na prośbę cara, doprowadził do podpisania układu pokojowego z Japonią – Pokoju w Portsmouth, łagodzącego skutki przegranej przez Rosję wojny z Japonią w 1905 r., za co otrzymał tytuł hrabiego, ale przezwany był przez kręgi rządowe, arystokratyczne i naród „pół sachaliński” ze względu na oddanie Japonii południowej połowy wyspy Sachalin. Następnie pod jego wpływem car wydał opracowany przez Wittego Manifest październikowy 1905, próbujący uśmierzyć rewolucyjne nastroje społeczne. Od października 1905 do kwietnia 1906 premier rządu Rosji.
Jako premier wydawał polecenia wysyłania oddziałów karnych do dławienia rewolucji 1905 na Syberię, w rejony Morza Bałtyckiego, do Polski. Posłał wojska garnizonu petersburskiego do zdławienia rewolucyjnych nastrojów w Moskwie. W 1906 wziął pożyczkę od Francji w wysokości 2,25 mld franków. Po dymisji osiadł w Petersburgu. Pozostawał członkiem Rady Państwa i brał udział w pracach komitetu finansów, którego był przewodniczącym do śmierci.
Później ostrzegał cara przed włączeniem się Rosji do I wojny światowej, proponując zawarcie traktatów pokojowych z Niemcami i Francją, jednak car nie posłuchał jego rad. W latach 1907–1912 napisał „Wspomnienia”, w których przedstawił politykę carskiego państwa.

</doc>
<doc id="524970" url="https://pl.wikipedia.org/wiki?curid=524970" title="Wierszyna">
Wierszyna

Wierszyna (ros. Вершина) – wieś na Syberii, nad rzeką , położona około 100 kilometrów na północ od Irkucka i 20 km na północny wschód od Tichonowki ("Тихоновка"), niemal w samym centrum Ust-Ordyńskiego Okręgu Buriackiego w obwodzie irkuckim. Liczy 529 mieszkańców (2002).
Do Wierszyny prowadzi jedna wyboista, gruntowa droga, która po wielkich opadach staje się nieprzejezdna i odcina wieś od świata.
Polonia.
Wieś została założona przez polskich emigrantów (dobrowolnych), głównie z Zagłębia Dąbrowskiego (zachodniej Małopolski), którzy osiedlili się tu około 1910 roku. W Wierszynie oraz przyległych wioskach – Dundaju (Дyндай), Chonzoju (Хонзой) i Naszacie (Нашата) – mieszka łącznie około 300 polskich rodzin; wraz z kilkoma rodzinami buriackimi i rosyjskimi jest to około 1000 osób. Obecnie płynnie językiem polskim posługuje się tylko niewielka grupa mieszkańców wsi, co wynika głównie z wieloletniego braku kontaktu z Polską.
W Wierszynie działa wiejska szkoła (zajęcia prowadzone są w języku polskim) oraz stojący w centralnym miejscu drewniany kościółek, w którym funkcję proboszcza pełni (od 2009) o. Karol Lipiński OMI. We wsi działa Dom Polski, pełniący funkcję domu kultury i miejsca spotkań mieszkańców, z amfiteatrem i skansenem.
Trzęsienie ziemi.
10 grudnia 2020 roku w Wierszynie zarejestrowano trzęsienie Ziemi. Epicentrum o magnitudzie 5,5 znajdowało się na Bajkale. Cała sytuacja przeszła dość łagodnie i obyło się bez ofiar.

</doc>
<doc id="524971" url="https://pl.wikipedia.org/wiki?curid=524971" title="Dariusz Jackiewicz">
Dariusz Jackiewicz

Dariusz Jackiewicz (ur. 2 grudnia 1973 w Ostródzie) – polski piłkarz występujący na pozycji pomocnika.
Jackiewicz swoją karierę rozpoczął w Sokole Ostróda. Szybko jednak wyjechał na Śląsk, by reprezentować barwy Gwarka Zabrze. Na początku lat 90. piłkarz wyjechał do Niemiec. Przez krótki czas był reprezentantem SC Westfalia 04 Herne. Na wiosnę 1992 roku powrócił do Zabrza, lecz tym razem założył koszulkę znacznie bardziej utytułowanego Górnika. Rok później powrócił do swego pierwszego klubu, by zaraz potem przenieść się do Stomilu Olsztyn i wraz z tym klubem awansować do ekstraklasy. W kolejnym sezonie w olsztyńskich barwach zanotował 29 spotkań w I lidze, w których zdobył 2 bramki. W sezonie 1995/96 doszło do transferu Jackiewicza do Jezioraka Iława. Piłkarz występował w tym klubie tylko przez jeden sezon, gdyż już w roku 1996 przeniósł się do Amiki Wronki. W klubie tym występował przez 5 lat, z krótką przerwą gdy wypożyczony był do Odry Wodzisław Śląski. W śląskim klubie raz udało mu się trafić do bramki (rozegrał tam 12 meczów), natomiast w 112 meczach w barwach Amiki 16 razy pokonywał bramkarzy rywali. W czasie swych występów we Wronkach Jackiewicz trzykrotnie zdobył puchar kraju. Do tego dorobku dołożył również superpuchar Polski. W 2001 roku powrócił na krótki czas do Stomilu. Na wiosnę 2002 roku zawitał ponownie w Wielkopolsce, lecz tym razem w Dyskobolii Grodzisk Wielkopolski. W ciągu roku spędzonego w klubie z Grodziska strzelił 3 bramki. W 2003 roku wyjechał do Izraela. Tam występował w Bene Sachnin. Z klubem tym zdobył czwarty w swojej karierze puchar kraju. Jego pobyt w Izraelu trwał pełny sezon, po czym piłkarz powrócił do Polski, gdzie przywdział koszulkę Zagłębia Lubin (2004 rok). Po 6 latach gry na Dolnym Śląsku przeszedł do ŁKS-u Łódź. 30 lipca 2010 podpisał półroczną umowę z Jeziorakiem Iława.

</doc>
<doc id="524972" url="https://pl.wikipedia.org/wiki?curid=524972" title="Frank Wigglesworth Clarke">
Frank Wigglesworth Clarke

Frank Wigglesworth Clarke (ur. 19 marca 1847 w Bostonie, zm. 23 maja 1931) amerykański chemik, twórca geochemii, określił ilościowy skład chemiczny skorupy ziemskiej

</doc>
<doc id="524973" url="https://pl.wikipedia.org/wiki?curid=524973" title="Drużynowe Mistrzostwa Świata Juniorów na Żużlu 2006">
Drużynowe Mistrzostwa Świata Juniorów na Żużlu 2006

Drużynowe Mistrzostwa Świata Juniorów (DMŚJ) na żużlu – cykl turniejów mających wyłonić najlepszą drużynę narodową (do lat 21) na żużlu.
W sezonie 2006 do rozgrywek zgłosiło się 9 drużyn narodowych. 8 drużyn przystępuje do rywalizacji od dwóch półfinałów (w Abensbergu i Kulma). Zwycięzcy półfinałów awansowali do finału (Rybnik), w którym wystąpili także gospodarze finału Polacy. Stawkę czwórki finalistów uzupełnił zespół, który zdobył więcej punktów spośród zespołów, które zajęły drugie miejsca.
Drużyny składają się z czwórki zawodników i jednego rezerwowego. Zawody odbywają się według tabeli biegowej.
DMŚJ były rozgrywane po raz drugi – w poprzednim sezonie w czeskich Pardubicach zwyciężyli Polacy przed Szwedami i Duńczykami.
Półfinały.
Abensberg.
5 czerwca – Abensberg (Niemcy)
Kulma.
17 czerwca – Kulma (Szwecja)
Finał.
W finale startują gospodarze (Polska), zwycięzcy półfinałów (Dania i Szwecja) oraz drużyna z drugich miejsc z lepszym bilansem punktów (Niemcy).
Rybnik.
Rybnik – 17 września 2006 (18:00)

</doc>
<doc id="524974" url="https://pl.wikipedia.org/wiki?curid=524974" title="Sobór metropolitalny Świętej Równej Apostołom Marii Magdaleny w Warszawie">
Sobór metropolitalny Świętej Równej Apostołom Marii Magdaleny w Warszawie

Sobór metropolitalny Świętej Równej Apostołom Marii Magdaleny – cerkiew prawosławna przy alei „Solidarności” 52 w Warszawie, wzniesiona w II połowie XIX w., na potrzeby rosnącej społeczności rosyjskiej osiedlającej się w rejonie dzisiejszej Pragi-Północ, a także w celu utrwalenia obecności architektury rosyjskiej w zabudowie Warszawy poprzez wzniesienie kolejnego obiektu w stylu bizantyjsko-rosyjskim w ważnym punkcie miasta. Po akcji rewindykacji cerkwi prawosławnych w II RP stała się jedną z dwóch wolno stojących prawosławnych świątyń w Warszawie, które nie zostały zniszczone lub zaadaptowane na inne cele. Status soboru metropolitalnego posiada od 1921. Jest główną cerkwią Polskiego Autokefalicznego Kościoła Prawosławnego, co oznacza, iż sprawują w niej nabożeństwa metropolici warszawscy i całej Polski (od 1998 r. metropolita Sawa). Sobór jest jednocześnie katedrą diecezji warszawsko-bielskiej oraz siedzibą parafii św. Marii Magdaleny (w dekanacie Warszawa).
Świątynia została wpisana do rejestru zabytków 1 lipca 1965 pod nr 741.
Historia.
Okoliczności wzniesienia.
Poważny rozwój warszawskiej Pragi, jaki miał miejsce w drugiej połowie XIX stulecia, połączony z ogólnym rozwojem znaczenia Warszawy, skłonił w tym okresie tysiące ludzi do osiedlenia się na stałe w tej dzielnicy. Wśród przyjeżdżających dominowali Rosjanie oraz mieszkańcy wschodniego obszaru zaboru rosyjskiego, wyznający prawosławie. Religię tę wyznawali również żołnierze dwóch rosyjskich garnizonów, jakie zostały ulokowane na Pradze. Łącznie w skali całej Pragi prawosławni stanowili kilkanaście procent wszystkich mieszkańców. Ludność ta była zmuszona korzystać z cerkwi położonych na lewym brzegu Wisły i w związku z tym wielokrotnie zwracała się do biskupa warszawskiego i nowogieorgijewskiego Joannicjusza o podjęcie budowy nowej świątyni. W listopadzie 1865 zyskał on zgodę namiestnika Królestwa Polskiego Fiodora Berga na sformowanie komitetu, jaki miał nadzorować wznoszenie świątyni. Dwa lata później biskup ogłosił rozpoczęcie prac przygotowawczych. 
W Komitecie Budowlanym Cerkwi znaleźli się książę Władimir Czerkaskij oraz gen. Jewgienij Rożnow, dla których budowa cerkwi na Pradze była równocześnie odpowiedzią na realne potrzeby ludności oraz okazją dla wzniesienia w strategicznym punkcie miasta (naprzeciw Dworca Wileńskiego) kolejnego obiektu mającego świadczyć o trwałej przynależności Warszawy do Imperium Rosyjskiego. Według słów Rożnowa, cerkiew miała być kolejnym środkiem "utrwalenia tu i imienia ruskiego, i narodowości ruskiej". Po ukończeniu budowy gen. Rożnow i kierujący pracami pułkownik Palicyn otrzymali odznaczenia państwowe. 
Strategiczny charakter budowy cerkwi sprawił, że architekt Świętego Synodu Nikołaj Syczew już w 1867 przedłożył gotowy projekt i kosztorys. Zakładał on wzniesienie jednokopułowej cerkwi bez dzwonnicy, czego łączny koszt miał zamknąć się w 122 tys. rubli. Opiniujący wniosek Petersburski Komitet ds. Budownictwa Kościelnego wprowadził jednak istotne modyfikacje, nakazując upodobnić cerkiew do świątyń Kijowa, co miało podkreślać związek prawosławia na ziemiach polskich z metropolią kijowską i zaprzeczać twierdzeniom o jego obcym pochodzeniu i sztucznym wprowadzaniu. Polecono również wznieść dzwonnicę, co podnosiło łączny koszt całości do 140 tys. rubli. Komitet budowy cerkwi, pragnąc uzyskać państwowe dofinansowanie inwestycji, zaakceptował poprawki, nakazując wznieść świątynię na planie krzyża greckiego i nakryć pięcioma kopułami zgrupowanymi wokół największej, centralnej. Po zmianach w projekcie budynek miał powierzchnię 776 metrów kwadratowych i był przygotowany do równoczesnego udziału 800–1000 osób w nabożeństwie.
Budowa.
Kamień węgielny pod budowę cerkwi został położony 14 czerwca 1867, jednak przed przystąpieniem do właściwej fazy wznoszenia świątyni konieczne były prace nad stabilizacją grząskiego gruntu. Mimo tych początkowych opóźnień obiekt był gotowy w stanie surowym już w końcu 1868, a prace nad urządzeniem wnętrz zakończono w ciągu kolejnych sześciu miesięcy. Pracami budowlanymi kierował inżynier pułkownik Palicyn. Powstała w ten sposób pierwsza całkowicie samodzielna architektonicznie świątynia prawosławna w Warszawie – inne, jak cerkiew Świętej Trójcy na Podwalu, były cerkwiami domowymi bez wyraźnych cech wschodniej architektury sakralnej, lub jak cerkiew Ikony Matki Boskiej Włodzimierskiej na Woli, mieściły się w budynkach odebranych Kościołowi rzymskokatolickiemu, ewentualnie stanowiły część większych kompleksów architektonicznych, co stanowiło naturalne ograniczenie dla ich twórców (np. cerkiew św. Aleksandra Newskiego w Cytadeli Warszawskiej). Przy budowie cerkwi pracowali wyłącznie artyści rosyjscy. 
Poświęcenie cerkwi było połączone z uroczystą procesją pracującego w Warszawie kleru prawosławnego, jaka wyruszyła przy dźwiękach dzwonów o dziewiątej rano z soboru Trójcy Świętej przy ulicy Długiej. Pochód przywitał biskup Joanicjusz, który około dziesiątej rozpoczął uroczystość, a następnie odprawił Świętą Liturgię i nabożeństwo dziękczynne.
Funkcjonowanie cerkwi do I wojny światowej.
Cerkiew św. Marii Magdaleny do końca I wojny światowej pełniła jedynie funkcje cerkwi parafialnej. Mimo to, jej budowę, a następnie utrzymanie, władze rosyjskie traktowały niezwykle prestiżowo, ze względu na lokalizację obiektu. "Chołmsko-Warszawskij Jeparchial'nyj Wiestnik", oficjalny organ prasowy eparchii chełmsko-warszawskiej, pisał w 1895: 
W związku z tym szczególnym znaczeniem cerkwi już w 1895 przystąpiono do jej generalnego remontu, o który prosił arcybiskup Flawian (Horodecki) w liście do oberprokuratora Świętego Synodu Konstantego Pobiedonoscewa. Twierdził on, że cerkiew jest w złym stanie technicznym i może sprawiać niekorzystne wrażenie w porównaniu z położonym w niedalekiej odległości rzymskokatolickim kościołem św. Michała i św. Floriana, będącym jeszcze w budowie. Arcybiskup wskazywał również na fakt, że cerkiew budziła często żywe zainteresowanie zagranicznych gości Warszawy. Remontem kierował Władimir Pokrowski, pełniący funkcję głównego architekta eparchii. Dokonał on wzmocnienia obicia obluzowanych partii tynku, oczyszczenia ścian z dymu świec i poprawy stanu pozłoty kopuł i ikonostasu. Po ukończeniu prac, 8 września 1895, obiekt został ponownie konsekrowany.
Okres międzywojenny i II wojna światowa.
W 1921 cerkiew św. Marii Magdaleny została przemianowana na sobór metropolitalny, stając się po uzyskaniu autokefalii przez Polski Autokefaliczny Kościół Prawosławny jego najważniejszą świątynią. To w soborze ogłoszono decyzję o uznaniu Kościoła w Polsce za autokefaliczny Kościół prawosławny, zawartą w tomosie patriarchy konstantynopolitańskiego. Miało to miejsce 17 września 1925. Decyzja o podniesieniu cerkwi św. Marii Magdaleny do rangi soboru była związana z postępami akcji rewindykacji cerkwi prawosławnych – w stolicy Polski pozostały tylko dwie cerkwie prawosławne. Inne zwrócono przedrozbiorowym właścicielom (dotyczyło to zarekwirowanych przez carat świątyń katolickich), przekazano innym wyznaniom lub zburzono. 
Plany rozbiórki istniały również w odniesieniu do soboru; władze lokalne ostatecznie zrezygnowały z tego w 1926. Dla uczczenia tej decyzji do świątyni wstawiona została Częstochowska Ikona Matki Bożej, wizerunek szczególnie czczony przez katolików polskich. W 1928 w podziemiach cerkwi urządzono drugą świątynię, kaplicę Męki Pańskiej, do której trafiła część uratowanego wyposażenia z rozebranego soboru św. Aleksandra Newskiego. Wcześniej, w 1925, rozpoczęty został generalny remont soboru. Z powodu braku pieniędzy musiał on zostać przerwany po wykonaniu jedynie prac w zewnętrznej części budynku. Dopiero w 1930 możliwe stało się podjęcie również prac renowacyjnych we wnętrzu, w szczególności czyszczenia fresków. Komisja remontowa na czele z biskupem Sawą (Sowietowem) nakazała również odnowienie ikonostasu św. Hioba Poczajowskiego i naprawę instalacji elektrycznej. 
W czasie II wojny światowej cerkiew nie poniosła większych strat. W 1939 wybuch bomby lotniczej w sąsiedztwie soboru wywołał niewielkie uszkodzenia dachu nawy bocznej. 
W sierpniu 1944 świątynia była miejscem koncentracji wysiedlanych przez Niemców na lewy brzeg Wisły mieszkańców Pragi.
Jesienią 1944, po ostrzelaniu Pragi przez Niemców, jeden z pocisków trafił w największą z kopuł, powodując zawalenie się jej dachu. Straty powstałe w tej sposób naprawiono tymczasowo w 1945. W latach 1952–1953 został przeprowadzony poważny remont. Od rozległego pożaru i w efekcie zniszczenia cerkwi uratowała ją w 1944 spontaniczna reakcja ludności Pragi. W 1944 Niemcy zażądali również oddania im dzwonów soboru z przeznaczeniem na pociski. Dzwony zostały pocięte przed zdjęciem, a następnie w częściach opuszczone na dół. Okazało się jednak, że Niemcy błędnie ocenili, z jakiego stopu wykonano dzwony, i że nie nadają się one do przetopienia. Zniszczone dzwony zostały zespawane i ustawione obok wejścia do soboru. Nowy dzwon zakupiono dla cerkwi w 1947, ze składek wiernych. Kilkakrotnie prośby kierowane przez proboszcza ks. Jana Kowalenkę do Ministerstwa Administracji Publicznej zaskutkowały przyznaniem w 1951 pięciu kolejnych dzwonów z magazynu w Gdańsku.
W PRL.
Natychmiast po wojnie duchowni soboru planowali dokonanie jego remontu. Uniemożliwił to jednak brak środków finansowych oraz spadek liczby parafian, co nie dawało szans na zorganizowanie skutecznej zbiórki dobrowolnych ofiar na ten cel. Dopiero w latach 1955–1957, w 90% z funduszy Konserwatora Miejskiego, Społecznego Funduszu Odbudowy miasta Warszawy i Funduszu Kościelnego, dokonano odnowienia schodów, otoczono sobór płytami chodnikowymi i wzniesiono nową bramę wjazdową. Nie podjęto natomiast – z braku środków – prac nad renowacją fresków, uszkodzonych przez wilgoć. W czasie trwania remontu parafia kilkakrotnie procesowała się z jego wykonawcami, gdyż w czasie prac konserwatorskich dochodziło do marnotrawienia zakupionych materiałów. 
Inicjatorem kolejnych prac remontowych był metropolita warszawski i całej Polski Stefan (Rudyk). Wybrany w 1966 Komitet Remontowy z ks. Atanazym Semeniukem na czele zwrócił się w roku następnym o dofinansowanie projektu ze środków publicznych. Władze PRL faktycznie przyznały na ten cel milion złotych, jednak wobec ogromu strat, jakie poniosło wnętrze soboru z braku regularnej konserwacji, Komitet poszukiwał również innych źródeł wsparcia, także za granicą. Zły stan fresków sprawił, że Komisja Artystyczno-Teologiczna, współpracująca z Komitetem, rozważała nawet wykonanie we wnętrzu zupełnie nowej dekoracji malarskiej. Znany jest niezrealizowany projekt tej dekoracji. Zakładał on pozostawienie z pierwotnego rozkładu fresków jedynie kompozycji "Ostatnia Wieczerza" w pomieszczeniu ołtarzowym. Obok niej miał znaleźć się wizerunek Chrystusa w ogrodzie Getsemani, zaś wyżej fresk "Oranta". Na ścianach bocznych soboru planowano wykonanie wizerunków Trzech Świętych Hierarchów, św. Stefana oraz patronów metropolitów warszawskich: świętych Jerzego, Dionizego, Tymoteusza i Makarego. Nad wejściem do soboru miała znaleźć się kompozycja ukazująca narodziny Chrystusa, zaś nad ikonostasem – Chrystus Zbawiciel. Projekt nie przedstawiał zagospodarowania całej powierzchni ścian soboru, pozostawiając niektóre ich partie do uznania artysty, zalecając im jednak wprowadzenie wizerunków wybranych świętych oraz scen ukazujących 12 wielkich świąt prawosławia. Zaproponowano również umieszczenie w przedsionku tablic informacyjnych nt. dziejów cerkwi. Komitet Remontowy rozpisał konkurs na realizację projektu, jednak inicjatywę tę zablokował Urząd Konserwatorski, nakazując – zamiast proponowanych zmian – dokładne odtworzenie wyglądu fresków z pierwszych lat istnienia soboru. Pracami kierowali Tadeusz Romanowski i Ryszard Bielecki, zaś przedstawicielem Kościoła nadzorującym prace był ihumen Sawa (Hrycuniak). W tym etapie remontu dokonano również wymiany instalacji elektrycznej oraz zainstalowano urządzenia nagłaśniające. W 1965 sobór znalazł się w rejestrze zabytków. W czasie prac w soborze nie odbywały się nabożeństwa. Wierni modlili się w dolnej kaplicy lub w prywatnej kaplicy metropolity warszawskiego pod wezwaniem św. Michała. 
W ramach drobniejszych prac we wnętrzu katedry Adam Stalony-Dobrzański wykonał nowy witraż ukazując spotkanie Chrystusa z Marią Magdaleną, zaś w 1980 po raz kolejny wymieniono pokrycie dachowe. Prawdopodobnie również w tym okresie ostatecznie usunięto z fasady zewnętrzną dekorację malarską, o której istnieniu wspominają jeszcze sprawozdania remontowe z 1968.
W III RP.
W 1996 nowy proboszcz, ks. Jan Sezonow, podjął gruntowną renowację dolnej kaplicy.
Nowe remonty zainicjował z kolei metropolita warszawski Sawa (Hrycuniak) po objęciu tej godności. Po 1998 dokonano wymiany podłogi katedry, zastąpiono drewniane okna PCV, wymieniono instalację elektryczną i schody wejściowe. W 1999 założono nowe zabezpieczenia przed gromadzeniem się wód gruntowych. Na początku XXI w. dokonano kolejnej renowacji fresków, które okazały się być w gorszym stanie, niż przypuszczano. W związku z tym niektóre elementy – np. słowa modlitwy Ojcze Nasz wypisane w bębnie głównej kopuły – musiały zostać zamalowane. Poprawiono również pozłotę kiotów i krzyży na kopułach. 
Od lat 90. XX w. przed ołtarzem św. Hioba Poczajowskiego odbywały się nabożeństwa warszawskiej prawosławnej parafii wojskowej. Od 2018 r. są one celebrowane w nowo otwartej cerkwi św. Jerzego Zwycięzcy.
Architektura.
Budynek powstał na planie krzyża greckiego, jest orientowany, nakryty czterospadowym dachem. Cerkiew posiada pięć cebulastych kopuł z krzyżami prawosławnymi, położonych na ośmiobocznych bębnach. Boczne bębny pełnią równocześnie funkcję dzwonnicy z dziesięcioma dzwonami odlanymi w Westfalii. Wszystkie okna w budynku są półkoliste, ozdobnie obramowane motywami kolumn oraz motywami roślinnymi. Ponadto bębny, poniżej poziomu dachu, zdobione są rzędami oślich łuków. Pierwotnie na zachodniej ścianie cerkwi, w tondzie, znajdowała się kompozycja Winogradowa przedstawiająca Chrystusa Pantokratora w otoczeniu świętych Cyryla i Metodego. Ten sam artysta namalował w tondzie na ścianie wschodniej Orantę ze świętymi Antonim i Teodozjuszem Pieczerskimi, na ścianie północnej wizerunek Bogurodzicy oparty na Kazańskiej Ikonie Matki Bożej, postacie męczennic św. Katarzyny i św. Aleksandry, zaś na południowej – świętych Heleny i Olgi. Wszystkie wymienione wizerunki uległy stopniowej degradacji i nie zachowały się do dnia dzisiejszego. 
Główne wejście do cerkwi zlokalizowano od zachodu i zamknięto półkolistym portykiem z podwójnymi półkolumnami położonymi na cokołach. Ponad portykiem wykuto biforalne okno z ozdobnym obramowaniem, poniżej którego znajdują się trzy puste już tonda. Cała fasada zachodnia powtarza kształt portyku. Wejście do dolnej cerkwi, położonej poniżej poziomu cerkwi głównej, znajduje się od strony południowej. Od wschodu cerkiew posiada absydę z rzędem półkolistych okien. W jej wnęce znajduje się wizerunek patronki cerkwi. 
Wnętrze.
Freski.
Jeszcze do końca XIX stulecia kontynuowane były prace nad dalszą dekoracją wnętrza świątyni. Zespół 27 fresków wykonał Siergiej Winogradow: wykonał on na sklepieniu wizerunki Bogurodzicy, Mojżesza, Eliasza, Dawida, Izaaka, ewangelistów oraz ozdobny zapis tekstu modlitwy "Ojcze nasz". Na ścianach bocznych cerkwi ten sam twórca namalował postacie Konstantyna Wielkiego oraz św. Włodzimierza, a także apostołów Jakuba, Filipa, Bartłomieja, Tomasza, Szymona i Judy Tadeusza, świętych Bazylego Wielkiego, Jana Chryzostoma, Mikołaja Cudotwórcy, Grzegorza Nowego Teologa, Sergiusza z Radoneża oraz świętych metropolitów moskiewskich Aleksego, Jonasza i Piotra. W pomieszczeniu ołtarzowym znalazł się fresk Wasiljewa "Ostatnia Wieczerza" oraz postać Boga Ojca tego samego malarza. Ponad drzwiami wejściowymi na stronie zewnętrznej zlokalizowany został fresk z wizerunkiem Matki Bożej wariantu „Znak”, zaś ponad oknami postacie św. Włodzimierza i św. Konstantyna Wielkiego. 
Rozmieszczenie wizerunków świętych miało oddawać ich znaczenie w historii zbawienia. Postacie proroków starotestamentowych, zgodnie z tradycją bizantyjską, znalazły się na wewnętrznej stronie głównego bębna, co miało wskazywać na ich pośrednictwo między ziemią a sferą niebiańską. Natomiast postacie świętych związanych z historią Rusi i Rosji miało przypominać o statusie prawosławia jako religii państwowej w tym kraju.
Ikonostasy.
Sześć tysięcy rubli kosztowała budowa trzyrzędowego ikonostasu, dla którego ikony (każda ponad dwumetrowej wysokości) napisał Bazyli Wasiliew. Centralnym punktem najniższego rzędu są ażurowe królewskie wrota, na których znalazły się ikony Zwiastowania i Ewangelistów. Po obydwu stronach wrót tradycyjnie rozmieszczone zostały postacie Chrystusa i Matki Bożej. Po lewej stronie carskich wrót znajdują się ikony proroka Elizeusza oraz św. Włodzimierza, po prawej – św. Stefana i Marii Magdaleny. Drugi rząd tworzą (od lewej do prawej) ikony Zaśnięcia Matki Bożej, Narodzenia Matki Bożej, Ostatniej Wieczerzy, Chrztu Pańskiego i Narodzenia Chrystusa. W rzędzie najwyższym znajduje się ikona Świętej Trójcy, Zmartwychwstania i Wniebowstąpienia Pańskiego. 
W 1892 w cerkwi pojawił się boczny ikonostas przed ołtarzem św. Hioba Poczajowskiego. Jest on dwurzędowy i zawiera wizerunki Chrystusa, Matki Bożej, archanioła Gabriela i św. Hioba Poczajowskiego w rzędzie dolnym oraz ikonę Ostatniej Wieczerzy w rzędzie górnym. Carskie wrota zawierają te same ikony, co wrota głównego ikonostasu. Według informacji z prasy prawosławnej końca XIX w. wydawanej w Warszawie, ikonostas ten znajdował się pierwotnie w cerkwi św. Tatiany Rzymianki. 
W 1926 po lewej stronie przed ikonostasem ustawiono kiot z Częstochowską Ikoną Matki Bożej. Było to wotum dziękczynne za ocalenie świątyni przez zburzeniem.
Inne elementy wyposażenia.
W cerkwi znajdowały się ponadto dwa piece kaflowe, które spełniały zadania związane z ogrzewaniem obiektu. Pierwotne plany zakładały instalację nowoczesnego i niespotykanego dotąd w cerkwiach oświetlenia gazowego, przeciwko czemu zaprotestował jednak arcybiskup Joannicjusz, żądając tradycyjnego wykorzystania woskowych świec. Jak argumentował arcybiskup, "Wosk rozmięka od ognia, co przypomina człowiekowi, by jego serce stawało się coraz miększe w świetle nauki Chrystusa". 
Oprócz ikon zlokalizowanych w ikonostasach, cerkiew posiadała również wizerunki świętych ustawione osobno w kiotach. Z okresu budowy świątyni pochodziły przedstawienia św. Aleksandra Newskiego i Wniebowstąpienia Pańskiego, które zlokalizowano po obydwu stronach głównego ikonostasu. Ikony te ufundowało w 1869 dowództwo wojsk okręgu warszawskiego jako dar dziękczynny za ocalenie życia cara Aleksandra II z kolejnego zamachu. W 1890 po prawej stronie ikonostasu znalazła się kopia Poczajowskiej Ikony Matki Bożej. Została ona przekazana dla cerkwi przez archimandrytę Makarego, mnicha z Góry Athos, zaś w 1915, w czasie bieżeństwa, wywieziona do Rosji. Obecny wizerunek jest kopią wykonaną w późniejszym okresie przez archimadrytę Paisjusza, zakonnika z ławry Poczajowskiej. Sobór posiada 15 łącznie wizerunków świętych umieszczonych w złoconych kiotach. Są to (wymieniając od ściany północnej) ikony św. Andrzeja, św. Aleksandry, św. Sergiusza z Radoneża, Chrystusa błogosławiącego dzieci, Wniebowstąpienia Pańskiego, św. Aleksandra Newskiego, św. Mikołaja, św. Serafina z Sarowa, Poczajowska Ikona Matki Bożej, św. Pantelejmona, św. Teodozjusza Czernihowskiego. Pod filarami soboru znajdują się natomiast ikony św. Stefana Arcydiakona, św. Antoniego Pieczerskiego, św. Elżbiety i św. Mitrofana. W XIX wieku, również w ławrze Poczajowskiej, powstały ponadto dwie chorągwie cerkiewne, przedstawiające odpowiednio Zmartwychwstanie Pańskie i patronkę cerkwi oraz Pokrowę i św. Hioba Poczajowskiego.
Kaplica dolna.
Kaplica Męki Pańskiej została urządzona w podziemiach świątyni w 1928. Wyglądała inaczej niż obecnie m.in. posiadała bardzo skromny ikonostas, nawy boczne były węższe, a ściany nie były ozdobione freskami. We wrześniu 1939 kaplica służyła okolicznym mieszkańcom jako schron przeciwlotniczy.
Obecny wygląd kaplica uzyskała w II połowie lat 90. XX wieku. W tym okresie Lidia i Sotiris Pantopulosowie wykonali w niej m.in. freski na suficie. Boczne ściany przysunięto bliżej fundamentów, zwiększając powierzchnię kaplicy i nadając jej formę krzyża. W prawej nawie umieszczono fragmenty mozaiki Wiktora Wasniecowa "Komunia Apostołów" pochodzące ze zburzonego w 1926 soboru św. Aleksandra Newskiego, które w 1985 parafia otrzymała od warszawskiego Muzeum Narodowego. Z mozaiki, stanowiącej dolną część tryptyku z absydy ołtarzowej soboru, zachowały się jedynie głowy Chrystusa i 12 apostołów. Po oczyszczeniu zostały wmontowane w specjalne ramy, tworzące półokrągłą galerię. 
W tylnej części kaplicy zlokalizowano symboliczną Golgotę. Przeprowadzono także prace przy ikonostasie, m.in. pozłocono ramy ikon i umieszczono między nimi elementy pociętej malachitowej kolumny z soboru na placu Saskim, przekazanej przez Muzeum Narodowe wraz z mozaikami.
Główną ikoną dolnej cerkwi jest kopia Iwerskiej Ikony Matki Bożej, podarowana w 1904 przez mnichów z Athos. Została ona tutaj przeniesiona z górnej cerkwi i ustawiona w ozdobnym kiocie po lewej stronie przed ikonostasem. Po drugiej stronie umieszczono ikonę patrona dolnej świątyni – św. Dionizego Areopagity, dar z 1933 dla metropolity Dionizego od duchowieństwa diecezji wołyńskiej.
Kaplica św. Michała Archanioła.
Nieopodal soboru, w Prawosławnym Domu Metropolitalnym (aleja „Solidarności” 52) mieści się kaplica pod wezwaniem św. Michała Archanioła, oddana do użytku w 1999. Kaplica znajduje się pod bezpośrednim zarządem metropolity (zwierzchnika) Polskiego Autokefalicznego Kościoła Prawosławnego.

</doc>
<doc id="524975" url="https://pl.wikipedia.org/wiki?curid=524975" title="Język ANSI C">
Język ANSI C

Język ANSI C (ang. "The C Programming Language") – książka o programowaniu w języku C, autorstwa Dennisa Ritchie, jednego z twórców języka, oraz Briana Kernighana. Często bywa używana jako podręcznik akademicki lub pomoc w indywidualnym kształceniu. Książka wywarła duży wpływ na rozwój informatyki, m.in. poprzez rozpowszechnienie określonego stylu formatowania kodu, oraz przyczyniła się do rozpowszechnienia języka C i systemów klasy Unix. Często bywa skrótowo nazywana K&amp;R, od pierwszych liter nazwisk autorów.
Pierwsze anglojęzyczne wydanie książki miało miejsce w roku 1978, nakładem wydawnictwa Prentice-Hall. Znalazł się w niej opis oryginalnego "dialektu" języka, stworzonego w AT&amp;T Bell Labs (bywa on niekiedy nazywany "K&amp;R C"). Polskie tłumaczenie pierwszego wydania ukazało się w roku 1987, nakładem Wydawnictwa Naukowo-Technicznego jako "Język C" (tłum. Danuta i Marek Kruszewscy). W żargonie informatyków pierwsze wydanie nazywane jest niekiedy "Old Testament" (Stary Testament).
Po ustaleniu przez Amerykański Instytut Standaryzacji standardu języka C autorzy opracowali drugie wydanie książki, wydane w roku 1988 jako "The C Programming Language Second Edition" nakładem wydawnictwa Prentice-Hall. Wydanie zawiera dodatki, streszczające standard ANSI C, opisujące bibliotekę standardową języka oraz podsumowujące zmiany pomiędzy wersjami. Polska edycja drugiego wydania książki ukazała się w roku 1994 nakładem Wydawnictwa Naukowo-Technicznego jako "Język ANSI C" (tłum. Danuta i Marek Kruszewscy). Drugie wydanie ochrzczono żargonowym mianem "New Testament" (Nowy Testament).
Książka jest zaliczana do klasycznych pozycji informatycznych i bardzo często jest chwalona ze względu na zwięzły, prosty styl oraz unikanie podawania zbędnych informacji. Została przetłumaczona na ponad 20 języków.

</doc>
<doc id="524976" url="https://pl.wikipedia.org/wiki?curid=524976" title="Drużynowe mistrzostwa świata juniorów w sporcie żużlowym">
Drużynowe mistrzostwa świata juniorów w sporcie żużlowym



</doc>
<doc id="524981" url="https://pl.wikipedia.org/wiki?curid=524981" title="The C Programming Language">
The C Programming Language



</doc>
<doc id="524983" url="https://pl.wikipedia.org/wiki?curid=524983" title="Frank Clarke">
Frank Clarke



</doc>
<doc id="524985" url="https://pl.wikipedia.org/wiki?curid=524985" title="Glochidium (zoologia)">
Glochidium (zoologia)

Glochidium – wyspecjalizowana larwa występująca u niektórych gatunków słodkowodnych małży, np. skójek czy szczeżui. Jest przystosowana do pasożytniczego trybu życia. Ma dwuklapową muszlę i nić czepną. Glochidium przyczepia się do skrzeli, skóry lub płetw ryb, zostaje otoczone tkanką żywiciela, tworzącą cystę i rozwija się w cyście. Glochidium wchłania pokarm z tkanek żywiciela dyfuzyjnie, za pomocą komórek zawiązka płaszcza. Po wykształceniu się w postać młodocianą glochidium wydostaje się z cysty.

</doc>
<doc id="524987" url="https://pl.wikipedia.org/wiki?curid=524987" title="Zagadnienie własne">
Zagadnienie własne



</doc>
<doc id="524988" url="https://pl.wikipedia.org/wiki?curid=524988" title="Andrzej Jankowski">
Andrzej Jankowski

Andrzej Jankowski (ur. 5 lutego 1967 w Olsztynie) – polski piłkarz występujący na pozycji pomocnika.
Jankowski swoją karierę rozpoczął w Stomilu Olsztyn. W klubie tym spędził prawie całą swoją karierę. Profesjonalne występy rozpoczął w 1986 roku. Reprezentował barwy olsztyńskiego klubu na szczeblach trzech klas rozgrywkowych. Zaznał smaku awansu do II ligi a następnie do ekstraklasy. W barwach Stomilu rozegrał 211 spotkań, strzelając w nich 16 bramek. W dorobku tym wyróżnić można 119 meczów I-ligowych oraz 6 goli strzelonych bramkarzom klubów ekstraklasy. W 1998 roku wyjechał do Belgii, gdzie grał w Royalu Racing Club Tournaisien. Po roku powrócił jeszcze do Stomilu, by po niedługim czasie ponownie wyemigrować do Belgii, tym razem do Royalu Francs Borains. Wiosną 2003 przeniósł się do Francji, gdzie znalazł zatrudnienie w CS Meaux. Klub ten reprezentował przez kolejne dwa lata, po czym wyjechał do Luksemburga. W 2006 rozpoczął roczną przygodę z FC Jeunesse Schieren, po czym przeniósł się do FC 72 Erpeldange.

</doc>
<doc id="524993" url="https://pl.wikipedia.org/wiki?curid=524993" title="Lillian Gish">
Lillian Gish

Lillian Diana Gish (ur. 14 października 1893 w Springfield, zm. 27 lutego 1993 w Nowym Jorku) – amerykańska aktorka filmowa, reżyserka i scenarzystka, gwiazda epoki kina niemego. W 1999 American Film Institute umieścił jej nazwisko na 17. miejscu w rankingu „największych aktorek wszech czasów” ("The 50 Greatest American Screen Legends").
Ojciec aktorki był alkoholikiem. Lillian od najmłodszych lat zmuszona była pracować w przemyśle rozrywkowym, by zarobić na utrzymanie.
W 1912 Lillian została odkryta przez najsłynniejszego ówczesnego reżysera D.W. Griffitha, który od razu powierzył jej rolę w swoim filmie "An Unseen Enemy". Dzięki roli Elsie Stoneman w głośnym filmie "Narodziny narodu" z 1915, będącym adaptacją powieści Thomasa Dixona, Griffith wykreował Gish na gwiazdę.
Do historii przeszła jej rola w "Męczennicy miłości" z 1920, gdzie podczas kręcenia zdjęć do filmu aktorka bez żadnych zabezpieczeń, w samej sukience, biegała po płynącej w kierunku wodospadu krze lodowej. Jeszcze w 1925 Gish miała podpisany kontrakt na 800 tys. dolarów z wytwórnią MGM. Za drugoplanową rolę w "Pojedynku w słońcu" z 1946 – w reżyserii Kinga Vidora – otrzymała w 1947 nominację do Oskara.
Po raz ostatni aktorka wystąpiła na srebrnym ekranie w filmie Lindsaya Andersona "Sierpniowe wieloryby" z 1987 (po 75 latach od debiutu filmowego – co stanowi niepobity rekord) u boku innej przedwojennej gwiazdy kina Bette Davis.
W ciągu swojej kariery wystąpiła w filmach takich znakomitości jak Victor Sjöström, King Vidor czy Charles Laughton. W 1969 opublikowała swoją autobiografię "Filmy, pan Griffith i ja".
Zmarła podczas snu 27 lutego 1993 w Nowym Jorku.
Jej młodszą siostrą była Dorothy Gish, również aktorka.

</doc>
<doc id="524994" url="https://pl.wikipedia.org/wiki?curid=524994" title="Syndologia">
Syndologia

Syndologia, też syndonologia ( – "syndon" – płótno, całun) – nauka zajmująca się badaniami Całunu Turyńskiego (uważanego przez tradycję chrześcijańską za płótno pogrzebowe Jezusa Chrystusa), której celem jest potwierdzenie lub zaprzeczenie jego autentyczności. Powstała na przełomie XIX i XX wieku, po wykonaniu pierwszego zdjęcia Całunu (autorstwa Secondo Pia) w 1898 r. Obejmuje wiele dyscyplin naukowych, między innymi: teologię biblijną, egzegezę biblijną, patrystykę, archeologię biblijną i ogólną, historię Kościoła, prawo hebrajskie i rzymskie, tekstylologię, antropologię, języki orientalne, numizmatykę, chemię, fizykę, medycynę sądową, anatomię, spektografię, optykę, biologię i paleografię.
Pierwsza syndologiczna konferencja naukowa odbyła się latem 1939 w Turynie. 
W 1950 roku w Turynie powstało Międzynarodowe Centrum Syndologii, organizujące kongresy naukowe poświęcone Całunowi. Centrum ma własne archiwum, bibliotekę i muzeum. Wydaje specjalistyczne pismo „Sindon”.
W gronie syndonologów znajduje się kilku Polaków. Jako pierwszy Całunem zainteresował się w latach 30. ubiegłego stulecia Stanisław Waliszewski, lekarz z Poznania. W 1981 roku z inicjatywy Jana Pawła II w Krakowie przy Polskim Towarzystwie Teologicznym powołano Studium Syndonologiczne.

</doc>
<doc id="524995" url="https://pl.wikipedia.org/wiki?curid=524995" title="Andrzej Jasiński (ur. 1973)">
Andrzej Jasiński (ur. 1973)

Andrzej Jasiński (ur. 12 września 1973 w Olsztynie) – polski piłkarz występujący na pozycji pomocnika.
Jasiński swoją karierę rozpoczął w Stomilu Olsztyn. W dużym stopniu przyczynił się do awansu tego klubu do ekstraklasy. W sezonie 1994/95 występując w olsztyńskim zespole, strzelił 6 bramek. W 1995 roku wyjechał do Szwecji, gdzie przez rok grał w Assyriska FF. Po powrocie do kraju grał przez krótki czas w Radomiaku Radom. W 1996 roku powrócił do Stomilu, gdzie w trakcie dwóch sezonów strzelił kolejne 5 goli. W sezonie 1998/1999 występował w innym olsztyńskim klubie, Warmii. Na wiosnę 2000 roku wyemigrował do Austrii. W kraju tym najpierw podjął się gry w FC Niederösterreich St. Pölten, a następnie w First Vienna FC 1894. W 2001 roku powrócił do ojczyzny, gdzie w krótkim czasie reprezentował barwy dwóch klubów: Jagiellonii Białystok oraz Arki Gdynia. W 2002 roku ponownie wyjechał z kraju, tym razem do Niemiec. Tam występował w Dresdner SC Fußball 98. Jesienią ponownie powrócił do Polski, kolejny raz zakładając koszulkę Stomilu. Karierę zakończył w 2003 roku, będąc wówczas zawodnikiem Warmii Olsztyn. Obecnie trenuje młodzież w klubie z jednej z niższych lig austriackich.

</doc>
<doc id="524996" url="https://pl.wikipedia.org/wiki?curid=524996" title="Produkt Krajowy Brutto">
Produkt Krajowy Brutto



</doc>
<doc id="524998" url="https://pl.wikipedia.org/wiki?curid=524998" title="Microsoft IIS">
Microsoft IIS



</doc>
<doc id="525003" url="https://pl.wikipedia.org/wiki?curid=525003" title="Bodhipatra">
Bodhipatra



</doc>
<doc id="525006" url="https://pl.wikipedia.org/wiki?curid=525006" title="Amir Pnueli">
Amir Pnueli

Amir Pnueli (ur. 22 kwietnia 1941 w Nahalal, Izrael, zm. 2 listopada 2009) - informatyk, laureat nagrody Turinga w 1996 za wprowadzenie logiki temporalnej do informatyki oraz znaczący wkład w weryfikację systemów i programów.

</doc>
<doc id="525010" url="https://pl.wikipedia.org/wiki?curid=525010" title="Legenda o Helgundzie i Walgierzu Wdałym">
Legenda o Helgundzie i Walgierzu Wdałym

Legenda o Helgundzie i Walgierzu Wdałym – legenda zapisana po łacinie pod koniec XIII wieku w Kronice wielkopolskiej. Zdaniem Gerarda Labudy oryginalny utwór, na którym oparł się autor "Kroniki", mógł powstać pod koniec XII wieku na dworze Henryka Sandomierskiego lub Kazimierza II Sprawiedliwego w Wiślicy.
Treść.
Walgierz Wdały (Walter Mocny), pan na Tyńcu, podczas pobytu na dworze króla Franków zakochał się w córce króla, pięknej Helgundzie, zakochanej w królewiczu alemańskim. Chcąc skłonić jej serce ku sobie, przez trzy kolejne noce śpiewał pod jej oknem piękną pieśń. Ostatecznie Helgunda wzgardziła królewiczem alemańskim i pokochała Walgierza. Wzgardzony królewicz udał się do swego kraju i urządził zasadzkę na przeprawie przez Ren. Walgierz i Helgunda po jakimś czasie uciekli z dworu frankijskiego. Rycerze alemańscy zażądali za możliwość przeprawy przez Ren tyle złota, ile ważyła Helgunda, a gdy Walgierz dał im, czego żądali, nadal wzbraniali się go puścić. Doszło potem do pojedynku pomiędzy Walgierzem a królewiczem alemańskim, w którym Walgierz zabił przeciwnika, po czym nie niepokojony już dotarł z Helgundą do Tyńca.
Po jego powrocie krewni skarżyli mu się na krzywdy doznane od Wisława Pięknego, syna Pompiliusza, pana Wiślicy. Walgierz pojmał go i wtrącił do lochu. Po jakimś czasie, zwyczajem rycerskim, wyruszył na wyprawę. Helgunda, nękana samotnością, namówiona przez służącą, której się poskarżyła, wypuściła więźnia z lochu. Urzeczona jego urodą, w objęciach Wisława szybko zapomniała o mężu. Z obawy przed jego zemstą, wraz z kochankiem uciekła do Wiślicy. Wkrótce potem Walgierz powrócił z wyprawy. Dowiedziawszy się od służby o niewierności żony, wpadł w wielki gniew i popędził do zamku Wisława. Tam jednak został ponownie oszukany przez żonę, która obiecując wydać mu Wisława, zaprosiła go do zamku, gdzie w zasadzce czekali rycerze Wisława. Walgierza zakuto w łańcuchy i uwięziono w klatce, z której co wieczór musiał obserwować miłosne uciechy Helgundy i Wisława.
Jedyną osoba, która okazała serce uwięzionemu, była bardzo brzydka siostra Wisława. Ta, uzyskawszy wcześniej od Walgierza obietnicę małżeństwa potwierdzoną przysięgą, potajemnie dostarczyła mu klucze do kajdan i miecz. Gdy znowu kochankowie cieszyli się sobą, Walgierz zrzucił łańcuchy, wyszedł z klatki i pozbawił oboje życia.
Analiza.
Utwór łączy wątki z rycerskiej tradycji zachodnioeuropejskiej z rodzimymi polskimi podaniami.
W IX wieku pojawiły się 2 wersje eposu o Walterze. Pierwotnie utwór opisywał ucieczkę Waltera i Helgundy z kraju Hunów i pojedynek w lesie waskońskim o wiezione przez zbiegów skarby króla Attyli. Późniejsze wersje eposu skupiły się na dalszych losach głównych bohaterów, przekształcając stopniowo topografię głównych wątków opowieści: punkt wyjścia przesunął się z Panonii do Saksonii, a jej kresem, którym początkowo była Akwitania, stał się Paryż.
Opowieść zawarta w "Kronice wielkopolskiej" z podstawowego tworzywa eposu zachowała imiona głównych bohaterów i motyw ich ucieczki. Jej kierunek został jednak odwrócony: Walgierz i Helgunda uciekają na wschód, z Paryża do Polski. Nowy jest również motyw zalotnika do ręki Helgundy. Z opowieści znikli Hunowie i dwór króla Attyli, pojawiły się zaś elementy charakterystyczne dla XII i XIII wiecznej poezji dworskiej: walka o miłość i uznanie kobiety. Bohater zdobywa względy oblubienicy śpiewając pod jej oknem. Pojedynek, który pierwotnie dotyczył broni i skarbów uwiezionych z dworu króla Hunów, stał się pojedynkiem o prawo do ręki Helgundy. Zupełnie nowy jest też motyw wiarołomnej żony.
Wersja eposu, która trafiła do Polski, połączona została z podaniami wiślickimi. Jedno z nich prawdopodobnie związane było z nagrobkiem nieznanej kobiety (być może był to pogański kamień kultowy), istniejącym ówcześnie w Wiślicy, drugie – z niepotwierdzoną historycznie postacią Wisława Pięknego.
Kontekst historyczny.
Kronikarz wyraźnie poświadcza, że rzecz dzieje się w czasach pogańskich. Po badaniach, zwłaszcza Gerarda Labudy, w nauce panuje przekonanie, że w opowieści tej nie występują realne ślady wydarzeń historycznych z czasów pogańskich. Uwaga kronikarza stanowi kamuflaż dla związania zachodnioeuropejskiej opowieści rycerskiej z ziemiami polskimi. Imię Wisław nie występowało w ówczesnej Polsce, było natomiast znane na Połabszczyźnie (nosił je przed połową XIII wieku jeden z biskupów krakowskich, wywodzący się z Pomorza Zachodniego). Stanowi ono skróconą wersję imienia Witosław lub Wyszesław. Wydaje się, że kronikarz wielkopolski utworzył je od nazwy Wiślicy, która w tym czasie przeżywała okres świetności. Pochodzenie Wisława od Pompilusza/Popiela stanowi ozdobnik literacki. Popiel, o ile w ogóle istniał, nigdy bowiem nie władał w Małopolsce. Imiona Waltera i Helgundy zostały zapożyczone z opowieści źródłowej.
Nie można wykluczać, że w legendzie przetrwały dalekie echa wydarzeń sprzed 400–500 lat, konfliktu pomiędzy władcą Wiślan a jakimś niepokornym naczelnikiem niższej rangi, być może rzeczywiście rezydującym w Tyńcu. Niewątpliwie Wiślica nie była wówczas grodem, a ośrodkiem kształtującego się „państwa” Wiślan był raczej Kraków albo potężny gród w Stradowie. W piśmiennictwie średniowiecznym często jednak spotyka się tego typu przeniesienia miejsca zdarzeń. Kazimierz Ślaski w imieniu Wisława widzi echo dawnych rządów nad Wiślanami księcia Wysza, który uległ Świętopełkowi morawskiemu (871–894) i wraz z całym swym rodem migrował na Bałkany, gdzie objął władzę nad Zahumlem.

</doc>
<doc id="525019" url="https://pl.wikipedia.org/wiki?curid=525019" title="Tiziano Ferro">
Tiziano Ferro

Tiziano Ferro (ur. 21 lutego 1980 w Latinie) – włoski piosenkarz.
Na całym świecie sprzedano ponad siedem milionów egzemplarzy jego albumów.
Życiorys.
Kariera zawodowa.
W dzieciństwie przez siedem lat uczył się gry na gitarze, przez dwa lata gry na fortepianie, a przez rok na perkusji. W 1996 zaczął występować w lokalnym chórze gospel, gdzie doskonalił umiejętności wokalne i dzięki któremu zainteresował się muzyką soul. W latach 1997–1998 brał udział w eliminacjach do Festiwalu Piosenki Włoskiej w San Remo; za pierwszym razem nie przeszedł do kolejnego etapu, a za drugim podejściem uplasował się w gronie dwunastu finalistów. W 1998 nawiązał współpracę z producentami Mary Majonchi i Alberto Kalemo.
W 2001 podpisał kontrakt z wytwórnią EMI Music Italy, pod której szyldem wydał w czerwcu swój debiutancki singel, „Perdono”, który stał się przebojem w kraju. Singiel umieścił na swym debiutanckim albumie studyjnym pt. "Rosso relativo", który zapewnił mu ogólnoświatową popularność. Płyta ukazała się w 42 krajach. Utwór „Perdono” doczekał się także wersji hiszpańskiej i francuskiej. W 2003 wydał album pt. "111 Centoundici", a w 2006 – album pt. "Nessuno è solo", dostępny także w hiszpańskojęzycznej wersji jako "Nadie está solo". W listopadzie 2008 wydał czwarty album pt. "Alla mia età", który był promowany przez tytułowy singiel. W 2009 płyta uzyskała nagrodę Wind Music. Również w 2009 wspólnie z Anahí i Dulce Maríą nagrał utwór „El regalo mas grande”, a także solowo zrealizował nagranie włoskojęzycznej wersji piosenki Mary J. Blige „Each Tear”, która znalazła się na włoskim wydaniu płyty artystki pt. "Stronger with Each Tear".
W październiku 2011 wydał singiel „La differenza tra me e te”, którym zapowiadał piąty album studyjny. Album pt. "L’amore è una cosa semplice" (w Hiszpanii pt. "El amor es una cosa simple") ukazał się 28 listopada i przez pięć tygodni pozostawał na pierwszym miejscu włoskiej listy bestsellerów. Pozostałymi singlami promującymi krążek były utwory: „L’ultima notte al mondo”, „Hai delle isole negli occhi”, „L’amore è una cosa semplice”, „Per dirti ciao!”, „Troppo buono”, „L’amore è una cosa semplice” i „La fine”. Wszystkie zdobyły certyfikaty co najmniej złotej płyty za sprzedaż we Włoszech. Sam album zdobył status ośmiokrotnej platyny i został najlepiej sprzedającą się płytą 2012 w kraju. Wiosną i latem 2012 odbył międzynarodową trasę koncertową, w ramach której zagrał m.in. na Stadionie Olimpijskim w Rzymie przed 50-tysięczną publicznością. W 2013 nagrał dwie piosenki („Killer”, „Sei sola”) dla raperki Baby K oraz napisał cztery single z debiutanckiego albumu Alessandry Amoroso pt. "Amore puro". W listopadzie 2014 wydał pierwszy album kompilacyjny pt. "TZN – The Best of Tiziano Ferro", na którym umieścił swoje największe przeboje i nowe utwory, w tym single „Senza scappare mai più” i „Incanto”, które dotarły do pierwszej piątki listy przebojów we Włoszech oraz zdobyły status platynowej płyty. Płyta przez sześć tygodni z rzędu okupowała szczyt zestawienia włoskich bestsellerów i zdobyła status siedmiokrotnej platyny. Również w 2014 wystąpił na Festiwalu Piosenki Włoskiej w San Remo.
Latem 2015 wyruszył w ogólnowłoską trasę koncertową. W listopadzie wydał reedycję albumu "TZN – The Best of Tiziano Ferro", którą wzbogacił o płytę DVD zawierającą materiał zarejestrowany podczas koncertów na stadionach w San Siro stadium w Mediolanie oraz na Stadionie Olimpijskim w Rzymie. W tym samym miesiącu zagrał europejską trasę koncertową promującą składankę. 2 grudnia 2016 wydał szósty album studyjny pt. "Il mestiere della vita". Płytę promował singlem „Potremmo ritornare”, który zadebiutował na pierwszym miejscu włoskiej listy przebojów. 7 lutego 2017 wystąpił podczas Festiwalu Piosenki Włoskiej w San Remo.
Życie prywatne.
5 października 2010 ujawnił się jako gej na łamach czasopisma „Vanity Fair”. Według komentarza dziennika „La Repubblica”, coming out wokalisty był pierwszym tego typu wyznaniem wśród gwiazd muzyki pop we Włoszech.
W 2019 wyszedł za Victora Allena, starszego o 15 lat Amerykanina, który pracował jako konsultant w wytwórni Warner Bros..

</doc>
<doc id="525033" url="https://pl.wikipedia.org/wiki?curid=525033" title="Gaude Mater Polonia">
Gaude Mater Polonia

Gaude Mater Polonia ("Raduj się, matko Polsko") – polski średniowieczny hymn ku czci św. Stanisława ze Szczepanowa skomponowany do słów Wincentego z Kielczy; jeden z najstarszych religijnych utworów liryki polsko-łacińskiej.
W tłumaczeniu na język polski tytuł brzmi "Raduj się, Matko Polsko". Utwór, którego najstarszy zapis zachował się w Antyfonarzu kieleckim z 1372 roku, został napisany przez Wincentego z Kielczy. Zwykło się przyjmować, że utwór powstał w 1253 roku na kanonizację biskupa Stanisława ze Szczepanowa, jako część oficjum rymowanego o św. Stanisławie – "Historia gloriosissimi Stanislai". Zgodnie z tą hipotezą, po raz pierwszy pieśń została wykonana w Krakowie podczas uroczystości kanonizacyjnych w 1254 roku, 8 maja.
Na podstawie m.in. zapożyczonych sekwencji, część badaczy wskazuje jednak, że "terminus post quem" powstania można ustalić na 1257 r. Wskazywanym miejscem powstania jest Klasztor Dominikanów w Raciborzu, w czasie, gdy Wincenty z Kielczy był jego przeorem.
Śpiewało ją rycerstwo polskie po odniesionym zwycięstwie. Później pieśń towarzyszyła uroczystościom narodowym. Pierwsza zwrotka, w czterogłosowym opracowaniu Teofila Klonowskiego, jest obecnie śpiewana w czasie inauguracji roku akademickiego, zamiennie z pieśnią "Gaudeamus igitur". Najczęściej śpiewa się zwrotki pierwszą i dziesiątą ("Ergo felix Cracovia...").
Początkowe zwrotki pieśni w przekładzie Leopolda Staffa:
Gaude mater PoloniaO ciesz się, Matko-Polsko

</doc>
<doc id="525036" url="https://pl.wikipedia.org/wiki?curid=525036" title="Andrzej Walicki">
Andrzej Walicki

Andrzej Walicki (ur. 15 maja 1930 w Warszawie, zm. 20 sierpnia 2020 tamże) – polski historyk idei i filozofii, profesor nauk humanistycznych, członek Polskiej Akademii Nauk, profesor Instytutu Filozofii i Socjologii Polskiej Akademii Nauk, Australijskiego Uniwersytetu Narodowego w Canberze oraz Uniwersytetu Notre Dame.
W latach 60. XX wieku związany z tzw. warszawską szkołą historii idei. Eseista, autor kilkudziesięciu książek dotyczących m.in. myśli rosyjskiej, polskiej filozofii narodowej, historii marksizmu i liberalizmu. W 1998 laureat Nagrody Balzana, w 2003 finalista Nagrody Literackiej „Nike” za książkę "Rosja, katolicyzm i sprawa Polska".
Życiorys.
Urodził się jako syn historyka sztuki Michała Walickiego i pedagog społecznej Anny Chmielewskiej.
W 1947 uczęszczał do VI Liceum Ogólnokształcącego im. Tadeusza Reytana w Warszawie.
Początkowo studiował na Uniwersytecie Łódzkim, będąc uczniem m.in. Sergiusza Hessena i Tadeusza Kotarbińskiego. Studiował rusycystykę w apogeum stalinizmu, na wydziale szczególnie silnie zsowietyzowanym. Magisterium obronił w 1953 na Uniwersytecie Warszawskim. Znajomość z Hessenem oraz odwilż gomułkowska pobudziły Andrzeja Walickiego do badań nad Rosją. Doktoryzował się w 1957, a habilitację uzyskał w 1964 w Instytucie Filozofii PAN. Tytuł profesora otrzymał w 1972.
W latach 50. związany był z Uniwersytetem Warszawskim. Następnie pracował w Instytucie Filozofii i Socjologii PAN – początkowo na stanowisku adiunkta, a później docenta (od 1964) i profesora (od 1972). W latach 1981–1986 był wykładowcą Australijskiego Uniwersytetu Narodowego w Canberze. W 1986 został zatrudniony na Uniwersytecie Notre Dame (USA). W 1999 został jego emerytowanym profesorem. Jako profesor wizytujący wykładał m.in. na Uniwersytecie Stanforda (1976).
Był autorem prac z zakresu filozofii społeczno-politycznej, tłumaczonych na szereg języków, badaczem , polskiej filozofii narodowej, historii marksizmu i myśli liberalnej. Jego zainteresowania naukowe obejmowały m.in. totalitaryzm, komunizm, liberalizm, patriotyzm, nacjonalizm, mesjanizm oraz inteligencję. Tekst "Trzy patriotyzmy" powstał pod wpływem fascynacji Romanem Dmowskim i zarysował trzy modele patriotyzmu – trzy polskie tradycje, które realnie kształtują w ocenie autora polskie postawy. Był jedną z osób tworzących tzw. warszawską szkołę historii idei, obok m.in. Leszka Kołakowskiego, Bronisława Baczki czy Jerzego Szackiego. Został członkiem Komitetu Nauk Historycznych PAN oraz Towarzystwa Naukowego Warszawskiego.
Zmarł w sierpniu 2020. Został pochowany na cmentarzu prawosławnym na Woli (sektor 71, nr rzędu 11, nr grobu 8).
Jego żoną była Joanna Schiller-Walicka.
Nagrody i wyróżnienia.
W 1998 otrzymał Nagrodę im. Eugenia Balzana za wkład w badanie dziejów myśli rosyjskiej i polskiej. W 2001 otrzymał tytuł doktora honoris causa Uniwersytetu Łódzkiego. W 2005, "za wybitne zasługi dla nauki polskiej", został odznaczony przez prezydenta Aleksandra Kwaśniewskiego Krzyżem Wielkim Orderu Odrodzenia Polski. W 2015 otrzymał Nagrodę Specjalną Ministra Kultury i Dziedzictwa Narodowego. Za publikację pt. "Rosja, katolicyzm i sprawa Polska" został nominowany do Nagrody Literackiej Nike 2003 (znalazł się w finałowej „siódemce”).
Spuścizna i odbiór.
Większość z jego kilkudziesięciu publikacji książkowych zostało udostępnionych w całości online w serwisie Polona.

</doc>
<doc id="525040" url="https://pl.wikipedia.org/wiki?curid=525040" title="Leszek Skrzydło">
Leszek Skrzydło

Leszek Skrzydło (ur. 31 października 1931 we Frampolu, zm. 11 grudnia 2011 w Łodzi) – polski dziennikarz, podróżnik, reżyser filmów dokumentalnych i oświatowych.
Życiorys.
Związany z Łodzią od 1950 roku, rozpoczął wtedy studia w Łódzkiej Szkole Filmowej. W 1955 zaczął pracować w Wytwórni Filmów Oświatowych. Współtwórca Studenckiego Teatru Satyry „Pstrąg”. W latach 1994–1997 zrealizował dla Telewizji Polskiej serial "Rody fabrykanckie".

</doc>
<doc id="525042" url="https://pl.wikipedia.org/wiki?curid=525042" title="Pieluszka">
Pieluszka

Pieluszka, pielucha – kawałek chłonnego materiału, absorbujący mocz noworodka, niemowlęcia i małego dziecka, a także osób chorych, które samodzielnie nie kontrolują potrzeb fizjologicznych. Obecnie w Polsce najczęściej stosowane są pieluszki jednorazowe potocznie nazywane, od marki jednego z producentów, pampersami.
Pieluszki jednorazowe.
Pieluchy jednorazowego użytku (określane jako "pampersy") produkowane przemysłowo pojawiły się w połowie XX wieku. Początkowo były one w postaci otoczonego celulozową osłoną chłonnego wkładu z waty celulozowej lub bawełnianej. Później konstrukcja pieluszek była udoskonalana, dodano mocujące przylepce oraz rzepy. Wkład chłonny został zastąpiony bardziej wydajnym wkładem wiążącym mocz do postaci żelu. 
Obecnie na rynku oprócz tradycyjnych pieluch dostępne są również wersje „ekologiczne”, różniące się między innymi rodzajem zastosowanego materiału chłonnego, bezchlorową techniką bielenia czy brakiem dodatków zapachowych. 
Pieluszki wielorazowe.
Dawnej stosowano wyłącznie pieluchy nadające się do prania i kolejnego użycia. Dawne pieluszki były kawałkiem tkaniny umieszczonym między nóżkami dziecka, przytwierdzonym zazwyczaj drugą pieluchą, specyficznie zawiązywaną. Pod koniec XX wieku na pieluchy stosowano najczęściej tetrę lub flanelę. W celu zabezpieczenia przed przemoczeniem ubranka dziecka na pieluchę materiałową zakładano często majteczki wykonane z ceraty. 
Takie pieluchy były stosowane też według wskazań ortopedów do tzw. pieluchowania dziecka z podejrzeniem zwichnięcia stawu biodrowego. Pielucha była w tym celu złożona szeroko, tak by rozstaw nóżek pozostawał dość duży. 
Pieluchomajtki dla dorosłych.
Na rynku występują pieluchomajtki skierowane dla osób dorosłych, które mają problemy z trzymaniem moczu. Problem z przejściowym nietrzymaniem moczu może dotyczyć nawet co trzeciego chorego. Stan taki może się rozwinąć poprzez np. zakażenie układu moczowego, przyjmowanie określonych leków, hiperkalcemie, hiperglikemie, depresje. 
Wyróżnić tutaj możemy trzy typy choroby:
Rozwiązaniem zalecanym przez lekarze jest stosowanie specjalistycznych wkładów anatomicznych czy pieluchomajtek dla dorosłych.
Wyróżnić tutaj możemy podział na trzy rodzaje:

</doc>
<doc id="525047" url="https://pl.wikipedia.org/wiki?curid=525047" title="Puchar Austrii">
Puchar Austrii



</doc>
<doc id="525048" url="https://pl.wikipedia.org/wiki?curid=525048" title="Pielucha">
Pielucha



</doc>
<doc id="525052" url="https://pl.wikipedia.org/wiki?curid=525052" title="Cumana">
Cumana



</doc>
<doc id="525053" url="https://pl.wikipedia.org/wiki?curid=525053" title="Międzynarodowa Federacja Orientacji Sportowej">
Międzynarodowa Federacja Orientacji Sportowej

Międzynarodowa Federacja Orientacji Sportowej (ang. "International Orienteering Federation", "IOF") – międzynarodowa organizacja zrzeszająca narodowe związki sportów na orientację (w Polsce jest to Polski Związek Orientacji Sportowej – PZOS). Siedziba IOF znajduje się w Helsinkach, Finlandia.
Zgodnie ze statutem federacji, jej obszarem działania są następujące dyscypliny orientacji sportowej:
Do zadań federacji należy opracowywanie międzynarodowych zasad i standardów dla poszczególnych dyscyplin orientacji sportowej w ramach poszczególnych komisji. Do jej kompetencji należy także wybór przez jej członków miejsc rozgrywania międzynarodowych zawodów, m.in. mistrzostw świata w biegu na orientację.
IOF powstał 1961 roku na konferencji dziesięciu państw w Kopenhadze, Dania. Założycielami tej organizacji byli: Bułgaria, Czechosłowacja, Dania, Finlandia, Norwegia, Niemiecka Republika Demokratyczna, Republika Federalna Niemiec, Szwajcaria, Szwecja i Węgry.
Struktura.
IOF posiada 12 członków, w tym: prezydenta, wiceprezydenta seniora oraz dwóch wiceprezydentów.
Na co dzień pracami IOF-u kieruje sekretarz oraz asystent sekretarza.
Opracowywaniem zasad i standardów w IOF zajmują się poszczególne komisje:
Publikacje.
Na temat bieżących informacji wydawany jest w wersji elektronicznej "O-zine".
Do ważnych publikacji można zaliczyć: 
Państwa członkowskie.
Według stanu na maj 2011, IOF zrzesza 73 państw członkowskich. Do momentu zebrania się XXV Zgromadzenia Ogólnego IOF istniał podział na „pełnoprawnych członków” ("full member") oraz „członków stowarzyszonych” ("associate member"), jednak ten podział zniesiono i wprowadzono wyłącznie status „członka”, a dotychczasowi członkowie stowarzyszeni otrzymali status „członka tymczasowego” ("provisional member"). Członkowie tymczasowi są pozbawieni możliwości głosowania podczas Zgromadzeń Ogólnych IOF oraz nie mogą nominować kandydatów do Rady IOF ("IOF Council"), natomiast zyskali prawo do uczestnictwa we wszystkich zawodach IOF-u, w tym w mistrzostwach świata w biegu na orientację. Według takiego podziału 52 państw to pełnoprawni członkowie, a 21 państw to członkowie tymczasowi.
Na poszczególnych kontynentach jest następująca liczba członków: 35 z Europy, 18 z Azji, 14 z Ameryki, 4 z Afryki i 2 z Australii i Oceanii. 

</doc>
<doc id="525054" url="https://pl.wikipedia.org/wiki?curid=525054" title="IOF">
IOF



</doc>
<doc id="525055" url="https://pl.wikipedia.org/wiki?curid=525055" title="Lista skrótów nazwisk botaników">
Lista skrótów nazwisk botaników



</doc>
<doc id="525057" url="https://pl.wikipedia.org/wiki?curid=525057" title="Wasyl Stefanyk">
Wasyl Stefanyk

Wasyl Stefanyk, ukr. Василь Стефаник (ur. 14 maja 1871 we wsi Rusów w powiecie śniatyńskim, zm. 7 grudnia 1936 tamże) – ukraiński poeta, polityk, zięć Kyryła Hamoraka, posła do parlamentu.
Życiorys.
Urodził się w bogatej rodzinie chłopskiej. Po ukończeniu szkoły podstawowej w Śniatyniu w 1883 wstąpił do c. k. gimnazjum w Kołomyi z polskim językiem wykładowym, gdzie ze względu na pochodzenie społeczne był dyskryminowany przez nauczycieli i uczniów. W okresie gimnazjalnym narodziła się przyjaźń Stefanyka z Łesiem Martowyczem. Obaj byli członkami tajnego kółka uczniowskiego, którego celem była obrona interesów ukraińskich i krzewienie oświaty wśród ludu. Za oświatową propagandę członków kółka, a wśród nich Stefanyka i Martowicza, usunięto z kołomyjskiego gimnazjum. Obaj dostali się do siódmej klasy gimnazjum w Drohobyczu. Tu Stefanyk po raz pierwszy spotkał Iwana Frankę, z którym potem utrzymywał przyjacielskie stosunki i którego najwięcej cenił spośród pisarzy ukraińskich. Po ukończeniu gimnazjum Stefanyk wstąpił na uniwersytet w Krakowie, aby studiować medycynę. W latach akademickich Stefanyk brał udział w życiu społecznym, jeździł po wsiach, agitując za chłopskimi kandydatami do parlamentu.
Początki twórczości.
W latach 1896–1897 Stefanyk zaczynał tworzyć swoje „obrazki” liryczne, nie drukował ich jednak, chcąc – jak stwierdzał w swych listach – "wydostać się z lasu różnych literackich kierunków, które teraz opadły mię na rozdrożu i ciągną każdy w swoją stronę". Od białych wierszy młody pisarz przechodził stopniowo do realistycznych szkiców z życia chłopskiego, które prezentowały nędzę, trudną sytuację ekonomiczną, polityczny stan chłopów wschodniej Galicji. Pierwsze nowele ogłosił Stefanyk w roku 1897 w bukowińskiej gazecie „Pracia” wydawanej w Czerniowcach, a pierwszy zbiór jego nowel pt. "Synia knyżeczka" ukazał się w roku 1899. Następnie wyszły drukiem zbiory opowiadań: "Kaminnyj chrest" (1900), "Doroha" (1901) oraz wybór nowel: "Moje słowo" (1905). Pozycje te prawie wyczerpują twórczość pisarza z okresu 1897–1902. Kiedy jego utwory zaczęły zyskiwać rozgłos i wychodzić w przekładach na język rosyjski, czeski i polski, ten artysta pióra zamilkł do roku 1916.
Działalność polityczna. I wojna światowa.
W roku 1903 Stefanyk po raz pierwszy wyjechał na Wielką Ukrainę na uroczystość odsłonięcia pomnika Iwana Kotlarewskiego. W czasie pobytu w Kijowie i Połtawie poznał najwybitniejszych ukraińskich pisarzy: Mychajła Kociubyńskiego, Łesię Ukrainkę, Mychajłę Staryckiego i innych. W latach 1908-1918 był Stefanyk posłem do parlamentu austriackiego. I wojna światowa zastała pisarza w rodzinnym Rusowie. Pod wrażeniem przeżyć wojennych Stefanyk znowu zaczął pisać: w roku 1916 powstawał nowela "Ditocza pryhoda". Odtąd, aż do śmierci, artysta nie porzucił pracy literackiej. W 1926 ukazał się zbiór nowel powojennych – "Zemla". Nazwisko Stefanyka zdobywało popularność w ukraińskim społeczeństwie. Rząd USRR przyznał pisarzowi dożywotnią rentę.
Powstałe w znacznej mierze w Krakowie nowele Wasyla Stefanyka, które tłumaczyli na język polski, analizowali i popularyzowali krakowscy pisarze, krytycy, badacze i wydawcy, np. w „Życiu”, „Czasie Krakowskim” czy „Świecie Słowiańskim”, zajmują centralne miejsce w dziejach polsko-ukraińskich stosunków literackich końca XIX i początku XX wieku. Liczba tłumaczeń utworów Wasyla Stefanyka na język polski w latach 1899-1951 przekracza sto pozycji. Tłumaczami Stefanyka byli m.in.: Wacław Moraczewski ("Szkoda", "Osiń"), Henryk Folg ("Weczirnia hodyna"), Michał Moczulski ("Kłenowi łystky"). Szczególne miejsce zajmuje Władysław Orkan. Dzięki zetknięciu się z życiem literackim Ukraińców we Lwowie zaprzyjaźnił się z kilkoma twórcami literatury ukraińskiej – Bohdanem Łepkim, Wasylem Stefanykiem, Sydorem Twerdochlibem. Tłumaczył utwory pisarzy ukraińskich, w tym także nowele Stefanyka – m.in. Palij, wydrukowaną w 1901 roku w warszawskim „Głosie” oraz "Kłenowi łystky" i "Kaminnyj chrest", które ukazały się w wychodzącym we Lwowie piśmie „Tydzień”. Tłumacząc na język polski utwory współczesnych poetów ukraińskich, wraz z przedstawicielami inteligencji ukraińskiej Bohdanem Łepkim, Wołodymyrem Jaroszem, Sydorem Twerdochlibem wydał Orkan dwa szczególnie ważne zbiory utworów pisarzy ukraińskich w przekładach na język polski – "Młoda Ukraina" (1908) i "Antologia współczesnych poetów ukraińskich" (1910).

</doc>
<doc id="525060" url="https://pl.wikipedia.org/wiki?curid=525060" title="Day of Defeat">
Day of Defeat

Day of Defeat – wieloosobowa gra komputerowa z gatunku first-person shooter, wyprodukowana przez Valve Software i wydana w 2003 przez Activision oraz Valve Software (wersja Steam). Jest to modyfikacja gry "Half-Life".
Rozgrywka.
Gracz wybiera najpierw drużynę spośród trzech nacji: (Niemcy, Amerykanie lub Brytyjczycy), a następnie unikalną klasę, która określa model postaci i jego bronie. Na wszystkich mapach rozgrywane są potyczki albo Amerykanów z Niemcami, albo Niemców z Brytyjczykami. Na żadnej mapie wojska Brytyjskie i Amerykańskie nie spotykają się. Gracz może wybierać spośród kilku klas żołnierzy; w zależności od wyboru otrzymuje karabin, pistolet maszynowy, karabin wyborowy, karabin maszynowy lub granatnik.
Obie drużyny zaczynają grę w określonych miejscach, tzw. spawnach, które najczęściej znajdują się na przeciwległych końcach mapy. Runda kończy się wygraną tej drużyny, która jako pierwsza wypełni cele gry. Zabici gracze muszą odczekać kilkanaście sekund, a następnie pojawiają się jako posiłki (reinforcements) w spawnach. Posiłki nadchodzą falami co około 10–20 sekund.
Gra kończy się po upływie określonego limitu czasu, a drużyna, która zdobyła najwięcej celów, bez względu na liczbę zabitych i ofiar, wygrywa. Po zakończeniu następuje pauza, pojawia się ogólna tabela wyników i po kilku sekundach gra zaczyna się od nowa, zwykle na innej mapie.
"Day of Defeat" posiada trzy tryby rozgrywki, polegające odpowiednio na zdobycie wszystkich flag, zniszczeniu określonych celów i przechwyceniu określonych celów.
Historia.
Wersję beta 1.0 "Day of Defeat" wydano 12 stycznia 2001. Początkowo był to mod, tworzony przez grupę pasjonatów. Jego twórcy zostali niebawem zatrudnieni w firmie Valve i wyprodukowali grę, której wersja 1.0 została wydana przez firmę Activision na początku maja 2003. W listopadzie 2003, jako wersja 1.1, "Day of Defeat" ukazał się na platformie Steam. Kolejna wersja gry, "" na świecie ukazała się 26 września 2005, zaś w Polsce 24 lutego 2006.

</doc>
<doc id="525068" url="https://pl.wikipedia.org/wiki?curid=525068" title="Computer Entertainment Rating Organization">
Computer Entertainment Rating Organization

, CERO – organizacja zajmująca się ocenianiem gier komputerowych i oprogramowania w Japonii. System uruchomiony został w czerwcu 2002 jako część Computer Entertainment Supplier’s Association. Używał wtedy oznaczeń Entertainment Software Rating Board.
Oceny.
System oceniania obowiązujący od 1 marca 2006:
Ikony zawartości.
W kwietniu 2004 roku CERO zdefiniowało następujące klasyfikatory zawartości:

</doc>
<doc id="525070" url="https://pl.wikipedia.org/wiki?curid=525070" title="CERO">
CERO



</doc>
<doc id="525072" url="https://pl.wikipedia.org/wiki?curid=525072" title="Nampula">
Nampula

Nampula – miasto w północnym Mozambiku, ośrodek administracyjny prowincji Nampula, przy linii kolejowej z Malawi do miasta Mozambik. Według spisu z 2017 roku jest trzecim co do wielkości miastem w kraju z 663,2 tys. mieszkańcami. 
W mieście rozwinął się przemysł spożywczy, tytoniowy, włókienniczy oraz meblarski.

</doc>
<doc id="525073" url="https://pl.wikipedia.org/wiki?curid=525073" title="Quelimane">
Quelimane

Quelimane – miasto w środkowym Mozambiku, ośrodek administracyjny prowincji Zambezia, nad Kanałem Mozambickim. Według spisu z 2017 roku liczy 246,9 tys. mieszkańców. 
W mieście rozwinął się przemysł spożywczy, włókienniczy oraz drzewny.

</doc>
<doc id="525075" url="https://pl.wikipedia.org/wiki?curid=525075" title="Tete (miasto)">
Tete (miasto)

Tete – miasto w środkowym Mozambiku, ośrodek administracyjny prowincji Tete, port nad rzeką Zambezi. Według spisu z 2017 roku, miejscowość liczy 307,3 tys. mieszkańców.
W mieście rozwinął się przemysł spożywczy, metalowy, hutniczy oraz cementowy.

</doc>
<doc id="525077" url="https://pl.wikipedia.org/wiki?curid=525077" title="Mozambik (wyspa)">
Mozambik (wyspa)

Mozambik (port. "Ilha de Moçambique") – wyspa koralowa na Kanale Mozambickim (Ocean Indyjski) u wybrzeży kontynentu afrykańskiego, należąca do Republiki Mozambiku. Jej powierzchnia wynosi 1,5 km². Całą wyspę zajmuje miasto Mozambik (port. "Moçambique"), zamieszkane przez 42,2 tys. osób.
Wyspa Mozambik oddzielona jest od stałego lądu szeroką na kilka kilometrów cieśniną, ponad którą przerzucono most. Na moście odbywa się ruch samochodowy, droga ta zamknięta jest jednak dla ciężarówek i autobusów.
Historia.
W czasach przedkolonialnych wyspa była posterunkiem handlowym dla suahilijskich kupców z Zanzibaru i uczestniczyła przez to w afrykańsko-azjatyckiej wymianie towarów.
Pierwszym Europejczykiem, który dotarł na wyspę, był w 1498 roku Vasco da Gama. W 1506 roku wyspę wraz z istniejącym tu miastem zajęli Tristão da Cunha i Afonso de Albuquerque. Ten ostatni w 1508 roku wzniósł na północnym krańcu wyspy fort Świętego Sebastiana.
Dzięki swojemu dogodnemu położeniu wyspa była przez wiele wieków centrum handlu niewolnikami na drodze do Indii. Miasto Mozambik było stolicą i jednym z najważniejszych portów morskich Portugalskiej Afryki Wschodniej. Pod koniec XIX wieku miasto Mozambik było siedzibą gubernatora generalnego oraz biskupstwa. W czasach największej świetności miasta istniał tu pałac gubernatorski, a także katedra, posterunek celny, arsenał i faktorie kupców różnych narodowości.
Powolny upadek miasta rozpoczął się wraz z otwarciem Kanału Sueskiego. W 1898 roku stolicę przeniesiono do Lourenço Marques (dziś Maputo) na stałym lądzie. W połowie dwudziestego wieku powstał nowy port w Nacali, który przejął większość istniejącego jeszcze obrotu handlowego. Po uzyskaniu niepodległości przez państwo Mozambik dzieła dopełniła długotrwała wojna domowa. Murowane domy w większości opuszczono, ponieważ miejscowej ludności nie było stać na ich utrzymanie. Obecnie tylko część z nich jest użytkowana głównie przez instytucje państwowe, banki, szkoły i urzędy. Reszta pozostaje w ruinie.
Ze względu na bogactwo zabytków z czasów kolonialnych w 1991 roku wyspę wpisano na listę światowego dziedzictwa UNESCO.

</doc>
<doc id="525078" url="https://pl.wikipedia.org/wiki?curid=525078" title="Parafia Trójcy Przenajświętszej w Kochłowicach">
Parafia Trójcy Przenajświętszej w Kochłowicach

Parafia Trójcy Przenajświętszej — rzymskokatolicka parafia mieszcząca się przy ulicy ks. Ludwika Tunkla 2 w Rudzie Śląskiej-Kochłowicach, należąca do dekanatu Kochłowice w archidiecezji katowickiej.
Pierwszy kościół.
Pierwsza wzmianka o Kochłowicach pojawia się w roku 1360. Od momentu powstania aż do XIX w. Kochłowice były wsią, a ludność utrzymywała się z roli. W XIX wieku Kochłowice zdobywają prawa miejskie, i tracą je w 1951 r. stając się częścią Nowego Bytomia, a od 1959 r. wchodzą w skład miasta Ruda Śląska.
Parafia kochłowicka wyłoniła się z parafii bielszowickiej. W 1648 r. biskup krakowski erygował parafię w Kochłowicach. Pierwszym proboszczem został ks. Stanisław Turski. W 1670 r. istniejący od 1590 r. kościół protestancki zamieniono na katolicki. Ten kościół przetrwał do początku XVIII wieku. W 1806 r. został wybudowany kościół murowany w stylu barokowym, obecnie pw. Matki Bożej z Lourdes.
W XIX wieku w okresie gwałtownej industrializacji i urbanizacji Górnego Śląska także Kochłowice przeszły duże przeobrażenia. Większość napływowej ludności była wyznania rzymskokatolickiego, więc mały kościółek parafialny nie mógł już pomieścić tak dużej liczby wiernych. Dlatego w 1886 roku ówczesny proboszcz ks. Matischok chciał wybudować nowy kościół, jednakże koniunktura w przemyśle górniczym załamała się i trzeba było plany budowy kościoła odłożyć na czas późniejszy.
Kościół parafialny z 1902.
Nową świątynię zaczęto budować w 1900 r. za rządów ks. Ludwika Tunkla. Budowa kościoła trwała do września 1902 r. W tymże roku został zbudowany trójnawowy kościół pw. Trójcy Przenajświętszej. Kościół został zbudowany w stylu neoromańskim z elementami stylu neogotyckiego. Kościół ma 57 m długości, 21 m szerokości w nawie podłużnej, a 31 m w nawie krzyżowej. Trójosiowa fasada z dwoma wieżami posiada w części środkowej trzy neoromańskie portale. Trójnawowe wnętrze świątyni z prezbiterium zamkniętym półokrągłą apsydą jest nakryte sklepieniem krzyżowo-żebrowym. Kościół posiada witraże i figury czterech ewangelistów. We wnętrzu wiszą obrazy olejne św. Barbary, Matki Bożej Niepokalanej, obrazy ołtarzowe Trójcy Przenajświętszej i Serca Jezusowego. Kościół może pomieścić 5 tys. wiernych. Został zaprojektowany przez Ludwiga Schneidera. Kościół wybudował Fedor Wieczorek z Królewskiej Huty.
W kościele znajdują się 30 głosowe organy piszczałkowe firmy Schlag&amp;Sohne ze Świdnicy.
Za rządów ks. Tunkla w Kochłowicach powstały: probostwo, sierociniec im. "Hrabia Lazy", dom starców tzw. "Zakład św. Józefa".
Wskutek szkód górniczych kościół Świętej Trójcy zaczął popadać w ruinę i od wielu lat poddawany jest zabiegom konserwatorskim.
Z parafii wywodzi się 59 księży katolickich, w tym ks. dr Wilhelm Pluta, w latach 1958 – 1986 biskup gorzowski.
Od 1910 roku przy parafii działa Chór św. Cecylii w Kochłowicach.

</doc>
<doc id="525079" url="https://pl.wikipedia.org/wiki?curid=525079" title="Jean-Pierre Danguillaume">
Jean-Pierre Danguillaume

Jean-Pierre Danguillaume (ur. 14 czerwca 1949 w Joué-lès-Tours) – francuski kolarz szosowy i przełajowy, brązowy medalista szosowych mistrzostw świata.
Kariera.
Największy sukces w karierze Jean-Pierre Danguillaume osiągnął w 1975 roku, kiedy zdobył brązowy medal w wyścigu ze startu wspólnego podczas szosowych mistrzostw świata w Yvoir. W zawodach tych wyprzedzili go jedynie Holender Hennie Kuiper oraz Belg Roger De Vlaeminck. Był to jedyny medal wywalczony przez niego na międzynarodowej imprezie tej rangi. W tej samej konkurencji zajął też dziewiąte miejsce na mistrzostwach świata w Gap w 1972 roku oraz był czwarty w drużynowej jeździe na czas na rozgrywanych sześć lat wcześniej mistrzostwach świata w Nürburgu. Ponadto wygrał między innymi Wyścig Pokoju w 1969 roku, Grand Prix Ouest France-Plouay w 1971 roku, Criterium National w 1973 roku, Grand Prix du Midi Libre w 1974 roku, wyścig Paryż-Bourges w 1975 roku, a rok później był najlepszy w Tour de l'Aude. Wielokrotnie startował w Tour de France, wygrywając łącznie seidem etapów. Najlepszy wynik w klasyfikacji generalnej osiągnął w 1974 roku, kiedy był trzynasty. W tym samym roku był także siódmy w Vuelta a España. W tym samym roku kontrola dopingowa dała pozytywny wynik na obecność amfetaminy w jego organizmie. W 1968 roku wystartował w drużynowej jeździe na czas na igrzyskach olimpijskich w Meksyku, zajmując wspólnie z kolegami z reprezentacji piętnaste miejsce. Startował także w kolarstwie przełajowym, ale bez większych sukcesów.
Po zakończeniu kariery był dyrektorem sportowym grupy Mercier-BP.
Jest synem Camille Danguillaume'a, zwycięzcy Criterium National z 1948 roku i Liège-Bastogne-Liège z 1949 roku.

</doc>
<doc id="525080" url="https://pl.wikipedia.org/wiki?curid=525080" title="Konrad Żagański">
Konrad Żagański



</doc>
<doc id="525081" url="https://pl.wikipedia.org/wiki?curid=525081" title="Pogadialekt">
Pogadialekt

Pogadialekt lub para-romani – termin w systematyce języków romskich, zaproponowany przez francuskiego językoznawcę, prof. w serii artykułów publikowanych począwszy od 1982 r. Pochodzi od słowa "pogadi", będącego nazwą dialektu języka romskiego (ewentualnie angielskiego lub nazwą oddzielnego języka mieszanego), używanego przez brytyjskich Romów z grupy Romanichal.
Systematyka Marcela Courthiade została oparta na jego badaniach, dotyczących rozwoju historycznego izoglos w języku romskim. Courthiade skupił się na cechach dystynktywnych, odróżniających kolejne warstwy ekspansji terytorialnej i przyjął jako kryteria wyróżniające określone zmiany fonologiczne i gramatyczne. Odtworzył zatem metodą porównawczą strukturę wczesnego języka romskiego, odpowiadającą XII-wiecznym dialektom romskim obszaru Anatolii. Następnie podzielił współcześnie używane dialekty pod względem stopnia ich podobieństwa do owego prajęzyka na trzy warstwy, z których trzecia reprezentuje dialekty lingwistycznie najbardziej oddalone.
Pogadialekty stanowią niejako czwartą, dodatkową warstwę. Mianem tym Courthiade nazwał używane przez Romów dialekty rozmaitych języków, które łączą struktury gramatyczne tychże języków ze słownictwem o podłożu romskim lub mieszanym. Wykształciły się one na ogół w tych społecznościach, które w wyniku presji zewnętrznej były zmuszone do porzucenia języka romani.
Do pogadialektów (dialektów Para-romani) zalicza się:

</doc>
<doc id="525082" url="https://pl.wikipedia.org/wiki?curid=525082" title="Konrad II Żagański">
Konrad II Żagański



</doc>
<doc id="525085" url="https://pl.wikipedia.org/wiki?curid=525085" title="Rajd Grecji 2006">
Rajd Grecji 2006

Rezultaty Rajdu Grecji, eliminacji Rajdowych Mistrzostw Świata, które odbyły się w dniach 2 – 4 czerwca 2006:
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="525086" url="https://pl.wikipedia.org/wiki?curid=525086" title="Bolko Surowy">
Bolko Surowy



</doc>
<doc id="525087" url="https://pl.wikipedia.org/wiki?curid=525087" title="Bolko Srogi">
Bolko Srogi



</doc>
<doc id="525089" url="https://pl.wikipedia.org/wiki?curid=525089" title="Horologium Solarium">
Horologium Solarium



</doc>
<doc id="525091" url="https://pl.wikipedia.org/wiki?curid=525091" title="Henryk Głogowczyk">
Henryk Głogowczyk



</doc>
<doc id="525094" url="https://pl.wikipedia.org/wiki?curid=525094" title="Lednice">
Lednice

Lednice () – miasteczko w Czechach w kraju południowomorawskim, niedaleko granicy z Austrią i Słowacją, nad Dyją, siedziba gminy Lednice. W gminie mieszka 2366 mieszkańców, jej powierzchnia wynosi 3127 ha. 
Dojazd możliwy jest autobusem z oddalonego o 6 km na południowy wschód od miasta Brzecław, mającego bezpośrednie międzynarodowe połączenia kolejowe z kilkoma krajami Europy, w tym z Polską. W okresie letnim na tej trasie czeskie koleje uruchamiają pociąg retro.
W Lednicy znajduje się neogotycki zamek otoczony dwustuhektarowym parkiem. W 1996 roku obiekt ten razem z pałacem w sąsiedniej miejscowości Valtice wpisany został na listę światowego dziedzictwa UNESCO. 
Zamek.
Posiadłość od początku swojego istnienia (pierwsza wzmianka pochodzi z 1222 roku) aż do konfiskaty w 1945 roku należała do arystokratycznego rodu Liechtensteinów, początkowo jednego z najbogatszych arystokratycznych rodów Moraw, od XVII wieku także książąt Liechtensteinu (Lednice stały się wówczas ich letnią rezydencją). 
W latach 1544–1585 powstał tu otoczony parkiem renesansowy zamek, wzniesiony w miejscu wcześniejszej gotyckiej twierdzy. Obiekt był później wielokrotnie przebudowywany, dzisiejszy wygląd pałacu zawdzięcza ostatniej architektonicznej stylizacji neogotyckiej w połowie XIX wieku. 
Park wokół pałacu założony został w XVI stuleciu. Obejmuje dwustuhektarowy obszar sztucznego krajobrazu - wykopano tu rozległe stawy i posadzono las. Wzniesiono tu też romantyczne ruiny miasta i pojedynczy, wysoki na 60 metrów minaret (dziś punkt widokowy dla turystów).
Nazwa.
Nazwa "Lednice" jest w języku czeskim rzeczownikiem rodzaju żeńskiego, a nie liczbą mnogą. Odmienia się według wzoru miękkiego: "Lednici" w celowniku, bierniku, narzędniku i miejscowniku).

</doc>
<doc id="525096" url="https://pl.wikipedia.org/wiki?curid=525096" title="Złotogłów">
Złotogłów

Złotogłów – rodzaj bogatej tkaniny z nici złotych lub srebrnych (srebrogłów).
Do połowy XVII wieku złotogłów sprowadzano z krajów znajdujących się pod panowaniem tureckim i perskim. Służył do wyrobu ciężkich, sztywnych szat kobiecych i męskich żupanów, używanych podczas wielkich uroczystości. Ze złotogłowu wyrabiano również kościelne kapy i ornaty, a nawet dekorowano nimi wnętrza.
W XVI wieku był uważany za tkaninę królewską. Ciało Zygmunta Starego ubrano w szaty złotogłowiowe i takież trzewiki. Z biegiem czasu użycie złotogłowu powszechniało, przestał być atrybutem godności królewskiej.
W połowie XVII wieku w miejscowości Brody manufaktura w majątku hetmana Koniecpolskiego zaczęła wyrabiać polski złotogłów. Ciągnione złoto i srebro do okręcania nitek wytwarzano we Lwowie. Organizatorem produkcji był Grek Manuel Korfiński. Produkcja trwała nieprzerwanie do połowy XVIII wieku. Produkcja złotogłowu wśród polskich sztuk tkackich odgrywa w XVII wieku dominującą rolę. Z jego produkcji rozwinęła się wytwórczość pasów kontuszowych.
W polskim złotogłowie rzadko można znaleźć drobny ornament kwiatowy, charakterystyczny dla tkanin perskich. Posiadał raczej jednolitą płaszczyznę.

</doc>
<doc id="525097" url="https://pl.wikipedia.org/wiki?curid=525097" title="Jan Romka">
Jan Romka

Jan z przydomkiem Romka herbu Sulima (zm. 19 listopada 1301) – biskup wrocławski od 1292 r. O jego pochodzeniu z rodu Sulimów wspomina Długosz. Należał do otoczenia biskupa Tomasza Zaremby. Po raz pierwszy w źródłach pojawia się w 1267 r. jako kapelan tegoż biskupa.
W początkach 1268 r. został kanonikiem wrocławskim. W tym też roku występuje w jednym z dokumentów z tytułem magistra, co wskazywałoby na wykształcenie uniwersyteckie Jana. Podczas wieloletniego sporu Tomasza Zaremby z księciem Henrykiem Prawym, toczonego na tle ekonomicznych uprawnień biskupa i ujawniającego przy okazji, według niektórych badaczy, podziały narodowościowe na Śląsku w tym okresie, konsekwentnie stał po stronie biskupa. Przebywał w jego otoczeniu podczas oblężenia Tomasza w Raciborzu w 1287 r. (wymieniony jest w liście żelaznym wydanym biskupowi przez księcia 13 kwietnia 1287). Oprócz prebendy kanonika wrocławskiego miał wówczas także dziekanię w kolegiacie głogowskiej (od marca tego roku). 
Po śmierci Tomasza Zaremby, Jan został wybrany 24 kwietnia 1292 r. przez kapitułę wrocławską biskupem i zatwierdzony przez papieża. Według Długosza, Jan był kandydatem polskiej części kapituły, przeciwko popieranemu przez Niemców księciu Konradowi Garbatemu. 
Jan Romka kontynuował politykę biskupa Tomasza, starając się utrzymać i poszerzyć wpływy oraz przywileje ekonomiczne biskupów wrocławskich. Jego sytuacja była o tyle łatwiejsza, że po śmierci Henryka Prawego, który nie pozostawił żadnego potomka, książęta toczyli walkę o dziedzictwo po nim, a żaden z nich nie uzyskał znaczącej przewagi i nie mógł marzyć o potędze Probusa. Książę świdnicko-jaworski Bolko Surowy próbował podważyć uzyskany przez biskupa Tomasza II od Henryka Prawego w 1290 r. przywilej, dotyczący kasztelanii nysko-otmuchowskiej, czyniący biskupów wrocławskich niezależnymi panami tej ziemi. W tym celu Bolko zajął zamki kasztelanii. Ludzie księcia dokonali też napadu i rabunku orszaku biskupa Jana udającego się z Nysy do Trzebnicy. Odpowiedzią biskupa było obłożenie księcia klątwą, a jego władztwa interdyktem na synodzie diecezjalnym we Wrocławiu (1296). Uwikłanie Bolka w spór z Wacławem II ułatwiło działanie Janowi. Przy okazji negocjacji pokojowych prowadzonych między Bolkiem Srogim a Wacławem II, biskup wrocławski uzyskał, przy pośrednictwie biskupa krakowskiego Jana Muskaty, reprezentującego panującego w Krakowie Wacława, zrzeczenie się przez księcia świdnickiego pretensji do księstwa nyskiego (1297). 
Rosnący w potęgę biskup wrocławski włączył się w 1299 r. w konflikt pomiędzy Henrykiem Głogowczykiem a jego bratem Konradem Garbatym. Jan wystąpił w obronie swego byłego kontrkandydata do tronu biskupiego, któremu książę Henryk nie chciał zwrócić księstwa żagańskiego, zajętego po wyborze Konrada na patriarchę akwilejskiego. Niezatwierdzony przez papieża Bonifacego VIII Konrad powrócił na Śląsk, gdzie został uwięziony przez brata. Interwencja biskupa Jana, wsparta ekskomuniką Henryka i wasali książąt, spowodowała, że Głogowczyk uwolnił Konrada i zwrócił mu księstwo. Biskup uzyskał dodatkowo potwierdzenie wszystkich przywilejów biskupstwa wrocławskiego (24 kwietnia 1300). 
Biskup Jan współpracował z metropolitą gnieźnieńskim Jakubem Świnką. Długosz podaje nawet, że brał udział w koronacjach Przemysła II (1295) i Wacława II (1300) w Gnieźnie. Historycy ustalili na podstawie dokumentów, że to jednak wymysł kronikarza, mający prawdopodobnie potwierdzić ścisłe związki obu hierarchów. 
W administrowaniu diecezją, Jan troszczył się o kościoły w diecezji (m.in. kontynuowanie przebudowy katedry wrocławskiej), dbał o rozwój szkół parafialnych. Zwołał przynajmniej jeden synod diecezjalny (1296).

</doc>
<doc id="525098" url="https://pl.wikipedia.org/wiki?curid=525098" title="Radźputowie">
Radźputowie

Radźputowie (także radżputowie; ; राज्पुत, dosłownie "królewscy synowie") – członkowie indyjskich rodów rycerskich zamieszkujący środkowe i północne Indie – dawną Radźputanę.
Współcześni radźputowie uważają się najczęściej niesłusznie za potomków indoaryjskich wojowników. Należą do warny kszatrijów i różnią się obecnie między sobą pod względem statusu społecznego. 
Radźputowie zyskali znaczenie polityczne w IX–X w., bowiem księstwa radźpuckie były jedną z głównych przeszkód całkowitego opanowania Indii przez muzułmanów. Po ugruntowaniu się władzy muzułmańskiej zachowali niezależność w twierdzach Radźputany oraz w środkowej części Indii. W latach 1568–69 mogolski cesarz Akbar opanował twierdzę Ćitor oraz Ranthambhor we wschodnim Radżastanie i narzucił zwierzchność wszystkim księstwom radźpuckim oprócz Mewaru. 
Po upadku imperium Mogołów radźputowie zostali zdominowani przez Marathów. Od 1818 roku narzucili im zwierzchność Brytyjczycy. W 1947 roku, po uzyskaniu przez Indie niepodległości, księstwa radźpuckie zostały połączone w granicach stanu Radżastan.

</doc>
<doc id="525103" url="https://pl.wikipedia.org/wiki?curid=525103" title="Teoria wspólnego przodka">
Teoria wspólnego przodka

Hipoteza Wspólnego Przodka – postulat pochodzenia wszystkich organizmów żywych na Ziemi od wspólnego przodka/wspólnej puli genów. W oryginalnej postaci zaproponowana przez Karola Darwina w pracach O powstawaniu gatunków oraz w O pochodzeniu człowieka.
Głównymi faktami przemawiającymi na korzyść tej hipotezy są: uniwersalność kodu genetycznego, jednolitość mechanizmów biochemicznych oraz uniwersalne drzewo filogenetyczne zrekonstruowane z danych molekularnych.
Dowody.
Wspólna biochemia i kod genetyczny.
Wszystkie znane formy życia działają na tej samej fundamentalnej organizacji biochemii: informacja genetyczna zakodowana w DNA, przechodzi transkrypcje do RNA, przez efekty protein i enzymów RNA, potem transkrypcje do protein przez rybosom, z ATP, NADH i z innych źródeł energii. Co więcej, kod genetyczny jest prawie identyczny dla wszystkich form życia, od bakterii do ludzi. Podobieństwo kodu jest generalnie uważane przez biologów za definitywny dowód na teorię wspólnego przodka. Analiza małych różnic w kodzie genetycznym również dostarczyła poparcia teorii.

</doc>
<doc id="525115" url="https://pl.wikipedia.org/wiki?curid=525115" title="Ryszard Peryt">
Ryszard Peryt

Ryszard Józef Peryt (ur. 9 marca 1947 w Zielonej Górze, zm. 23 stycznia 2019 w Warszawie) – polski reżyser, aktor, profesor sztuk teatralnych, twórca inscenizacji oper barokowych, klasycznych i dziewiętnastowiecznych oraz polskich prawykonań oper dwudziestowiecznych. Jako jedyny na świecie zrealizował wszystkie dzieła sceniczne autorstwa Wolfganga Amadeusa Mozarta; inscenizował również utwory oratoryjne.
Pełnił funkcję dyrektora artystycznego Sceny Operowej Teatru Narodowego w Warszawie (1996–1997) oraz Polskiej Opery Królewskiej (2017−2019). Był oblatem Zgromadzenia Redemptorystów (2011−2019).
Życiorys.
W szkole podstawowej grał na skrzypcach. Studiował chemię na Uniwersytecie Warszawskim, a następnie ukończył Państwową Wyższą Szkołę Teatralną im. Aleksandra Zelwerowicza w Warszawie na Wydziale Aktorskim (1970) i Reżyserskim (1979). Wpływ na kształtowanie osobowości artystycznej miała fascynacja Teatrem Laboratorium Jerzego Grotowskiego, a zdobyte tam doświadczenia zaowocowały własnymi eksperymentami teatralnymi w akademickim Kole Naukowym.
Po dyplomie aktorskim utworzył wspólnie z Małgorzatą Dziewulską i grupą absolwentów PWST własny teatr – Puławskie Studio Teatralne; w latach 1970–1975 pracował tam jako aktor i reżyser, zajmując się twórczością m.in. Juliusza Słowackiego, Cypriana Kamila Norwida, Władimira Majakowskiego i Antona Czechowa (od 1973 r. Studio działało przy Stołecznej Estradzie). W latach 1975–1979 doskonalił warsztat reżyserski i aktorski u boku Erwina Axera w warszawskim Teatrze Współczesnym. W kolejnych sezonach reżyserował w teatrach Narodowym – za dyrekcji Adama Hanuszkiewicza ("Benefis" Antona Czechowa, "Romeo i Julia" Williama Shakespeare’a) i Ateneum ("Opera za 3 grosze|Opera za trzy grosze" Bertolda Brechta).
Zaangażował się w działalność opozycyjną wobec władz Polskiej Rzeczypospolitej Ludowej i był represjonowany, m.in. aresztowaniami (sierpień 1968) i ograniczaniem aktywności zawodowej. Zdejmowanie przez cenzurę jego przedstawień w teatrze dramatycznym skierowało go w stronę opery.
Na scenie operowej debiutował podczas studiów reżyserskich w 1977 r., przygotowując – na inaugurację działalności Teatru Muzycznego w Słupsku – pierwsze w swoim dorobku inscenizacje oper Mozarta – "Dyrektora teatru" oraz "Bastiena i Bastienne", następnie również "Così fan tutte". Spektaklem dyplomowym była "Katia Kabanowa" Leoša Janáčka wyreżyserowana w Operze Wrocławskiej w 1978 r.
W latach 1979–1989 związał się z Operą im. Stanisława Moniuszki w Poznaniu (obecny Teatr Wielki). Tamtejsza inscenizacja oratorium "Joanna d’Arc na stosie" Arthura Honeggera (polska prapremiera sceniczna, przedstawienie roku 1979 czasopisma „Teatr”) przyniosła mu pierwszy głośny sukces. Realizacja ta zapoczątkowała trwającą 25 lat współpracę ze scenografem Andrzejem Sadowskim. Spektakle z okresu poznańskiego zaliczane są do najwybitniejszych osiągnięć polskiej reżyserii operowej. Była to twórczość przeniknięta mistycyzmem, wstrząsająca apokaliptycznymi wizjami świata, niejednokrotnie z czytelnymi aluzjami do ówczesnej sytuacji politycznej w Polsce. Powstały wówczas m.in. polskie prapremiery "Ognistego anioła" Siergieja Prokofjewa, "Śmierci w Wenecji" Edwarda Benjamina Brittena i "Czarnej maski" Krzysztofa Pendereckiego, a także inscenizacje "Requiem" Giuseppe Verdiego (światowa prapremiera sceniczna) i "Stabat Mater" Karola Szymanowskiego.
Od lat 80. XX wieku współpracował również z innymi teatrami operowymi i muzycznymi w Polsce. Wystawił m.in. "Widma" Stanisława Moniuszki w Teatrze Muzycznym im. Danuty Baduszkowej w Gdyni, "Lo sposo deluso" Wolfganga Amadeusa Mozarta (światowa prapremiera), "Cyrulika sewilskiego" Gioacchino Rossiniego i "Mefistofelesa" Arrigo Boito w Teatrze Wielkim w Łodzi, "Nabucco" Giuseppe Verdiego w Operze Bałtyckiej i Operze Nova w Bydgoszczy, "Mazepę" Piotra Czajkowskiego i "Quo Vadis" Feliksa Nowowiejskiego w obecnym Teatrze Wielkim w Warszawie. Reżyserował także za granicą: na scenach operowych w Hannowerze i Biel w Szwajcarii, w Teatro la Fenice w Wenecji, w operach w Ankarze, Kairze, Belgradzie – gdzie powstały spektakle mozartowskie, a także inscenizacje dzieł Hectora Berlioza, Siergieja Prokofjewa, Igora Strawinskiego, Edwarda Benjamina Brittena i inne.
Na początku lat 90. założył Peryt Opera Institute – placówkę promującą inscenizacje utworów oratoryjnych. Jednym z ważniejszych przedsięwzięć w tej dziedzinie była światowa premiera sceniczna "Mesjasza" Georga Friedricha Händla, przygotowana wraz z Yehudi Menuhinem (kierownictwo muzyczne) w 500. rocznicę odkrycia Ameryki (Lille Chamber Opera House, 1992 r.).
W latach 1985–2005 był reżyserem Warszawskiej Opery Kameralnej (WOK). Na tej niewielkiej scenie stworzył z Andrzejem Sadowskim swoje najbardziej monumentalne dzieło – inscenizacje wszystkich utworów scenicznych Wolfganga Amadeusa Mozarta (cykl 26 spektakli przygotowany w latach 1987–1993 r. dla uczczenia 200. rocznicy śmierci kompozytora). Powstało niezwykłe studium życia i twórczości Wolfganga Amadeusa Mozarta; jest to ewenement w dziejach opery. Realizacja zdobyła rozgłos na świecie, przedstawienia pokazywane były w autorskim kształcie przez 15 lat w ramach Festiwalu Mozartowskiego w Warszawskiej Operze Kameralnej oraz na festiwalach i scenach operowych Europy, ponadto Libanu, Izraela i Japonii.
W Warszawskiej Operze Kameralnej zafascynował się również światem opery barokowej. Realizował utwory od wczesnego baroku – m.in. Jacopo Periego, Franceski Caccini, Stefano Landiego, przede wszystkim zaś wszystkie zachowane dzieła sceniczne Claudio Monteverdiego. Wystawił również utwory Georga Friedricha Händla, Johna Blowa, Henry’ego Purcella i innych. Równolegle reżyserował opery XIX-wieczne i współczesne, m.in. Piotra Czajkowskiego, Giuseppe Verdiego i Zygmunta Krauzego (prapremiera opery "Balthazar") oraz przygotowywał adaptacje sceniczne utworów oratoryjnych (inscenizacje dzieł baroku i klasycyzmu we wnętrzach kościołów pokarmelickiego i ewangelicko-augsburskiego w Warszawie oraz Teatrze na Wyspie).
W sezonie 1996/97 był dyrektorem artystycznym Teatru Narodowego – Sceny Opery i Baletu. W 2001 r. wrócił do teatru dramatycznego inscenizacją "Akropolis" Stanisława Wyspiańskiego w Teatrze Narodowym, w roku 2007 wystawił również "Wesele" w Teatrze Nowym w Łodzi. Najnowszymi przedsięwzięciami są "Don Giovanni" W.A. Mozarta – prapremiera przygotowana w Zjednoczonych Emiratach Arabskich na Al Ain Classical Music Festival 2008, "Opera żebracza" Edwarda Benjamina Brittena w Akademii Muzycznej w Poznaniu, oraz inscenizacja "Missa pro Don Giovanni" (finał aktu II "Don Giovanniego" Wolfganga Amadeusa Mozarta oraz "Missa in D" anonimowego kompozytora polskiego) w bazylice Świętogórskiej w Gostyniu. W 2009 r. planowana jest m.in. realizacja "Le nozze di Figaro" Mozarta w Zjednoczonych Emiratach Arabskich.
W ostatnich latach realizował również projekty z pogranicza teatru – opracował i przedstawił jako aktor poemat "Tryptyk rzymski" Jana Pawła II w podziemiach kościoła pokamedulskiego w Warszawie (pokazywany następnie w kilkunastu innych miastach w Polsce) oraz "...o Bogu ukrytym" na podstawie poematów Karola Wojtyły w Teatrze Nowym w Poznaniu. Jest twórcą medytacji scenicznej w rocznicę 85. urodzin Ojca Świętego Jana Pawła II w Filharmonii Poznańskiej.
Prowadził seminaria teatralne i operowe, m.in. we Włoszech, Czechach i na Słowacji. Od 2008 r. jest wykładowcą Akademii Teatralnej w Warszawie, a od 2006 r. Akademii Muzycznej w Poznaniu, gdzie w ramach autorskiego projektu „Opera uboga” przygotowuje ze studentami inscenizacje dzieł religijnych we wnętrzach poznańskich kościołów.
Był autorem scenografii do kilku swoich inscenizacji, m.in. mozartowskich: "Dyrektora teatru" (Państwowa Wyższa Szkoła Teatralna im. Aleksandra Zelwerowicza w Warszawie), "Così fan tutte" (Teatr Muzyczny w Słupsku, Biel Chamber Opera House, WOK), "Die Zauberföte" (The Ankara State Opera w Turcji), "Le nozze di Figaro" (Biel Chamber Opera House) i "Don Giovanniego" (Cairo Opera House w Egipcie, WOK – realizacja dla opery w Tokio, Al Ain Music Festival w Zjednoczonych Emiratach Arabskich), a także "Mefistofelesa" Arrigo Boito (Teatr Wielki w Łodzi), "Mesjasza" Georga Friedricha Händla (Opera Nova w Bydgoszczy) oraz "Falstaffa" Giuseppe Verdiego (Warszawska Opera Kameralna). Opracował choreografię do mozartowskich "Les petit riens" i "Galimathias musicum" (Warszawska Opera Kameralna). Przygotowywał również ruch sceniczny, adaptacje, pisze libretta, scenariusze i dialogi.
Swój teatr tworzył z muzyki. Muzyczne frazy, figury, struktura utworów mają odbicie w ruchu, topografii i stylistyce jego przedstawień. Reżyserował analizując partytury. Ten system pracy nazywał „wcielaniem partytury”: „czytanie partytury ... ze zwróceniem szczególnej uwagi na jej tropy teatralne sprawia, że praca nad operą staje się poszukiwaniem ciała dla ducha. Przedstawienie operowe staje się ciałem muzyki. Jeżeli uda się tak skonstruować rzeczywistość teatralną opery, by cała była zanurzona w muzyce i z niej brała swoją energię i kształt, to wtedy słowo śpiewane – libretto – odnajduje właściwe sobie miejsce i czas” (U Ryszarda Peryta, Res Publica Nova, 1/1992).
Teatr Peryta to teatr mistyczny, który odwołuje się do sfery sacrum, pełnych symboli i znaków, odniesień do metafizyki, teologii i sztuki. Ponadto w nim przedstawiany jest świat ludzkich pasji, namiętności i duchowych walk, który jest poddany rozbudowanej analizie psychologicznej i ukazany z perspektywy eschatologicznej.
Od 24 grudnia 2011 był oblatem Zgromadzenia Redemptorystów. Swoje rekolekcje przed przyjęciem tytułu odbył w domu zakonnym w Lubaszowej, gdzie mieści się również nowicjat Instytutu.
W latach 2017–2019 był dyrektorem Polskiej Opery Królewskiej.
Śmierć i pogrzeb.
Zmarł 23 stycznia 2019 po długiej i ciężkiej chorobie nowotworowej. Ceremonia pogrzebowa profesora odbyła się w Świątyni Opatrzności Bożej w Warszawie. Mszy przewodniczył kard. Kazimierz Nycz, a homilię wygłosił o. Jacek Salij OP. Ciało zmarłego zostało pochowane w Panteonie Wielkich Polaków w tejże świątyni. Jego msza pogrzebowa miała początkowo odbyć się kościele redemptorystów p.w. św. Benona w Warszawie przy ulicy Pieszej, na której też mieszkał przez wiele lat. Artysta miał spocząć w kwaterze Redemptorystów na Cmentarzu Wolskim. Zadecydowano jednak, że profesor spocznie w Panteonie Wielkich Polaków Świątyni Opatrzności Bożej.
Upamiętnienie.
29 października 2019 został ustanowiony patronem Szkoły Podstawowej nr 6 w Zielonej Górze. W 2021 zrealizowano film dokumentalny "Partytury Peryta", w którym o artyście opowiedzieli: Grzegorz Nowak, Sylwia Peryt, Andrzej Seweryn, Olga Pasiecznik, Włodek Pawlik, Adam Kruszewski, Artur Stefanowicz (reż. Paweł Sobczyk).

</doc>
<doc id="525120" url="https://pl.wikipedia.org/wiki?curid=525120" title="Radio Bis">
Radio Bis



</doc>
<doc id="525121" url="https://pl.wikipedia.org/wiki?curid=525121" title="Karabin Top Gun">
Karabin Top Gun

Top Gun – węgierski wielkokalibrowy karabin wyborowy. Jest to broń jednostrzałowa, w celu przeładowania należy odłączyć zamek razem z połączonym z nim chwytem pistoletowym. Zasadniczym celownikiem jest celownik optyczny o powiększeniu 3 lub 12x. Karabin wyposażony jest w dwójnóg. Może być także osadzany na podstawie ukm-u PKMS

</doc>
<doc id="525124" url="https://pl.wikipedia.org/wiki?curid=525124" title="Top Gun">
Top Gun



</doc>
<doc id="525128" url="https://pl.wikipedia.org/wiki?curid=525128" title="Zwierzyniec (program telewizyjny)">
Zwierzyniec (program telewizyjny)

Zwierzyniec – przyrodniczy program telewizyjny skierowany do dzieci i młodzieży. Był emitowany w Telewizji Polskiej w latach 1968-1988 w paśmie popołudniowym w poniedziałki, typowo od 16:30 do 17:30. Gospodarzem programu był Michał Sumiński, myśliwy i miłośnik zwierząt. 
Opis.
W skład "Zwierzyńca" wchodziły gawędy Pana Michała, opowieści o zwierzętach Marii Sołtyńskiej, filmy przyrodnicze. Na koniec wyświetlano kreskówki wytwórni Hanna-Barbera, m.in.: Pies Huckleberry, Pixie, Dixie i Pan Jinks, Miś Yogi, Goryl Magilla, Wally Gator.
Program rozpoczynał się piosenką o słowach: "I kudłate i łaciate, pręgowane i skrzydlate. Te, co skaczą i fruwają na nasz program zapraszają". Autorką tekstu była Maria Terlikowska.

</doc>
<doc id="525129" url="https://pl.wikipedia.org/wiki?curid=525129" title="Słowackie Rudawy">
Słowackie Rudawy



</doc>
<doc id="525132" url="https://pl.wikipedia.org/wiki?curid=525132" title="Jazz journalism">
Jazz journalism

Jazz journalism (pol. „dziennikarstwo jazzowe”) – popularna w USA w latach 20. XX w. prasa, szybka i łatwa w odbiorze, uznawana za wulgarną.

</doc>
<doc id="525133" url="https://pl.wikipedia.org/wiki?curid=525133" title="Prasa jazzowa">
Prasa jazzowa



</doc>
<doc id="525135" url="https://pl.wikipedia.org/wiki?curid=525135" title="Ekran z bratkiem">
Ekran z bratkiem

Ekran z bratkiem – magazyn telewizyjny dla dzieci i młodzieży, emitowany w Telewizji Polskiej (w ramach tzw. Telewizji Dziewcząt i Chłopców), od 5 października 1967 do 15 czerwca 1977, w czwartki, w paśmie popołudniowym (np. 16:40–17:40). Gospodarzem programu był Maciej Zimiński, dziennikarz i autor popularnych telewizyjnych programów dla dzieci i młodzieży.
W skład „Ekranu z bratkiem” wchodziły.
Na zakończenie emisja odcinka serialu młodzieżowego:

</doc>
<doc id="525136" url="https://pl.wikipedia.org/wiki?curid=525136" title="Bogusław Oblewski">
Bogusław Oblewski

Bogusław Oblewski (ur. 11 października 1957 w Kraśniku) – polski piłkarz i trener.
Piłkarz.
Oblewski grał na pozycji obrońcy. Swoją karierę rozpoczął w Stali Kraśnik. Barwy tego klubu reprezentował przez niemal 10 lat. W 1978 roku przeszedł do Legii Warszawa. W klubie tym nie zrobił jednak oszałamiającej kariery i z tego powodu po dwóch latach wyjechał do Poznania, by założyć koszulkę miejscowego Lecha. Z zespołem tym dwukrotnie zdobył tytuł mistrza Polski i raz wznosił puchar kraju. W poznańskim klubie kilka razy pokonywał również bramkarzy rywali. W 1984 roku przeniósł się do Lechii Gdańsk, w której rozegrał około 100 meczów zdobywając 3 bramki. Po 4 latach gry w Gdańsku wyemigrował do Szwecji, gdzie przywdział koszulkę IFC Delbso. W 1992 roku wrócił do Polski. Tym razem wstąpił do Stomilu Olsztyn. Z olsztyńskim klubem awansował do ekstraklasy, w której rozegrał jeszcze dwa sezony, po czym zakończył karierę.
Trener.
Karierę trenerską Oblewski rozpoczął w Stomilu Olsztyn, wówczas jeszcze I-ligowym. Następnie trenował takie kluby jak: Okęcie Warszawa, Gwardia Warszawa, Mazowsze Grójec, Ruch Wysokie Mazowieckie, Jeziorak Iława, Pomezania Malbork, Narew Ostrołęka, Okęcie Warszawa. Od 2008 roku był trenerem Hutnika Warszawa. Był już zresztą trenerem tego zespołu w latach 2000-2001.Od 23 czerwca 2009 roku do 18 maja 2010 trenował Orkana Rumia (3 liga "Bałtycka"). Od sezonu 2011/2012 jest trenerem grającej IV lidze Mazowieckiej KS Żyrardowianki Żyrardów.

</doc>
<doc id="525139" url="https://pl.wikipedia.org/wiki?curid=525139" title="Józef Wojtarowicz">
Józef Wojtarowicz



</doc>
<doc id="525140" url="https://pl.wikipedia.org/wiki?curid=525140" title="Wazodylatacja">
Wazodylatacja

Wazodylatacja, wazodilatacja – rozkurcz mięśni gładkich w ścianie naczyń krwionośnych. Skutkiem tego procesu jest poszerzenie światła naczyń i spadek ciśnienia krwi, ponieważ rośnie ogólna objętość układu krwionośnego przy stałej objętości krwi. Procesem przeciwnym do wazodylatacji jest wazokonstrykcja.
Substancje powodujące wazodylatację (wazodylatatory) są stosowane jako leki w leczeniu nadciśnienia tętniczego oraz chorób obwodowych naczyń krwionośnych. 

</doc>
<doc id="525151" url="https://pl.wikipedia.org/wiki?curid=525151" title="Międzydziedzinowe Indywidualne Studia Humanistyczne">
Międzydziedzinowe Indywidualne Studia Humanistyczne

Międzydziedzinowe Indywidualne Studia Humanistyczne i Społeczne (MISH) (ang. "College of Interdisciplinary Individual Studies in Humanities and Social Sciences"), poprzednia nazwa (w latach 2012–2019): Kolegium Międzyobszarowych Indywidualnych Studiów Humanistycznych i Społecznych (ang. "College of Inter-Area Individual Studies in the Humanities and Social Sciences") – kolegium na prawach wydziału istniejące na niektórych uniwersytetach w Polsce, które umożliwia studentom studiowanie na kilku kierunkach jednocześnie.
Charakterystyka.
Dzięki MISH studiować można kilka dziedzin jednocześnie, co umożliwia uzyskanie na przykład dwóch dyplomów (możliwe jest jednak staranie się o tylko jeden). Dokładne wymogi procedowania są szczegółowo określane przez każdą uczelnię. Istotą tego trybu studiów jest elastyczny, ustalany indywidualnie dla każdego studenta plan. Student realizuje przynajmniej jedno minimum programowe z wybranego kierunku, z którego będzie pisać pracę dyplomową. Korzysta jednak również z oferty poszczególnych przedmiotów wszystkich jednostek uczelnianych współpracujących z MISH.
MISH na Uniwersytecie Warszawskim.
Międzyobszarowe Indywidualne Studia Humanistyczne jako pierwsze uruchomione zostały na Uniwersytecie Warszawskim z inicjatywy Ośrodka Badań nad Tradycją Antyczną UW (dziś Wydziału „Artes Liberales”) od roku akademickiego 1993/94.
Miarą sukcesu tych inicjatyw było powołanie do życia w roku 1999 międzyuniwersyteckiej ogólnopolskiej struktury pod nazwą Akademia „Artes Liberales”, która przeniosła doświadczenia MISH-ów na poziom studiów międzyuczelnianych.
Za innowacyjność w zakresie organizacji studiów i badań humanistycznych OBTA (dziś Wydział AL), dawniej koordynująca funkcjonowanie MISH, otrzymała dwukrotnie szczególnie zaszczytną nagrodę Hannah Arendt Prize (w roku 1999 i 2001 „za najciekawsze rozwiązania w zakresie nauki i dydaktyki”). 26 kwietnia 2002 r. w prestiżowym czasopiśmie „The Chronicle of Higher Education” ukazał się artykuł poświęcony rozwojowi edukacji „liberalnej” w Europie Wschodniej, w którym wiele miejsca poświęcono MISH, zwracając uwagę na nowatorski charakter tej formy kształcenia akademickiego. Kolegium MISH znalazło się wśród dziesięciu najlepszych miejsc do studiowania w rankingu „Polityki” (Polityka nr 37 (2722), 12 września 2009).
W roku 2004 MISH zyskał akredytację Państwowej Komisji Akredytacyjnej i otrzymał ocenę pozytywną w zakresie jakości kształcenia prowadzonego na poziomie magisterskim w Kolegium MISH UW.
Międzywydziałowe Indywidualne Studia Humanistyczne na Uniwersytecie Warszawskim trwają trzy lub pięć lat. Są to studia stacjonarne jednolite magisterskie lub stacjonarne I i II stopnia (w zależności od kierunku studiów, na którym student planuje uzyskanie dyplomu). Nie są prowadzone w trybie zaocznym ani wieczorowym. W trakcie studiów w Kolegium MISH można uzyskać dyplomy licencjata (I stopień studiów) lub magistra (w zależności od wybranego kierunku: na jednolitych studiach magisterskich, lub kontynuując studia na II stopniu).
Na niektórych kierunkach obowiązują limity przyjęć dla studentów MISH. Oznacza to, że nie każda osoba studiująca w Kolegium, która wybierze dany kierunek, będzie mogła realizować na nim dyplom. Taką szanse mają tylko ci, którzy otrzymają rekomendacje. Starać się o nie można po ukończeniu I roku studiów.
Studia prowadzone przez Kolegium MISH realizują zamierzenia edukacyjne ściśle odpowiadające nazwie Kolegium. Są to bowiem studia:
Kierunki studiów.
Studenci MISH mogą uzyskiwać dyplomy na kilkudziesięciu kierunkach i specjalnościach (kierunki i specjalności, na których obowiązują rekomendacje zostały podkreślone):
Rekrutacja.
W Polsce podczas rekrutacji na uczelnie wyższe stosuje się wyniki uzyskane podczas egzaminu maturalnego. Podczas rekrutacji na MISH wynik uzyskany na egzaminie dojrzałości stanowi tylko część wymagań związanych z rekrutacją. Każdy kandydat odbywa również rozmowę z komisją rekrutacyjną, która ocenia kandydata na podstawie jego osiągnięć pozaszkolnych podczas nauki w szkole średniej oraz umiejętności retorycznych.
Władze.
Międzydziedzinowymi Indywidualnymi Studiami Humanistycznymi na Uniwersytecie Warszawskim zarządza prof. dr hab. Marek Wąsowicz wraz z dr Anną Rosner, drem Pawłem Poławskim oraz drem hab. Piotrem Schollenbergerem.
MISH w Polsce.
Ku podobnym przemianom dążą również inne szkoły wyższe, o czym świadczy inicjatywa ośmiu uczelni powołania do życia studiów o podobnym charakterze, których struktura wzorowana jest na systemie stworzonym przez warszawskie Kolegium MISH.
MISH za granicą.
Dzięki współpracy z polskimi ośrodkami, studia tego typu utworzono na uniwersytetach Ukrainy i Białorusi:

</doc>
<doc id="525152" url="https://pl.wikipedia.org/wiki?curid=525152" title="Wzmacniacze optyczne">
Wzmacniacze optyczne



</doc>
<doc id="525154" url="https://pl.wikipedia.org/wiki?curid=525154" title="MISH">
MISH



</doc>
<doc id="525156" url="https://pl.wikipedia.org/wiki?curid=525156" title="Serwer kasetowy">
Serwer kasetowy

Serwer kasetowy "blade server" – rozwiązanie sprzętowo-programowe polegające na umieszczeniu wielu serwerów w jednej obudowie, w celu zmniejszenia wykorzystywania prądu oraz zajmowanej przestrzeni . W przeciwieństwie do standardowych pojedynczych serwerów, wyposażonych we własny zasilacz i wentylatory oraz posiadających możliwość podłączenia myszy, klawiatury, monitora oraz innych interfejsów komunikacyjnych, w serwerach kasetowych elementy te są wspólne w ramach jednej obudowy typu "blade".
Architektura infrastruktury.
Infrastruktura w tym przypadku rozumiana jest jako zbiór elementów (obudowa, zasilacze, wentylatory, moduł(y) zarządzania) tworzących „bazę” do instalacji i funkcjonowania modułów produkcyjnych blade.
Obudowa.
Zasadniczym elementem konstrukcji systemu blade jest obudowa (tzw. chassis), przystosowana do instalacji w przemysłowych szafach stelażowych. Obudowa stanowi konstrukcję nośną oraz elektryczną dla kolejnych modułów blade. Jest podzielona na kilka sekcji. 
Wnęka główna służy do instalacji modułów serwerów blade oraz modułów innego typu, jak np. rozszerzenia pamięci masowych. . 
Kolejna sekcja to wnęka do umieszczenia do 6 modułów zasilaczy. Ponadto z tyłu obudowy znajduje się sekcja wentylatorów, oraz sekcja przeznaczona do instalacji modułów komunikacyjnych (interconnect), a także modułów zarządzania infrastrukturą sprzętową.
Najistotniejszym elementem obudowy jest uniwersalna, aktywna lub pasywna magistrala sygnałowa o . Przykładowym rozwiązaniem jest specjalnie utwardzana i dodatkowo wzmocniona wielowarstwowa płyta z niezależnymi ścieżkami miedzianymi oraz szeregiem gniazd. W ten sposób tworzy się system kilku tysięcy odseparowanych, bezkolizyjnych połączeń przenoszących sygnały pomiędzy modułami blade, instalowanymi w przedniej głównej wnęce, a modułami komunikacji. Do magistrali nie jest przypisany żaden protokół komunikacyjny. O jej funkcjonalności decydują interfejsy urządzeń, które zostały w danej chwili do niej przyłączone. Konstrukcje tego typu systemów projektuje się w taki sposób, aby można było zbudować je bez pojedynczego punktu awarii.
Z reguły wszystkie moduły instalowane w systemach blade posiadają możliwość wymiany „na gorąco” (tzw. "hot-plug").
Podstawowe moduły infrastruktury.
Moduł zasilający.
Obok obudowy, podstawowe moduły tworzące infrastrukturę blade to: moduły zasilaczy, moduł wentylatorów oraz moduły zarządzania infrastrukturą.
Przykładowe tryby pracy zasilaczy:
Moduł wentylatora.
Wentylatory skonstruowane są w postaci odrębnych modułów. Liczbę wentylatorów dobiera się w zależności od ilości zainstalowanych modułów blade.
Moduł zarządzający.
Typowo każda obudowa wyposażona jest standardowo w jeden moduł zarządzania. Jego ewentualna awaria nie wpływa na pracę serwerów i świadczenie usług przez system. Dla podniesienia niezawodności istnieje możliwość instalacji dodatkowego modułu.
Moduły blade.
Pojęcie modułu blade wykracza znaczeniowo poza serwer o konstrukcji modułowej ponieważ istnieją również moduły pamięci masowej oraz moduły komunikacyjne. W ramach jednej obudowy można umieszczać różne typy modułów blade.
Serwery.
Serwery blade oraz obudowa serwera razem tworzą system blade. Podobnie jak w rozwiązaniu tradycyjnym, to na nim instalowane jest środowisko operacyjne wraz z niezbędnymi aplikacjami. Serwery blade są odmianą konstrukcyjną tradycyjnych serwerów o analogicznej architekturze wewnętrznej. Komunikacja z infrastrukturą blade i pośrednio ze światem zewnętrznym odbywa się poprzez wielopinowe, zintegrowane złącze sygnałowe.
, służące do instalacji kart rozszerzeń LAN, Fibre Channel, InfiniBand.
W zależności od producenta, serwery blade mogą być wyposażone w zintegrowany moduł zarządzania iLO2 ("integrated Lights-Out" wersja 2) z własnym, niezależnym interfejsem komunikacyjnym LAN, wyprowadzonym na zintegrowane złącze komunikacyjne modułu serwera. Element ten w pierwszej kolejności pełni funkcję serwera zdalnej konsoli modułu blade. 
W niektórych przypadkach serwery nie posiadają takiego modułu i zarządzane są centralnie z modułów zainstalowanych w obudowie blade.
Generalny podział serwerów wynika z typu zastosowanych procesorów: Intel Xeon, AMD Opteron, Intel Itanium. Dzieli się je także ze względu na wielkość obudowy (połówkowa, pełna).
Przykłady modułów blade.
HP ProLiant BL460c.
Moduł blade typu serwer bazuje na architekturze dwuprocesorowej, wielordzeniowej. Na froncie modułu możliwa jest instalacja do 2 dysków SAS/SATA hot-plug. Posiada sterownik macierzowy oraz pamięć RAM' o pojemności do 32 GB. Na pokładzie znajdują się 2 zintegrowane, wielofunkcyjne interfejsy Gigabit Ethernet, oraz dwa uniwersalne gniazda PCI Express służące do instalacji kart rozszerzeń LAN, Fibre Channel, InfiniBand.
Serwer ten jest architektonicznym odpowiednikiem klasycznego serwera dwuprocesorowego.
BladeCenter HS21.
Serwer IBM BladeCenter HS21 z dwu- lub czterordzeniowymi procesorami Intel Xeon przeznaczony jest do rozwiązań opartych na pracy grupowej, dla aplikacji ukierunkowanych na obliczenia, klastrów Linux i Citrix.
BladeCenter LS21.
Serwer IBM BladeCenter LS21 z dwurdzeniowymi procesorami AMD Opteron jest platformą dla aplikacji w środowisku HPC.
Moduły "blade storage".
Moduł SB40 to rozwiązanie, które rozszerza dostępny zasób dyskowy danego serwera o kolejną przestrzeń dyskową. Od strony sposobu połączenia jest pamięcią typu DAS ("Direct Attach Storage"). Jest modułem "blade" z możliwością instalacji do 6 dysków typu SAS/SATA. Na pokładzie posiada kontroler z podtrzymaniem bateryjnym i obsługą poziomów RAID 0, 1+0, 5 i 6. Moduł pamięci masowej instalowany jest w przedniej strefie wnęki obudowy "blade," bezpośrednio obok serwera (po prawej albo lewej jego stronie).

</doc>
<doc id="525162" url="https://pl.wikipedia.org/wiki?curid=525162" title="Bobrzyca">
Bobrzyca



</doc>
<doc id="525163" url="https://pl.wikipedia.org/wiki?curid=525163" title="Trupieniec">
Trupieniec



</doc>
<doc id="525164" url="https://pl.wikipedia.org/wiki?curid=525164" title="Ulica Jagiellońska w Krakowie">
Ulica Jagiellońska w Krakowie

Ulica Jagiellońska – ulica w Krakowie na Starym Mieście.
Do XIX wieku ulica, jak wszystkie przecznice w mieście, była bezimienna. Poszczególne jej fragmenty były nazywane: "przecznica Szewskiej", "przecznica Żydowskiej (św. Anny)", "przecznica Szczepańskiej", "Gołębiej".
Na początku XIX wieku, po zburzeniu istniejących tam zabudowań powstał plac Szczepański i ulica uległa skróceniu o odcinek pomiędzy ul. św. Tomasza a ul. Szczepańską. Po zbudowaniu teatru przecznicę obok niego zaczęto nazywać "ul. Teatralną" i nazwę tę przeniesiono następnie na całą ulicę. Wzdłuż południowego fragmentu ulicy znajdowały się budynki uniwersytetu, który w XIX wieku zaczęto nazywać Jagiellońskim i tę część ulicy nazywanej "przecznicą Gołębią" zaczęto zwać ulicą Jagiellońską. W roku 1881 nazwę obowiązującą obecnie nadano formalnie całej ulicy.
Zabudowa.
Przy ulicy, w jej południowej części znajdują się budynki Uniwersytetu Jagiellońskiego. Pozostała część zabudowana jest kamienicami czynszowymi a na rogu pl. Szczepańskiego postawiono budynek teatru.

</doc>
<doc id="525166" url="https://pl.wikipedia.org/wiki?curid=525166" title="Księga z Leinster">
Księga z Leinster

Księga z Leinster (ang. "The Book of Leinster", irl. "Lebor Laignech"), znana wcześniej pod nazwą "The Book of Noughaval" (irl. "Lebor na Nuachongbála") – to średniowieczny irlandzki manuskrypt spisany około 1160 roku, obecnie przechowywany w Trinity College w Dublinie.
Księga stanowi jedno z najważniejszych źródeł średniowiecznej literatury irlandzkiej, genealogii oraz mitologii. Zawiera między innymi takie teksty jak: "Lebor Gabála Érenn" ("Księga Inwazji"), najbardziej kompletną wersję "Táin Bó Cuailnge" (Uprowadzenie byków z Cooley), tzw. "Metrical Dindshenchas" oraz tłumaczenie-adaptację "De excidio Troiae historia" na język irlandzki. Księga jest najprawdopodobniej dziełem jednego skryby zwanego Áed Ua Crimthainn. Z annałów zawartych w manuskrypcie można wywnioskować, że został on spisany między 1151 a 1201 rokiem, przy czym większość została prawdopodobnie ukończona około roku 1160. 
Manuskrypt składa się ze 187 kart, wielkości około 13" na 9" (33cm na 23cm) każda. Zawarta w nim notka sugeruje, że 45 kart zaginęło. Dublin Institute for Advanced Studies opublikował w ciągu 29 lat krytyczne wydanie "Księgi z Leinster".

</doc>
<doc id="525167" url="https://pl.wikipedia.org/wiki?curid=525167" title="Epidian">
Epidian

Epidian - polska nazwa handlowa żywic epoksydowych, produkt kondensacji fenoli i epitlenków. Są to tworzywa sztuczne chemoutwardzalne na zimno lub na gorąco, o doskonałej przyczepności do prawie wszystkich tworzyw.

</doc>
<doc id="525170" url="https://pl.wikipedia.org/wiki?curid=525170" title="Jużnosachalińsk">
Jużnosachalińsk

Jużnosachalińsk (, trb. "Jużno-Sachalinsk", "Toyohara") – miasto w Rosji, na wyspie Sachalin, stolica obwodu sachalińskiego. Leży nad rzeką Susuja. Miasto założone w 1882 roku przez Rosjan. Początkowo nazywało się Władimirowka () od 1882 do 1905, a następnie Toyohara () w okresie przynależności do Japonii w latach 1905–1946. Prawa miejskie uzyskało w 1915 roku.
W mieście znajduje się Państwowy Uniwersytet Sachaliński (Сахалинский государственный университет).
Historia.
Pierwszą osadą w tym miejscu była "Władimirowka" założona przez rosyjskich skazańców w 1882. W roku 1905 po zakończeniu wojny rosyjsko-japońskiej przekazano ją Japonii zaś nazwę zmieniono na Toyohara (dosłownie „Równina obfitości”), a w 1915 uzyskała prawa miejskie. Po zakończeniu drugiej wojny światowej miasto zwrócono Rosji a nazwę zmieniono na Jużnosachalińsk. Z czasów japońskich w mieście pozostało kilka zabytkowych budynków, w jednym z nich mieści się muzeum. W muzeum znajduje się Instytut Dziedzictwa Bronisława Piłsudskiego (1866–1918).
Czasy obecne.
Dzisiaj Jużnosachalińsk doświadcza dopływu kapitału inwestowanego w tej okolicy przez duże koncerny naftowe, takie jak ExxonMobil i Shell. Większość tych funduszy nie zostaje jednak zainwestowana w rozwój miasta – okręg sachaliński ma najwyższy poziom przestępczości nieletnich w całej Rosji, a ponad 40% firm i zakładów jest nierentownych.
W Jużnosachalińsku swoją siedzibę ma eparchia jużnosachalińska i kurylska Rosyjskiego Kościoła Prawosławnego, której katedrą jest sobór Zmartwychwstania Pańskiego w Jużnosachalińsku.
Demografia.
Większość mieszkańców to Rosjanie, około 12% populacji miasta to Koreańczycy, oprócz nich miasto zamieszkują mniejszości Ajnów, Niwchów i Oroków.

</doc>
<doc id="525172" url="https://pl.wikipedia.org/wiki?curid=525172" title="Suppiluliuma I">
Suppiluliuma I

Suppiluliuma I, Suppiluliumas I (1380 p.n.e.-1340 p.n.e.) – król Hetytów od ok. 1380 p.n.e., syn Tudhaliji III, twórca hetyckiej potęgi wojskowej, prowadził zwycięskie wojny, zajął większą część Syrii wypierając Hurytów, pokonał państwo Mitanni, opanował Karkemisz – ważną twierdzę nad Eufratem.
Objęcie władzy.
Syn Tudhaliji III oraz jednej z jego żon niższej rangi. Po śmierci ojca zamordowany został następca tronu i przyrodni brat Suppilulimy I. 
Wojna z Mitanni.
Hetyci poza walkami w Anatolii mieli dwa główne kierunki ekspansji zewnętrznej: w stronę wybrzeża Morza Egejskiego oraz do Syrii i Mezopotamii (Mitanni). Supppilulima I głównym celem swoich wypraw uczynił osłabione niepokojami wewnętrznymi Mitanni. Pomimo początkowych niepowodzeń trzecia wyprawa zakończyła się zdobyciem stolicy Waszuganni. Zmusił też wcześniejszych wasali Tuszratty do uznania swojej władzy. Osłabienie Egiptu, sojusznika Mitanii umożliwiło mu przejecie: Ugarit, kraju Amurru i Kadesz.
Przewrót pałacowy w Mitanni - zamordowanie Tuszratty i objęcie tronu przez Artatamę II - dał pretekst do kolejnej wojny. Mitanni zostało pokonane, a nowy król Szattiwaza został wasalem Hetytów.
Relacje z Egiptem.
Podczas oblężenia Karkemisz wdowa po faraonie Echnatonie, królowa Nefretete, zwróciła się do Suppiluliumy z propozycją zawarcia małżeństwa z jednym z jego synów (według innych źródeł mariaż proponowała córka Nefretete i Echnatona - Anchesenamon). Krok taki umożliwiał utworzenie wspólnego, egipsko-hetyckiego imperium. Na skutek śmierci wysłanego do Egiptu syna Suppiluliumy, Zannanzasa, do planowanego małżeństwa nie doszło. W następstwie tych wydarzeń Suppiluliuma zaatakował wasali Egiptu. 
Podczas kampanii w hetyckim obozie wybuchła epidemia, która zdziesiątkowała armię oraz spowodowała śmierć Suppiluliumy i jego starszego syna-następcy Arnuwandy II. Wtedy królem Hetytów został jego młodszy syn - Mursili II.

</doc>
<doc id="525173" url="https://pl.wikipedia.org/wiki?curid=525173" title="Edmund Boniewicz">
Edmund Boniewicz

Edmund Boniewicz, SAC (ur. 1 października 1919 w Murzynnie k. Inowrocławia – zm. 7 maja 2006 w Częstochowie), ksiądz pallotyn, duszpasterz, propagator kultu maryjnego i miłosierdzia Bożego.
Życie.
Edmund Boniewicz święcenia kapłańskie przyjął z rąk biskupa Stanisława Rosponda 27 maja 1945 w Krakowie.
W ostatnich latach życia ciężko chorował, będąc praktycznie przykutym do łóżka. Zmarł 7 maja 2006
Obrzędom pogrzebowym ks. Boniewicza, które miały miejsce 10 maja 2006 w Dolinie Miłosierdzia w Częstochowie, przewodził tamtejszy metropolita, abp Stanisław Nowak. Ciało ks. Boniewicza złożono w grobowcu na cmentarzu św. Rocha w Częstochowie.
Praca duszpasterska.
Ks. Edmund Boniewicz był inicjatorem jednego z pierwszych sanktuariów Miłosierdzia Bożego – Doliny Miłosierdzia w Częstochowie.
Głosił orędzie Miłosierdzia Bożego w krajach ZSRR w czasach reżimu komunistycznego.
Był uważany za nieformalnego ogólnopolskiego moderatora Ruchu Miłosierdzia Bożego.
Ks. Stefan Duda CR – były kustosz Sanktuarium Miłosierdzia Bożego w Gdańsku – uważa, że ks. Boniewicz przyczynił się do ustanowienia Święta Miłosierdzia Bożego w Kościele powszechnym.
Prowadził liczne rekolekcje parafialne i dni skupienia dla sióstr zakonnych, audycje w Radiu Fiat i Radiu Jasna Góra oraz publikował artykuły w Tygodniku Niedziela i w Naszym Dzienniku.
Posługę kapłańską sprawował w: Chełmnie, Wałbrzychu, Poznaniu, Częstochowie, Warszawie, Otwocku, Zakopanem.
Przez ponad dwadzieścia lat był spowiednikiem i kierownikiem duchowym prymasa, kard. Stefana Wyszyńskiego i to on udzielał mu sakramentu chorych na dzień przed jego śmiercią.

</doc>
<doc id="525180" url="https://pl.wikipedia.org/wiki?curid=525180" title="Book of Leinster">
Book of Leinster



</doc>
<doc id="525182" url="https://pl.wikipedia.org/wiki?curid=525182" title="Book of Noughaval">
Book of Noughaval



</doc>
<doc id="525184" url="https://pl.wikipedia.org/wiki?curid=525184" title="Lebor Laignech">
Lebor Laignech



</doc>
