<doc id="525186" url="https://pl.wikipedia.org/wiki?curid=525186" title="Anna Jabłonowska">
Anna Jabłonowska

Anna Paulina z Sapiehów Jabłonowska (ur. 22 czerwca 1728 w Wołpie, zm. 7 lutego 1800 w Ostrogu) – księżna, wojewodzina bracławska (jako żona Jana Kajetana Jabłonowskiego), ekonomistka, kolekcjonerka, mecenaska nauki i sztuki, sprawna administratorka swoich dóbr.
Życiorys.
Była córką Karoliny Teresy z Radziwiłłów z pierwszego jej małżeństwa z Kazimierzem Leonem Sapiehą (generał artylerii litewskiej), gdy Aleksandra–Teofila była córką tejże Karoliny z drugiego jej małżeństwa z Józefem Aleksandrem Jabłonowskim (1711–1777). Po śmierci ojca (1738) wychowywała się pod opieką ojczyma. W roku 1750 została żoną Jana Kajetana Jabłonowskiego (1699–1764), wojewody bracławskiego od roku 1754.
Należała do najznakomitszych postaci kobiecych polskich w XVIII w. Zdolna i wykształcona, po śmierci męża Jana Kajetana Jabłonowskiego rzuciła się w wir walk politycznych, a po elekcji Stanisława Augusta Poniatowskiego wystąpiła przeciw niemu, popierając swymi wpływami konfederację barską, szczególnie na dworach w Wiedniu i Paryżu. Po upadku konfederacji pogodziła się z królem i wycofała się z życia politycznego i odtąd całą duszą oddała się pracy społecznej, starając się usilnie o podniesienie kultury duchowej i materialnej wśród poddanych w swych wsiach i miasteczkach. Za przykładem innych magnatów polskich zniosła w swych dobrach pańszczyznę, zaprowadzając w jej miejsce czynsze. Budowała szpitale i fabryki, chcąc w ten sposób podnieść stan zdrowotny i materialny poddanej jej ludności. Interesowała się żywo rozwojem swych olbrzymich posiadłości (państwo siemiatyckie, kockie i wysockie), a dla unormowania obowiązków poddanych i urzędników opracowała "Ustawy powszechne dla dóbr moich rządców" (8 tomów, Warszawa, 1786).
Odziedziczyła dobra na Podlasiu, Lubelszczyźnie i Wołyniu, zwana była "panią na Siemiatyczach i Kocku". 
Zapisała się trwale w rozbudowie tych miast. Działała za granicą od 1769, ale już w 1771 powróciła przez Gdańsk do kraju. Zamieniła podupadłe Siemiatycze w tętniący życiem ośrodek gospodarczy i kulturalny "państwa siemiatyckiego". Wybudowała tu ratusz, drukarnię, szkołę akuszerek, szpital i manufaktury, stwarzając ważny ośrodek handlowy regionu. Zorganizowała kasę zapomogowo–pożyczkową włościan. W Kocku przebudowała stary pałac Firlejów, zamieniając go w okazałą rezydencję. Zapraszała do siebie zagranicznych uczonych, a w pałacu w Siemiatyczach zgromadziła wielką bibliotekę i bogatą kolekcję "historii naturalnej", jedną z najlepszych w ówczesnej Europie. Jej reformy zakończyły się finansową ruiną.
Według najbardziej rozpowszechnionej wersji księżna zmarła 7 lutego 1800 w Ostrogu, gdzie też została pochowana. 

</doc>
<doc id="525188" url="https://pl.wikipedia.org/wiki?curid=525188" title="Sofonisba Anguissola">
Sofonisba Anguissola

Sofonisba Anguissola (ur. ok. 1532 w Cremonie - zm. 1625 w Palermo) – włoska malarka epoki renesansu. 
Życiorys.
Pochodziła z arystokratycznego rodu i podobnie jak jej liczne rodzeństwo posiadała uzdolnienia artystyczne. Ojciec Amilcare Anguissola wspierał ją w rozwoju talentu malarskiego. W latach 1546 - 49 uczyła się w pracowni Bernardina Campi. Po wyjeździe swojego dotychczasowego nauczyciela do Rzymu uczyła się u Bernardina Gattiego. Ojciec był promotorem jej sztuki, m.in. pomagał jej zdobywać prestiżowe i intratne zamówienia na portrety członków rodów królewskich i arystokracji. Dokonania Anguissoli zyskały uznanie malarza i rzeźbiarza renesansowego Michała Anioła. W 1559 roku jako uznana malarka została zaproszona na królewski dwór hiszpański przez króla Filipa II. Po śmierci swej protektorki i uczennicy w 1573 roku - królowej Elżbiety de Valois, opuściła Madryt. Była dwukrotnie zamężna, najpierw z Sycylijczykiem Don Fabrizio de Moncadagda, a potem z genueńczykiem Oraziem Lomellino. 
W późnych latach swego życia (dożyła ponad 92 lat) straciła wzrok. W 1624 roku odwiedził ją Antoon van Dyck, co uwiecznił w swoim włoskim szkicowniku. Niewielki namalowany przez niego portret odkryto w Knole House w Wielkiej Brytanii. Zmarła w Palermo. 
Upamiętnienie.
W kościele San Giorgio dei Genovesi, w prawej nawie znajduje się tablica, którą umieścił tam w setną rocznicę urodzin (1632) jej drugi mąż "Alla moglie Sofonisba, del nobile casato degli Anguissola, posta tra le donne illustri del modo per la bellezza straordinarie doti di natura, e tanto insigne nel ritrarre le immagini umane che nessuno del suo tempo potè esserle pari, Orazio Lomellini, colpito da immenso dolore, pose questo estremo segno di onore, esiguo per tale donna, ma il massimo per i comuni mortali"” co można przetłumaczyć "Mojej żonie Sofonisbie, ze szlachetnego rodu Anguissolów, najsławniejszej wśród znamienitych kobiet dzięki urodzie i niezwykłym darom natury, i tak wybitnej w malowaniu wizerunków ludzi, że nie miała za życia sobie równych, Orazio Lomellini, dotknięty ogromnym bólem umieścił ten znak pamięci, skromny dla takiej kobiety, ale największy dla zwykłych ludzi"”.
Obrazy w Polsce.
W Polsce obrazy Sofonisby posiadają: 

</doc>
<doc id="525190" url="https://pl.wikipedia.org/wiki?curid=525190" title="Justin Kirk">
Justin Kirk

Justin Kirk (ur. 28 maja 1969 w Salem) – amerykański aktor teatralny, telewizyjny i filmowy.
Życiorys.
Urodził się w Salem, w stanie Oregon. Jego matka była pochodzenia żydowskiego, a ojciec duńskiego i angielskiego. Swoje dzieciństwo spędził w Union, w stanie Waszyngton, gdzie uczęszczał do szkoły w rezerwacie Indian. Mając 7 lat brał udział w szkolnych przedstawieniach. Kiedy miał 12 lat, wraz ze swoją matką przeprowadził się do Minneapolis, w stanie Minnesota, i uczęszczał do Dziecięcej Szkoły Teatralnej. Następnie przeniósł się do Nowym Jorku, gdzie uczył się aktorstwa przy Kole w Square Theatre School. Ukończył także dwuletnie konserwatorium aktorskie.
W 1993 zadebiutował na scenie broadwayowskiej jako Willis w spektaklu "Wszelki dawany dzień" ("Any Given Day") w Longacre Theatre. Potem podjął pracę jako boy hotelowy w Royalton Hotel.
Za rolę niewidomego geja Bobby’ego w przedstawieniu "Słaba płeć" ("Love! Valour! Compassion!") został uhonorowany nagrodą Obie (Off-Broadway Theater Award). W 1997 zadebiutował tą samą rolą w adaptacji kinowej. Telewizyjna rola Priora Waltera w miniserialu fantasy HBO "Anioły w Ameryce" ("Angels in America", 2003) przyniosła mu nagrodę Złotej Satelity i nominację do nagrody Emmy. W latach 2005−2012 występował jako Andy Botwin, który zaplątał się w zaangażowanie swojej rodziny na przedmieściach w handel marihuaną w serialu stacji Showtime "Trawka" ("Weeds"), a za rolę w 2008 odebrał nagrodę Satelity.

</doc>
<doc id="525194" url="https://pl.wikipedia.org/wiki?curid=525194" title="Eugen Drewermann">
Eugen Drewermann

Eugen Drewermann (ur. 20 czerwca 1940 w Bergkamen) – niemiecki teolog, psychoanalityk, egzystencjalista, pisarz, były ksiądz wyznania rzymskokatolickiego, badacz i krytyczny interpretator tekstów biblijnych, pacyfista.
Życiorys.
Jego ojcem był górnik wyznania ewangelickiego a matką katoliczka. Dorastał wśród dwojga rodzeństwa w westfalskiej gminie Bergkamen. W latach 1959–1965 studiował filozofię w Münster i teologię katolicką w Paderborn. W 1966 roku otrzymał święcenia kapłańskie. Pracował jako duszpasterz studencki w Getyndze; od 1974 roku był wikariuszem w parafii św. Jerzego w Paderborn. Od 1968 roku zaczął się kształcić w neopsychoanalizie. W 1978 roku habilitował się z teologii katolickiej pracą na temat struktury zła w jahwizmie i otrzymał misję nauczania dogmatyki. Jako docent prywatny wykładał historię religii i dogmatykę na wydziale teologicznym w Paderborn. Mieszka w typowym bloku, żyjąc skromnie w mieszkaniu w którym znajdują się symbole chrześcijaństwa i buddyzmu. Dochody, jakie osiąga głównie ze sprzedaży książek, przeznacza na pomoc głodującym dzieciom w Egipcie.
W październiku 1991 roku arcybiskup Paderborn Johannes Joachim Degenhardt odebrał mu pozwolenie nauczania teologii katolickiej, a w styczniu 1992 pozbawiony został pozwolenia na wygłaszanie kazań. W marcu 1992 roku został ukarany suspensą za głoszenie odbiegających od doktryny katolickiej poglądów w dziedzinie teologii moralnej i egzegezy.
20 czerwca 2005 roku, w 65. urodziny, Drewermann wystąpił z Kościoła katolickiego. Fakt ten ujawnił w grudniu tego roku w wywiadzie telewizyjnym. Od 13 grudnia 2005 roku wykłada na uniwersytecie w Paderborn, pracuje jako pisarz, mówca i duszpasterz.
Poglądy.
Eugen Drewermann pod wpływem psychologii analitycznej Carla Gustava Junga i psychoanalizy Sigmunda Freuda interpretuje teksty biblijne przede wszystkim w perspektywie psychologii głębi. Na ten temat napisał książkę pt. "Tiefenpsychologie und Exegese" (1988). W późniejszych latach przeniósł punkt ciężkości swej interpretacji tekstów biblijnych na Freuda.
Neguje cud jako ingerencję Boga w naturę, a w sprawie poczęcia Jezusa Chrystusa, jednoznacznie stwierdza, "Jezus został poczęty i zrodzony jak każdy człowiek". Podważa sens istnienia kleru i celibatu, argumentując, "Jezus nie ustanowił kapłaństwa, a już na pewno kapłaństwa z celibatem".
W książce pt. "Kler. Psychogram ideału" (1989) dał wyraz poglądowi, że celibat szkodzi zdrowiu księży katolickich, sprawiając, iż padają oni ofiarą nerwicy – wielu jego współbraci odebrało to jako „kalanie własnego gniazda”. Korzystając ze swego doświadczenia psychoanalityka, Drewermann postawił Kościołowi klerykalnemu poważną diagnozę i zauważył, że albo nastąpi jego gruntowna reforma, albo instytucja ta straci prawo bytu w świecie współczesnym. Opowiadał się za ujawnieniem wszelkich patologii wewnętrznych, wzywał do otwartej dyskusji, porzucenia obłudy i przymusu. Twierdził, że uleczyć go może tylko światło świadomości, samokrytyka.
Jest wegetarianinem, obrońcą zwierząt i przeciwnikiem wyrębu puszczy brazylijskiej. Podobnie jak ekolog Lynn White uważa, że chrześcijaństwo jest przyczyną zagłady ekologicznej na ziemi, bowiem pozbawiło przyrodę sakralności, przekazując ją w ręce ludzi. Uważa, że wraz z przyjściem misjonarzy chrześcijańskich rozpoczęło się powolne konanie ziemi, w tym wycinka nawet "świętych dębów". Gdy w wywiadzie udzielonym tygodnikowi „Der Spiegel” zakwestionował dogmat Niepokalanego Poczęcia, uniemożliwiono mu prowadzenie wykładów na katolickich uczelniach. W związku z tym prowadzi wykłady na uniwersytetach państwowych.
Krytyka.
Zarzuca się Drewermannowi, że stale przewijającym się motywem jego dzieła są – zapożyczone z melancholijnej perspektywy Kierkegaarda – lęk i rozpacz; to właśnie na podstawie tych podstawowych uczuć Drewermann interpretuje zjawisko zła, próbując podać receptę jego przezwyciężenia. Dla zwolenników psychologii głębi ta właśnie perspektywa jest decydująca i stanowi o psychologiczno-terapeutycznym znaczeniu chrześcijaństwa. W książce pt. "Heilende Religion – Überwindung der Angst" Drewermann omawia pojęcie wiary jako biegun przeciwny nie niewiary, lecz właśnie „lęku ludzkiego”.
Od wielu lat Drewermann zajmuje się interpretacją z perspektywy psychologii głębi i religii bajek (zwłaszcza braci Grimm).

</doc>
<doc id="525196" url="https://pl.wikipedia.org/wiki?curid=525196" title="Kúty">
Kúty

Kúty () – wieś i gmina (obec) na Słowacji w kraju trnawskim. Po raz pierwszy wzmiankowana w 1392 roku pod nazwą Kuth. Przed rozszerzeniem strefy Schengen w 2008 roku znajdował się tu punkt kontroli na kolejowym przejściu granicznym z Czechami.

</doc>
<doc id="525199" url="https://pl.wikipedia.org/wiki?curid=525199" title="Gornoałtajsk">
Gornoałtajsk

Gornoałtajsk () – miasto w Rosji, stolica Republiki Ałtaju, usytuowane w Południowej Syberii, w odległości 3641 km na wschód od Moskwy.
Jest to jedyne miasto w Republice Ałtaju. Leży w wąskiej Dolinie Majma, u podnóża gór Ałtaj.
Historia.
Prawosławni misjonarze przybywający do doliny Majma w 1830 r. natknęli się na małą osadę Ułała, liczącą w tamtym czasie 19 tubylczych mieszkańców i trzy rosyjskie rodziny. Rok później Ułała została wybrana jako miejsce pierwszej prawosławnej misji w Ałtaju, dzięki czemu rosyjscy osadnicy zaczęli się tu osiedlać, tworząc pierwsze wsie. W 1922 r. utworzono autonomiczny region Ojrot, a Ułała stała się jego stolicą.
W 1928 r. wieś otrzymała prawa miejskie. W 1932 r. zmieniono nazwę na Ojrot-Tura. W 1948 r. nazwa autonomii została zmieniona na Gorno-Ałtajski Region Autonomiczny, stąd też nazwa jego stolicy.
Gornoałtajsk ma rozproszony przemysł, posiada lotnisko, teatr, uniwersytet i regionalne muzeum. Do najbliższego dworca kolejowego w Bijsku jest 96 km.

</doc>
<doc id="525204" url="https://pl.wikipedia.org/wiki?curid=525204" title="Suppiluliumas I">
Suppiluliumas I



</doc>
<doc id="525207" url="https://pl.wikipedia.org/wiki?curid=525207" title="Sarvastivada">
Sarvastivada

Sarvāstivāda (dosł. „Nauka głosząca, że wszystko istnieje” – od słów „sarvam asti”) – nazwa jednej ze wczesnych buddyjskich szkół, głosząca, że wszystkie dharmy istnieją w każdym czasie (przyszłość, przeszłość i teraźniejszość). Są uważani za panrealistów.
Sarvāstivāda to jedna z dwóch „wczesnych szkół” buddyzmu, których pisma przetrwały nienaruszone do dzisiejszego dnia.
Pomiędzy kanonicznymi tekstami pozostawionymi przez sarvāstivādę, najciekawszym jest Maha-vaibhasa-abhidharma-shastra, tradycyjnie uznawana za systematyzację ustnego przekazu Buddy Gautamy. Tekst ten prezentuje unikatową kosmologię i ontologię sarvāstivādy.
Podstawy nauk sarvāstivādy wiązały się z redukcją świata do kilku różnych elementów lub „współtwórców istnienia”; pozornie były determinowane przez listę różnorakich „niepodzielych” czynników i esencji wymienionych w kazaniach Buddy. Gorąco na przykład było „lakana” (znak wyróżniający) ognia, i istniała wspólna „dharma” dotycząca wszelkiego rodzaju ognia. Poglądy zawarte w Abhidharmie są niezwykle interesujące np. teoria wyprzedzająca teorię kolorów Newtona (mówiąca, iż białe światło składa się z kolorowego, a następnie wyjaśnia te podstawowe kolory w odniesieniu do „lakan” i „dharm”), i wiele innych szczegółowych systemów psychologicznych.
Sarvāstivādini uważali, że przeszłe i przyszłe dharmy rzeczywiście istnieją. Dharmy są niepodzielnymi częściami rzeczywistości, każda posiada swą „własną naturę”. Przestrzeń wraz z nirwaną postrzegali jako nieuwarunkowaną dharmę. Wiedza o Czterech Szlachetnych Prawdach jest stopniowa w różnych momentach.
Pośród krytyków sarvāstivādy był Nagardżuna, który kompletnie zaprzeczył ich interpretacji nauki Buddy jako sugestii, iż podstawą wszystkich widzialnych fenomenów są atomopodobne jednostki, a także wielu innym podstawom ich filozofii, takich jak kompleksowa teoria przyczynowości i czasu.
Ironią jest, że to Vasubandhu, jeden z uczniów Nagarjuny, ukształtował filozofię sarvāstivādy w formę, w jakiej jest najczęściej czytana (i używana) w religii buddyjskiej do dzisiaj: Abhidharma-kośa.
System ābhidharmiki.
Sarwastiwadinowie twierdzą, że ich nauki są tak stare jak therawadinów. Jednak ich kanon był spisany w sanskrycie. Jego fragmenty zostały odkryte w Azji Środkowej, a znaczne części zostały znalezione w Gilgit i wydane przez N. Dutta. Jednak cały ich kanon jest zachowany w chińskiej Tripitace. Takakusu tak pisze na ten temat:
Przeciwnie do traktatów Abhidharmy, tych siedem prac, "Jñānaprasthāna" i uzupełniające „pādy” ("Prakaraṇapāda", "Jñānaprasthānasya" Katyāyaniputry, "Prakaraṇa-pādasya" Wasumitry, "Vijňānakāyasya" Dewaśiarmy, "Dharmaskandhasya" Śiariputry, "Prajñaptiśāstrasya" Maudgaljajany, "Samgītiparyāyasya" Mahakauszthili) są przypisywane ludzkim autorom. Te prace nie reprezentują jednego okresu buddyjskiej filozofii, ani nie zgadzają się one w całej zawartości z ich odpowiednikiem w j. palijskim.
Drobiazgowe porównanie tych traktatów z ich odpowiednikami abhidhammicznymi będzie możliwe, gdy cała literatura sarwastiwadinów będzie dostępna w tłumaczeniach. "Mahā Vibhāṣā" i "Vibhāṣā" są niezwykle obszernymi komentarzami do "Jñānaprasthāny", ale zawierającymi również materiał z innych tekstów typu „pāda”. Całkowicie utracone w sanskrycie, dostępne są w tłumaczeniach chińskich. Reprezentują one prawdziwą „śāstrę” ābhidharmików i dają nazwę całemu systemowi – „vaibhāṣika”. Doskonałym i autorytatywnym opracowaniem całego systemu jest praca Wasubandhu – "Abhidharmakośa", pomimo tego, że był on sautrantikiem. Właściwe i adekwatne zrozumienie systemu vaibhāṣiki jest niezwykle istotne dla zrozumienia i docenienia dialektyki Nagardżuny, chociaż jest ona ukierunkowana przeciwko systemowi vaibhāṣiki.

</doc>
<doc id="525208" url="https://pl.wikipedia.org/wiki?curid=525208" title="Oczekiwania inflacyjne">
Oczekiwania inflacyjne

Oczekiwania inflacyjne – przewidywanie, jak w przyszłości będzie się zmieniała inflacja. Oczekiwania inflacyjne dotyczą podmiotów profesjonalnie zajmujących się finansami i osób prywatnych. W Polsce badaniem oczekiwań inflacyjnych zajmuje się GUS (od 2014 roku, wcześniej badania na zlecenie Narodowego Banku Polskiego przeprowadzał IPSOS).
Wyróżnia się:

</doc>
<doc id="525211" url="https://pl.wikipedia.org/wiki?curid=525211" title="XBox">
XBox



</doc>
<doc id="525212" url="https://pl.wikipedia.org/wiki?curid=525212" title="CIDR">
CIDR



</doc>
<doc id="525221" url="https://pl.wikipedia.org/wiki?curid=525221" title="Maeda Ku-1">
Maeda Ku-1

Maeda Ku-1 – japoński lekki szybowiec wojskowy z okresu II wojny światowej 
Tło historyczne.
Pierwsze praca nad szybowcami wojskowymi podjęto w Japonii w 1937 w czasie wojny japońsko-chińskiej. Zamówiono wówczas trzy eksperymentalne szybowce - Tachikawa Ki-23, Tachikawa Ki-25 i Fukada Ki-24. Szybowiec Fukady okazał się bardzo udany i produkowano go także w wersji cywilnej jako Hikara-6-I.
Otrzymane w Japonii informacje o udanych operacjach niemieckich z szybowcami wojskowymi, a szczególnie zdobycie Fortu Eben-Emael spowodowały przyspieszenie japońskiego programu szybowcowego. Pierwszym zamówionym szybowcem Cesarskiej Japońskiej Armii był Ku-1. Wszystkie późniejsze szybowce Armii także nosiły oznaczenie „Ku” pochodzące od japońskiego słowa "kakku" znaczącego „szybować”.
Projektantem pierwszego szybowca został profesor Hiroshi Sato, a sam szybowiec był produkowany w zakładach Maeda.
Opis konstrukcji.
Szybowiec Maeda Ku-1 był lekkim szybowcem transportowym. Ku-1 miał konstrukcję drewnianą z wolnonośnym skrzydłem w układzie górnopłatu. Płat szybowca był trójdzielny, skrzydła miały obrys trapezowy, był wyposażone w lotki i hamulce aerodynamiczne. 
Szybowiec miał dwubelkowy kadłub z centralną gondolą. Belki kadłubowe i gondola mocowane były do centralnej części płata. Gondola mieściła kabinę pilotów oraz miejsca dla żołnierzy. 
Podwozie składało się z dwóch kół osłoniętych owiewkami i zamocowanych do gondoli kadłubowej.
Szybowiec mierzył 9,75 metrów długości, rozpiętość skrzydeł wynosiła 16,76 m, a ich powierzchnia nośna 30,10 metrów kwadratowych. Masa własna konstrukcji wynosiła około 700 kilogramów, mógł on przewozić sześciu do ośmiu żołnierzy, masa ładunku mogła wynosić do 600 kilogramów.
Historia.
Szybowiec oblatano we wrześniu 1941 i po niezbędnych badaniach został wprowadzony do produkcji seryjnej w zakładach Maeda i otrzymał wtedy oznaczenie Maeda Ku-1-I. 
Łącznie w latach 1941–1942 zbudowano 100 szybowców tego typu.
Użycie bojowe.
Szybowce transportowe Ku-1 zostały wprowadzone do jednostek armii japońskiej i służyły do transportu niewielkich grup żołnierzy, głównie na terenie Półwyspu Indochińskiego. 
Do holowania tego typu szybowców używano samolotów Mitsubishi Ki-30 i Mitsubishi Ki-51.

</doc>
<doc id="525226" url="https://pl.wikipedia.org/wiki?curid=525226" title="Sonic the Hedgehog">
Sonic the Hedgehog

Sonic the Hedgehog może odnosić się do następujących pojęć:
Gry

</doc>
<doc id="525229" url="https://pl.wikipedia.org/wiki?curid=525229" title="Sonic">
Sonic



</doc>
<doc id="525234" url="https://pl.wikipedia.org/wiki?curid=525234" title="Theodor Fischer">
Theodor Fischer

Theodor Fischer (ur. 28 maja 1862 w Schweinfurcie, zm. 25 grudnia 1938 w Monachium) – niemiecki architekt i urbanista.
Życiorys.
Theodor Fischer studiował architekturę w Monachium w latach 1880–1885. Był uczniem Friedricha von Thierscha, jednak szybko odrzucił jego historyzm i opuścił uczelnię bez dyplomu. W latach 1886–1889 pracował w biurze projektowym Paula Wallota, pracującym nad realizacją gmachu Reichstagu w Berlinie. Następnie prowadził wspólne biuro z Richardem Reuterem z Drezna (1889–1892) oraz współpracował z Gabrielem von Seidlem w Monachium.
W 1893 został przewodniczącym działu rozbudowy miasta w urzędzie miejskim w Monachium, funkcję tę pełnił do 1901. Stworzył w tym czasie generalny plan zabudowy Monachium, który był w mocy aż do II wojny światowej, zaś przepisy o strefowaniu (niem."Staffelbauordnung") zachowały ważność aż po lata 90. XX wieku. W latach 1901–1908 był profesorem projektowania i urbanistyki na Uniwersytecie w Stuttgarcie i stał się współzałożycielem szkoły stuttgarckiej. W 1907 był współzałożycielem Werkbundu, którego był pierwszym przewodniczącym (1907–1909). W 1908 Fischer otrzymał powołanie na Uniwersytet Techniczny w Monachium jako profesor architektury, rok później rozpoczął tam pracę. Wtedy też otrzymał doktorat honoris causa od Uniwersytetu w Jenie. W 1919 został członkiem Akademii Sztuk Pięknych w Berlinie, a w 1928 przeszedł na emeryturę. Został pochowany na Cmentarzu Leśnym w Monachium.
Styl Fischera odrzucał zarówno historyzm jak i secesję. Architekt brał pod uwagę miejscowe czynniki topograficzne i kulturowe, zwracał uwagę na społeczny odbiór architektury.
Do uczniów Fischera należą m.in.: Dominikus Böhm, Hugo Häring, Ernst May, Erich Mendelsohn, J.J.P. Oud i Paul Schmitthenner. Asystentem Fischera był Paul Bonatz, a jednym z jego pracowników Bruno Taut.
Upamiętnienie.
Centralny Instytut Historii Sztuki (niem. "Zentralinstitut für Kunstgeschichte") w Monachium przyznaje corocznie od 2002 nagrodę im. Theodora Fischera dla młodych historyków sztuki w uznaniu ich badań nad historią architektury XIX i XX wieku.

</doc>
<doc id="525235" url="https://pl.wikipedia.org/wiki?curid=525235" title="Przepięcie">
Przepięcie

Przepięcie – termin używany w elektrotechnice i elektronice, mający w obu dziedzinach nieco odmienne znaczenia. Jego głównym znaczeniem jest jednak wzrost napięcia powyżej wartości znamionowej.
Najczęściej przez przepięcie rozumie się wzrost napięcia ponad maksymalną wartość napięcia instalacji lub urządzenia elektrycznego.
Występowanie.
Sieci elektroenergetyczne.
Przepięcie w sieciach elektroenergetycznych oznacza każdy wzrost napięcia w sieci ponad jego maksymalną dopuszczalną wartość.
Przepięcia dzieli się na:
oraz na:
Przepięcia wewnętrzne powstają wewnątrz systemu. Mogą następować w wyniku
Źródłem przepięcia zewnętrznego może być
Przyczyny przepięć długotrwałych (zob. też przepięcie dorywcze, przepięcie ziemnozwarciowe):
Przyczyny przepięć impulsowych (zob. też przepięcie przejściowe, przepięcie dynamiczne):
Dział elektrotechniki zajmujący się ochroną przed przepięciami nazywa się ochroną przeciwprzepięciową.
Obwody rezonansowe.
Przy rezonansie napięć, występującym w szeregowych obwodach rezonansowych RLC, napięcie na indukcyjności i pojemności są sobie równe i większe od napięcia zasilającego na zaciskach układu. Jeśli rezystancja obwodu rezonansowego jest mała, to dobroć układu "Q" jest duża i napięcie na elementach reaktancyjnych znacznie przekracza napięcie zasilające obwód
Szkodliwość.
W wyniku przepięcia mogą powstać różnego rodzaju szkody (szkoda przepięciowa), od których można się ubezpieczyć.
Ograniczanie przepięć.
Urządzeniami, których zadaniem jest ograniczanie przepięć do wartości niegroźnej z punktu widzenia wytrzymałości elektrycznej izolacji, są:

</doc>
<doc id="525241" url="https://pl.wikipedia.org/wiki?curid=525241" title="Gaude mater Polonia">
Gaude mater Polonia



</doc>
<doc id="525244" url="https://pl.wikipedia.org/wiki?curid=525244" title="Kaolack">
Kaolack

Kaolack (wolof: "Kawlax") - miasto w zachodnim Senegalu, ośrodek administracyjny regionu Kaolack, nad rzeką Saloum. Około 181 tys. mieszkańców. Czwarte co do wielkości miasto kraju.
Kaolack jest ważnym ośrodkiem uprawy orzeszków ziemnych. Mieści się tu też drugi co do wielkości kryty bazar w Afryce (największy jest w marokańskim Marrakeszu).
Miasto jest również jednym z głównych ośrodków edukacji islamskiej. Tutejszy meczet w Medina Baay zalicza się do największych i najbardziej znanych w Senegalu.
Kaolack jest także portem morskim dostępnym dla mniejszych statków, które są w stanie pokonać około stukilometrowy odcinek rzeki Saloum łączącej port z Oceanem Atlantyckim. Port przeszedł do historii polskiej żeglugi za sprawą statków SS Cieszyn i SS Śląsk, które zostały internowane w Kaolacku przez władze Vichy po podpisaniu zawieszenia broni z Niemcami. Załogi statków 9 sierpnia 1940 dokonały brawurowej ucieczki, uprowadzając na pokładzie SS Cieszyn miejscowego pilota i przedzierając się przez rzekę Saloum. 

</doc>
<doc id="525247" url="https://pl.wikipedia.org/wiki?curid=525247" title="Thiès">
Thiès

Thiès (wolof: "Cees") – miasto w zachodnim Senegalu, około 70 km na wschód od Dakaru. Ośrodek administracyjny regionu Thiès. Około 311 tys. mieszkańców. Miasto słynie z wyrobu gobelinów, jest też regionalnym centrum handlu zwierzętami hodowlanymi. Drugie co do wielkości miasto kraju.
Thies położone jest na skrzyżowaniu linii kolejowych łączących Dakar z Saint Louis na północy kraju oraz Bamako w sąsiednim Mali. Linia z Dakaru do Saint Louis jest jednak rzadko wykorzystywana. Niewielkie muzeum działające w Thiès ukazuje historię kolejnictwa w Senegalu.

</doc>
<doc id="525248" url="https://pl.wikipedia.org/wiki?curid=525248" title="Saint-Louis (Senegal)">
Saint-Louis (Senegal)

Saint-Louis (wolof: "Ndar") – miasto w północno-zachodnim Senegalu, ośrodek administracyjny regionu Saint-Louis, przy ujściu rzeki Senegal do Oceanu Atlantyckiego. Zachodnia część miasta położona jest na półwyspie Langue de Barbarie. Miasto zamieszkuje około 186,3 tys. osób.
Historia.
Miasto zostało założone w 1659 roku jako pierwsza francuska osada kolonialna w Afryce. Pierwotnie St. Louis leżało na wyspie na rzece Senegal, jednak w kolejnych wiekach rozrosło się i objęło swoim zasięgiem także stały ląd po obu stronach rzeki. Pod koniec XVIII wieku istniało tu tętniące życiem miasto portowe i handlowe, liczące ok. 10 tys. mieszkańców różnych ras i narodowości. W XIX wieku St. Louis było stolicą francuskich terytoriów zależnych w Afryce Zachodniej. W 1904 stolicę Francuskiej Afryki Zachodniej przeniesiono do Dakaru, jednak St. Louis pozostawało stolicą Senegalu i połączonej z nim Mauretanii. Dopiero w 1958 po upadku kolonialnej potęgi Francji w Afryce miasto straciło swoją rangę, pozostaje jednak jednym z ważniejszych ośrodków turystycznych Senegalu. 
W 2000 położone na wyspie zabytkowe centrum Saint-Louis wpisano na listę światowego dziedzictwa UNESCO.
Gospodarka.
W mieście rozwinął się przemysł włókienniczy, spożywczy, skórzany oraz poligraficzny.

</doc>
<doc id="525251" url="https://pl.wikipedia.org/wiki?curid=525251" title="Rufisque">
Rufisque

Rufisque (wolof: "Tëngéej") – miasto w zachodnim Senegalu, w regionie Dakar, na Półwyspie Zielonego Przylądka, nad Oceanem Atlantyckim. Około 179,8 tys. mieszkańców. W czasach kolonialnych było to jedno z ważniejszych miast regionu. Do dziś zachowały się stare francuskie zabudowania wzdłuż głównej ulicy. 

</doc>
<doc id="525254" url="https://pl.wikipedia.org/wiki?curid=525254" title="Paltrak">
Paltrak

Paltrak – typ wiatraka, w którym zasadniczą częścią są obracane wiatrem śmigła (skrzydła) poruszające urządzenia do mielenia ziarna. Paltrak (podobnie jak koźlak) obracany jest w całości wraz z maszynami na kierunek wiatru, są jednak solidniej osadzone na torze jezdnym i rolkach. 
Mechanizm paltraka (maszyna oraz mechanizm obrotu) oraz właściwości mielące (wydajność) są identyczne jak u koźlaka. Paltrak jest jednak konstrukcją solidniejszą i bardziej odporną na silny wiatr. Koźlak podparty jest na jednym słupie utrzymywanym przez kozioł, dlatego stosunkowo łatwo może być wywrócony, a osiowy słup nośny złamany.
Paltrak oprócz osi obrotu dodatkowo opiera się na podłożu całym swoim obwodem, wpuszczonym we wzmocnione żeliwem zagłębienie fundamentu. Obracanie na wiatr wymaga mniejszego wysiłku, gdyż na obwodzie, pod spodem, znajdują się stalowe rolki i istnieje możliwość ich smarowania. W nowszych mechanizmach zamiast dyszla i konia do obracania stosuje się dodatkowy mechanizm wiatrowy umieszczony po przeciwnej stronie skrzydła roboczego. 

</doc>
<doc id="525258" url="https://pl.wikipedia.org/wiki?curid=525258" title="Anders Bodegård">
Anders Bodegård

Karl Vilhelm Anders Bodegård (ur. 2 stycznia 1944 w Växjö) – szwedzki slawista, tłumacz literatury polskiej oraz francuskiej na język szwedzki.
Biografia.
W Polsce po raz pierwszy był w 1967, gdy uczestniczył w kursie dla polonistów na Uniwersytecie Warszawskim. Do Polski przybył na dłużej w 1981, by jako lektor języka szwedzkiego pracować na Uniwersytecie Jagiellońskim. Po powrocie do Szwecji publikował i promował literaturę i kulturę polską.
Tłumaczył i spopularyzował w Skandynawii takich polskich autorów jak: Witold Gombrowicz, Ryszard Kapuściński, Ewa Lipska, Zbigniew Herbert, Paweł Huelle, Antoni Libera, ks. Józef Tischner, Adam Zagajewski oraz Wisława Szymborska, która jak sama twierdziła, bez tłumaczeń Bodegårda nie otrzymałaby literackiej Nagrody Nobla.
W 1998 reżyser Antoni Krauze nakręcił dokumentalny portet Bodegårda - "Szwed z „Wesela”, czyli niezdrowo i romantycznie".
Nagrody.
Bodegård jest laureatem wielu nagród i odznaczeń, m.in.:

</doc>
<doc id="525259" url="https://pl.wikipedia.org/wiki?curid=525259" title="Anders Bodegard">
Anders Bodegard



</doc>
<doc id="525265" url="https://pl.wikipedia.org/wiki?curid=525265" title="Huncwoci">
Huncwoci



</doc>
<doc id="525267" url="https://pl.wikipedia.org/wiki?curid=525267" title="Mniejszość seksualna">
Mniejszość seksualna

Mniejszość seksualna – odsetek społeczeństwa o orientacji seksualnej innej, niż dominująca statystycznie. 
Według różnych szacunków od 1% do 21% populacji USA jest orientacji homoseksualnej lub biseksualnej. Badania przeprowadzone w roku 1970 w Stanach Zjednoczonych wykazały, że około 20% dorosłych mężczyzn miało kontakt z mężczyzną prowadzący do orgazmu, jednak tylko 6,7% po 19 roku życia i kontakty połowy z 6,7% były rzadkie. 
Przykładem z innych obszarów geograficznych mogły być opinie badaczy XX w. o niemal kompletnym braku orientacji innych niż heteroseksualna na kontynencie afrykańskim. Opisano jednak zachowania homoseksualne z udziałem młodych mężczyzn oraz inne przykłady praktyk seksu między osobami tej samej płci w Afryce przedchrześcijańskiej.
W badaniach orientacji seksualnej wykonanych w roku 2002 dla populacji Stanów Zjednoczonych 2,3% mężczyzn i 1,3% kobiet, w wieku 18-44 lata, zadeklarowało orientację homoseksualną. Orientację biseksualną, w tej samej grupie wiekowej, zadeklarowało 1,8% mężczyzn i 2,8% kobiet. 

</doc>
<doc id="525273" url="https://pl.wikipedia.org/wiki?curid=525273" title="Samobitnia">
Samobitnia

Samobitnia była to powszechnie stosowana ochrona pszczół, żyjących w barci, przed niedźwiedziem. Był to potężny kloc drewna lub kamień zawieszony na sznurze– przy barci. Kiedy niedźwiedź odchylał go, chcąc dostać się do środka barci, kloc bezwładnie wracał na miejsce i uderzał go w głowę. Niekiedy bartnicy wbijali w ziemię pod drzewem zaostrzone u góry, drewniane pale, na które nadziewał się spadający z drzewa niedźwiedź.

</doc>
<doc id="525276" url="https://pl.wikipedia.org/wiki?curid=525276" title="Tożsamość osobista">
Tożsamość osobista

Tożsamość osobista – bycie tym samym człowiekiem (tą samą osobą), bycie sobą, bycie tym za kogo się podajemy. Tożsamość to więcej, niż identyczność, jednakowość – przykładowo dwóch braci bliźniaków może wyglądać identycznie, jednak każdy z nich będzie miał własną "tożsamość". Jest to fakt, że ktoś jest tą osobą, za którą się podaje. Fakt, że ktoś nosi takie, a nie inne nazwisko.
Z pojęciem tym związany jest dokument tożsamości wydawany człowiekowi, w szczególności własnemu obywatelowi, przez władze państwa. Zawiera on w materialnie utrwalony sposób – za pomocą pisma tradycyjnego lub zapisu w mikrokości elektronicznej – dane identyfikacyjne tego człowieka, jak fotografia, dane personalne, dane biometryczne, a także dane związane z państwem (nazwa, unikatowy numer dokumentu, organ wydający, data wydania).

</doc>
<doc id="525277" url="https://pl.wikipedia.org/wiki?curid=525277" title="Zgnilec amerykański">
Zgnilec amerykański

Zgnilec amerykański, zgnilec złośliwy (łac. "histolysis infectiosa perniciosa larvae apium" lub "pestis americana larvae apium") – zakaźna choroba bakteryjna czerwi wywoływana przez laseczkę larwy ("Paenibacillus larvae"). Chorują nań i zamierają czerwie zasklepione. Jest to choroba zwalczana z urzędu. 
Przetrwalniki bakterii odznaczają się bardzo wysoką opornością na działanie termiczne i chemiczne, a w normalnych warunkach przeżywają nawet do 40 lat. Szczególne nasilenie choroby przypada na drugą połowę lata, kiedy wysoka temperatura i częste przegrzewanie gniazda sprzyja rozkładającej się masie.
Objawy.
Zasklepy na zamarłych czerwiach stają się podziurkowane, ciemnieją i zapadają się oraz jest charakterystyczny zapach z ula. Masa zamarłych czerwi jest brunatnożółta, daje się wyciągać w długie nitki i wydziela zapach kleju stolarskiego. Zwykle po 4 tygodniach od śmierci larwy na dnie lub na ścianie komórki plastra powstaje ciemny, zasuszony strupek, który jest łatwo widoczny po odpowiednim odwróceniu ramki. Okres wylęgania się choroby w rodzinie wynosi 45 dni.
Leczenie.
Do leczenia zgnilca złośliwego dawnej stosowano syrop z dodatkiem sulfonamidów lub oksytetracyklinę. Syrop leczniczy podawano rodzinom pszczelim przez okres 5 dni. Leczenie musi być poprzedzone przesiedleniem chorej rodziny pszczelej do innego ula. Obecnie stosowanie sulfonamidów w leczeniu pszczół jest zabronione.
Metodami dopuszczonymi do stosowania jest podawanie olejków: cynamonowego, żywokostowego, tymiankowego, cytrynowego. Wszystkie te olejki silnie działają bakteriobójczo i bakteriostatycznie, ale najsilniejsze działanie ma olejek cynamonowy.
Choroba jest trudna do wyleczenia i powoduje duże straty w pasiekach. Jedyną radykalną metodą ograniczenia rozprzestrzeniania się choroby jest likwidacja chorych, słabych rodzin przez spalenie wszystkiego oprócz ula. Porażona silna rodzina ma szansę być wyleczona.

</doc>
<doc id="525282" url="https://pl.wikipedia.org/wiki?curid=525282" title="Saint-Louis (region)">
Saint-Louis (region)

Saint-Louis – region na północy Senegalu, przy granicy z Mauretanią. Stolicą regionu jest Saint-Louis.
Region słynie z żeliwnego mostu, zbudowanego przez kolonizatorów francuskich w XIX wieku, biegnącego w pobliżu Parku Narodowego Oiseaux du Djoudj.
Środowisko przyrodnicze.
Położony w północnym Senegalu region Saint-Louis znajduje się na granicy Sahelu i Sudanu, przez co teren jest tu stosunkowo suchy. Niemniej występują tu też obszary podmokłe, będące terenami lęgowymi ptaków. Dla ich ochrony w regionie stworzono kilka parków narodowych i rezerwatów przyrody. 

</doc>
<doc id="525285" url="https://pl.wikipedia.org/wiki?curid=525285" title="MTV Movie Awards 1993">
MTV Movie Awards 1993

2. gala MTV Movie Awards odbyła się 18 lipca 1993 roku. Prowadzącym uroczystość był Eddie Murphy.
Podczas gali wystąpili Rod Stewart, Stone Temple Pilots, Dr. Dre i Duran Duran.

</doc>
<doc id="525286" url="https://pl.wikipedia.org/wiki?curid=525286" title="Frantisek Kupka">
Frantisek Kupka



</doc>
<doc id="525291" url="https://pl.wikipedia.org/wiki?curid=525291" title="Pamięć zbiorowa">
Pamięć zbiorowa

Pamięć zbiorowa, pamięć społeczna – zespół wyobrażeń o przeszłości grupy, a także wszystkich postaci i wydarzeń z tej przeszłości, które są w najróżniejszy sposób upamiętniane. Obejmuje również rozmaite sposoby tego upamiętniania. 
Według Barbary Szackiej ma ona kilka funkcji takich jak: przekaz wartości i wzorów zachowań pożądanych, legitymizację władzy, współtworzenie poczucia tożsamości zbiorowej, opartej na świadomości wspólnej przeszłości, istnienia w czasie, przodków, losu i symboli.

</doc>
<doc id="525292" url="https://pl.wikipedia.org/wiki?curid=525292" title="Pamięć społeczna">
Pamięć społeczna



</doc>
<doc id="525293" url="https://pl.wikipedia.org/wiki?curid=525293" title="Laseczka larwy">
Laseczka larwy

Laseczka larwy ("Paenibacillus larvae", syn. "Bacillus larvae") - bakteria wywołująca zgnilec złośliwy ("Histolysis infectiosa perniciosa larvae apium", "Pestis americana larvae apium"), chorobotwórcza jedynie dla larw pszczelich. Jest to gram-dodatnia, orzęsiona laseczka wytwarzająca przetrwalniki.
Odznacza się bardzo dużą odpornością na środki odkażające i niekorzystne warunki środowiskowe. Trudno jest zniszczyć zwłaszcza przetrwalniki znajdujące się w wosku i miodzie.

</doc>
<doc id="525295" url="https://pl.wikipedia.org/wiki?curid=525295" title="Królewna Złoty Loczek">
Królewna Złoty Loczek

Królewna Złoty Loczek / Lady Złote Loki (ang. "Lady Lovely Locks And The Pixietails", 1987) – amerykański serial animowany opowiadający o przygodach Królewny Złoty Loczek z "Krainy Złotych Loków".
Fabuła.
W wyniku intryg swojej rywalki księżnej Kruczowłosej Królewna pozostaje z dala od swojego królestwa. Nawet nie wie, że grozi jej wielkie niebezpieczeństwo. Kiedy zostaje porwana przez Futrzaka, książę ratuje ją z opresji. Królewna Złoty Loczek musi jednak zmierzyć się z księżną Kruczowłosą. Ale w tej walce nie może liczyć na pomoc przyjaciół. Książę ma prawo do wypowiedzenia jednego życzenia. Pierwszym, które przychodzi mu do głowy, jest małżeństwo z królewną. Kiedy jednak dowiaduje się, że jego przyjaciele znaleźli się w niewoli, postanawia wykorzystać swoje życzenie, aby ich uwolnić.
Wersja polska.
Lektor.
Lady Złote Loki – wersja wydana na kasetach VHS z angielskim dubbingiem i polskim lektorem, którym był Janusz Szydłowski.
Dubbing.
Królewna Złoty Loczek – wersja z polskim dubbingiem. Premiera w Jetix Play odbyła się 8 grudnia 2005 roku (odcinki 1-10). 
Wcześniej serial można było oglądać w TVN (Bajkowe kino) i Jetix Play. Inny tytuł to: Złotowłosa.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria: Dobrosława Bałazy
Dialogi: Dariusz Paprocki
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Lektor: Daniel Załuski
Odcinki.
Serial liczy 10 odcinków po 2 epizody 11-minutowe. Odcinki 5, 6 i 7 nie mają polskiego tytułu, w tabeli podany jest tytuł wynikający z kontekstu odcinka.
Streszczenia odcinków.
03. Lustrzane jezioro/Zaufanie
08. Pełnia/Wyścig
09. Źródło mocy/Wolność

</doc>
<doc id="525296" url="https://pl.wikipedia.org/wiki?curid=525296" title="Facelia">
Facelia

Facelia ("Phacelia" ) – rodzaj roślin z rodziny faceliowatych ("Hydrophyllaceae"). Obejmuje ok. 200 gatunków, rosnących dziko w Ameryce Północnej i Ameryce Południowej. Obszarem, gdzie rodzaj jest najbardziej zróżnicowany jest zachodnia część kontynentu północnoamerykańskiego – tylko w Kalifornii rośnie 90 gatunków. Zasiedlają one tereny pustynne suche i wilgotne siedliska wśród zarośli i w widnych lasach. 
Niektóre gatunki, zwłaszcza jednoroczne, uprawiane są jako rośliny ozdobne, popularne zwłaszcza w Stanach Zjednoczonych. Duże znaczenie użytkowe ma facelia błękitna "P. tanacetifolia" uprawiana jako roślina miododajna, pastewna i na nawóz zielony. Uprawiana i przejściowo dziczejąca jest ona także w Polsce. Rzadziej uprawiane i przejściowo dziczejące w Polsce są także facelia mniejsza "P. minor" i facelia zwarta "P. congesta".
Systematyka.
Jeden z rodzajów rodziny faceliowatych "Hydrophyllaceae", alternatywnie też rodzina ta włączana jest w randze podrodziny do ogórecznikowatych ("Boraginaceae") w szerokim ujęciu.

</doc>
<doc id="525297" url="https://pl.wikipedia.org/wiki?curid=525297" title="Gulden Antyli Holenderskich">
Gulden Antyli Holenderskich

Gulden Antyli Holenderskich (holendr. "Antilliaanse gulden") – oficjalna waluta Curaçao i Sint Maarten. Wcześniej był oficjalną walutą Antyli Holenderskich.
Historia.
Do roku 1940 gulden Antyli Holenderskich był ściśle związany z guldenem holenderskim. Kurs wymiany tych walut wynosił 1:1. Od września 1940 r. (po rozpoczęciu okupacji niemieckiej Holandii) parytet guldena holenderskiego został zniesiony, a kurs wymiany guldena Antyli Holenderskich został usztywniony i wynosił 1,88585 ANG = 1 USD. W związku z zaprzestaniem dostaw monet z okupowanej Holandii, począwszy od roku 1945 monety antylskie były tłoczone w USA i odróżniały się od tych tłoczonych w Holandii znakiem „palma”.
W roku 1971 kurs wymiany guldena Antyli Holenderskich na dolara amerykańskiego został zmieniony i wyniósł 1,79 ANG = 1,00 USD.
1 stycznia 1986 r. Aruba wyszła ze składu Antyli Holenderskich i została samorządnym państwem w składzie Królestwa Niderlandów. W tym samym dniu wprowadzono tu własną jednostkę monetarną – florina arubańskiego (AWG).
10 października 2010 r. w wyniku reformy konstytucyjnej Curaçao i Sint Maarten również zostały samorządnymi państwami, a Bonaire, Saba i Sint Eustatius – gminami specjalnymi w składzie Królestwa.
W związku z powyższą reformą od 1 stycznia 2011 r. jedyną oficjalną walutą Bonaire, Saby i Sint Eustatius jest dolar amerykański (USD).
Curaçao i Sint Maarten nadal korzystają z guldena Antyli Holenderskich. W 2012 r. planowano wprowadzić nową jednostkę monetarną – guldena karaibskiego (CMG) – kurs wymiany którego miał wynieść 1:1 do obecnego guldena, jednak ostateczna decyzja co do wprowadzenia tej waluty została przesunięta na czas nieokreślony.
Banknoty guldena Antyli Holenderskich były emitowane przez Bank Curaçao. W roku 1962 bank zmienił nazwę na Bank Antyli Holenderskich, a w roku 2010 na Bank Centralny Curaçao i Sint Maarten.

</doc>
<doc id="525302" url="https://pl.wikipedia.org/wiki?curid=525302" title="Louis de Bréhan de Plélo">
Louis de Bréhan de Plélo

Louis Robert Hippolyte de Bréhan hrabia de Plélo (ur. 28 marca 1699 w Bretanii, zm. 27 maja 1734 na Westerplatte) – francuski dyplomata i pułkownik wojsk francuskich. Był francuskim ambasadorem w Kopenhadze w latach 1729–1734.
Oblężenie Gdańska.
W czasie wojny o sukcesję polską Wersal wysłał z odsieczą królowi Stanisławowi Leszczyńskiemu, oblężonemu w Gdańsku przez Rosjan i Sasów, pomoc militarną. Kiedy w pierwszych dniach maja 1743 roku Francuzi dotarli do Wisłoujścia, dowodzący nimi brygadier Lamotte de la Peirouze podjął decyzję o wycofaniu się wojsk do Kopenhagi. Odwrót rozpoczęto w nocy z 14 na 15 maja i nie był konsultowany go ze stroną polską i Leszczyńskim. Kiedy Lamotte de la Peirouze znalazł się w Danii, rezydujący tam ambasador, de Plélo, wypełniając instrukcję Ludwika XV, nakazał mu powrót do Gdańska. Wojska znalazły się w mieście 24 maja 1734 i wylądowały na Westerplatte. 27 maja, nie mogąc się przebić do miasta, wycofały się na wyspę. W źródłach francuskich istnieją dwie wersje dotyczące śmierci ambasadora de Plélo. Jedna z nich zakłada, że poległ bohatersko w walce z Rosjanami na Westerplatte. 
Inna wersja, przekazana przez obecnego ówcześnie w Gdańsku markiza de Monti, zakłada, że de Plélo został zastrzelony przez francuskiego grenadiera, którego zwymyślał w trakcie bitwy za próbę odwrotu.
Pamięć o pułkowniku.
Uczczony ul. Roberta de Plélo wokół Basenu Górniczego w Wisłoujściu i Rue de Plélo w Paryżu. 27 maja 2014 odsłonięto pomnik hrabiego Roberta de Plélo w pobliżu Twierdzy Wisłoujście w Gdańsku.

</doc>
<doc id="525303" url="https://pl.wikipedia.org/wiki?curid=525303" title="Instytut Książki">
Instytut Książki

Instytut Książki – narodowa instytucja kultury, otwarta 11 stycznia 2004 w Krakowie, której celem jest popularyzacja książek i czytelnictwa oraz promocja polskiej literatury i języka polskiego na świecie.
Historia.
Powstanie Instytutu Książki zainicjował minister kultury Waldemar Dąbrowski. Instytucja ma promować polską literaturę, język polski, polską książkę, czytelnictwo i polskie wydawnictwa w kraju i za granicą. 
W momencie inauguracji Instytut działał w Willi Decjusza, a po remoncie przeniósł się do budynku przy ulicy Szczepańskiej 1. W 2015 roku przeprowadził się do zabytkowego budynku kupionego od Radia Kraków przy ulicy Wróblewskiego 6. Wyremontowany budynek główny pochodzi z 1900 roku. Ma trzy kondygnacje i powierzchnię 693,39 m². W podwórku po zakupie znajdowały się: budynek gospodarczy z ok. 1900 r. o pow. użytkowej 107,5 m² , garaż o pow. użytkowej 221,5 m² i  warsztat o pow. użytkowej 218,18 m². Po remoncie zostały one przekształcone w bibliotekę oraz pokoje hotelowe dla gości Instytutu. 
Od 1 kwietnia 2010 Instytut przejął wydawanie czasopism patronackich ministra kultury i dziedzictwa narodowego. 
Nagroda Transatlantyk.
Od 2005 r. Instytut funduje nagrodę „Transatlantyk” w wysokości 10 tys. euro, przyznawaną wybitnym ambasadorom literatury polskiej za granicą. Jej laureatem może zostać na przykład tłumacz, wydawca, krytyk, animator życia kulturalnego.
Po raz pierwszy nagroda została wręczona podczas Kongresu Tłumaczy Literatury Polskiej 13 maja 2005 roku w Teatrze im. Juliusza Słowackiego. Obecnie nagroda wręczana jest na przełomie maja i czerwca w Krakowie.
Dotychczasowi laureaci:
Wyboru laureata dokonuje Kapituła Nagrody, złożona z badaczy literatury, animatorów życia kulturalnego, tłumaczy oraz dyrektora Instytutu Książki.

</doc>
<doc id="525308" url="https://pl.wikipedia.org/wiki?curid=525308" title="Wolfgang Mieder">
Wolfgang Mieder

Wolfgang Mieder (ur. 17 lutego 1944) - germanista, paremiolog, profesor na Uniwersytecie w Vermont (USA), który specjalizuje się w badaniu przysłów, ich występowaniu w literaturze, prasie, polityce oraz reklamie. Jest wydawcą "Proverbium: Yearbook of International Proverb Scholarship", gdzie pojawiają się najnowsze wyniki badań nad przysłowiami.

</doc>
<doc id="525309" url="https://pl.wikipedia.org/wiki?curid=525309" title="Tapir">
Tapir

Tapir ("Tapirus") – rodzaj ssaka z rodziny tapirowatych (Tapiridae). 
Zasięg występowania.
Rodzaj obejmuje gatunki występujące na terenach Ameryki Południowej.
Morfologia.
Długość ciała 180–242 cm, ogona 10 cm; wysokość w kłębie 80–118 cm; masa ciała 150–300 kg (samice są zazwyczaj większe i cięższe od samców). 
Systematyka.
Podział systematyczny.
Do rodzaju należą następujące żyjące współcześnie gatunki:
Opisano również gatunki wymarłe:

</doc>
<doc id="525310" url="https://pl.wikipedia.org/wiki?curid=525310" title="ORP Gen. K. Pułaski">
ORP Gen. K. Pułaski

ORP Gen. K. Pułaski (272) – fregata rakietowa typu "Oliver Hazard Perry" polskiej Marynarki Wojennej, była amerykańska USS Clark (FFG-11). Okręt został zbudowany w latach 1978-1980 w stoczni Bath Iron Works i 9 maja 1980 roku wszedł do służby w amerykańskiej marynarce wojennej. Został z niej wycofany 15 marca 2000 roku i tego samego dnia podniósł polską banderę w bazie morskiej US Navy w Norfolk w stanie Wirginia, jako dar rządu Stanów Zjednoczonych. Okręt wszedł w skład 3. Flotylli Okrętów. Służył kolejno w 31 Dywizjonie Okrętów Rakietowych w latach 2002–2004, Dywizjonie Okrętów Zwalczania Okrętów Podwodnych w latach 2004–2010 i Dywizjonie Okrętów Bojowych, w którego siłach znajduje się od 2011 roku.
ORP „Gen. K. Pułaski” jest fregatą rakietową, której głównym zadaniem jest poszukiwanie, wykrywanie i zwalczanie okrętów podwodnych, zwalczanie celów powietrznych i nawodnych oraz ochrona morskich szlaków komunikacyjnych i prowadzenie operacji antyterrorystycznych.
Po remoncie przeprowadzonym w latach 2015–2016 planowane jest pozostawienie okrętu w służbie do roku 2025.
Budowa.
Konstrukcja okrętów typu "Oliver Hazard Perry" odpowiada przyjętemu przez marynarkę amerykańską założeniu produkcji tanich jednostek zwalczania okrętów podwodnych (ZOP), co miało umożliwić ich masową produkcję, o wysokiej dzielności morskiej. Podstawową rolą tych okrętów miało być zwalczanie radzieckich okrętów podwodnych, w ograniczonym zakresie wypełniać także miały zadania związane z obroną przeciwlotniczą desantów, grup zaopatrzeniowych i konwojów morskich, dysponować miały także zdolnością zwalczania nawodnych celów morskich. Ich rolą nie miało być jednak towarzyszenie zespołom okrętów nawodnych ani też zapewnianie eskorty grupom lotniskowcowym w trakcie wojny.
Stępkę pod budowę okrętu położono 17 lipca 1978 roku w stoczni Bath Iron Works w Bath w stanie Maine, zaś jednostkę zwodowano 24 marca 1979 roku. 9 maja 1980 roku okręt wszedł do służby w United States Navy jako USS „Clark” (FFG-11). Matką chrzestną była Olga Clark, wdowa po admirale Josephie J. Clarku (1893-1971), na cześć którego został nazwany okręt.
Konstrukcja i wyposażenie.
Kadłub okrętu mierzy 135,6 metra długości całkowitej, a 125,9 metra na linii wodnej, największa szerokość okrętu sięga 13,7 metra, zanurzenie samego kadłuba wynosi 5,8 metra, zaś z opływnikiem sonaru zanurzenie wynosi 7,5 metra. Jednostka o wyporności 3450 ton standardowych ma 3950 ton wyporności pełnej. Okręt napędzany jest przez siłownię, wyposażoną w dwie turbiny gazowe General Electric LM2500 zapewniające moc wyjściową 41 000 KM dla jednego wału napędowego, przenoszącego napęd na pięciołopatową śrubę. Tak skonfigurowana siłownia nominalnie zapewnia prędkość 29 węzłów. Okręt wyposażony jest także w system napędu pomocniczego w postaci dwóch wysuwanych elektrycznych pędników ABB o mocy łącznej 720 KM. Napęd pomocniczy okrętu używany jest do precyzyjnych manewrów jednostki, zdolny jest jednakże do zapewnienia okrętowi możliwości powrotu do portu z prędkością 5 węzłów, w razie awarii napędu głównego. System napędowo-energetyczny okrętu uzupełniany jest przez cztery generatory elektryczne Diesla o mocy 1000 kW każdy. Okręt posiada dwa równoległe hangary o długości 12,5 metra i szerokości 4,5 metra, w których bazować mogą dwa śmigłowce SH-2.
Wyposażenie elektroniczne.
W trakcie budowy jednostek typu "Oliver Hazard Perry" korporacja Sperry zaproponowała marynarce oraz Kongresowi wyposażenie późniejszych jednostek tego typu w radar ze skanowaniem fazowym, a w następnej kolejności wyposażenie w tego typu radar również wcześniejszych jednostek, do których zaliczał się USS „Clark”. US Navy uznała jednak, że zaproponowany koszt instalacji takich radarów jest zbyt wysoki. Okręt wyposażony jest więc w cyfrowy, dwuwspółrzędny radar obserwacji przestrzeni powietrznej dalekiego zasięgu AN/SPS-49(V)4 (zasięg około 480 kilometrów) oraz radar obserwacji powierzchni (dozoru nawodnego) AN/SPS-55. W polskiej służbie okręt ma radary nawigacyjne Bridgemaster E252 oraz E342.
Jednostka wyposażona została także w umieszczony w kilu i dziobie sonar SQS-56, z uwagi jednak na stosunkowo ograniczone możliwości tego modelu sonaru w zakresie wykrywania okrętów podwodnych, okręt zmuszony jest polegać w głównej mierze na znacznie bardziej efektywnym, pasywnym sonarze holowanym SQR-19 TACTAS. Dane z sonarów przetwarzane są przez system walki podwodnej AN/SQQ-89 ASW Integration System. W polskiej służbie, sonary zostały po 2003 roku zmodernizowane przez Politechnikę Gdańską do wersji SQS-56PG i SQR-19PG, otrzymując systemy cyfrowej obróbki dźwięku i nowoczesne wyświetlacze.
W celu zwiększenia przeżywalności okrętu w walce, zdecydowano się zmniejszyć skuteczną powierzchnię odbicia ("radar cross section"), dlatego FFG-11 został wyposażony w system przeciwdziałania AN/SLQ-32 – przeznaczony do walki elektronicznej. Dodatkowo okręt wyposażono w system zakłócania Mk 36 SR-BOC, który współpracuje z czterema wyrzutniami celów pozornych Mk 137 Mod 1 oraz holowaną pułapkę przeciwtorpedową SLQ-25 Nixie.
Jednostka wyposażona jest w system kierowania ogniem Mk 92 Fire Control System Mod 4, który współdziała z systemem Mk 53 CAS (ang. "Combined Antenna System") oraz radarem kierowania ogniem Mk 54 STIR (ang. "Separate Track Illuminating Radar"). W wypadku awarii systemu Mk 92 bądź też zakłóceń jego pracy, możliwe jest dalsze prowadzenia ognia, za pośrednictwem dwóch kolumienek celowniczych Mk 24.
Uzbrojenie.
W chwili budowy, wszystkie jednostki typu "Oliver Hazard Perry" otrzymały wyrzutnię pocisków rakietowych Mk 13 Mod 4 z pojedynczą prowadnicą przeznaczoną do wystrzeliwania pocisków przeciwlotniczych RIM-66 Standard SM-1MR oraz przeciwokrętowych RGM-84 Harpoon. Wyposażony w system automatycznego ładowania wyrzutni wbudowany w okręt magazyn amunicji mieści maksymalnie 40 pocisków: 36 przeciwlotniczych pocisków Standard oraz 4 pociski przeciwokrętowe RGM-84 Harpoon.
Uzbrojenie artyleryjskie FFG-11 stanowiła armata uniwersalna Mk 75 L/62 kalibru 76 mm (armata ta stanowi amerykańską odmianę produkowanej na licencji, włoskiej armaty OTO Melara Compact) o szybkostrzelności do 100 strzałów na minutę, służąca do zwalczania celów naziemnych i nawodnych (zasięg do 8 km) oraz powietrznych (zasięg 5 km). Okręt posiadał także pojedynczy zestaw obrony bezpośredniej Vulcan Phalanx Mk 15, w skład którego wchodzi armata sześciolufowa kalibru 20 mm o szybkostrzelności 3000 strzałów na minutę. Jako okręt zwalczania okrętów podwodnych, jednostka otrzymała także dwie potrójne wyrzutnie wyrzutnie torpedowe Mk 32 Mod. 7. Podstawowe uzbrojenie przeciwpodwodne stanowiły torpedy lekkie ZOP Mk 46 kalibru 324 mm. Torpeda Mk 46 stanowi podstawową amerykańską torpedę przeciwpodwodną od połowy lat 60. XX wieku, i do dziś jest głównym środkiem zwalczania okrętów podwodnych w wielu państwach świata (w tym w Stanach Zjednoczonych). Wyposażona w głowicę bojową zawierającą 45 kilogramów PBXN-103 (ekwiwalent 83 kg TNT) oraz aktywno-pasywny akustyczny system naprowadzania przystosowany zarówno do działania w wodach oceanicznych, jak i wodach płytkich. Napęd tej torpedy stanowi silnik tłokowy napędzający dwie śruby przeciwbieżne. Układ taki zapewnia prędkość maksymalną 45 węzłów na dystansie 7,5 kilometra.
Dodatkowo okręt przenosił komponent lotniczy, w postaci dwóch śmigłowców pokładowych Kaman SH-2 Seasprite, które mieściły się w dwóch hangarach lotniczych.
Uzbrojenie w służbie polskiej.
W polskiej służbie okręt zasadniczo zachował poprzedni zestaw uzbrojenia, z wyjątkiem liczby i rodzajów środków bojowych. Polska z przyczyn finansowych nie zakupiła pełnej jednostki ognia pocisków przeciwlotniczych dla obu fregat. Wraz z okrętem otrzymano 17 rakietowych pocisków przeciwlotniczych RIM-66E Standard Missile 1 MR Block VI i jeden pocisk ćwiczebny, oraz dwa pociski przeciwokrętowe RGM-84G Harpoon Block 1G. Dopiero w 2006 roku zakupiono dalsze 17 pocisków SM-1MR dla obu fregat, dostarczone w 2010 roku. Nie dokonywano zakupów dalszych pocisków Harpoon, natomiast jesienią 2014 roku oba zostały wycofane w celu utylizacji z powodu wyczerpania resursu (jeden z nich wcześniej w 2008 roku został uszkodzony).
Na samym początku swojej służby „Pułaski” pływał bez śmigłowców pokładowych i z dzierżawionymi torpedami A-244. W polskiej służbie starsze amerykańskie torpedy zostały wymienione na nowoczesne torpedy przeciwpodwodne MU-90 Impact kalibru 323,7 mm. Źródło energii torped MU-90 stanowią baterie elektryczne zasilające pędnik wodnoodrzutowy typu "pump-jet" umożliwiający jej atak z prędkością między 29 do 50 węzłów, na głębokości minimalnej 25 metrów i maksymalnej 1000 metrów. Zasięg torpedy przy prędkości maksymalnej wynosi 11 000 metrów, oraz 20 000 metrów przy prędkości minimalnej. Torpedy wyposażone są w aktywno-pasywny układ samonaprowadzania. Układ elektroniczny tych torped zawiera podsystem zdolny do skanowania i profilowania dna w celu wykrywania nieruchomych okrętów podwodnych osadzonych na dnie morskim. Dodatkowo torpedy tego typu wyposażone są w układ kierowania bezwładnościowego oraz posiadają możliwość do śledzenia 10 celów jednocześnie, klasyfikację i dyskryminacje celów oraz pułapek i pozoratorów przeciwtorpedowych.
„Gen. K. Pułaski” wyposażony jest w starszą wersję systemu CIWS Phalanx Mk 15 Block 0. Dodatkowo zamontowano cztery karabiny maszynowe WKM-B produkcji polskiej, kalibru 12,7 mm. W służbie polskiej fregata wykorzystuje śmigłowce Kaman SH-2G Super Seasprite.
Służba w US Navy.
USS „Clark” (FFG-11) rozpoczął służbę w US Navy 9 maja 1980 roku. Pierwszym dowódcą został Cmdr William E. Kelley. Okręt dołączył do amerykańskiej Floty Atlantyckiej jako okręt 12. Grupy Niszczycieli Krążowników (Cruiser Destroyer Group 12) i 8. Dywizjonu Niszczycieli (Destroyer Squadron 8).
FFG-11 opuścił port w Bath 23 czerwca 1980 roku i wyruszył w rejs do swojej macierzystej bazy Naval Station Mayport na Florydzie. Do Mayport dotarł 1 lipca 1980 roku. W roku 1980 okręt odbył swoje pierwsze strzelania rakietowe, które zakończyły się sukcesem. W dniach 9 stycznia - 9 kwietnia 1981 roku „Clark” rozpoczął próby i szkolenie załogi w użytkowaniu systemów uzbrojenia okrętowego. Po ich ukończeniu, 28 kwietnia jednostka wzięła udział w manewrach Ocean Venture, podczas których prowadzono szkolenie z poszukiwania i zwalczania okrętów podwodnych. W ramach tego szkolenia okręt wystrzelił swoje pierwsze dwie torpedy. W październiku 1981 roku USS „Clark” zmuszony był opuścić swoje pierwsze duże manewry o kryptonimie Readex 1-82 z powodu awarii dwóch z czterech posiadanych przez jednostkę generatorów prądu.
FFG-11 odbył swój pierwszy międzynarodowy rejs w dniu 27 stycznia 1982 roku. „Clark” wziął udział w manewrach Phiblex 82 i Sardinia 82. Po wizycie w porcie w Monako pod koniec czerwca, jednostka eskortowała okręt desantowy USS „Nashville” (LPD-13) i USS „Hermitage” (LSD-34) podczas ewakuacji Amerykanów z Libanuu. W lipcu u wybrzeży Hiszpanii fregata wzięła udział w akcji poszukiwawczej i uratowała trzech marynarzy z lotniskowca USS „John F. Kennedy” (CV-67), którzy wypadli za burtę. Nigdy nie odnaleziono czwartego zaginionego marynarza.
W styczniu 1983 roku USS „Clark” został poddany modernizacji, w wyniku której otrzymał m.in. system kierowania ogniem Mk 92 oraz zestaw środków walki elektronicznej AN/SLQ-32. Prace zakończono 9 maja, po czym okręt przeszedł próby morskie. Fregata brała również w tym samym roku udział w manewrach Readex 83, odbywających się w dniach 15 sierpnia - 15 września. 31 października, okręt dołączył do innych jednostek hiszpańskiej marynarki wojennej podczas ćwiczenia NATO Crisex 83.
Opuszczając Morze Śródziemne w dniu 21 stycznia 1984 roku, „Clark” przybył z wizytą do portu w Izmirze w Turcji po 53 dniach z rzędu na morzu. Okręt dopłynął do Zatoki Perskiej 10 lutego w celu dokonania wymiany z fregatą USS „Whipple” (FF-1062). Okręt opuścił Zatokę Perską 5 kwietnia, rozpoczynając tym samym powrót do portu macierzystego Mayport, docierając do niego 6 maja. Po krótkiej przerwie jednostka rozpoczęła operację zwalczania narkotyków wraz z US Coast Guard na Karaibach w dniach 13 listopada - 20 grudnia 1984 roku.
W 1985 roku w okresie od kwietnia do sierpnia, fregata przeszła remont wraz z modernizacją kadłuba i nadbudówki polegającej m.in. na instalacji systemu stabilizacji oraz naprawie pękniętej nadbudówki. 17 września FFG-11 opuścił Mayport i udał się do swojego nowego portu macierzystego w Filadelfii. „Clark” przez cały rok 1986 uczestniczył w seriach ćwiczeń, między innymi w dniach 19-20 października brał udział w manewrach Castex.
27 czerwca 1987 roku „Clark” odpowiedział na flarę alarmową z honduraskiego frachtowca „Etoille De Bethelem”. Jednostka wzięła cywilny statek na hol do Zatoki Guantanamo u wybrzeży Kuby.
FFG-11 kontynuował różne ćwiczenia szkoleniowe na Atlantyku, w tym ćwiczenia zwalczania okrętów podwodnych z okrętem podwodnym USS „Augusta” (SSN-710) i fregatą USS „Oliver Hazard Perry” FFG-7 w dniach 14-15 marca 1989 roku. 7 kwietnia 1989 roku doszło do pożaru, który wybuchł w przedziale jednego z silników. Okręt udał się do Mayport w celu naprawy. Jednostka po naprawie powróciła na morze w celu prowadzenia kolejnych operacji antynarkotykowych wraz z Coast Guard aż do lutego 1990 roku. W tym samym roku doszło do awarii obu głównych silników, przez co, przez sześć godzin „Clark” miał do dyspozycji tylko napęd pomocniczy aż do momentu naprawienia głównego napędu przez załogę. Po tym incydencie USS „Clark” przeszedł dziesięciomiesięczny remont na suchym doku w General Ship Corp.
W roku 1991 rozpoczęła się seria szkoleń i prób morskich jednostki po remoncie w stoczni General Ship Corp. W styczniu, podczas prób doszło do zalania magazynu rakiet wyrzutni Mk 13, spowodowało to opóźnienie powrotu FFG-11 do służby operacyjnej. W kwietniu okręt powrócił do General Ship Corp, ponieważ z powodu fatalnych warunków atmosferycznych nie był w stanie przeprowadzić dalszych prób. Jednak problemy podczas szkoleń trwały nadal. Podczas ćwiczeń przeciwlotniczych w sierpniu 1991 roku, doszło do awarii systemu na podczerwień, co zmusiło załogę do powrotu do Mayport.
8 stycznia 1992 roku USS „Clark” uczestniczył w ćwiczeniach Fleetex. W maju okręt popłynął na Karaiby na kolejną operacje zwalczania przemytu narkotyków. 7 lipca fregata udała się do swojego nowego portu macierzystego w Newport. Podczas rejsu po północnym Atlantyku, fregata uczestniczyła we wspólnych manewrach z Royal Canadian Navy, a następnie odbyła wizytę w porcie w Halifax w Nowej Szkocji.
W 1993 roku załoga po raz kolejny zwalczała przemyt narkotyków na wodach Karaibów. W 1994 roku okręt brał udział w ćwiczeniach Passex z Brazylijską Marynarką Wojenna u wybrzeży Puerto Rico w dniach 11-14 marca.
W 1995 roku USS „Clark” brał udział w ćwiczeniach Jtfex 95, wraz z grupą uderzeniową lotniskowca USS „Theodore Roosevelt” (CVN-71). W dniu 23 kwietnia udał się do Europy i odbył szereg wizyt w portach, między innymi w Breście we Francji (5-7 maja); Amsterdamie w Holandii (21-24 maja); Rosyth w Szkocji (27-29 maja); Aarhus w Danii (3-5 czerwca); Karlskrona w Szwecji (10-12 czerwca); Rauma w Finlandii (19-21 czerwca); Tallinnie w Estonii (22–25 czerwca) czy Gdyni w Polsce (26–28 czerwca). Po przybyciu do stoczni w bazie marynarki wojennej Norfolk, w stanie Wirginia, 9 sierpnia „Clark” rozpoczął remont trwający do 7 lutego 1996 roku.
Fregata w terminie 10 stycznia - 20 kwietnia 1997 roku brała udział w walce z przemytnikami narkotyków na Karaibach. W lutym, podczas trwania tej misji, „Clark” przechwycił kokainę o łącznej masie 1127 funtów, a także statek na którego pokładzie przewożono nielegalnych chińskich imigrantów.
7 kwietnia 1998 roku USS „Clark” prowadził wspólne ćwiczenia wraz z niszczycielem typu "Arleigh Burke" – USS „Gonzalez” (DDG-66), w ramach przygotowań do manewrów Towex. W tym samym roku, 27 lipca, „Clark” po raz wyruszył z 42 Eskadrą Straży Przybrzeżnej do operacji zwalczania narkotyków na Karaibach. Załoga podczas misji dokonała łącznie 13 wejść na pokłady jednostek podejrzanych o przemyt. Okręt powrócił do Norfolk 9 listopada 1998 roku.
Przekazywanie USS „Clark” Marynarce Wojennej RP rozpoczęło się 6 stycznia 2000 roku. Fregata przez jeden dzień (19 stycznia) wypłynęła na morze, aby odbyć szkolenie zapoznawcze dla polskiej załogi. W lutym odbyły się trzy oddzielne trzydniowe szkolenia, pozwalając polskiej załodze na zapoznanie się i przeszkolenie z eksploatacji okrętu.
USS „Clark” (FFG-11) został wycofany ze służby w US Navy 15 marca 2000 roku i przekazany Marynarce Wojennej RP po ponad 19 latach służby.
Transfer okrętu.
W styczniu 1999 roku uzgodniono między rządami Stanów Zjednoczonych oraz Polski, że Polska przejmie od USA dwie fregaty, w celu zaznajomienia Marynarki Wojennej z zachodnim wyposażeniem i standardami oraz zapewnienia jej interoperacyjności z NATO i uczestnictwa w zespołach sił morskich poza Bałtykiem. Do tego czasu Marynarka Wojenna dysponowała tylko jednym dużym okrętem nawodnym – niszczycielem ORP „Warszawa”, jednak nie był on interoperacyjny z innymi jednostkami NATO oraz był jednostką przestarzałą, nie spełniał wymogów współczesnego pola walki. Uzgodniono, że przekazane zostaną dwie fregaty, pochodzące z wcześniejszej serii okrętów typu "Oliver Hazard Perry". Pierwszą przejętą jednostką był właśnie USS „Clark” (FFG-11), który bezpośrednio przed tym pozostawał w rezerwie (Naval Reserve Forces). Okręt ten miał starsze wzory uzbrojenia i wyposażenia w porównaniu z częścą jednostek tego typu, a przed przekazaniem został z niego usunięty lekki pancerz przeciwodłamkowy z kevlaru zabezpieczający najważniejsze pomieszczenia.
USS „Clark”, wraz z drugą fregatą, został przekazany stronie polskiej poprzez program Foreign Military Sales (FMS) z finansowaniem z bezzwrotnych pożyczek dla państw zaprzyjaźnionych z funduszu Foreign Military Financing (FMF). Łączny koszt poniesiony przez Polskę w związku z przejęciem obu fregat do 2007 roku (usługi, szkolenie, części, naprawy) był stosunkowo niewielki i wyniósł 15,9 mln dolarów, przy amerykańskim wkładzie 49 mln dolarów.
Polską banderę podniósł 15 marca 2000 roku w bazie morskiej Norfolk w stanie Wirginia. W uroczystości przekazania okrętu wzięli udział - obok przedstawicieli władz i flot obu krajów - liczni polscy kombatanci zamieszkali w USA. Po szkoleniu załogi, fregata pod numerem taktycznym 272 wypłynęła do Polski 7 czerwca 2000 roku, przepływając bez problemów Atlantyk i wchodząc 17 czerwca, uroczyście witana, do Gdyni. Nazwę ORP „Gen. K. Pułaski” - dla podkreślenia związku obu narodów - nadano mu podczas powtórnego chrztu 25 czerwca 2000 roku w Gdyni. Matką chrzestną została żona ówczesnego premiera RP Ludgarda Buzek. Na uroczystości była obecna m.in. sekretarz stanu USA Madeleine Albright i premier Jerzy Buzek. W prasie militarnej wyrażano jednak krytykę wyboru formy nazwy okrętu (trzywyrazowej, ze skrótami), zrywającej z tradycją nazw złożonych z dwóch pełnych wyrazów (np. „Generał Haller”).
Siostrzanym okrętem w Marynarce Wojennej jest ORP „Gen. T. Kościuszko” (numer burtowy 273), służący wcześniej w marynarce amerykańskiej jako USS „Wadsworth” (FFG-9). Oba okręty wchodzą w skład dywizjonu Okrętów Bojowych w siłach 3. Flotylli Okrętów.
Po procedurze przyjęcia okrętu do służby w Polsce, zdecydowano, że „Pułaski” wraz z bliźniaczym „Kościuszko” zostanie poddany modernizacji zgodnie z procedurami programu FMS.
Służba w Marynarce Wojennej.
Głównym przeznaczeniem fregaty rakietowej ORP „Gen. K. Pułaski” jest poszukiwanie i zwalczanie okrętów podwodnych, zwalczanie środków napadu powietrznego, zwalczanie okrętów nawodnych i statków oraz ich zespołów, osłona własnych okrętów i statków oraz ich zespołów, patrolowanie i osłona strategicznych szlaków komunikacyjnych oraz zwalczanie celów powietrznych na dużych i średnich dystansach. Jednostka jest przygotowana do prowadzenia operacji reagowania kryzysowego, zapobiegania konfliktom lokalnym i przeciwdziałania atakom terrorystycznym.
7 czerwca 2000 roku fregata rakietowa „272” (ponieważ taką nazwę nosił „Pułaski” do momentu chrztu) wyruszył z portu w Norfolk do Polski. Okręt dotarł do kraju w czerwcu, ochrzczono go 25 czerwca 2000 roku.
W roku 2001 okręt wziął udział w manewrach NATO STANAVFORLANT 2001.
W listopadzie 2002 roku okręt został włączony do systemu szkoleniowego Sił Natychmiastowego Reagowania NATO, natomiast na przełomie stycznia i lutego 2003 roku załoga uczestniczyła w manewrach Sił Natychmiastowego Reagowania NATO, w składzie zespołu STANAVFORLANT na wodach Bałtyku. Na przełomie lipca-czerwca 2003 roku, ORP „Gen. K. Pułaski” przechodzi pierwszą fazę egzaminacyjną przed wejściem do STANAVFORLANT w rejonie Morza Północnego i Atlantyku. W listopadzie 2003 roku okręt uczestniczył w manewrach NATO w prowadzeniu osłony transportu morskiego.
W styczniu 2004 roku jednostka uczestniczyła w manewrach SQUADEX 2004 w rejonie Cieślin Duńskich, a w marcu wzięła udział w manewrach PLAYEX 2004, których scenariuszem było ćwiczenie kontroli żeglugi, operacje embarga, obrona przeciwawaryjna i zwalczanie terroryzmu na morzu.
Na przełomie kwietnia i czerwca 2004 roku okręt wraz z załogą przechodzi egzamin w ośrodku szkoleniowym FOST (ang. Flag Officers Sea Training) w Plymouth, dopuszczający okręt do działań w ramach stałego zespołu Sił Odpowiedzi NATO – SNMG-1 (wcześniejsza nazwa to STANAVFORLANT). Szkolenie dzieliło się na kilka etapów. Załoga przez pierwszy etap szkolenia (Tier I), szkoliła się z obrony przeciwlotniczej, przeciwko atakom okrętów podwodnych, obrony przeciwawaryjnej, strzelania artyleryjskie i torpedowe, uzupełnianie zapasów na morzu oraz współpracę ze śmigłowcem pokładowym SH-2G. W kolejnym etapie szkolenia będącym etapem portowym, załoga szkoliła się z odpierania ataku terrorystycznego, ochronę przeciwdywersyjną oraz udzielania pomocy humanitarnej. W czerwcu okręt udał się do Francji w celu rozpoczęcia drugiego etapu szkolenia (Tier II), gdzie załoga na manewrach Join Warrior załoga wraz z okrętem ćwiczyła zgrywanie się z innymi okrętami sojuszniczymi, w czasie kiedy prowadzone są rzeczywiste operacje. Szkolenie zakończyło się egzaminem i jego pozytywnym wynikiem.
W czerwcu 2004 roku fregata wraz z okrętem ORP „Bielik” uczestniczyła w manewrach NATO Joint Maritime Course na wodach Morza Północnego.
We wrześniu 2005 roku okręt wziął udział w manewrach DANEX 05, gdzie ćwiczono poszukiwanie, wykrywanie i niszczenie okrętów podwodnych, kontrolę żeglugi, operacje embarga, obronę przeciwawaryjną i zwalczanie terroryzmu na morzu, zaś w październiku 2005 roku na wodach Atlantyku, Morza Norweskiego jednostka reprezentowała banderę Marynarki Wojennej na ćwiczeniach Neptune Warrior/JMC 05, gdzie ćwiczono poszukiwanie, wykrywanie i niszczenie okrętów podwodnych, zwalczanie celów powietrznych, kontrolę żeglugi, monitoring ruchu jednostek cywilnych oraz działania antyterrorystyczne.
W styczniu 2006 roku okręt wszedł w skład Sił Odpowiedzi Standing NATO Martime Group One (SNMG-1). Na przełomie lutego i marca 2006 roku jednostka brała udział w operacji antyterrorystycznej Active Endeavour na Morzu Śródziemnym. W marcu i kwietniu 2006 roku ORP „Gen. K. Pułaski” uczestniczył w manewrach Brilliant Mariner 2006, gdzie prowadzono międzynarodową operację pokojową na morzu, wykonywano zadania sojusznicze, szkolenie i zgrywanie załóg okrętów i samolotów oraz dowództw NATO wszystkich szczebli. W październiku i maju 2006 roku okręt uczestniczył w manewrach SMER/MEDEX 2006 – ćwiczeniu ratowniczym na Bałtyku.
W 2007 roku jednostka uczestniczyła w międzynarodowym ćwiczeniu Northern Coast, zaś na przełomie lutego i maja 2008 roku okręt brał udział w manewrach Joint Warriors 08 - międzynarodowych ćwiczeniach sił NATO na Atlantyku. Na przełomie lipca i listopada 2009 roku okręt uczestniczył w operacji antyterrorystycznej Active Endeavour w składzie NATO-wskiego zespołu SNMG-1 na Morzu Śródziemnym, a w miesiącach lipiec – listopad 2009 roku okręt działał w składzie SNMG-1.
W lutym 2008 roku okręt uczestniczył wraz ze śmigłowcem SH-2G w manewrach NATO Joint Warriors 08. W maju okręt powrócił do macierzystej jednostki. W lipcu „Pułaski” rozpoczął swój udział w operacji antyterrorystycznej ACTIVE ENDEAVOUR u wybrzeży Morza Śródziemnego oraz dyżur w składzie SNMG-1. W listopadzie okręt powrócił do kraju.
We wrześniu 2009 roku okręt wziął udział w manewrach Crown Eagle 2009 oraz SMER/MEDEX, wraz z okrętami – szwedzkim HMS „Belos” oraz jednostkami Marynarki Wojennej: ORP „Bielik”, ORP „Wodnik”, ORP „Lech”, ORP „Zbyszko”, ORP „Maćko” oraz kutrem transportowym K-5, przy wsparciu BLMW w postaci śmigłowca Mi-14PŁ i SH-2G. W listopadzie fregata brała udział w ćwiczeniach 3. Flotylii Okrętów.
We wrześniu 2010 roku jednostka uczestniczyła w ćwiczeniach 3. FO, m.in. wraz z okrętami ORP „Grom” i ORP „Lech”. W październiku ORP „Gen. K. Pułaski” uczestniczył w manewrach Anakonda 2010.
W kwietniu 2011 roku okręt wraz z załogą uczestniczył w międzynarodowych manewrach SPONTEX 2011.
W dniach 15-17 lutego 2012 roku ORP „Gen. K. Pułaski”, wraz z fregatą ORP „Gen. T. Kościuszko” uczestniczył w manewrach z brytyjskim ówczesnym okrętem flagowym HMS „Bulwark” na wodach Bałtyku. W kwietniu okręt uczestniczył w manewrach Okrętowej Grupy Zadaniowej 3. FO wraz z bliźniaczą jednostką „Kościuszko”, okrętami rakietowymi ORP „Orkan” i „Piorun” oraz okrętem ratowniczym ORP „Piast”.
W 2013 roku podpisano umowę na przeprowadzenie remontu i modernizacji „Pułaskiego”. Prace rozpoczęły się w grudniu 2014 roku i trwały aż do czerwca 2018 roku, a prowadzono je w Polsce i USA. W wyniku tych prac okręt został gruntownie zmodernizowany i wyremontowany, co pozwoliło na wydłużenie jego eksploatacji do roku 2025.
Jako sprawdzian po remoncie, w sierpniu 2018 roku odbyły się strzelania rakietowe z pokładu ORP „Gen. K. Pułaski”, z użyciem wyrzutni Mk 13 i przy użyciu dwóch pocisków przeciwlotniczych Standard SM-1MR. Manewry odbyły się na poligonie morskim na Hebrydach, u wybrzeży Szkocji. Były to pierwsze strzelania rakietowe zarówno dla „Pułaskiego” jak i okrętów typu "Oliver Hazard Perry" pod biało-czerwoną banderą.
W styczniu 2019 roku okręt wraz ze śmigłowcem pokładowym SH-2G Super Seasprite powrócił w skład SNMG-1, tym samym rozpoczął pięciomiesięczny dyżur w Siłach Odpowiedzi NATO. W 2019 roku okręt wziął udział w międzynarodowych manewrach morskich pod kryptonimem Joint Warrior 2019 w składzie SNMG-1. Wzięło w nich udział 40 okrętów, w tym 5 okrętów podwodnych oraz 59 samolotów reprezentujących 13 państw. Prócz polskiej fregaty, Zespół podczas ćwiczeń tworzyły: amerykański niszczyciel typu "Arleigh Burke", będący jednocześnie jednostką flagową grupy – USS „Gravely”, brytyjska fregata rakietowa typu 23 HMS „Westminster”, duński okręt wsparcia HDMS „Absalon” oraz niemiecki zbiornikowiec „Spessart”.
W dniach 4-6 listopada 2020 roku okręt uczestniczył w manewrach ORCA u wybrzeży Brestu, które organizowała Marine Nationale. Oprócz okrętów i lotnictwa Marynarki Wojennej Francji, wzięły udział także okręty państw sojuszniczych: Wielkiej Brytanii, Niemiec, Hiszpanii oraz wchodzące w skład Stałego Zespołu Okrętów NATO Grupa 1 - SNMG-1 (Standing NATO Maritime Group 1) okręty portugalskiej marynarki wojennej, kanadyjskiej oraz belgijskiej.
W dniach 14-16 grudnia 2020 roku ORP „Gen. K. Pułaski” wraz z korwetą patrolową ORP „Ślązak” uczestniczył w krajowych manewrach Dywizjonu Okrętów Bojowych oraz jednostkami Dywizjonu Okrętów Wsparcia – okrętem ratowniczym ORP „Maćko” i holownikiem H-7. W ramach szkolenia załogi okrętów wykonały strzelania artyleryjskie do celów nawodnych, obronę przeciwawaryjną okrętu, m.in. przeciwdziałania pożarom oraz przebiciom kadłuba i przeprowadzenie ataku torpedowego, przy wsparciu śmigłowca SH-2G Super Seasprite z BLMW.
W lutym 2021 roku jednostka wraz ze śmigłowcem pokładowym SH-2G oraz korwetą ORP „Kaszub” brała udział w manewrach, w ramach wydzielonych jednostek Dywizjonu Okrętów Bojowych. Tematem przewodnim ćwiczeń było poszukiwanie, wykrywanie i zwalczanie okrętów podwodnych, zwalczanie celów nawodnych i środków napadu powietrznego oraz ochrona przeciwawaryjna okrętu. W marcu 2021 „Pułaski” uczestniczył we wspólnych manewrach z zespołem SNMG-1.
W kwietniu 2021 fregata brała udział manewrach Okrętowej Grupy Zadaniowej, gdzie wraz z Siłami Powietrznymi i Brygadą Lotnictwa Marynarki Wojennej realizował szkolenia z zakresu osłony szlaków żeglugowych, zabezpieczenia transportu, a także uzupełniania zapasów i ratowania życia na morzu. W manewrach, „Gen. K. Pułaski” uczestniczył wraz z korwetą ORP „Ślązak”, okrętem rakietowym ORP „Piorun”, zbiornikowcem ORP „Bałtyk”, korwetą ZOP ORP „Kaszub” i okrętem ratowniczym ORP „Zbyszko”. W dniach 8-20 maja 2021 fregata wraz z zaokrętowanym śmigłowcem Super Seasprite reprezentowała polską banderę na międzynarodowych manewrach morskich Joint Warrior 21-1.
W sierpniu 2021 fregata uczestniczył w manewrach 3 Flotylli Okrętów o kryptonimie „Ostrobok ’21”. Wraz z okrętem rakietowym ORP „Orkan”, jednostka wraz z załogą ćwiczyła zwalczanie celów nawodnych i powietrznych oraz procedury strzelań rakietowych. W manewrach uczestniczyły także okręty ORP „Kaszub” i ORP „Ślązak”. Na przełomie sierpnia i września 2021, fregata wraz z okrętem ratowniczym ORP „Lech” oraz zbiornikowcem ORP „Bałtyk” towarzyszyła dwom okrętom projektu 660M: OORP „Orkan” oraz „Piorun” w przeprowadzeniu pierwszych pod banderą Marynarki Wojennej strzelań rakietowe przy użyciu pocisków RBS 15 Mk 3. Strzelania odbyły się na rakietowym poligonie morskim Härnösand w Szwecji.
W dniach 24–26 stycznia 2022 roku fregata wraz z korwetą ORP „Ślązak” uczestniczyła w polsko-holenderskich ćwiczeniach PASSEX. Holenderską Marynarkę Wojenną reprezentował okręt desantowy HNLMS „Rotterdam”. Ćwiczono wykonane operacji osłony strategicznego transportu morskiego i utrzymania panowania na morzu w sytuacjach kryzysowych. W marcu 2022 roku wraz z korwetą ORP „Ślązak”, fregata ORP „Gen. K. Pułaski” brała udział we wspólnych ćwiczeniach PASSEX na Bałtyku z dwoma niszczycielami US Navy typu Arleigh Burke – USS „Donald Cook” (DDG-75) oraz USS „Forrest Sherman” (DDG-98).
Okręt w kulturze.
12 sierpnia 2013 roku Narodowy Bank Polski wprowadził do obiegu monetę z serii „Polskie Okręty”, upamiętniającą fregatę rakietową „Gen. K. Pułaski” o nominale 2 zł, wykonaną ze stopu Nordic Gold.

</doc>
<doc id="525312" url="https://pl.wikipedia.org/wiki?curid=525312" title="Jelenia Góra Cieplice">
Jelenia Góra Cieplice

Jelenia Góra Cieplice – stacja kolejowa w Jeleniej Górze, w dzielnicy Cieplice Śląskie-Zdrój, w województwie dolnośląskim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="525316" url="https://pl.wikipedia.org/wiki?curid=525316" title="Liga Mistrzów UEFA (2006/2007)">
Liga Mistrzów UEFA (2006/2007)

Liga Mistrzów UEFA 2006/2007 – 15. sezon Ligi Mistrzów UEFA, najbardziej prestiżowego turnieju w europejskiej klubowej piłce nożnej, rozgrywanego od 1992 roku (52. turniej ogólnie, wliczając Puchar Europy Mistrzów Klubowych).
Finał rozegrany został 23 maja 2007 na Stadionie Olimpijskim w Atenach, a zwycięstwo odniósł zespół A.C. Milan.
Rozgrywki składają się z 3 części:
II runda kwalifikacyjna.
Pierwsze mecze
25 lipca 2006
26 lipca 2006
Rewanże
1 sierpnia 2006
2 sierpnia 2006
III runda kwalifikacyjna.
Losowanie par III rundy kwalifikacyjnej odbyło się 28 lipca 2006 w Nyonie.
8 sierpnia 2006
9 sierpnia 2006
22 sierpnia 2006
23 sierpnia 2006
Faza grupowa.
W fazie grupowej zmierzą się ze sobą zwycięzcy spotkań III rundy kwalifikacyjnej oraz 16 zespołów, które zakwalifikowały się do fazy grupowej dzięki pozycjom zajętym w rozgrywkach ligowych. Losowanie grup odbyło się 24 sierpnia 2006 roku w Monako.
Grupa A.
Terminarz:
12 września 2006
Andrés Iniesta 7', Ludovic Giuly 39', Carles Puyol 49', Eto’o 58', Ronaldinho 90'
Essien 24', Ballack 68 – k.
27 września 2006
Puyol 59' – sam. – Leo Messi 89'
Ognianow 89' – Drogba 39', 52', 68'
18 października 2006
Naldo 45', Diego 73'
Drogba 46'
31 października 2006
Michajłow 33', Baumann 35', Frings 37'
Deco 3', Guðjohnsen 58' – Lampard 52', Drogba 90'
22 listopada 2006
Mertesacker 27'
Giuly 5', Iniesta 65',
5 grudnia 2006
Ronaldinho 13', Guðjohnsen 18'
Szewczenko 27', Philips 83'
Grupa B.
Terminarz:
12 września 2006
Caneira 64'
C. Pizarro 48', Santa Cruz 52', Schweinsteiger 71', Salihamidzić 84'
27 września 2006
Bojarincew 5' – Nani 59'
C. Pizarro 81', Podolski 90'
18 października 2006
Cruz 2', 9' – Pawluczenko 54'
Schweinsteiger 19'
31 października 2006
Cruz 1'
22 listopada 2006
Crespo 36'
Kaliniczenko 16', Kováč 72' – Pizarro 22', 39',
5 grudnia 2006
Bueno 31' – Pawluczenko 7', Kaliniczenko 16', Bojarincew 89'
Makaay 62' – Vieira 90'
Grupa C.
Terminarz:
12 września 2006
27 września 2006
Crouch 9' 52' Luis García 14' – Umit 59' 65'
Väyrynen 65'
18 października 2006
Crouch 58'
Ilić 19' – Kromkamp 59', A. Kone 72'
31 października 2006
Luis García 23', 76', Steven Gerrard 72'
Timmy Simons 59', Arouna Koné 84'
22 listopada 2006
Alonso 22', Laslandes 47', Faubert 50', Inamoto 73',
Gerrard 65', Crouch 89',
5 grudnia 2006
Ateş 24', Buruk 28', Ilić 89' – Fowler 22', 90'
Alex 87' – Faubert 7', Dalmat 25', Darcheville 37'
Grupa D.
Terminarz:
12 września 2006
Konstandinu 28', Castillo 66' – Morientes 34', 39', 90', Albiol 85'
Taddei 67', Totti 76', De Rossi 79', D. Pizarro 89'
27 września 2006
Matuzalem 34', Marica 70' – Konstandinu 24', Castillo 68'
Angulo 13', Villa 29' – Totti 18'- k.
18 października 2006
Villa 21', 35'
Perrotta 76'
31 października 2006
Jádson 2', Fernandinho 28', Morientes 18', Ayala 68',
Totti 66', Cesar 18',
22 listopada 2006
Miguel Anel Angulo 45', Morientes 46',
Marica 61',
5 grudnia 2006
Panucci 13'
Castillo 54' – Matuzalem 27'
Grupa E.
Terminarz:
13 września 2006
Fred 11', Tiago 31'
Rebrow 16' – Ghionea 3', Badea 24', Dică 43', 79'
26 września 2006
van Nistelrooy 20', 71' – k., Raúl 27', 61', Reyes 45' – Miłewski 47'
Fred 43', Tiago 55', Benzema 89'
17 października 2006
Badea 64' – Sergio Ramos 9', Raúl 34', Robinho 56', van Nistelrooy 76'
Juninho 31', Källström 38', Malouda 50'
1 listopada 2006
Nicoliță 70' sam.
Benzema 14'
21 listopada 2006
Diarra 39', van Nistelrooy 83' – Carew 11', Malouda 31'
Dică 69' – Cernat 29'
6 grudnia 2006
Szackich 13', 27' – Ronaldo 86', 88' karny
Diarra 12' – Dică 2'
Grupa F.
Terminarz:
13 września 2006
Saha 30' – k., 40', Solskjær 47' – Vennegoor of Hesselink 21', Nakamura 43'
26 września 2006
Saha 60'
Miller 36' – k.
17 października 2006
Miller 56', 66', Pearson 90'
Scholes 39', O’Shea 46', Richardson 83'
1 listopada 2006
Caldwell 10' sam., Gomes 22', Karjaka 76'
Marcus Allbäck 73'
21 listopada 2006
Nakamura 81'
Leo 14', Miccoli 16', 37' – Allbäck 89'
6 grudnia 2006
Vidić 45', Giggs 60', Saha 75' – Nélson 27'
Hutchinson 2', Grønkjær 27', Allbäck 57' – Jarošík 75'
Grupa G.
Terminarz:
13 września 2006
Sanogo 90' – G. Silva 12' – k., Rosický 53'
26 września 2006
Henry 38', Aliaksandr Hleb 48'
Dudu 59'
17 października 2006
Daniel Carvalho 24'
L. López 14', 81', González 45' – k., Postiga 69' – Trochowski 89'
1 listopada 2006
van der Vaart 62' – González 44', López 61', Moraes 87'
21 listopada 2006
van Persie 52', Eboué 83', Baptista 88' – van der Vaart 4'
Quaresma 2', González 61'
6 grudnia 2006
Berisha 28', van der Vaart 84', Sanogo 90' – Olić 23', k., Żyrkow 65'
Grupa H.
Terminarz:
13 września 2006
Pareja 41' – Fauvergue 80'
Inzaghi 17', Gourcuff 41', Kaká 76' – k.
26 września 2006
César 28' – Frutos 25'
17 października 2006
Kaká 58'
Robail 64', Gygax 82', Makoun 90' – Ivić 68'
1 listopada 2006
Kaká 7' k., 22', 56', Gilardino 88' – Juhász 61'
Liberopoulos 74'
21 listopada 2006
César 32'
Odemwingie 28', Fauvergue 47' – Mpenza 38', 49'
6 grudnia 2006
Odemwingie 7', Keïta 67'
Vanden Borre 38', Frutos 64' – Lakis 75', Cirillo 81'
1/8 finału.
20 lutego 2007
Mendez 61'
Giggs 83'
Raúl 10', 28', Van Nistelrooy 34' – Lúcio 24', Mark van Bommel 88'
21 lutego 2007
Cambiasso 29', Maicon 76' – Villa 64', Silva 87'
Raul Meireles 12' – Szewczenko 16'
Deco 14' – Bellamy 43', Riise 74'
6 marca 2007
Awans: "Valencia CF"
Robben 47', Michael Ballack 79' – Quaresma 15'
Awans: "Chelsea F.C."
Totti 22', Mancini 44'
Awans: "AS Roma"
Guðjohnsen 75'
Awans: "Liverpool F.C."
7 marca 2007
Makaay 1', Lúcio 66' – van Nistelrooy – 83' (karny)
Awans: "Bayern Monachium"
Larsson 72'
Awans: "Manchester United"
Alex 58' (samobójczy) – Alex 83'
Awans: "PSV"
Kaká 93' (dogr.)
Awans: "AC Milan"
1/4 finału.
3 kwietnia 2007
Pirlo 40', Kaká 84' (kar.) – van Buyten 78', 90'
Gerrard 27', Riise 49', Crouch 63'
4 kwietnia 2007
2:1 (1:0)
Taddei 44', Vučinić 66' – Rooney 60'
1:1 (0:1)
Drogba 53' – Silva 30'
10 kwietnia 2007
Carrick 11', 60', Smith 17', Rooney 19', C. Ronaldo 44', 49', Evra 81' – Rossi 69'
Awans: "Manchester United"
Morientes 32' – Szewczenko 52', Essien 90'
Awans: "Chelsea F.C."
11 kwietnia 2007
Seedorf 27', Inzaghi 31'
Awans: "AC Milan"
Crouch 67'
Awans: "Liverpool F.C."
1/2 finału.
24 kwietnia 2007
C. Ronaldo 5', Rooney 59', 90' – Kaká 22', 37'
25 kwietnia 2007
J. Cole 29'
1 maja 2007
Agger 22'Rzuty karne:
Awans: "Liverpool F.C."
2 maja 2007
Kaká 11', C. Seedorf 30', A. Gilardino 78'
Awans: "AC Milan"
Finał.
ZDOBYWCA LIGI MISTRZÓW 2006/2007
A.C. MILAN SIÓDMY TYTUŁ 

</doc>
<doc id="525317" url="https://pl.wikipedia.org/wiki?curid=525317" title="Sokółka (stacja kolejowa)">
Sokółka (stacja kolejowa)

Sokółka – stacja kolejowa w Sokólce, w województwie podlaskim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="525319" url="https://pl.wikipedia.org/wiki?curid=525319" title="Przerwa wzbroniona">
Przerwa wzbroniona



</doc>
<doc id="525320" url="https://pl.wikipedia.org/wiki?curid=525320" title="Księga Przechwyceń Irlandii">
Księga Przechwyceń Irlandii



</doc>
<doc id="525322" url="https://pl.wikipedia.org/wiki?curid=525322" title="Namysłów (stacja kolejowa)">
Namysłów (stacja kolejowa)

Namysłów – stacja kolejowa w Namysłowie, w województwie opolskim, w Polsce.
W czasie II wojny światowej na stacji funkcjonowała zakonspirowana komórka AK pod dowództwem Alfonsa Parzonki. 3 marca 1945 r. do Namysłowa przybyli z Kluczborka pierwsi polscy kolejarze, którzy w następnych miesiącach zaczęli uruchamiać urządzenia stacyjne. Na początku lat 90. była to stacja przesiadkowa, a z nieistniejącego peronu 3 odchodziły pociągi do Opola przez Jełowę. Niszczejący i zabytkowy budynek stacyjny, według umowy między PKP Oddział Gospodarowania Nieruchomościami we Wrocławiu i burmistrzem, został przekazany miastu na początku roku 2007.
Istniejące jeszcze w połowie lat 90. przejście podziemne zasypano i zastąpiono kładką, która dodatkowo umożliwiła bezpieczne wyjście ze stacji w kierunku ulicy Reymonta. Dodatkowo, na początku roku 2007 zostały zainstalowane kamery obejmujące niemal cały teren stacyjny.
W latach 2010–2012 przeprowadzono gruntowny remont dworca. Prace remontowe były prowadzone pod ścisłym nadzorem służb konserwatorskich. Koszt inwestycji wyniósł prawie 5 mln zł. Uroczyste otwarcie wyremontowanego dworca kolejowo-autobusowego miało miejsce 23 czerwca 2012 roku.
W roku 2018 stacja obsługiwała ok. 1000 pasażerów na dobę.

</doc>
<doc id="525323" url="https://pl.wikipedia.org/wiki?curid=525323" title="Bno">
Bno



</doc>
<doc id="525324" url="https://pl.wikipedia.org/wiki?curid=525324" title="Aginskoje">
Aginskoje

Aginskoje () – osiedle typu miejskiego w azjatyckiej części Rosji, stolica dawnego Agińsko-Buriackiego Okręgu Autonomicznego, włączonego 1 marca 2008 roku w skład Kraju Zabajkalskiego.
Założone w 1811 roku, zamieszkuje je obecnie 12,6 tys. mieszkańców (dane z 2005 roku).
Do dnia 29 lutego 2008 roku było jedyną stolicą podmiotu Federacji Rosyjskiej nieposiadającą statusu miasta. 1 marca 2008 roku utraciło swój stołeczny charakter na skutek likwidacji Agińsko-Buriackiego Okręgu Autonomicznego i utworzenia Kraju Zabajkalskiego.

</doc>
<doc id="525325" url="https://pl.wikipedia.org/wiki?curid=525325" title="Kościół Ducha Świętego we Wrocławiu">
Kościół Ducha Świętego we Wrocławiu

Kościół Ducha Świętego we Wrocławiu – współczesny dwupoziomowy kościół we Wrocławiu położony na osiedlu Tarnogaj przy ul. Bardzkiej 2/4. Jego parafia obejmuje także obszar osiedli Gaj i Huby.
Historia.
Średniowieczne kościoły św. Ducha.
W średniowieczu istniały we Wrocławiu następujące dwa po sobie kościoły pod wezwaniem Świętego Ducha, położone był przy dzisiejszej ul. św. Ducha, nieopodal Bramy Piaskowej. Pierwszy, ufundowany wraz ze szpitalem przez Henryka Brodatego w 1214 i zbudowany przez opata Witosława został zniszczony podczas najazdu Mongołów. Po zniszczeniach kościół i szpital wzniesiono na nowo w stylu gotyckim. W 1481 przy szpitalu wzniesiono kaplicę św. Fabiana i Sebastiana. Zespół szpitalno-kościelny przebudowano w latach 1535–1568, ale już w 1591, w związku z rozbudową fortyfikacji miejskich szpital zburzono. Sześć lat później zawalił się sam kościół i zdecydowano się go nie odbudowywać, w związku z istnieniem w pobliżu dużo większego pobernardyńskiego kościoła parafialnego, do którego przeniesiono też ocalałe wyposażenie.
Kościół międzywojenny.
Bezpośredni poprzednik dzisiejszego kościoła, przyjmujący tradycyjne wezwanie, powstał w między 30 kwietnia 1928 a 20 stycznia 1929 według projektu Hermanna Pfafferotta przy skrzyżowaniu ul. Armii Krajowej i Nyskiej. Ceglany kościół z wysoką wieżą posiadał konserwatywne formy architektoniczne. W czasie oblężenia Wrocławia w 1945 został silnie uszkodzony, a jego ruiny rozebrano w 1954.
Obecny kościół.
Od przełomu lat 50. i 60. podejmowano starania o wzniesienie nowego kościoła, co nie udawało się ze względu na opór władz. W miejscu starego kościoła zbudowano w międzyczasie piekarnię. Ostatecznie w 1972 Kościół otrzymał zgodę na wzniesienie nowej świątyni na znacznie lepiej eksponowanej działce zamykającej oś ulicy Kamiennej.
Jednym z warunków zezwolenia było ograniczenie całości inwestycji do jednego obiektu, toteż projektanci, Waldemar Wawrzyniak, Jerzy Wojnarowicz i Tadeusz Zipser zdecydowali się wznieść obiekt jednobryłowy. Pierwotnie zatwierdzony projekt przewidywał, że przestrzeń pod wyniesioną ponad poziom terenu nawą będzie wypełniona piaskiem; w rzeczywistości był to wybieg formalny architektów, a wnętrze pod nawą przeznaczono na kaplicę.
Budowa, prowadzona od 1973 dzięki staraniom księdza Stefana Wójcika (1935–2001) – proboszcz parafii Ducha Świętego we Wrocławiu w latach 1969–2001, została zakończona w 1981. Pierwsze nabożeństwo w kaplicy odprawiono 24 grudnia 1975, a w 1979 odprawiono w górnym wnętrzu pierwszą mszę. Budowę prowadzono systemem gospodarczym, poza wrocławskimi rzemieślnikami w pracach uczestniczyli podhalańscy cieśle.
Już po budowie głównego korpusu kościoła stopniowo rozszerzano założenie, wznosząc w latach 1978–1983 według projektu Tadeusza Zipsera otaczające dziedziniec parterowe sale katechetyczne, w latach 1994–1995 wolno stojącą dzwonnicę oraz nowy, obszerniejszy budynek plebanii.
Na początku XXI w. dokonano zmian w wyglądzie zewnętrznym kościoła – bez konsultacji z autorami obiektu i przy ich sprzeciwie pokryto kościół systemowym ociepleniem styropianowym z intensywnie pomarańczowym tynkiem strukturalnym, zaś nad wejściem umieszczono figuralne plastyki, przedstawiające m.in. Jana Pawła II.
Architektura.
Kościół posiada nowoczesną formę, inspirowaną architekturą organiczną i kaplicą maryjną w Ronchamp Le Corbusiera, jednocześnie symboliką nawiązując do architektury historycznej i archetypu świątyni.
Początkowo pozostawione w surowej cegle elewacje (planowano oblicowanie cegłą klinikierową) z licznymi uskokami jak również witraż wstawiony w siedem ostrołukowych okien elewacji wschodniej przypomina gotyckie kościoły Wrocławia. Dwupoziomowa forma przestrzenna stanowi bezpośrednie nawiązanie do kościoła św. Krzyża i św. Bartłomieja. Z kolei dwuskrzydłowe schody wejściowe stanowią wedle Waldemara Wawrzyniaka świadome nawiązanie do baroku. Kształt dachu nawiązuje do hełmów katedry w Kutnej Horze. Forma kościoła zawiera liczne symbole liczbowe (7, 10, 12).
Rozrzeźbiony rzut, mieszczący we wschodniej części kilkupiętrowe pomieszczenia zakrystii i plebanii nakryty jest wspólnym dachem o formie w przybliżeniu stożkowej, zwieńczonym krzyżem osadzonym w kielichu kwiatowym. Ściany kościoła wymurowane są z cegły, strop i sklepienie są żelbetowe. Konstrukcja dachu-wieży jest stalowa, pokryta blachą miedzianą na deskowaniu. Boczne ściany mają wysokość około 25 m, zaś łączna wysokość kościoła wynosi 54 m. W słabo zagospodarowanym najbliższym otoczeniu kościół stanowi wyraźną dominantę, zamykając też od wschodu oś ulicy Kamiennej.
Plan kościoła uwzględnia postulaty Soboru Watykańskiego II. Jednoprzestrzenne, w przybliżeniu sześciokątne wnętrze kościoła o powierzchni ponad 800 m² (długość około 30 m, szerokość około 32 m) posiada ponad 600 miejsc siedzących, ponadto dalszych 1400 osób może przebywać tam stojąc. Z dwu strony nawy znajdują się empory. Malarstwo we wnętrzu, powstałe po odrzuceniu początkowej ascetycznej koncepcji autorstwa Waldemara Wawrzyniaka i Tadeusza Pactwy, wykonali Tadeusz Zipser i Barbara Stoksik.
Organy.
Instrument wybudowała firma organowa Józefa Cynara z Wrocławia w roku 1989. Oprócz nich w dolnej części kościoła znajdują się małe organy z 2000 roku, wybudowane przez Antoniego Szydłowskiego. Umieszczone są we wnęce blisko ołtarza.
Dzwony.
Na kościelnej wieży znajdują się 4 dzwony

</doc>
<doc id="525340" url="https://pl.wikipedia.org/wiki?curid=525340" title="Karczenczenga">
Karczenczenga



</doc>
<doc id="525344" url="https://pl.wikipedia.org/wiki?curid=525344" title="Krab wełnistoszczypcy">
Krab wełnistoszczypcy

Krab wełnistoszczypcy, krab wełnistoręki ("Eriocheir sinensis") – gatunek kraba, który został na początku XX w. zawleczony do Morza Północnego i Bałtyku z Chin w wodach balastowych statków płynących do Niemiec. Jego nazwa pochodzi od „futerka” na szczypcach samców, umiejscowionego tak że widać tylko końcówki szczypiec.

</doc>
<doc id="525349" url="https://pl.wikipedia.org/wiki?curid=525349" title="Aerofotografia">
Aerofotografia

Aerofotografia (fotografia lotnicza, zdjęcia lotnicze) – dziedzina wykorzystywania fotografii, polegająca na wykonywaniu zdjęć z "lotu ptaka": balonów, samolotów, helikopterów, satelitów, spadochronów, latawców (fotografia latawcowa) oraz modeli zdalnie sterowanych.
Fotografia lotnicza polega na robieniu zdjęć powierzchni ziemi z dużych wysokości. Aparat może być trzymany w ręku lub zamontowany na odpowiedniej podstawie, a obsługiwany jest manualnie lub zdalnie przez fotografa. Aerofotografia nie powinna być mylona z fotografią Air-to-Air – kiedy to zdjęcia robione są na dużych wysokościach, ale obiektom lotniczym, a nie naziemnym, jak to ma miejsce w tradycyjnej fotografii lotniczej.
Historia.
Fotografię lotniczą zapoczątkował francuski fotograf i baloniarz Gaspard-Félix Tournachon, znany jako „Nadar”, w 1858 w Paryżu. Do dnia dzisiejszego nie zachowało się żadne ze zrobionych przez niego zdjęć. 
Najstarszym zdjęciem, które możemy podziwiać jest "Boston, as the Eagle and the Wild Goose See It" z 13 września 1860 roku. Jego autorami są James Wallace Black i Samuel Archer King, a wykonano je z wysokości 630 metrów z lecącego balonu.
Pierwszy półautomatyczny aparat wykorzystywany do zdjęć lotniczych został zaprojektowany przez rosyjskiego inżyniera wojskowego – Płk. Potte. Po raz pierwszy został on zaprezentowany 24 kwietnia 1909 roku. Aparat autorstwa Płk. Potte był wykorzystywany podczas I wojny światowej.
W armii brytyjskiej, w czasie I wojny światowej jako pierwsze wprowadzono do użytku aparaty typu A. Pracowały na płytach szklanych o wymiarach 4x5 cali, każdą płytę trzeba było załadować do aparatu osobno. Sam aparat trzeba było wystawić poza burtę samolotu (nie był zamontowany na stałe). Zostały zastąpione aparatami typu C, umieszczonymi pod kadłubem. Stopniowo udoskonalano konstrukcję aparatów, na przykład wprowadzając obiektyw szerokokątny o ogniskowej 10 cali, który umożliwiał sfotografowanie z wysokości 6 km obszaru o powierzchni 5x3 km.
W 1916 roku Royal Flying Corps zastąpiły aparaty drewniane (skrzynkowe) aparatami metalowymi. Kolejny typ - L - posiadał obiektyw o ogniskowej 20 cali i ulepszony mechanizm ładowania negatywów do komory. Po zakończeniu Wielkiej Wojny wojskowy zwiad powietrzny stopniowo zanikał. Wzrastały jednak potrzeby firm cywilnych, które wykorzystywały zdjęcia lotnicze do opracowywania map. Na ich potrzeby szwajcarska firma Wild opracowała "przetwornik" model A5 Stereo Plotter do interpretacji zdjęć stereoskopowych. Dzięki dziewięciokrotnemu powiększeniu, wprawny operator na podstawie zdjęć zrobionych z wysokości 10.000 metrów mógł opracować mapę szczegółową w skali 1:25.000. 
Po serii niepowodzeń, RAF wprowadził w 1940 roku samolot typu spitfire, doposażony w dodatkowy bak o pojemności 140 litrów pod lewym skrzydłem, Jego ciężar równoważyły dwa aparaty fotograficzne o obiektywach ośmiocalowych, zawieszone pod prawym skrzydłem. Ten samolot miał zasięg 1300 kilometrów.
W 1941 roku wprowadzono pierwszy aparat z obiektywem o ogniskowej 36 cali. Umożliwiał on wykonywanie z wysokości 10.000 metrów zdjęć w skali 1:10.000. W tym samym roku wprowadzono kolejny nowy typ aparatu (F-52) z obiektywem o ogniskowej 40 cali, pracujący na filmie o formacie klatki 8,5 x 7 cali. Standardowa kaseta z filmem umożliwiała wykonanie 500 zdjęć. Najczęściej stosowano trzy aparaty: dwa zsynchronizowane skierowane w dół (dające zdjęcia stereoskopowe) oraz trzeci do fotografii ukośnej. Aparaty wyzwalane były ręcznie (często przyciskiem umieszczonym w miejscu spustu karabinu pokładowego - samoloty zwiadowcze nie posiadały broni), możliwe było także fotografowanie ciągłe (ograniczone pojemnością kasety z filmem) obszaru nalotu.
Typy fotografii lotniczej.
- fotografie ukośne – zdjęcia robione pod kątem na małych wysokościach
- fotografie pionowe – zdjęcia robione prosto w dół; używane przy fotogrametrii i interpretacji obrazu
- zdjęcia kombinowane – połączenie różnych rodzajów zdjęć lotniczych w zależności od możliwości i ostatecznego przeznaczenia
Film lotniczy.
Postęp w dziedzinie wideofilmowania przyczynił się do rosnącej popularności zastosowań tego materiału w perspektywie lotniczej. Podobnie jak w przypadku zdjęć, film lotniczy ma bardzo szerokie zastosowanie zarówno w odniesieniu do projektów komercyjnych, jak i niekomercyjnych.
Przy filmie lotniczym często wykorzystuje się specjalistyczne programy do mapowania wideo, a także popularny system pozycjonowania GPS, co ułatwia późniejszą synchronizację i dostosowanie materiału do własnych potrzeb.
Film lotniczy wykorzystywany jest do nagrywania na wielu różnych platformach. Mogą to być samoloty, helikoptery, paralotnie, balony, latawce czy drony – niewielkie bezzałogowe modele latające.
Zastosowanie komercyjne.
Fotografia oraz film lotniczy znalazły szerokie zastosowanie w projektach komercyjnych. Tego typu materiały stosuje się głównie w badaniach naukowych oraz reklamie.
Możliwość używania różnych podzespołów optoelektronicznych – od zwyczajnych aparatów i kamer po specjalnie zaprojektowane głowice, poszerza zastosowanie na kolejne pola eksploatacji: ochrona, transport, poszukiwania złóż ropy, gazu czy wsparcie misji poszukiwawczych.
Lotnicze materiały multimedialne doskonale sprawdziły się w szeroko pojętym marketingu. Pozwalają one na tworzenie bardzo ciekawych zdjęć i filmów, które można wykorzystać w promocji np. nieruchomości. Zdjęcia lotnicze stały się istotnym narzędziem przekazywania informacji. Są uzupełnieniem artykułów i komunikatów dziennikarskich na całym świecie.
Fotografia lotnicza w Polsce.
Pierwsze fotografie z powietrza wykonywano w Polsce już w XIX wieku wykorzystując do tego celu balony na ogrzane powietrze. Autorem najstarszych znanych, polskich zdjęć lotniczych był polski fotograf oraz wynalazca Konrad Brandel. Wykonał on pierwsze zdjęcia z powietrza już w 1865 roku z gondoli balonu lecącego nad Warszawą.
W okresie międzywojennym balony wykorzystywano do wykonywania dokumentacji fotograficznej stanowisk archeologicznych. Pionierem takiego zastosowania balonów w Polsce był polski archeolog Wojciech Kóčka, który wraz ze Zdzisławem Rajewskim zaprojektował balon na uwięzi do wykonywania zdjęć terenu wykopalisk z lotu ptaka, stając się w ten sposób jednym z pionierów archeologii lotniczej w Polsce. Po raz pierwszy metodę tą zastosowano w latach 1934–1938 podczas dokumentacji stanowiska archeologicznego w Biskupinie, a także 1937–1938 w Gnieźnie oraz podczas inwentaryzacji grodzisk wczesnośredniowiecznych na terenie Wielkopolski.
Fotografia lotnicza gromadzi w Polsce coraz szersze grono zwolenników, którzy korzystając z różnych rozwiązań wykonują unikatowe zdjęcia z lotu ptaka. Wykonany materiał stanowi dokumentację wielu punktów na mapie Polski – miast, parków narodowych, zabytków czy imprez kulturowych. 

</doc>
<doc id="525351" url="https://pl.wikipedia.org/wiki?curid=525351" title="Leszek Engelking">
Leszek Engelking

Leszek Maria Engelking (ur. 2 lutego 1955 w Bytomiu, zm. 22 października 2022) – polski filolog, literaturoznawca, poeta, nowelista, tłumacz i krytyk literacki, w latach 1984–1995 redaktor miesięcznika „Literatura na Świecie”, członek Stowarzyszenia Pisarzy Polskich (od 1989); laureat Nagrody „Literatury na Świecie” (1989, 2002, 2008, 2018) i nagrody Polskiego PEN Clubu (2010) za przekłady z języka angielskiego i języków słowiańskich.
Życiorys.
Dzieciństwo spędził na Górnym Śląsku (motywy bytomskie są w jego twórczości istotne, choć nie zawsze ich znalezienie jest rzeczą łatwą; "Muzeum dzieciństwa" i "Suplement" to jednak tomy w oczywisty sposób w dużej mierze poświęcone miastu lat dziecinnych). Szkołę podstawową ukończył w rodzinnym mieście. Studiował filologię polską (specjalizacja filmoznawcza) na Uniwersytecie Warszawskim, pracę magisterską obronił w 1979. Od 1984 do 1995 pracował jako redaktor w miesięczniku „Literatura na Świecie”. W latach 1997–1998 wykładał historię literatury czeskiej oraz historię filmu czeskiego i słowackiego na Uniwersytecie Warszawskim. W roku akademickim 1997–1998 prowadził gościnnie wykłady z historii dwudziestowiecznej literatury polskiej na Uniwersytecie Palackiego w Ołomuńcu. W 1998 został doktorantem Uniwersytetu Łódzkiego. W latach 1998–2002 prowadził na tej uczelni zajęcia z teorii literatury oraz literatury porównawczej. Wygłaszał również pojedyncze wykłady na Uniwersytecie Iwana Franki we Lwowie (1998), uniwersytecie w Preszowie (Słowacja, 1999), Uniwersytecie Szczecińskim, Uniwersytecie Adama Mickiewicza w Poznaniu oraz Justus-Liebig-Universität w Giessen (Niemcy). W grudniu 2002 obronił dysertację doktorską pt. "Codzienność i mit. Poetyka, programy i historia „Grupy 42” w kontekście dwudziestowiecznej awangardy i postawangardy" (promotor: prof. dr hab. Grzegorz Gazda, recenzenci: prof. dr hab. Jacek Baluch, dr hab. Józef Zarek prof. UŚ, prof. Jiří Holý DrSc). W 2003 wykładał historię literatury światowej na Uniwersytecie Łódzkim oraz prowadził zajęcia z nauki przekładu artystycznego na Uniwersytecie Jagiellońskim (Podyplomowe Studium Tłumaczenia, ponownie prowadził je tu w 2005) oraz na Uniwersytecie Warszawskim (iberystyka, ponownie 2004). Od 2003 był adiunktem w katedrze Teorii Literatury na Uniwersytecie Łódzkim. W listopadzie 2013 uzyskał stopień doktora habilitowanego nauk humanistycznych na podstawie pracy "Chwyt metafizyczny. Vladimir Nabokov – estetyka z sankcją wyższej rzeczywistości". Edytował nowy wybór pism Vladimira Nabokova w warszawskim wydawnictwie „Muza SA”.
W latach studenckich prowadził dyskusyjny klub filmowy w Brwinowie. W przeszłości członek Koła Młodych przy Związku Literatów Polskich (do jego rozwiązania w stanie wojennym) i Stowarzyszenia Literackiego „Scriptus”. Należał do Stowarzyszenia Pisarzy Polskich, Polskiego PEN Clubu, Societé Européenne de Culture oraz Polsko-Czeskiego Towarzystwa Naukowego i Łódzkiego Towarzystwa Naukowego. Był jurorem przyznawanej w Czechach międzynarodowej Nagrody Václava Buriana. Od 2019 roku był członkiem jury wyłaniającego laureata czeskiej nagrody państwowej w dziedzinie literatury. Przez wiele lat był jurorem Ogólnopolskiego Konkursu Poetyckiego im. Haliny Poświatowskiej. Przez trzy lata był jurorem Nagrody Literackiej im. Juliana Tuwima.
Życie prywatne.
Od 1970 mieszkał w Brwinowie koło Warszawy. Jego żona, Maja Chadryś-Engelking, była animatorem kultury, instruktorem teatralnym i literackim, teatrologiem, kuratorem wystaw literackich (m.in. o Władysławie Broniewskim), pracowała w Wojewódzkim Ośrodku Kultury w Częstochowie oraz w „Centrum Łowicka” w Warszawie. Jego synem jest pisarz Wojciech Engelking.
Jego stryjem był prof. Ryszard Engelking, matematyk i tłumacz literatury francuskiej, a siostrami stryjecznymi są psycholożka i socjolożka prof. Barbara Engelking oraz etnografka i etnolingwistka dr hab. Anna Engelking.
Nagrody i wyróżnienia.
W czasie studiów otrzymał nagrodę specjalną Sekretarza Naukowego Polskiej Akademii Nauk (nagroda imienia Wacława Borowego, 1978). Otrzymał także: nagrodę translatorską miesięcznika „Literatura na Świecie” w kategorii książkowego debiutu translatorskiego (za przekład "Poezji wybranych" Ezry Pounda, 1989), nagrodę Stowarzyszenia Tłumaczy Polskich za najlepszy przekład w dziedzinie eseistyki w 1999 (za tłumaczenie "Ducha romańskiego" Ezry Pounda, 2000), czeską nagrodę Premia Bohemica dla zagranicznego bohemisty (za dorobek translatorski i popularyzowanie literatury czeskiej za granicą, 2003) oraz nagrodę „Literatury na Świecie” w kategorii przekładu prozy (za tłumaczenie "Siostry" Jáchyma Topola). W 2006 został uhonorowany odznaką „Zasłużony dla Kultury Polskiej”. W 2009 otrzymał nagrodę „Literatury na Świecie” w kategorii przekładu poezji (za antologię "Maść przeciw poezji" oraz wybór utworów poetyckich Ivana Wernischa "Pchli teatrzyk"). Książkę "Maść przeciw poezji" wyróżniono również „Piórem Fredry”.
W 2010 został laureatem nagrody polskiego PEN Clubu „za wybitne dokonania translatorskie ze szczególnym uwzględnieniem przekładów poezji i prozy z języków: angielskiego, rosyjskiego, czeskiego i słowackiego”. Z kolei wydany w 2011 tom poezji "Muzeum dzieciństwa" nominowany był w 2012 do Warszawskiej Nagrody Literackiej w dziedzinie poezji oraz do Orfeusza – Nagrody Poetyckiej im. K.I. Gałczyńskiego. W listopadzie 2016 otrzymał za twórczość literacką Muzę 2016, Nagrodę Prezydenta Bytomia. W 2018 Engelkingowi przyznano Nagrodę „Literatury na Świecie” w kategorii Mamut (za całokształt działalności translatorskiej). W 2020 nominowany do Nagrody Literackiej Gdynia za przekład tomu wierszy Jaroslava Seiferta "Księga pocałunków".
Twórczość.
Tłumaczył z następujących języków:
Jako krytyk i literaturoznawca pisał o literaturze:
Był też autorem tekstów o filmie, teatrze i plastyce. Swoje wiersze, opowiadania, przekłady, eseje, recenzje i artykuły publikował między innymi w czasopismach: „Akant”, „Akcent”, „bruLion”, „Czas Kultury”, „Dekada Literacka”, „Dialog”, „eleWator”, „Ex Libris”, „Fantastyka”, „Gazeta Wyborcza”, „Gościniec Sztuki”, „Graffiti”, „Krasnogruda”, „Kresy”, „Kwartalnik Artystyczny”, „Lettre Internationale po polsku”, „List Oceaniczny”, „Literatura na Świecie”, „Metafora”, „Migotania, przejaśnienia”, „Nowe Książki”, „Nowy Nurt”, „Nurt”, „Odra”, „Opcje”, „Pamiętnik Literacki”, „Poezja”, „Pogranicza”, „Polityka”, „Przegląd Artystyczno-Literacki”, „Przegląd Literacki”, „Puls”, „Res Publica”, „Studio”, „Studium”, „Śląsk”, „Świat Literacki”, „Tak i nie”, „Topos”, „Twórczość”, „Tygiel Kultury”, „Tygodnik Literacki”, „Tygodnik Powszechny”, „Tytuł”, „Verte”, „W drodze”, „Zeszyty Literackie”, jak również w periodykach amerykańskich, brytyjskich, kanadyjskich, czeskich (m.in. „Listy”, „Literární noviny”, „Moravské noviny”, „Neon”, „Protimluv”, „Scriptum”, „Světová literatura”) i słowackich („Fragment, „Mosty”).
Był polskim współpracownikiem amerykańskiego pisma poświęconego życiu i twórczości Ezry Pounda „Paideuma”, członkiem międzynarodowego kręgu redakcyjnego czeskiego pisma slawistycznego „Slavia”, jak również stałym współpracownikiem łódzkiego miesięcznika „Tygiel Kultury”. W okresie ich istnienia był członkiem rady redakcyjnej czeskiego czasopisma literackiego „Scriptum” i stałym współpracownikiem toruńskiego miesięcznika „Przegląd Artystyczno-Literacki”. Aktywnie współpracuje też z Polskim Radiem.
Jego wiersze publikowane były w tłumaczeniach na język angielski, białoruski, chiński, francuski, górnołużycki, hiszpański, japoński, litewski, niemiecki, rosyjski, serbski, słowacki, słoweński i ukraiński, opowiadania – w tłumaczeniu na angielski, czeski i słowacki.
Był też autorem haseł m.in. w:
Dzieła.
Poezje i proza.
Wybory jego wierszy ukazały się w przekładzie na język ukraiński, czeski, słowacki i angielski:
Zbiorek jego wierszy ogłoszono w przekładzie na hiszpański:
Tłumaczenia.
Współtłumaczenia:

</doc>
<doc id="525352" url="https://pl.wikipedia.org/wiki?curid=525352" title="Samogłów">
Samogłów

Samogłów, mola ("Mola mola") – gatunek morskiej ryby rozdymkokształtnej z rodziny samogłowowatych (Molidae).
Występowanie.
Zamieszkuje niemal wszystkie morza i oceany strefy ciepłej i umiarkowanej. Sporadycznie spotykany w Morzu Północnym i cieśninie Skagerrak, a wyjątkowo także w Bałtyku, w tym u wybrzeży polskich. Pojedyncze osobniki wędrują latem w rozgrzanych wodach oceanu i przypadkowo mogą wpływać do wewnętrznych akwenów; giną jednak, gdy temperatura wody spada.
Charakterystyka.
Ciało wysokie, silnie spłaszczone bocznie, nagie, pokryte bardzo grubą, elastyczną skórą. Brak trzona ogonowego. Wysoka płetwa grzbietowa i odbytowa. Mały otwór gębowy. U dorosłego brak pęcherza pławnego, a pod skórą jest gruba warstwa tkanki tłuszczowej. Pływa bardzo powoli, często na boku. Samogłowy odżywiają się meduzami, kalmarami i larwami węgorzy. Odżywia się również planktonem i mięczakami.
, dorasta do 3 m długości i masy ciała dochodzącej do 2 ton.
Rozmnażanie.
Samica samogłowa to jedna z najpłodniejszych ryb – jednorazowo wytwarza 300 mln jaj.
Podobnie jak u innych rozdymkokształtnych narządy wewnętrzne samogłowów mogą zawierać neurotoksyny.
W filmie.
Samogłów jest głównym motywem filmu fabularnego "Nuvem (ryba księżyc)" (1992 r.) portugalskiego reżysera , prezentowanego na festiwalu w Cannes.

</doc>
<doc id="525356" url="https://pl.wikipedia.org/wiki?curid=525356" title="Tura (Rosja)">
Tura (Rosja)

Tura (ros.: Тура) – według podziału administracyjno-terytorialnego jest to osiedle typu miejskiego zaliczane do kategorii miejscowości miejskich, lecz według podziału municypalnego jest to jednostka municypalna zaliczana do kategorii wiejskich, ale nosząca nazwę "osiedle typu miejskiego Tura". Tura leży w Rosji, w centralnej części Syberii, ośrodek administracyjny rejonu ewenkijskiego Kraju Krasnojarskiego (dawnego Ewenkijskiego Okręgu Autonomicznego). Do 1 stycznia 2007 roku była ośrodkiem administracyjnym Ewenkijskiego Okręgu Autonomicznego (oraz wchodzącego do jego składu rejonu ilimpijskiego); po likwidacji Ewenkijskiego Okręgu Autonomicznego wszystkie trzy rejony w składzie dawnego Okręgu były scalone do jednego rejonu ewenkijskiego obejmującego cały teren dawnego Okręgu.
Osada została założona w 1924 roku. W 2011 roku Tura liczyła 5533 mieszkańców.
W Turze znajduje się lotnisko.

</doc>
<doc id="525358" url="https://pl.wikipedia.org/wiki?curid=525358" title="Kokusai Ku-8">
Kokusai Ku-8

Kokusai Ku-8 (oznaczenie amerykańskie Gander także Goose) – japoński lekki szybowiec wojskowy z okresu II wojny światowej.
Historia.
W grudniu 1941 korzystając z konstrukcji lekkiego samolotu transportowego Kokusai Ki-59 w wytwórni Kokusai opracowano szybowiec transportowy oznaczony jako Kokusai Ku-8-I. Modyfikacja polegała na usunięciu silników i zmodyfikowania podwozia. Tak powstały szybowiec mógł przewozić od 15 do 20 żołnierzy lub działo górskie. 
W kwietniu 1943 roku opracowano nową wersję tego szybowca oznaczoną jako Kokusai Ku-8-II. Zmieniono w nim konstrukcję płata i kadłuba. 
Łącznie w latach 1942–1943 zbudowano około 700 szybowców tego typu.
Służba w lotnictwie.
Szybowiec transportowy Ku-8 został wprowadzony do jednostek armii japońskiej i służył do transportu niewielkich grup żołnierzy, głównie na terenie Filipin.
Do holowania tego typu szybowców używano następujących samolotów: Mitsubishi Ki-21, Mitsubishi Ki-57, Mitsubishi Ki-67. 
Opis konstrukcji.
Szybowiec "Kokusai Ku-8" był lekkim szybowcem transportowym ze skrzydłami w konfiguracji górnopłatu o konstrukcji mieszanej. 
Szybowiec miał płat o konstrukcji drewnianej, częściowo kryty sklejką, podparty zestrzałami. 
Kadłub szybowca zbudowany był ze spawanych rur stalowych, kryty sklejką, a w przedniej części blachą. Przód kadłuba posiadał kopułkę ze szkła organicznego, co zwiększało widoczność. W przodzie umieszczono pomieszczenie załogi, fotele umieszczono obok siebie. Przód kadłuba odchylany był w prawą stronę i umieszczano tam trap ułatwiający załadunek. 
Podwozie składało się z dwóch kół, które mogło być odrzucone po starcie i wtedy szybowiec lądował na płozach.

</doc>
<doc id="525359" url="https://pl.wikipedia.org/wiki?curid=525359" title="Megatherium americanum">
Megatherium americanum

Megatherium americanum – gatunek wymarłego szczerbaka z rodziny Megatheriidae, wielkości zbliżonej do słoni. Znany z plejstoceńskich pokładów Ameryki Południowej. Odkryty po raz pierwszy w 1789 w Brazylii. Gatunek typowy rodzaju "Megatherium".
Występowanie.
Pojawił się 1,9 miliona lat temu w Ameryce Południowej. Ten przedstawiciel plejstoceńskiej megafauny wyginął względnie niedawno, bo ok. 10 tysięcy lat temu. Pierwszą skamielinę tego gatunku odkryto w 1788 w Luján w Argentynie. Takson został opisany w 1796 roku przez Georges’a Cuviera.
Charakterystyka.
"Megatherium americanum" był największym z dotychczas poznanych szczerbaków. W przeciwieństwie do jego współcześnie żyjących, dużo mniejszych krewnych "Megatherium" był jednym z największych ssaków żyjących na Ziemi. Ważył prawie tak dużo jak samiec słonia afrykańskiego. Posiadał pazury o długości do 30 cm, opierał się na ziemi zewnętrzną powierzchnią dłoni. Osiągał długość 5-6 metrów i wagę ok. 4 ton. Jego skórę pokrywała gruba sierść. Miał solidny szkielet z dużą obręczą biodrową i szerokim, dobrze umięśnionym ogonem. Poruszał się czworonożnie, ale mógł unosić się na tylnych kończynach.
Tryb życia.
"Megatherium americanum" jest tradycyjnie postrzegany jako zwierzę roślinożerne, analogicznie do liściożerów. Zapewne przynajmniej częściowo był trawożerny. Niewykluczone, że żywił się również padliną w celu uzupełnienia diety. Na podstawie badań palinologicznych można przypuszczać, że występował w psammofitowym środowisku stepowym zdominowanym przez twarde trawy, związanym z lasami kserofitycznymi.

</doc>
<doc id="525363" url="https://pl.wikipedia.org/wiki?curid=525363" title="Austriackie tańce ludowe">
Austriackie tańce ludowe

Austriackie tańce ludowe - Kategoria zbiorcza, do której należy wiele austriackich tańców ludowych, różniących się określoną obrzędowością, kostiumami, liczbą tancerzy oraz ustaloną dla każdego z tańców choreografią. Pojęcie odnoszone jest najczęściej do takich tańców, jak Schuhplattler, Ländler, polka i walce, oraz, w mniejszym stopniu: Zwiefacher, czy Kontratänze.
Typy tańców.
Wyróżnia się dwa główne typy austriackich tańców ludowych: figurowe i obrotowe. Pierwsze wymagają opanowania dużej ilości figur, które są wykonywane jedynie przy określonej muzyce. Stąd, przykładowo "Eiswalzer" tańczy się jedynie przy akompaniamencie jednej, określonej melodii, przy wykorzystaniu określonego zbioru kroków. 
W przypadku drugich, opanowanie kilku kroków, głównie związanych z obrotami, pozwala na taniec przy różnych melodiach, które mogą być grane na bardzo różne sposoby. Przykładem takiego tańca jest walc. Należy jednak pamiętać, że ludowa odmiana walca różni się znacznie od standardu tańca towarzyskiego. 
Tańce mniejszości narodowych.
"Sprachinseltänze" (dosł. "tańce języków wyspowych") to pojęcie odnoszone do tańców mniejszości narodowych, zamieszkałych poza Austrią, głównie w Siedmiogrodzie. Taniec jest elementem ich unikalnej kultury, więzi z macierzą, ma więc duże znaczenie kulturowe. Przykładem takiego tańca jest Rediwa. 
Instrumenty.
Typowym instrumentem jest harmonia styryjska, a także skrzypce, harfa, flet i blaszane instrumenty dęte, rzadziej kontrabas i gitara. Bębnów, perkusji używa się jedynie do gry nowoczesnych odmian tańców. 
Festiwale.
Program festiwalu obejmuje: taniec otwierający, który tańczą w miarę możliwości wszyscy zebrani, następnie po nim dopiero wygłaszaną oficjalną mowę otwierająca festiwal, w dalszej kolejności kolejne tańce i zazwyczaj - specjalny taniec zamykający. W Wiedniu festiwale obejmują 4 bloki tańców, z długimi przerwami pomiędzy nimi. W innych częściach kraju bloki są krótsze, obejmują 3-5 tańców, za to jest tych bloków więcej, a przerwy między nimi są krótsze. 
Wiele tańców wykonuje się już jedynie na specjalnych imprezach pokazowych. Festiwale wiedeńskie wykorzystują między innymi scenerię pałacową, w tym słynnego Belwederu. 
Kostium.
Z niektórymi austriackimi tańcami ludowymi kojarzony jest specyficzny typ kostiumu ludowego. Przykładowo, męski kostium może wyglądać tak: czarny kapelusz, siwa lniana kurtka, czarne spodnie i białe pończochy. Ubiór ludowy różni się jednak w zależności od regionu. 

</doc>
<doc id="525365" url="https://pl.wikipedia.org/wiki?curid=525365" title="Pałac Mieroszewskich">
Pałac Mieroszewskich

Pałac Mieroszewskich (nazywany również "Pałacem Gzichowskim") – barokowo-klasycystyczny pałac rodu Mieroszewskich położony w Gzichowie, dzielnicy Będzina, przy ulicy Gzichowskiej 15.
Historia.
Pałac został wzniesiony przez Kazimierza Mieroszewskiego w 1702 r. Jest wzorowany na ówczesnych pałacach francuskich. W latach 30. XIX w. przejęła go rodzina Siemieńskich, następnie rodzina Mycielskich, a po powstaniu styczniowym w posiadanie pałacu wszedł śląski potentat przemysłowy – Christian Gustaw Von Kramsta. Od 1890 r. do wybuchu II wojny światowej w 1939 r. pałac był własnością Towarzystwa Kopalń i Hut Sosnowieckich, znajdowały się w nim biura oraz mieszkania administracji Towarzystwa. Podczas II wojny światowej pałac zajęło przedsiębiorstwo Sosnowitzer Bergwerks und Hutten A.G., w 1945 roku został przejęty przez Spółdzielnię Rolniczą, która gospodarowała w nim do lat 50. XX w. W związku z przygotowaniami do uroczystości 600-lecia Będzina pałac poddano częściowej konserwacji. Po jej ukończeniu w 1958 r. utworzono tu Dom Kultury który działał do lat 70. Już od połowy lat 60. Dyrekcja Muzeum w Będzinie wspólnie z Wojewódzkim Konserwatorem Zabytków czyniła starania o zmianę jego funkcji i rozpoczęcie kompleksowej konserwacji całego zespołu pałacowo-parkowego. W marcu 1982 r. zakończono prace konserwacyjne. Obecnie pałac jest częścią Muzeum Zagłębia. We wnętrzu znajdują się zbiory archeologiczne, etnograficzne oraz historyczne.
Architektura.
Pałac ma dwie kondygnacje i amfiladowy układ pokoi. W części centralnej znajduje się sień, która prowadzi od drzwi frontowych do drzwi ogrodowych. Z boku znajdują się schody na piętro. We wnętrzach zachowały się XVIII w. polichromie. Podczas prac konserwatorskich na przełomie lat 70. i 80. XX w. odkryto malowidła przedstawiających wielkich wodzów antycznych: Hannibala, Pompejusza czy Scypiona Afrykańskiego. W salonach po stronie zachodniej odkryto sceny rycerskich pojedynków i medaliony portretowe, natomiast w skrzydle południowym sceny polowań rozgrywające się w pejzażu, w który wkomponowano m.in. zamek będziński. Pałac był niejednokrotnie upiększany i rozbudowywany, w efekcie czego ma niejednolity charakter stylowy.
Park.
Przed pałacem znajduje się rozległy podjazd prowadzący do wejścia głównego, po drugiej stronie jest park z początku XVIII w., z najstarszymi drzewami liczącymi sto kilkadziesiąt lat. W parku zachowały się kamienne rzeźby Bachusa i Flory wykonane przez Jerzego Leonarda Webera w 1718 r. Za parkiem znajdował się ogród warzywnik, który zlikwidowano w związku z budową osiedla „Zamkowe”. Pałac otaczają oficyny dworskie oraz zabudowania gospodarcze.

</doc>
<doc id="525366" url="https://pl.wikipedia.org/wiki?curid=525366" title="Doktor Eggman">
Doktor Eggman

Doktor Eggman (właściwie Doktor Ivo Robotnik) – główny złoczyńca z serii gier Sonic the Hedgehog.
Doktor Eggman jest wnukiem słynnego naukowca Profesora Geralda Robotnika i kuzynem Marii Robotnik. Posiada IQ równe 300.
Tworzenie.
Podczas projektowania nowej maskotki firmy Sega powstało kilka propozycji. Wśród nich znalazła się postać starszego mężczyzny z wąsem. Ostatecznie z tego projektu powstała postać Eggmana, a na maskotkę wybrano postać jeża. 
Początkowo postać nosiła nazwę Eggman, jednak przy lokalizowaniu gry "Sonic The Hedgehog" na zachodzie zmieniono nazwę na Ivo Robotnik. Zmiana ta została dokonana bez konsultacji z twórcami gry. Jego prawdziwe imię to Ivo Robotnik, a Eggman jest jego pseudonimem nawiązującym do jego kształtu.
Głosy.
Poczynając od Sonic X aktorem głosowym Eggmana jest , który przejął tę rolę od Deema Bristowa. W 2021 roku zapowiedział, że nadal będzie udzielał głosu Doktorowi.
Od 1998 roku japońskiego dubbingu udzielał Doktorowi Eggmanowi Chikao Ōtsuka (zm. 2015).
Wystąpienia.
Gry komputerowe.
Eggman występuje w grach komputerowych od pierwszej gry z serii o Sonicu, "Sonic The Hedgehog". Jest on w nich głównym wrogiem niebieskiego jeża.
Filmy.
Doktor Eggman pojawił się w filmie "Sonic. Szybki jak błyskawica" i jego sequelu "Sonic 2. Szybki jak błyskawica". W obu z nich w rolę Eggmana wcielił się Jim Carrey.
Postać pojawiła się także w filmach: "Ralph Demolka" oraz jego kontynuacji, "Ralph Demolka w internecie".
Odbiór.
GamesRadar+ umieścił Doktora Eggmana na 9 miejscu na liście najlepszych złoczyńców w grach komputerowych, natomiast na 27 miejscu na liście 30 najpotężniejszych złoczyńców w grach komputerowych.

</doc>
<doc id="525371" url="https://pl.wikipedia.org/wiki?curid=525371" title="Smilodony">
Smilodony



</doc>
<doc id="525376" url="https://pl.wikipedia.org/wiki?curid=525376" title="Tygrys szablastozęby">
Tygrys szablastozęby



</doc>
<doc id="525377" url="https://pl.wikipedia.org/wiki?curid=525377" title="Parazaurolof">
Parazaurolof

Parazaurolof ("Parasaurolophus", co znaczy "prawie zaurolof") – rodzaj dinozaura kaczodziobego, żyjącego w Ameryce Północnej w epoce kredy późnej około 76,5–73 milionów lat temu. Żywił się roślinami, poruszał się na dwóch oraz czterech łapach. Wyróżnia się 3 gatunki: typowy "P. walkeri", "P. tubicen" i krótkogrzebieniasty "P. cyrtocristatus". Szczątki znajdywano w kanadyjskiej Albercie oraz amerykańskich Nowym Meksyku i Utah. Pierwszego opisu rodzaju dokonał w 1922 William Parks dzięki czaszce i niekompletnemu szkieletowi z Alberty. Parazaurolof należy do rzadszych hadrozaurów, znany jest jedynie z nielicznych okazów zachowanych w dobrym stanie.
"Parasaurolophus" zalicza się do hadrozaurów, zróżnicowanej rodziny kredowych ornitopodów znanych z różnorodnych ozdób na głowach. Rodzaj wyróżnia się wielkim, wydłużonym grzebieniem na głowie, który w przypadku najbardziej okazałych znalezisk tworzy długą, zakrzywioną tubę wystającą z czaszki do tyłu i w górę. Chiński charonozaur, mogący być najbliższym krewnym parazaurolofa, miał podobną czaszkę i prawdopodobnie podobny grzebień. Twór ten był przedmiotem wielu dociekań i dyskusji wśród badaczy. Wedle konsensusu jego główne funkcje obejmowały ułatwienie wzrokowego rozpoznawania osobników różnych gatunków i płci, działanie w roli komory rezonansowej przy wydawaniu dźwięków oraz termoregulację.
Budowa.
Jak w przypadku większości dinozaurów, szkieletu parazaurolofa nie poznano w całości. Długość okazu typowego "P. walkeri" szacuje się na 9,5 m, a jego masę na 2,5 tony. Sama czaszka mierzy około 1,6 m, wliczając w to grzebień. Natomiast typowa czaszka "P. tubicen" przekracza swą długością 2 m, wskazując na większe rozmiary całego zwierzęcia. Jego pojedyncza znana przednia kończyna jest względnie krótka jak na kaczodziobego, cechuje się krótką, lecz szeroką łopatką. Kość udowa mierzy u "P. walkeri" 103 cm, będąc jak na swą długość potężnie zbudowaną, jeśli porównać ją z należącymi do innych hadrozaurydów. Kość ramienna i miednica również charakteryzują się ciężką budową.
Wyrostki kolczyste kręgów są długie, co jest częste u lambeozaurynów. Najdłuższe znajdują się nad biodrami, zwiększając wysokość pleców. W przypadku "P. walkeri" poznano odciski skóry, ukazujące jednorodne guzkowate łuski bez większych struktur.
Najbardziej zwraca jednak uwagę grzebień czaszkowy, wystający z tyłu głowy. Tworzyły go kość przedszczękowa i kość nosowa. Osobnik typowy "P. walkeri" posiada karb na wyrostku kolczystym w miejscu stykania się grzebienia z grzbietem ciała, aczkolwiek może to być patologia, która wystąpiła u tego konkretnego osobnika. William Parks, który nazwał rodzaj, wysunął hipotezę, jakoby od grzebienia do karbu biegło więzadło podtrzymujące głowę. Choć pomysł ten wydaje się nieprawdopodobny, parazaurolofa czasami przedstawia się z fałdem skórnym biegnącym od grzebienia do szyi. Wydrążony w środku grzebień obejmuje oddzielne kanały biegnące od każdego z nozdrzy zewnętrznych do swego końca, by zmienić kierunek i udać się do tyłu, w dół grzebienia i do czaszki. Struktury te były najprostsze u "P. walkeri", bardziej skomplikowane zaś u "P. tubicen", gdzie czasami przewody te kończyły się ślepo, a inne spotykały się czy łączyły. Podczas gdy "P. walkeri" i "P. tubicen" cechowały się długimi, tylko nieznacznie zakrzywionymi grzebieniami, "P. cyrtocristatus" wytwarzał grzebień krótki, o bardziej okrągłym profilu.
Systematyka.
Jak podpowiada nazwa, "Parasaurolophus" uznano początkowo za bliskiego krewnego zaurolofa, kierując się zewnętrznym podobieństwem grzebieni. Jednak niedługo później umieszczono go w podrodzinie Lambeosaurinae, podczas gdy zaurolof należy do płaskogłowych Hadrosaurinae. Uważa się go zwykle za oddzielny odłam lambeozaurynów, różniący się od hełmiastych korytozaura, hipakrozaura i lambeozaura. Za jego najbliższego krewnego uchodzi charonozaur, lambeozauryn o podobnej budowie czaszki (kompletnego grzebienia dotychczas nie odnaleziono) z regionu rzeki Amur w północno-wschodniej części Chińskiej Republiki Ludowej. Tworzą one razem klad Parasaurolophini. "P. cyrtocristatus" ze swym krótkim, zaokrąglonym wyrostkiem, może być najpierwotniejszym z trzech znanych gatunków, może też być osobnikiem młodocianym lub samicą gatunku "P. tubicen".
Odkrycie.
Nazwa "Parasaurolophus" oznacza "prawie Saurolophus" i rodowód swój bierze ze starożytnej greki od słów "para"/παρα "obok", "saurus"/σαυρος "jaszczur" oraz "lophos"/λοφος – "grzebień". Holotyp kataloguje się jako ROM 768. Stanowi go czaszka i niekompletny szkielet, w którym brakuje większości ogona i tylnych łap poniżej kolan. Znalazła go grupa badawcza z University of Toronto w 1920 w pobliżu Sand Creek wzdłuż rzeki Red Deer w Albercie w Kanadzie. Skały w miejscu znaleziska tworzą kampańską (kreda górna) formację Dinosaur Park. William Parks nadał znalezisku epitet gatunkowy "walkeri", by uhonorować sir Byrona Edmunda Walkera, piastującego stanowisko prezesa rady nadzorczej w Royal Ontario Museum. Szczątki parazaurolofa stanowią w Albercie rzadkość z tylko jedną inną niekompletną czaszką pochodzącą prawdopodobnie z formacji Dinosaur Park i prawdopodobnie też należącymi do tego rodzaju trzema bezczaszkowymi okazami z tej samej formacji. Niektóre spisy taksonów wspominają o możliwym materiale "P. walkeri" z formacji Hell Creek z Montany, ze skał powstałych w mastrychcie. Jednakże Robert Sullivan i Thomas Williamson w swym przeglądzie rodzaju "Parasaurolophus" z 1999 takiej lokalizacji nie wymieniają.
W 1921 Charles Hazelius Sternberg odkrył fragmentaryczną czaszkę (PMU.R1250) w miejscu zaliczanym dziś do nieco młodszej formacji Kirtland w hrabstwie San Juan w Nowym Meksyku. Okaz przesłano do Uppsali w Szwecji, gdzie Carl Wiman w 1931 opisał ją jako drugi gatunek, "P. tubicen". Epitet gatunkowy zaczerpnął z łaciny: "tubicěn". czyli "trębacz". Druga, prawie kompletna czaszka "P. tubicen" (NMMNH P-25100) została znaleziona w Nowym Meksyku w 1995. Dzięki tomografii komputerowej Robert Sullivan i Thomas Williamson opracowali monografię rodzaju z 1999, wyjaśniającą aspekty anatomii i taksonomii, jak również funkcje grzebienia. Williamson opublikował późnej samodzielny przegląd szczątków, nie zgadzając się z jej wnioskami taksonomicznymi.
John Ostrom opisał inny dobrej jakości okaz (FMNH P27393) z Nowego Meksyku jako "P. cyrtocristatus" w 1961. Znalezisko obejmowało fragmentaryczną czaszkę z krótkim, zaokrąglonym grzebieniem i wiele pozostałości szkieletu pozaczaszkowego. Brakowało stopy, szyi i części ogona. Jego epitet gatunkowy również pochodzi z języka łacińskiego, gdzie "curtus" znaczy "skrócony" a "cristatus" – "grzebieniasty". Okaz znaleziono w najwyższej części formacji Fruitland lub, co bardziej prawdopodobne, lub w najniższej części wyżejległej formacji Kirtland. Jego zasięg występowania powiększył się w 1979, gdy David B. Weishampel i James A. Jensen opisali niekompletną czaszkę o podobnym grzebieniu sklasyfikowaną jako BYU 2467 z kampańskiej formacji Kaiparowits z hrabstwa Garfield w Utah. Od tego czasu w Utah znaleziono kolejną czaszkę "P. cyrtocristatus" z krótkim i zaokrąglonym grzebieniem.
Gatunki.
Gatunek typowy "P. walkeri" z Alberty znany jest na pewno z pojedynczego okazu z formacji Dinosaur Park, a prawdopodobnie także z innych znalezisk z tej formacji. Różni się od "P. tubicen" prostszymi kanałami w grzebieniu, a od "P. cyrtocristatus" dłuższym i niezaokrąglonym grzebieniem, a także kością ramienną dłuższą od promieniowej. Żył pomiędzy 76,5 i 75,3 milionów lat temu.
"P. tubicen" z Nowego Meksyku znany jest z pozostałości co najmniej trzech osobników. Osiąga największe rozmiary z gatunków parazaurolofa, cechuje się też bardziej skomplikowanym układem kanałów w grzebieniu, niż "P. walkeri", a sam grzebień w porównaniu z występującym u "P. cyrtocristatus" określa się jako dłuższy i prostszy. Szczątki tego gatunku pochodzą jedynie z ogniwa De-na-zin formacji Kirtland. Żył pomiędzy 73,4 i 73 milionami lat, co czyni go najmłodszym z gatunków.
"P. cyrtocristatus" z formacji Kaiparowits i formacji Fruitland z Nowego Meksyku i Utah poznano dzięki prawdopodobnym trzem okazom. Żył pomiędzy 75,5 a 74,5 milionów lat temu. Jest najmniejszym z gatunków parazaurolofa, wyróżnia się krótkim i zaokrąglonym grzebieniem. Jego niewielkie rozmiary i kształt tworu na głowie doprowadziły część specjalistów do sugestii, że chodzi o osobnika młodocianego lub samicę gatunku "P. tubicen", choć żył on co najmniej milion lat później. Jak zauważył Thomas Williamson, typowy materiał "P. cyrtocristatus" osiąga 72% rozmiaru "P. tubicen". Różnica jest więc mniejsza, niż w przypadku różnic interpretowanych jako wynik dymorfizmu płciowego u innych Lambeosaurinae (około 70% wielkości dorosłego zwierzęcia). Propozycję tę odrzucono jednak w ostatnich przeglądach lambeozaurynów.
Paleoekologia.
"Parasaurolophus walkeri", pochodzący z formacji Dinosaur Park, należał do zróżnicowanej i dobrze udokumentowanej fauny prehistorycznych zwierząt. Obejmowała ona następujące dinozaury – inne kaczodziobe: korytozaura i grypozaura, ceratopsy: centrozaura i chasmozaura, ankylozaury: edmontonię, euoplocefala i dyoplozaura, a z teropodów: tyranozauryda i gorgozaura. Parazaurolof stanowił w niej rzadkość. Formację Dinosaur Park uważa się za reprezentującą niskoreliefowe osady rzeczne i równiny zalewowej oraz terenów bagnistych pozostających pod wpływem ekspandującego na zachód Morza Środkowego Zachodu. W klimacie cieplejszym niż panujący obecnie w Albercie, nie zdarzały się mrozy, następowały po sobie okresy suche i wilgotne. Rośliny iglaste dominowały w piętrze koron drzew. W podszycie rosły paprotniki (w tym olbrzymkowce) i okrytonasienne.
Niektóre mniej częste na obszarze formacji Dinosaur Park Formation z Dinosaur Provincial Park hadrozaury, jak "Parasaurolophus", mogą reprezentować szczątki osobników, które padły w trakcie migracji przez ten region. Zwierzęta te mogły też zajmować wyżej położone siedliska, gdzie żerowały i zakładały gniazda. Obecność parazaurolofa i kritozaura wśród skamieniałości z północy może stanowić ślad wymiany zwierząt pomiędzy zróżnicowanymi biomami północy i południa późnokredowej Ameryki Północnej. Oba taksony występują rzadko poza biomem południowym, gdzie dominują w faunie kręgowej razem z pentaceratopsem.
Na terenach dzisiejszych Nowego Meksyku i Utah "P. cyrtocristatus" dzielił środowisko z dinozaurami rogatymi utahceratopsem, kosmoceratopsem i pentaceratopsem, z celurozaurem ornitomimem i tyranozauroidem "Teratophoneus".
Ostatni i największy z parazaurolofów, "P. tubicen" z Nowego Meksyku, współwystępował z kaczodziobym kritozaurem, rogatym pentaceratopsem, pancernym nodocefalozaurem, zauropodem alamozaurem, teropodami zaurornitolestem i "Bistahieversor" z rodziny tyranozaurydów. Formacja Kirtland powstała z osadów rzecznych terenów zalewowych kształtujących się po wycofaniu się Morza Środkowego Zachodu. W rejonie tym dominowały rośliny iglaste, a Chasmosaurinae znacznie przewyższały częstością występowania kaczodziobe.
Paleobiologia.
Jak inne kaczodziobe, parazaurolof potrafił poruszać się zarówno na dwóch, jak i na czterech łapach. Prawdopodobnie wolał paść się w pozycji czworonożnej, biegał natomiast na dwóch kończynach.
Pożywienie.
Jako kaczodzioby "Parasaurolophus" był dużym roślinożercą. Spożywał pokarm roślinny dzięki wyspecjalizowanej czaszce umożliwiającej rozdrabniające ruchy analogiczne do żucia. Jego baterie policzkowe zawierały setki zębów, zastępowanych w sposób ciągły. Tylko względne niewielkiej części z nich gad kiedykolwiek używał. Pokarm zrywał dziobem, po czym przetrzymywał go w narządach przypominających policzki. Pasł się na roślinności od poziomu gruntu do wysokości 4 m. Jak zauważył Robert Bakker, dzioby lambeozaurynowe ustępowały szerokością hadrozaurynowym. W związku z tym "Parasaurolophus" i jego krewni mogli żywić się bardziej selektywnie, niż ich dalsi krewni o szerokich dziobach i płaskich głowach.
Grzebień.
Wysunięto wiele hipotez objaśniających funkcje grzebienia noszonego na głowie przez parazaurolofa, jednak większość odrzucono. Obecnie sądzi się, że odgrywał kilka funkcji: rozpoznawanie się zwierząt dla identyfikacji gatunku i płci, wzmacnianie dźwięków w komunikacji, termoregulacja. Nie wyjaśniono, która z nich odgrywała największą rolę na którym etapie ewolucji grzebienia i jego wewnętrznych kanałów.
Różnice pomiędzy gatunkami i etapami wzrostu.
Uważa się, że tak jak w przypadku innych Lambeosaurinae, grzebień czaszkowy parazaurolofa zmieniał się z wiekiem zwierzęcia, a u dorosłych osobników różnił się w zależności od płci, co stanowi przejaw dymorfizmu płciowego. James Hopson, jeden z pierwszych badaczy, którzy opisali wyrostki czaszki lambeozaurynów w kontekście tych różnic, zasugerował, że "P. cyrtocristatus", dysponujący mniejszym grzebieniem, stanowi samicę "P. tubicen". Thomas Williamson wziął go natomiast za formę młodocianą. Żadna z tych hipotez nie została szeroko zaakceptowana. Poznano jedynie sześć dobrze zachowanych czaszek i jedną puszkę mózgową, w związku z czym dodatkowy materiał byłby pomocny w wyjaśnieniu tych potencjalnych powiązań. Williamson odnotował, że w każdym razie młodociany "Parasaurolophus" prawdopodobnie miał mały, zaokrąglony grzebień, tak jak "P. cyrtocristatus", który prawdopodobnie rósł szybciej u osobników osiągających dojrzałość płciową. Niedawne powtórne przebadanie młodocianej puszki mózgowej przypisywanej wcześniej lambeozaurowi, a obecnie przeniesionej do "Parasaurolophus" i profilu twarzy młodocianych, wykazuje różnice z modelem spotykanym w przypadku korytozaura, hipakrozaura i lambeozaura. Częściowo przyczynę stanowi brak u parazaurolofa kostnych grzebieni tworzących górną część grzebienia trzech wymienionych lambeozaurynów.
Odrzucone hipotezy na temat funkcji.
Wiele wczesnych propozycji funkcji grzebienia skupiało się na adaptacjach do wodnego trybu życia. Bazowały one na hipotezie ziemno-wodnych hadrozaurów, często przyjmowanej do lat sześćdziesiątych XX wieku. Alfred Sherwood Romer zaproponował dlań funkcję rurki do nurkowania. Martin Wilfarth zaproponował, by stanowił on miejsce przyczepu trąby używanej jako rurka służąca do oddychania lub szukania pożywienia. Wedle Sternberga służył jako pułapka powietrzna, by nie dopuścić wody do płuc. Edwin Harris Colbert widzi w nim magazyn dla powietrza umożliwiający długotrwałe przebywanie pod wodą.
Inne propozycje tyczyły w większym stopniu budowy fizycznej. Jak wspomniano wyżej, William Parks zasugerował, że grzebień łączył się z kręgami poprzez więzadło lub mięśnie, pomagając w ruchach i wspierając głowę. Othenio Abel widział w nim broń używaną w walkach z osobnikami tego samego gatunku. Andrew Milner zaproponował jego użycie jako narzędzia do odginania listowia, podobne jak hełm dzisiejszego kazuara. Inne propozycje czyniły główną funkcję z przechowywania innych narządów. Halszka Osmólska zasugerowała, że zawierał gruczoły solne. John Ostrom wpadł na pomysł, jakoby grzebień zawierał szerokie przestrzenie pokryte nabłonkiem węchowym i znacznie udoskonalał zmysł węchu lambeozaurynów, co nie posiadało jednak oczywistych możliwości obrony. Jedna z niezwykłych sugestii, poczyniona przez kreacjonistę Duane Gisha, mówi o uwięzionych w nim chemicznych gruczołach pozwalających na wystrzeliwanie we wrogów dżetów ognia, podobnie jak czynią to dzisiejsze chrząszcze z rodziny biegaczowatych.
Większość z tych hipotez zdyskredytowano lub odrzucono. Dla przykładu na szczycie grzebienia brakuje dziurki, wymaganej dla pełnienia funkcji rurki. Nie znaleziono śladów przyczepu mięśni tworzących trąbę, której obecność w ogóle zdaje się wątpliwa u zwierzęcia posiadającego dziób. Jako śluza nie byłby w stanie powstrzymać dopływu wody. Proponowany magazyn powietrza nie wystarczyłby dla zwierzęcia o masie parazaurolofa. Inne kaczodziobe miały duże głowy, nie potrzebując dużych wydrążonych grzebieni jako przyczepu mięśni czy więzadeł. Poza tym żadna z propozycji nie wyjaśnia takiego właśnie kształtu grzebienia, kiedy inne Lambeosaurinae rozwijały grzebienie wyglądające zupełnie inaczej. Tymczasem wszystkie grzebienie zdawały się jednak pełnić taką samą rolę. Tezy te nie tłumaczą również, jak pozbawione grzebienia lub mające niewydrążony grzebień kaczodziobe dawały sobie radę bez płynących z niego udogodnień i dlaczego w ogóle niektóre z nich miały tylko grzebienie niewydrążone. Rozważania te uderzały w hipotezy związane z powiększaniem możliwości już zapewnianych przez inne części ciała zwierzęcia, jak obecność w komorach grzebienia gruczołów solnych czy udoskonalanie przezeń zmysłu węchu i wskazują, że nie była to zasadnicza funkcja wyrostków czaszki. Dodatkowo prace nad komorą nosową Lambeosaurinae ujawniły, że nerw węchowy i odpowiadające mu tkanki odpowiedzialne za czucie leżały w większości na zewnątrz części kanałów nosowych leżącej w grzebieniu, wobec czego jego rozwój miał niewiele wspólnego z węchem.
Funkcje społeczne.
Zamiast powyższych wsparto hipotezy przypisujące grzebieniowi funkcje społeczne czy fizjologiczne, skupiając się na wzrokowej i słuchowej komunikacji i identyfikacji zwierząt. Jako duży obiekt grzebień służyłby świetnie jako sygnał wizualny odróżniający danego osobnika od współplemieńców. Duży rozmiar oczodołów hadrozaurów i obecność pierścieni sklerotycznych w oczach wskazuje na ostre widzenie i dzienny tryb życia, stanowiąc dowód na ważną rolę wzroku w życiu tego zauropsyda. Jeśli, jak na popularnych ilustracjach, fałd skórny rozpościerał się z grzebienia na szyję i grzbiet, proponowany sygnał wzrokowy byłby jeszcze bardziej efektowny. Jak zasugerowano na podstawie innych lambeozaurynowych czaszek, zróżnicowanie kształtu i wielkości grzebienia parazaurolofa prawdopodobnie pozwalało też na identyfikację gatunków (odróżniając je też od korytozaura czy lambeozaura), a także płci.
Wydawanie dźwięków.
Z drugiej strony zewnętrzny wygląd grzebienia nie ma nic wspólnego ze skomplikowanym układem kanałów nosowych, sugerującym inną funkcję związaną z użyciem tejże przestrzeni. Carl Wiman jako pierwszy w 1931 zaproponował rolę rzeczonych jam w tworzeniu sygnałów dźwiękowych, na podobieństwo krzywuły. Hopson i David B. Weishampel ponownie zwrócili się ku temu pomysłowi w latach siedemdziesiątych i osiemdziesiątych. Hopson znalazł anatomiczny dowód na dobry słuch Hadrosauridae. Istnieje co najmniej jeden przykład, u spokrewnionego z parazaurolofem korytozaura, wysmukłego strzemiączka, jedynej gadziej kosteczki słuchowej, wraz z dużą przestrzenią odpowiadającą błonie bębenkowej. Wskazuje to na czułe ucho środkowe. Co więcej, hadrozaurza "lagena" ślimaka jest wydłużona, jak u krokodyli, co wskazuje na dobrze rozwiniętą słuchową część ucha wewnętrznego. Weishampel zasugerował zdolność "P. walkeri" do wydawania dźwięków o częstotliwości od 48 do 240 Hz, zaś w przypadku "P. cyrtocristatus" (interpretowanego jako forma młodociana) od 75 do 375 Hz. Bazując na podobieństwie hadrozaurydowego ucha wewnętrznego do krokodylego, zaproponował również, że osobniki dorosłe odbierały wyższe częstotliwości, które mogły wydawać z siebie ich dzieci. Wedle Weishampela ma to związek z komunikacją pomiędzy rodzicami i potomstwem.
Modelowanie z użyciem komputera dobrze zachowanego okazu "P. tubicen" o bardziej złożonym systemie kanałów, niż "P. walkeri", pozwoliło na rekonstrukcję możliwych dźwięków wydawanych za pomocą grzebienia. Główna ścieżka rezonuje około 30 Hz, ale skomplikowana anatomia zatok wywołuje wzmocnienia i osłabienia.
Termoregulacja.
Duża powierzchnia i ukrwienie grzebienia wskazuje również na jego funkcję termoregulacyjną. P.E. Wheeler jako pierwszy zasugerował ją w 1978 jako sposób na chłodzenie mózgu. Teresa Maryańska i Halszka Osmólska również zaproponowały termoregulację w przybliżonym co on czasie. Dyskusja funkcji grzebieni przeprowadzona przez Davida C. Evansa w 2006 uznaje tę funkcję za co najmniej początkowy czynnik sprzyjający ewolucyjnej ekspansji grzebienia.

</doc>
<doc id="525379" url="https://pl.wikipedia.org/wiki?curid=525379" title="Swing (Java)">
Swing (Java)

Swing – biblioteka graficzna używana w języku programowania Java, upubliczniona w lipcu roku 1997. Jest nowszą, ulepszoną wersją biblioteki AWT.
Przykład.
Poniższy kod tworzy ramkę z napisem „Hello, World!”:
 import javax.swing.*;
 public class HelloWorld { 
 public static void main(String[] args) {
 SwingUtilities.invokeLater(new Runnable() { public void run() {
 JFrame frame = new JFrame("Hello, World!");
 frame.setDefaultCloseOperation (JFrame.DISPOSE_ON_CLOSE);
 frame.add(new JLabel("Hello, World!"));
 frame.pack();
 frame.setVisible(true);

</doc>
<doc id="525385" url="https://pl.wikipedia.org/wiki?curid=525385" title="Sejsmozaur">
Sejsmozaur

Sejsmozaur (dosłownie "jaszczur wstrząsający ziemią") – rodzaj zauropoda z rodziny diplodoków, obecnie przez większość autorów włączany do "Diplodocus". Jego szczątki kopalne pochodzą z górnej jury, z piętra kimerydu (156-151 milionów lat temu).
Rodzaj ten został ustanowiony na podstawie niekompletnego szkieletu odkrytego w 1979 w Nowym Meksyku składającego się z: miednicy, kręgów i żeber oraz rozpoznanej później kości udowej. Odkryto też przy szkielecie szereg kamieni interpretowanych jako gastrolity. Sporządzona w 1991 rekonstrukcja tego zauropoda wskazywała, że miał nozdrza na końcu pyska (chociaż otwory nosowe umieszczone były na czubku głowy), a przednie kończyny miał wydatnie krótsze od tylnych. Długość ciała oszacowano aż na 52 m, a masę na 113 ton.
Później jednak okazało się, że analiza ta była błędna, m.in. z powodu niewłaściwej rekonstrukcji ustawienia kręgów ze środkowej części ogona (kręgi ogonowe 12-19 uznawano wcześniej za 20-27) i że prawdziwa długość zwierzęcia wynosi 33 metry, co i tak czyni go jednym z najdłuższych znanych dinozaurów. Nowe badania pozwoliły oszacować masę na 27 ton, a wysokość na 4 metry. Jak każdy zauropod był roślinożerny.
Rewizja statusu systematycznego sejsmozaura.
W 2004 wykazano, że w rekonstrukcji sejsmozaura z 1991 nie tylko znacznie przeszacowano rozmiary zwierzęcia, ale także że błędne ulokowanie kręgów ogonowych, a przede wszystkim niezauważenie patologii jednej strony miednicy jest odpowiedzialne za prawie wszystkie unikalne cechy sejsmozaura. Po korekcie starej rekonstrukcji okazało się, że sejsmozaur nie może być wydzielany jako nowy rodzaj, ale należy go uznać za kolejny gatunek należący do rodzaju "Diplodocus". Konkluzja ta została powszechnie zaakceptowana. Nie potwierdziła się także koncepcja sejsmozaurzych gastrolitów – okazały się one niestowarzyszonymi ze szkieletem otoczakami.
W kolejnej pracy badacze poszli jeszcze dalej i wykazali, że hakowaty wyrostek kości kulszowej „sejsmozaura” to w rzeczywistości przemieszczony łuk neuralny i m.in. bazując na tym uznali, że "Diplodocus hallorum" to młodszy synonim "Diplodocus longus", toteż należałoby według nich zarzucić stosowanie nazwy sejsmozaur, zarówno jako nazwy rodzaju, jak i nieformalnej nazwy gatunku. Pogląd ten jest akceptowany w prasie naukowej, jednak termin sejsmozaur funkcjonuje jeszcze w kulturze potocznej.

</doc>
<doc id="525391" url="https://pl.wikipedia.org/wiki?curid=525391" title="Molla Mallory">
Molla Mallory

Anna Margarethe Mallory, Molla Mallory, z domu Bjurstedt (ur. 6 marca 1884 w Mosvik, zm. 22 listopada 1959 w Sztokholmie) – norweska tenisistka, przez małżeństwo obywatelka amerykańska, ośmiokrotna zwyciężczyni mistrzostw USA, medalistka olimpijska, najstarsza zwyciężczyni turnieju wielkoszlemowego w singlu w historii.
Kariera tenisowa.
Była córką oficera. Przez dziesięć lat zdobywała tytuły mistrzyni Norwegii, a na igrzyskach olimpijskich w Sztokholmie w 1912 zdobyła brązowy medal w singlu w turnieju rozgrywanym na kortach na wolnym powietrzu. Sukcesy te nie zapewniły jej jednak rozgłosu światowego i kiedy przeniosła się do USA w 1914, pozostawała stosunkowo mało znaną zawodniczką. Za ocean przybyła w poszukiwaniu pracy jako masażystka, ale spróbowała także swoich sił w halowych mistrzostwach USA. Nierozstawiona, doszła do finału, w którym pokonała obrończynię tytułu Marie Wagner 6:4, 6:4. Turniej ten wygrywała jeszcze cztery razy. Wkrótce wyszła za mąż za Franklina Mallory'ego i przyjęła obywatelstwo amerykańskie.
Jej nazwisko jest związane przede wszystkim z turniejem o mistrzostwo USA, obecnym US Open. Mallory pozostaje rekordzistką tej imprezy pod względem liczby triumfów singlowych – tytuły zdobywała nieprzerwanie w latach 1915-1918 (w tym w 1917 w turnieju noszącym nazwę "National Patriotic"), potem w latach 1920-1922, a po raz ostatni w 1926. O pierwszym triumfie w 1915 zdecydował finał turnieju pretendentek ("All Comers"), w którym pokonała Hazel Hotchkiss Wightman w trzech setach (mająca prawo udziału w finale "challenge round" ubiegłoroczna zwyciężczyni Mary Kendall Browne nie przystąpiła do turnieju). Po ostatni tytuł Mallory sięgnęła w wieku 42 lat, co czyni ją najstarszą triumfatorką turnieju wielkoszlemowego w grze pojedynczej. W finale w 1926 pokonała znaną bardziej z sukcesów deblowych Elizabeth Ryan, mimo iż w decydującym secie przegrywała już 0:4, a potem musiała bronić piłki meczowej przy stanie 6:7.
Molla Mallory była jedyną zawodniczką, która w rywalizacji amatorskiej w USA w 1921 r. zdołała pokonać słynną, ale zmęczoną długą podróżą z Europy, i jak się później okazało chorą na koklusz Suzanne Lenglen. Mallory wygrała pierwszego seta 6-2. Na początku drugiego Lenglen dostała napadu kaszlu i była zmuszona poddać mecz. Lenglen zrewanżowała się rywalce rok później w finale Wimbledonu, w którym oddała Mallory zaledwie dwa gemy. Był to najkrótszy finał na Wimbledonie, trwał 23 minuty.Na swoją korzyść, i to w stosunku 6:0, 6:0, Francuzka rozstrzygnęła także ich pojedynek w Nicei w 1922 r.
W 1924 r. ponownie reprezentowała Norwegię na igrzyskach w Paryżu.
W swoich piętnastu startach w mistrzostwach USA Mallory nie przegrała nigdy wcześniej niż w ćwierćfinale (1927). Poza ośmioma triumfami wystąpiła jeszcze w dwóch meczach o tytuł, przegrywając w 1923 i 1924 z Helen Wills. W swoim ostatnim występie w turnieju w 1929 zaliczyła kolejny półfinał. Była mistrzynią USA także w deblu (dwukrotnie z Eleonorą Sears) i mikście (z Irvingiem Wrightem i dwukrotnie z Williamem Tildenem). Na Wimbledonie, poza finałem w 1922, dwa razy starty kończyła na półfinale. W latach 1915-1928 figurowała w czołowej dziesiątce rankingu amerykańskiego, liderując tej klasyfikacji w 1915, 1916, 1918-1922 oraz 1926. Była także w dziesiątce nieoficjalnego rankingu światowego pisma "Daily Telegraph" w latach 1925-1927.
W 1923 wystąpiła w inauguracyjnej edycji rozgrywek o Puchar Wightman, przyczyniając się do sukcesu Amerykanek. Mniej szczęśliwie grała w kolejnych edycjach tej imprezy – występowała w 1924, 1925, 1927 i 1928, ale większość spotkań wygrywały Brytyjki (jedynie w 1927 trofeum przypadło Amerykankom). W ramach Pucharu Wightman rozegrała m.in. cztery pojedynki z Kitty McKane, uzyskując remisowy bilans. Kontuzja odniesiona w meczu Pucharu Wightman w 1928 r. i związana z nią słabsza dyspozycja przyspieszyły jej decyzję o rezygnacji ze sportu.
Praworęczna Mallory prezentowała odmienny styl od większości współczesnych sobie rywalek. Dominowała wówczas tendencja do gry ofensywnej, z częstymi atakami wolejowymi. Mallory pozostawała konsekwentnie na linii końcowej, całą grę opierając na potężnym forhendzie – bekhend grała defensywnie, a jej serwis zaliczano do najsłabszych w kobiecym tenisie. Trenowała bardzo rzadko, ograniczając się do występów turniejowych, ale zawsze prezentowała na korcie wielką determinację i wolę zwycięstwa. Podobno uważała, że kobieta nie jest w stanie wytrzymać długiego meczu grając stylem "serwis-wolej".
Na rok przed śmiercią została uhonorowana miejscem w Międzynarodowej Tenisowej Galerii Sławy.

</doc>
<doc id="525392" url="https://pl.wikipedia.org/wiki?curid=525392" title="Evanna Lynch">
Evanna Lynch

Evanna Patricia Lynch (ur. 16 sierpnia 1991 w Termonfeckin) – irlandzka aktorka, znana z roli Luny Lovegood w ekranizacji powieści J.K. Rowling "Harry Potter i Zakon Feniksa", "Harry Potter i Książę Półkrwi" oraz "".
Życie prywatne.
Pochodzi z Termonfeckin w hrabstwie Louth, Irlandii. Mieszka ze swoim ojcem Donalem, matką Margueritą, starszymi siostrami Marguite i Emilią oraz młodszym bratem Patrickiem.
Evanna była uczennicą w Carlton National School. Od 2003 roku uczyła się w Our Lady's College, Greenhills, żeńskiej szkole katolickiej w Drogheda, w Irlandii. Podczas kręcenia filmów nie chodziła do szkoły, lecz uczęszczała na prywatne lekcje. Ukończyła fantastykę na Centre for the Talented Youth of Ireland (CTYI) Wróciła do CTYI na drugą sesję w 2008 roku, podczas której wybrała dramat jako swój przedmiot.
Evanna Lynch jest weganką.
Evanna Lynch w wieku 12 lat zmagała się z anoreksją. Szybko jednak wyzdrowiała.
J.K. Rowling na jednym z forów internetowych skomentowała, że Evanna Lynch jest jedyną aktorką, która odpowiednio pokazała charakter Luny Lovegood.
Kariera.
23 stycznia 2006 roku, w wieku 14 lat, została w drodze castingu wybrana do roli Luny Lovegood, pokonując ponad 15 tysięcy innych kandydatek, ubiegających się o tę rolę. Z powodu swoich ciemnych brązowych włosów, musiała je przefarbować na prawie białe, by w ten sposób upodobnić się do granej przez siebie postaci. Na planie Lynch bardzo zaprzyjaźniła się z aktorką Bonnie Wright (filmową Ginny Weasley), Katie Leung (Cho Chang) oraz Afshan Azad (Padma Patil).
J.K. Rowling w momencie otrzymania James Joyce Award stwierdziła, że głos Evanny Lynch był jedynym, który „słyszała” podczas pisania kolejnych części powieści.

</doc>
<doc id="525406" url="https://pl.wikipedia.org/wiki?curid=525406" title="Molla Bjurstedt">
Molla Bjurstedt



</doc>
<doc id="525408" url="https://pl.wikipedia.org/wiki?curid=525408" title="Molla B. Mallory">
Molla B. Mallory



</doc>
<doc id="525410" url="https://pl.wikipedia.org/wiki?curid=525410" title="Molla Bjurstedt Mallory">
Molla Bjurstedt Mallory



</doc>
<doc id="525411" url="https://pl.wikipedia.org/wiki?curid=525411" title="John Abernethy (duchowny)">
John Abernethy (duchowny)

John Abernathy (ur. 19 października 1680, zm. 1 grudnia 1740) – prezbiter prezbiterii Antrim (w Irlandii Północnej) w latach 1703 - 1730. Z powodu nieuznania Wyznania Westminsterskiego w 1725 roku odłączył się wraz z podległymi mu parafiami od reszty Kościoła prezbiteriańskiego i utworzył Niepodpisujący się Prezbiteriański Kościół Irlandii.

</doc>
<doc id="525414" url="https://pl.wikipedia.org/wiki?curid=525414" title="Most Uniwersytecki we Wrocławiu">
Most Uniwersytecki we Wrocławiu



</doc>
<doc id="525421" url="https://pl.wikipedia.org/wiki?curid=525421" title="Niklas Kulti">
Niklas Kulti



</doc>
<doc id="525422" url="https://pl.wikipedia.org/wiki?curid=525422" title="Pałac Ciechanowskich">
Pałac Ciechanowskich

Pałac Ciechanowskich – klasycystyczny pałac rodu Ciechanowskich położony w Grodźcu, dzielnicy Będzina przy ulicy Mickiewicza.
Historia.
Pałac został wybudowany w latach 40. XIX wieku przez Jana Ciechanowskiego według projektu Franciszka Lanciego. Obecnie jest Domem Pomocy Społecznej. 
Park.
Przy pałacu mieści się park zaprojektowany w stylu angielskim należący do jednych z najlepiej zachowanych drzewostanów na terenie Będzina. Można tu spotkać 20 drzew uznanych za pomniki przyrody, głównie jesiony, graby, buki, klony oraz robinia akacjowa, wiąz górski, jawor, żywotnik zachodni i trzydziestometrowy dąb szypułkowy.

</doc>
<doc id="525427" url="https://pl.wikipedia.org/wiki?curid=525427" title="Zbiórka">
Zbiórka

Zbiórka – w koszykówce złapanie piłki przez zawodnika drużyny broniącej lub atakującej po nieudanym rzucie do kosza. 
Zbiórka jest zaliczana zawsze, gdy bezpośrednio po próbie rzutu zawodnik wchodzi w posiadanie piłki. Zbiórka może zostać zapisana zawodnikowi, który zbija piłkę do partnera, jeżeli robi to w sposób świadomy. 

</doc>
<doc id="525441" url="https://pl.wikipedia.org/wiki?curid=525441" title="Rette mich">
Rette mich

"Rette Mich" (pol. "Ratuj mnie") - singel grupy Tokio Hotel wydano 10 marca 2006.

</doc>
<doc id="525448" url="https://pl.wikipedia.org/wiki?curid=525448" title="Elasmoterium">
Elasmoterium

Elasmoterium ("Elasmotherium") – wymarły rodzaj ssaka z rodziny nosorożcowatych (Rhinocerotidae), żył od 2,6 mln – 40 tys. lat temu.
Etymologia: "elasmos" „płyta”; θηριον "thērion" „dzike zwierzę”, od θηρ "thēr", θηρος "thēros" „zwierzę”.
Elasmoterium był olbrzymim nosorożcem wysokim na około 2,5 metra i długim na 5 metrów. Jego masa dochodziła do 4,5 ton. Posiadał pojedynczy, metrowy róg na przodzie czaszki. Jego nogi były o wiele dłuższe niż u innych gatunków nosorożców, i pomimo jego masy pozwalały mu galopować z dość dużą prędkością. Zęby były przystosowane do spożywania nisko rosnącej roślinności. Nie miał siekaczy i kłów. Dobrze znosił chłody.
Elasmoterium żył u schyłku pliocenu i w plejstocenie na terenach obecnej południowej Rosji, Ukrainy i Mołdawii. W Azji Centralnej stwierdzono jego obecność w późnym plejstocenie. Istniały cztery gatunki tego zwierzęcia.

</doc>
<doc id="525450" url="https://pl.wikipedia.org/wiki?curid=525450" title="Gigantopithecus blacki">
Gigantopithecus blacki

Gigantopithecus blacki – gatunek wymarłej, prehistorycznej małpy. Żył od 1 miliona do 100 tysięcy lat temu w Chinach, Indiach i Wietnamie. Prawdopodobnie największa małpa w dziejach Ziemi.
Opisany przez Ralpha von Koenigsvalda w latach 30. Franz Weidenreich sugerował, że należy nazwać ten gatunek "Gigantanthropus" i sugerował jego związek z ewolucją człowieka. Obecnie "Gigantopithecus blacki" jest zaliczany do podrodziny Ponginae razem z orangutanem. Osiągał wysokość 3 metrów, i około 540 kg wagi. Miał ogromne zęby.

</doc>
<doc id="525454" url="https://pl.wikipedia.org/wiki?curid=525454" title="Doedicurus">
Doedicurus

Doedicurus clavicaudatus – ogromny prehistoryczny pancernik, największy przedstawiciel glyptodonów (Glyptodontinae). Występował w Ameryce Południowej od 2 mln lat, później po połączeniu kontynentów w Ameryce Północnej. Ten przedstawiciel megafauny osiągał 1,5 m wysokości, 4 m długości i wagę do 2 ton. Przypominał czołg. Okryty był keratynowym pancerzem i hełmem o łącznej masie 400 kg. Potężnymi łapami rozkopywał ziemię. Miał bardzo silne zęby. Na końcu ogona miał duży wyrostek przypominający maczugę. Wyginął 11 tys. lat temu.

</doc>
<doc id="525457" url="https://pl.wikipedia.org/wiki?curid=525457" title="Twierdzenie podstawowe Cauchy’ego">
Twierdzenie podstawowe Cauchy’ego

Twierdzenie podstawowe Cauchy’ego – twierdzenie analizy zespolonej orzekające, że dla funkcji holomorficznej całka z niej po drodze zamkniętej – tzw. całka okrężna – jest równa zero. Twierdzenie to było sformułowane i udowodnione przez Augustina Cauchy’ego, który wyprowadził z niego szereg podstawowych własności funkcji analitycznych.
Twierdzenie to ma wiele nazw: "twierdzenie Cauchy’ego o całce krzywoliniowej" bądź "twierdzenie całkowe Cauchy’ego", ale również "twierdzenie Cauchy’ego-Goursata", czy nawet "lemat Goursata" (nie mylić z lematem Goursata w teorii grup).
Twierdzenie.
Niech formula_1 będzie obszarem jednospójnym na płaszczyźnie zespolonej formula_2 ograniczonym przedziałami gładką krzywą zamkniętą formula_3 ponadto formula_4 oznacza funkcję analityczną na obszarze formula_5 dla którego formula_6 Wówczas
Wnioski.
Zatem możemy zdefiniować całkę
(tzn. nie zależy ona od drogi całkowania).
Wówczas funkcja formula_19 jest analityczna oraz formula_20
(Całki powyżej są po krzywych skierowanych dodatnio).

</doc>
<doc id="525459" url="https://pl.wikipedia.org/wiki?curid=525459" title="Dinoterium">
Dinoterium



</doc>
<doc id="525460" url="https://pl.wikipedia.org/wiki?curid=525460" title="Nikszic">
Nikszic



</doc>
<doc id="525462" url="https://pl.wikipedia.org/wiki?curid=525462" title="Eugeniusz Małaczewski">
Eugeniusz Małaczewski

Eugeniusz Małaczewski właśc. Eugeniusz Korwin-Małaczewski, pseud. i krypt. Siemion Biednyj, E.M., Eu-Ko-Ma, K-M., M. (ur. 1 stycznia 1897 w koło Humania na Ukrainie, zm. 19 kwietnia 1922 w Zakopanem) – prozaik i liryk, żołnierz Wojska Polskiego w Murmańsku 1918–1919, kawaler Orderu Virtuti Militari.
Życiorys.
Syn Fabiana i Klementyny z domu Brelinskiej. Ukończył gimnazjum w Humaniu i pracował w tamtejszej kancelarii adwokackiej. Od 1915 był ochotnikiem w armii rosyjskiej. Od lipca 1917 był oficerem I Korpusu Polskiego w Rosji, a od stycznia 1918 – III Korpusu. Po rozbrojeniu przez Austriaków skierował się na północ, do oddziałów polskich, ale po drodze trzykrotnie aresztowali go bolszewicy. Skazany na śmierć uciekł z konwoju. Od lipca 1918 służył w Archangielsku, w oddziałach Murmańczyków (odznaczony Krzyżem Srebrnym Orderu Virtuti Militari za walki o zdobycie tego miasta), a następnie przeszedł do Błękitnej Armii gen. Hallera. Uczestnik wojny polsko-bolszewickiej 1920 roku, podczas której awansowany został do rangi porucznika. Po wojnie prowadził niewielki majątek na Ukrainie. Zmarł w zakopiańskim hospicjum na gruźlicę. Został pochowany na Nowym Cmentarzu w Zakopanem (kw. N5-1-7).
Odznaczony Krzyżem Srebrnym Orderu Virtuti Militari nr 6941 oraz Krzyżem Walecznych.

</doc>
<doc id="525463" url="https://pl.wikipedia.org/wiki?curid=525463" title="Stadion Miejski w Krakowie">
Stadion Miejski w Krakowie

Stadion Miejski im. Henryka Reymana – stadion piłkarski znajdujący się przy ulicy Reymonta 20 w Krakowie. Jest własnością Miasta Krakowa, a użytkuje go drużyna piłkarska Wisły Kraków oraz tymczasowo pierwszoligowy zespół Garbarni Kraków w sezonie 2018/2019. Został wybudowany na początku II połowy XX wieku i był kilkakrotnie modernizowany. Ostatnia gruntowna przebudowa zakończyła się w październiku 2011 roku.
Docelowo jego pojemność wynosi 33 326 miejsc. Stadion spełnia warunki najwyższej – czwartej kategorii UEFA. Od 23 stycznia 2008 uchwałą Rady Miasta Krakowa nosi imię piłkarza Wisły Kraków – Henryka Reymana.
Historia.
Pierwsze stadiony Wisły Kraków.
Działacze Wisły Kraków od początku istnienia klubu starali się pozyskać teren pod budowę stadionu dla swojej drużyny piłkarskiej. W roku 1909 zarządowi klubu udało się uzyskać w dzierżawę tereny dzisiejszej alei Mickiewicza. Miały one pomieścić kompleks kortów tenisowych i tor łyżwiarski, które pozwoliłyby spłacić zaciągniętą pożyczkę na dzierżawę i pozwolić na wybudowanie obiektu dla drużyny „Białej Gwiazdy”. Pomysłu tego nie zrealizowano, gdyż wybudowane obiekty nie przynosiły pożądanych zysków. W efekcie skończyło się na spłacaniu pożyczki przez zarząd Wisły Kraków.
Kilka lat później Wiśle przyznano tereny na Oleandrach i właśnie tam rozpoczęła się budowa stadionu. Uroczystość otwarcia obiektu odbyła się 5 kwietnia 1914 roku. Kibice i działacze Wisły jednak nie cieszyli się długo z nowo wybudowanego obiektu, gdyż został on w 1915 roku zniszczony przez pożar.
Po odzyskaniu przez Polskę niepodległości Wisła przystąpiła do prac mających na celu odbudowę swojego stadionu na terenach za Parkiem Jordana. Uroczyste otwarcie i poświęcenie nowego stadionu miało miejsce 8 kwietnia 1922 roku. Mieścił się on „"na dawnym torze wyścigowym tuż za parkiem dra Jordana"”. W 1946 roku Kraków nawiedziła burza, podczas której został zniszczony obiekt „Białej Gwiazdy”.
Stadion przy Reymonta.
W maju 1953 roku na placu tuż obok starego stadionu oddano do użytku nowy, trzeci już stadion Wisły. W tym miejscu Wisła Kraków rozgrywa swoje mecze do dzisiaj. Obiekt posiadał bieżnię lekkoatletyczną, która okalała boisko piłkarskie. Charakterystyczną cechą tej budowli były tzw. bramy brandenburskie znajdujące się na trybunach za bramkami.
Obiekt powstał w miejscu stadionu żużlowego, który otwarto 26 maja 1948 roku. 24 października tego samego roku planowano rozegrać na nim Indywidualne Mistrzostwa Polski, ale zawody te ostatecznie odwołano. Udało się je natomiast rozegrać na obiekcie dwa lata później, 8 października 1950 roku. Mistrzostwa odbyły się przy udziale 15-tysięcznej publiczności, a zwycięzcą został Józef Olejniczak. Tytuł mistrza kraju przyznano jednak tragicznie zmarłemu na niedługo przed zawodami Alfredowi Smoczykowi, Olejniczakowi przyznano zaś wicemistrzostwo. Po ponad 30 latach tytuł mistrzowski zwrócono jednak Olejniczakowi, Smoczyka uznając za mistrza honorowego. Niedługo później obiekt zlikwidowano, by w jego miejscu powstał nowy stadion Wisły.
W 1972 roku na stadionie wybudowano maszty oświetleniowe. Ich oficjalna inauguracja odbyła się 11 czerwca 1972 roku w meczu ligowym pomiędzy Wisłą Kraków a Legią Warszawa, który zakończył się remisem 1:1.
29 października 1976 roku padł rekord frekwencji na stadionie przy ul. Reymonta. Mecz Wisły przeciw Celticowi Glasgow rozgrywany w ramach pucharu UEFA oglądało około 45 tys. widzów. Wisła Kraków wygrała to spotkanie 2:0.
W 1985 roku powstały plany budowy nowej trybuny głównej. W związku z tym wyburzono sektory I, II, III, IV i V. Niestety, w trakcie realizacji tej inwestycji, zabrakło funduszy na jej dalszy ciąg i na kolejne lata, stadion pozostał bez jednej trybuny. W jej miejscu przetrwała jedynie jej pozostałość – ściana byłego budynku klubowego wraz z charakterystyczną kolumnadą.
W 1995 roku, ze względu na pogarszający się stan, zdemontowano maszty oświetleniowe. Dodatkowo, trybunę wschodnią od strony parku Jordana poddano remontowi i na nasypie ziemnym wykonano betonowe stopnie.
W 1996 roku rozpoczęto budowę głównej trybuny, która miała zostać sfinansowana ze wspólnych środków urzędu miasta i Totalizatora Sportowego. Otwarcie nowej trybuny czyli sektorów A i B, a także loży honorowej nastąpiło w marcu 1998 roku podczas meczu ligowego Wisły i GKS-u Katowice.
W 1998 roku, trybuna wschodnia przeszła kolejną renowację. Na niej zostało zainstalowanych około 4800 plastikowych krzesełek. Usunięto także bieżnię lekkoatletyczną, która okalała boisko, a w jej miejsce powstał pas zieleni.
W styczniu 1999 roku wyburzono łukowate wały ziemne za bramkami. Były to trybuny stadionu wybudowanego w 1953 roku.
W lipcu 2000 roku w miejscu powstałych przestrzeni za bramkami, od strony ul. 3 Maja powstała tymczasowa trybuna dla kibiców drużyny przyjezdnej, mogąca pomieścić około 250 kibiców. Z czasem powiększono ją, aby wystarczała dla 500 osób.
W kwietniu 2002 roku na stadionie zamontowano maszty oświetleniowe, gdyż wymagały tego wymogi narzucone przez PZPN.
W czerwcu 2003 roku na stadionie zainstalowano system ogrzewania murawy. Był to pierwszy tego typu system użyty w Polsce.
W czerwcu 2004 roku wymogi licencyjne narzucone przez PZPN wymusiły montaż tymczasowej zadaszonej trybuny. Jej pojemność wynosiła tysiąc osób i została ulokowana za bramką od strony ul. Władysława Reymonta. W tym samym czasie podjęto także decyzję o tym, aby obniżyć wysokość ogrodzenia przed trybuną główną do 1 m, co miało na celu podwyższenie komfortu oglądania zawodów.
22 października 2004 roku nastąpiło uroczyste otwarcie budowy nowego stadionu. Uczestniczyli w niej między innymi prezydent miasta – Jacek Majchrowski i kapitan Wisły – Maciej Żurawski, którzy dokonali symbolicznego wbicia łopaty na placu budowy.
17 września 2010 roku stadion został oddany do użytku. Wisła w tym dniu zagrała mecz ligowy z Koroną Kielce (2:2).
16 listopada 2011 stadion zwyciężył w plebiscycie Archi-Szopa na najgorszą budowlę Krakowa 2011 roku.
W 2013 roku utrzymanie stadionu szacunkowo wyniesie 7 mln zł. Nie udało się znaleźć najemców dla pomieszczeń biurowych ani sponsora generalnego, pomieszczenia komercyjne od momentu oddania stadionu stoją niewykorzystane. Ponadto przeprowadzona w lipcu 2013 kontrola w ZIKiT wykazała liczne uchybienia i niegospodarność w procesie zarządzania i nadzoru nad stadionem.
Budowa stadionu była krytykowana przez radnych (m.in. Małgorzata Jantos) oraz media ze względu na ogromny koszt, nieudolnie prowadzoną budowę, brak koncepcji jego finansowania w przyszłości oraz równoczesną inwestycję w Stadion Cracovii odległy o kilkaset metrów. Według Jacka Majchrowskiego w 2003 roku za budową oddzielnego stadionu dla Wisły lobbowali Ireneusz Raś (PO), Jan Okoński (pełnomocnik prezydenta ds. rozwoju przedsiębiorczości), Dariusz Olszówka (radny i członek zarządu TS Wisła), Zbigniew Lach (PZPN). O budowie dwóch stadionów miały zdecydować głównie względy ambicjonalne.
Budowa i jej koncepcje.
Stadion Miejski doczekał się czterech zmian projektów swojej przebudowy, których autorem jest Wojciech Obtułowicz. Pierwsza koncepcja zakładała budowę stadionu na ponad 20 tys. miejsc z wykorzystaniem trybuny głównej, którą wybudowano w latach dziewięćdziesiątych. Według tego projektu w listopadzie 2004 rozpoczęto budowę nowej trybuny – trybuny południowej. Trwałą ona do czerwca 2006 roku, koszt wyniósł blisko 35 mln zł, a wykonawcą była firma Budimex Dromex. W międzyczasie, w styczniu 2006 roku, rozpoczęły się prace budowlane nad bliźniaczą trybuną północną. Jej wznoszenie trwało rok, zarówno wykonawca, jak i koszty (35 mln zł) były takie same, jak w przypadku trybuny południowej.
W kwietniu 2007 roku ogłoszono, iż organizatorami Mistrzostw Europy w Piłce Nożnej 2012 zostały Polska i Ukraina. Kraków został miastem rezerwowym tej imprezy. W związku z tym, projekt stadionu zmieniono tak, by spełniał on wymogi klasy Elite i by mogły na nim być rozgrywane mecze rangi mistrzostw Europy.
W czerwcu 2007 roku utwardzono nawierzchnię, wyznaczono tymczasowe drogi dojścia do trybun, zamontowano nowe bramki wejściowe, a także monitoring. Prace te pochłonęły ok. 5 mln zł. We wrześniu 2007 roku firma Budimex Dromex rozpoczęła budowę pawilonu medialnego – budynku, który był częścią poprzednich koncepcji stadionu. W październiku studiu architektonicznemu Wojciecha Obtułowicza zlecono wykonanie nowego projektu stadionu. Kosztowało on ok. 3,5 mln zł. W styczniu 2008 roku zakończono budowę pawilonu medialnego. Całkowity koszt tej inwestycji wyniósł ponad 11 mln zł.
W maju 2008 roku rozpoczęto rozbiórkę starej trybuny wschodniej, a w sierpniu firma Budimex Dromex wykonała ściankę szczelinową, która miała na celu utwardzenie terenu pod przyszłą trybunę. W lutym 2009 roku firma Polimex-Mostostal rozpoczęła budowę trybuny wschodniej, której koszt wynosił ok. 144 mln zł. Po zakończeniu rozgrywek Ekstraklasy w czerwcu 2009 roku Polimex-Mostostal rozpoczął rozbiórkę trybuny głównej i budowę nowej, której koszt wyniósł ponad 153 mln zł.
Wisła Kraków sezon 2009/2010 rozegrała na Stadionie Ludowym w Sosnowcu, z powodu prac budowlanych na swoim stadionie, co uniemożliwiało rozgrywanie na nim meczów.
Na początku października 2009 roku, wykonawca dwóch budowanych trybun Polimex-Mostostal, wystąpił do inwestora o dofinansowanie przedsięwzięcia o dodatkowe 28,9 mln zł. Dotacja miała pokryć koszty przebudowy sieci instalacji pod stadionem, które pierwotnie miały przebiegać podziemnymi parkingami wokół stadionu. Te nie zostały wybudowane, ponieważ do przetargu do ich wybudowania nie zgłosiła się żadna firma. Instalacja będzie musiała zostać wybudowana tak, by w przyszłości nie kolidowała z wybudowaniem parkingów podziemnych wokół stadionu. Koszt dofinansowania miał także dotyczyć modyfikacji zagospodarowania zaplecza budowanych trybun.
1 listopada 2009 Wojciech Obtułowicz i jego studio projektowe zostało odsunięte od projektowania stadionu. Przyczyną odsunięcia architekta było to, że nie nadążał z nanoszeniem poprawek na swoje projekty, które zawierały błędne dane. Z tego powodu nie można było kontynuować budowy w odpowiednim tempie i dochodziło do opóźnienia i zastojami niektórych prac. Przeprojektowywaniem zajął się główny wykonawca czyli Polimex-Mostostal. W związku z opóźnieniami miasto wyciągnęło dodatkowe konsekwencje wobec Wojciecha Obtułowicza i wstrzymano mu honorarium oraz zaczęto naliczać karę.
4 listopada 2009 radni Miasta Krakowa zagłosowali za przekazaniem dodatkowych środków w wysokości 29,9 mln zł na budowę stadionu o które upomniał się Polimex-Mostostal. W sytuacji gdyby dotacja nie zostałaby przyznana, wykonawca budowanych trybun (wschodniej i zachodniej) mógłby przerwać budowę i zażądać od miasta odszkodowania. Na radzie miasta prezydent Krakowa Jacek Majchrowski przedstawił szacunkową wartość całego stadionu która łącznie miałaby wynosić 445 mln zł, z czego zostało założone że 34 mln zł wyłożą prywatni inwestorzy na zagospodarowanie przestrzeni pod trybuną północną i operator stadionu.
W lutym 2010 roku pojawił się zastój na budowie trybuny zachodniej. Spowodowane było to pojawieniem się kolejnych komplikacji dotyczących projektów stadionu. Okazało się, że miasto nie może zerwać umowy z Wojciechem Obtułowiczem, ponieważ posiada on prawa autorskie do projektu. W związku z tym, wykonawca budowanych trybun ponownie porozumiał się z projektantem, by wznowił on prace i dokończył wszelkie projekty, tak by Polimex-Mostostal mógł zdążyć z budową stadionu w określonym terminie. Umowę renegocjowano na nowych warunkach. W międzyczasie miasto musiało spisać ponowną umowę ze studiem projektanta, która opiewała na 1,1mln z powodu zmiany przepisów w prawie i naniesieniu poprawek na dotychczasowy projektu, które nastąpiły w czasie konfliktu obu podmiotów. W trakcie budowy część prac została zlecona z naruszeniem prawa zamówień publicznych.
Koncepcja nr 1.
Pierwsza koncepcja powstała w 2004 roku i to według tego pomysłu rozpoczęto budowę trybuny południowej. Projekt zakładał budowę trzech oddzielnych, jednopoziomowych trybun i zadaszenie już obecnej – trybuny głównej, która powstała w latach dziewięćdziesiątych. Według tych planów, pojemność obiektu miała wynosić 21 500 miejsc siedzących. Oświetlenie boiska miały umożliwiać cztery maszty oświetleniowe, które były usytuowane w narożnikach stadionu. Dodatkowo, między trybuną główną a trybuną południową miał się znaleźć pawilon medialny w kształcie szklanego stożka. Z biegiem czasu pojawiła się możliwość wybudowania trybun narożnych i zamknięcia bryły stadionu, jego pojemność miałaby się wtedy podnieść do 25 500 miejsc. Niestety ten projekt stadionu posiadał już błędy, odciągi zadaszenia trybuny wschodniej wychodziłyby poza teren działki stadionu, a jeden z masztów oświetleniowych znajdował się tuż przed pawilonem medialnym.
Koncepcja nr 2.
Koncepcja ta pojawiła się w 2006 roku, w związku z pojawiającą się możliwością organizacji Euro 2012 przez Polskę. Projekt zakładał aktualizację poprzednich planów o rozbudowę trybuny głównej do dwóch poziomów, co ostatecznie zwiększyłoby pojemność stadionu do 30 560 miejsc siedzących (35 000 przy wybudowaniu trybun narożnych).
Koncepcja nr 3.
Projekt ujrzał światło dzienne w 2007 roku po ogłoszeniu decyzji o organizacji Euro 2012 przez Polskę i Ukrainę. Plan zakładał budowę dwóch jednopoziomowych, symetrycznych trybun wzdłuż boiska, co miało umożliwić montaż oświetlenia na zadaszeniach trybun. Bryłę stadionu miały zamknąć jednopoziomowe trybuny narożne. Pojemność stadionu według tego projektu wynosiła 32 560 osób.
Koncepcja nr 4.
Ostateczna koncepcja powstała jeszcze w 2007 roku. Zakładała ona dobudowę dwóch dwupoziomowych trybun wzdłuż boiska wraz z narożnikami do dwóch już istniejących (trybuny południowa i północna), które budowano według poprzednich koncepcji. Ukośną elewację trybun z poprzednich projektów zastąpiono prostą konstrukcją słupową, co zwiększyło przestrzeń komercyjną pod trybunami, zmieniono także odciągi zadaszenia trybuny wschodniej, tak by zmieściły się w obrębie działki. Wybudowanie dwóch równych trybun umożliwiło zainstalowanie oświetlenia na zadaszeniach trybun. Pojemność stadionu ulegała zmianie i miała wynosić 33 500 osób.
Modernizacja stadionu pod kątem Igrzysk Europejskich 2023.
8 grudnia 2022 roku podpisano umowę na modernizację Stadionu. Porcedura wyłonienia wykonawcy trwała prawie pięć miesięcy. Przez ten czas przeprowadzono trzy tury przetargów, jednak nie udało się wyłonić przedsiębiorstwa skłonnego do przeprowadzenia modernizacji w ramach rozpisanej procedury. Roboty miały obejmować montaż szklanych elementów elewacji, siatek LED, opraw liniowych i paneli świetlnych, wymianę systemów elektrycznych, teletechnicznych i HVAC oraz prace adaptacyjne obiektu, dzięki którym powstałyby łączniki między trybunami. Miało dojść także do wymiany krzesełek i odnowienia pomieszczeń pawilonu medialnego. Po tych niepowodzeniach ostatecznie zaproszono różne podmioty do składania ofert poza postępowaniem przetargowym. Po negocjacjach propozycję na łączną kwotę 98 858 555 złotych złożyło konsorcjum Effagge Polska Budownictwo S.A. Pomimo faktu, iż budżet, którym dysponował Zarząd Infrastruktury Sportowej w Krakowie opiewał na kwotę 87 844 610 złotych, propozycja została ostatecznie zakceptowana (ZIS zwrócił się do Ministerstwa Sportu i Turystyki z prośbą o zwiększenie dotacji o wskazaną różnicę.)
Właściwa realizacja zapisów kontraktowych rozpoczęła się w styczniu 2023 i ma potrwać najdalej do 31 maja 2023, ponieważ Igrzyska Europejskie rozpoczynają się 21 czerwca.
Obiekt nie zostanie zamknięty na czas remontu i będzie użytkowany w ograniczonym zakresie. Oznacza to, że Wisła Kraków będzie mogła korzystać z niego podczas rundy wiosennej sezonu 2022/2023. Przerwy w funkcjonowaniu stadionu będą krótkie i zawsze będą dotyczyć tylko konkrentego fragmentu, a nie całości.
Euro 2012.
Kraków był miastem starającym się o organizację Euro 2012. Stadionem, na którym miałyby się rozgrywać mecze w Krakowie był stadion, na którym swoje mecze rozgrywa Wisła Kraków. W związku z tą kandydaturą zdecydowano się na zmianę projektu, który wcześniej zakładał pojemność wynoszącą ok. 21 500 miejsc (patrz sekcja: Budowa i jej koncepcje). W zmienionym projekcie stadion ma znacznie zwiększoną pojemność i spełnia wszystkie wymagania UEFA stawiane stadionom klasy Elite.
13 maja 2009 roku komitet wykonawczy UEFA podjął decyzję w sprawie ostatecznych miast-organizatorów Euro 2012, którymi zostały Gdańsk, Poznań, Warszawa i Wrocław. Tym samym Kraków definitywnie przestał być kandydatem na miasto organizujące ten turniej.
Konstrukcja stadionu.
Stadion.
 Kształt stadionu to spuścizna po poprzednich projektach budowlanych. Wedle starych koncepcji wybudowano dwie trybuny znajdujące się za bramkami oraz pawilon medialny w narożniku między trybuną zachodnią a południową. Dwie dwupoziomowe trybuny wzdłuż boiska wraz z narożnikami to twór powstały w wyniku realizacji czwartej wersji budowy nowego stadionu (po przyznaniu Polsce i Ukrainie organizacji Euro 2012).
Jednym z najważniejszych miejsc stadionu ma być loża prezydencka o powierzchni 250 m².
Na stadionie będą 33 loże (tzw. skyboxy), znajdujące się między poziomami na trybunach. Każda będzie przeszklona od strony boiska i będzie miała powierzchnię ok. 35 m². Każda z lóż będzie miała osobne wejście, a wewnątrz będą znajdowały się inne siedziska niż na reszcie stadionu – fotele będą obite skórzaną tapicerką.
Dodatkowo na stadionie znajdzie się 1638 miejsc dla VIP–ów i 477 miejsc (dla meczów ligowych) dla super–VIP–ów.
Na stadionie znajdzie się muzeum Wisły Kraków, a także sklep z pamiątkami dla kibiców Wisły Kraków.
Elewacja trybun zachodniej i wschodniej nawiązują do kolumnady, która znajdowała się wokół trybun na stadionie wybudowanego w latach pięćdziesiątych. Zastosowano w nich prostą, ażurową kratownicę, dzięki czemu uzyskano większą powierzchnię komercyjną wewnątrz trybun, w porównaniu do trybun północnej i południowej, gdzie elewacja składa się ze skośnych cięgien.
Według głównego architekta stadionu, Wojciecha Obtułowicza dzięki zastosowanym rozwiązaniom, stadion ma oddawać atmosferę teatru.
Niewątpliwymi zaletami stadionu są duże, jednoczęściowe trybuny za bramkami które korzystnie wpływają na jakość dopingu i możliwość robienia opraw meczowych przez kibiców, a także dużo przestrzeni komercyjnej wewnątrz trybun. Plusem projektu jest także zadaszenie, na którym znajduje się instalacja automatycznie stapiająca śnieg, a także przezroczystość tworzywa z którego jest wykonany, przez co pozytywnie wpływa na stan murawy.
Wadami stadionu są duże odległości dzielące trybuny od boiska, a także ścianki między sektorami na trybunach wykonane ze szkła akrylowego.
Firmy budujące poszczególne trybuny udzieliły dziesięcioletniej gwarancji na wybudowane obiekty.
Trybuna zachodnia.
 Budowę trybuny zachodniej rozpoczęto najpóźniej, bo w połowie 2009 roku. Trybuna posiada tylko jeden narożnik, od strony północnej. Od strony południowej, przy trybunie znajduje się Pawilon Medialny. Nad głównym wejściem na trybunę rozciągać się będzie potężne zadaszenie, przypominające wyglądem falę. Trybuna zachodnia będzie składała się z sześciu pięter, najniższe jest umiejscowione pod poziomem gruntu.
Przyziemie trybuny zachodniej składa się z dwóch części, które są umiejscowione na różnych głębokościach. W części niższej będzie znajdował się podziemny parking dla VIP-ów oraz autokarów którymi będą docierać na stadion piłkarze obu drużyn. Na najniższym poziomie trybuny będą znajdować się pomieszczenia techniczne i porządkowe, magazyny oraz izby dla personelu. Na tym poziomie zostały umiejscowione również szatnie dla gospodarzy i gości (których powierzchnie będą wynosiły ponad 100 m²) oraz pokoje dla sędziów. Piłkarze na płytę stadionu będą wychodzić z poziomu przyziemia poprzez stosowany na wielu stadionach, składany w harmonijkę rękaw.
Na parterze, będzie recepcja, punkty informacyjno–handlowe, gospodarcze i gastronomiczne. Liczne korytarze i hole będą prowadziły do klatek schodowych, którymi kibice będą mogli dojść na wyższe kondygnacje trybuny. Na parterze znajdować się będą również panoramicznie przeszklone windy. Na parterze będą także bezpośrednie wejścia dla kibiców na pierwszy poziom trybuny.
Na pierwszym piętrze będzie znajdował się reprezentacyjny hol prowadzący do tzw. skyboxów, czyli lóż dla VIP–ów i obserwatorów. Powierzchnia każdej z 20 lóż będzie większa niż 30 m². Każda będzie miała osobną toaletę. Siedziska w lożach mają być inne niż dla zwykłych kibiców, fotele będą pokryte skórzaną tapicerką. Dodatkowo na piętrze znajdzie się loża prezydencka której powierzchnia będzie wynosić blisko 240 m². Ponadto, na piętrze będą także pomieszczenia business lounge, czyli salony biznesowo–bankietowe.
Drugie piętro będzie przeznaczone dla typowych kibiców zasiadających na drugim poziomie trybuny zachodniej. Zdecydowana większość powierzchni drugiego piętra przeznaczona będzie pod toalety dla kibiców. Ponadto na tym piętrze znajdą się punkty gastronomiczne.
Na trzecim piętrze znajdować się będzie strefa robocza mediów, a także toalety dla osób niepełnosprawnych. Ponadto na tym piętrze znajdzie się punkt gastronomiczny i hol cateringowy.
Piętro czwarte jest całkowicie przeznaczone do dyspozycji mediów. Znajdować się na nim będą stanowiska komentatorów, strefy robocze mediów oraz platformy i studia telewizyjne z widokiem na panoramę stadionu. Dodatkowo na piętrze są ulokowane pomieszczenia dowodzenia oraz pokój spikera.
W sumie powierzchnia użytkowa trybuny zachodniej będzie wynosiła ponad 20 357 m².
Trybuna wschodnia.
 Trybunę wschodnią zaczęto budować jako trzecią z kolei, na początku 2009 roku. Trybuna posiada dwa narożniki. Wejścia na trybunę wschodnią będą umiejscowione od strony ul. Reymana.
Trybuna wschodnia podobnie jak zachodnia również składa się z sześciu pięter.
Na najniższym, podziemnym poziomie znajdować się będzie szereg pomieszczeń technicznych i magazynów. Jeden z magazynów będzie wykorzystywany przez sklep klubowy, znajdujący się na terenie stadionu. Największym pomieszczeniem na tym poziomie będzie pomieszczenie przeznaczone dla ekipy zajmującej się pielęgnacją murawy i zespołu do spraw reklamy.
Na parterze trybuny wschodniej będą ulokowane punkty gastronomiczne i informacyjno-handlowe. Ponadto znajdą się tam również małe magazyny i pomieszczenia porządkowe. Z parteru kibice będą mogli dotrzeć poprzez przejrzysty hol (którego powierzchnia będzie wynosiła ponad 2200 m²) a następnie bezpośrednie wejścia na pierwszy poziom trybuny. Na tym piętrze znajdują się również klatki schodowe i windy, którymi kibice będą mogli dotrzeć na wyższe kondygnacje trybuny.
Na pierwszym piętrze największą powierzchnię zajmować będą loże dla VIP-ów, powierzchnia jednej z nich będzie wynosić ponad 100 m². Ponadto na piętrze znajdą się dwie sale konferencyjne, pomieszczenia biurowe, punkty gastronomiczne i restauracja. Na pierwszym piętrze w narożniku północno-wschodnim znajdować się będzie muzeum klubowe.
Drugie piętro trybuny przeznaczone jest dla kibiców zasiadających na drugim poziomie trybuny. Większość powierzchni zajmować będą toalety i punkty gastronomiczne.
Na trzecim piętrze znajdować się będą pomieszczenia biurowe. W obu narożnikach znajdować się będą duże sale konferencyjne, których powierzchnie będą wynosić ponad 450 m².
Na najwyższym piętrze trybuny znajdą się balkony, które wykorzystywać będą mogły stacje telewizyjne podczas nadawania transmisji z meczów.
Trybuna północna.
Trybuna północna jest bliźniaczą trybuną południowej. Jej otwarcie nastąpiło po rocznej budowie w styczniu 2007 roku.
Projekt trybuny północnej to kopia południowej, która zapoczątkowała budowę nowego stadionu. Jest konstrukcją betonowo-stalową, na której opiera się zadaszenie podtrzymywane przez odciągi. Cięgna są odprowadzone do betonowych bloków, które znajdują się przed wejściami na trybunę. Elewację stanowią skośne, betonowe słupy na której opiera się cała konstrukcja trybuny oraz przeszklenia znajdujące się między nimi.
Wnętrze trybuny północnej nie jest zagospodarowane i znajduje się w stanie surowym. Trybuna nie posiada wykończonych klatek schodowych, kołowrotków i dróg dojścia. Z tego powodu dotychczas kibice wchodzili na trybunę bramkami zewnętrznymi od strony murawy.
W październiku 2009 ustalono, że prace te wykona inwestor, który będzie czerpał zyski z powierzchni komercyjnej pod trybuną. Inwestora wyszukać ma operator stadionu, który do tej pory nie został wyłoniony.
Na trybunie północnej zasiadają najzagorzalsi kibice Wisły Kraków. Konstrukcja trybuny i zadaszenia ułatwia im doping podczas meczu. Więcej na temat kibiców na stadionie w sekcji → Kibice Wisły.
Trybuna południowa.
Trybuna południowa jest pierwszą wybudowaną trybuną nowego stadionu. Jej pojemność wynosi ponad 5,5 tys. ludzi.
Trybuna jest konstrukcją betonowo-stalową.
Widownia trybuny znajduje się na jednym poziomie w którym mieszczą się 32 rzędy krzesełek. Poziom trybuny podzielony jest na dwie części, z czego każda nachylona jest pod różnym kątem w stosunku do ziemi. Wpływa to korzystnie na komfort oglądania widowiska.
Zewnętrzną konstrukcję stanowi sześć betonowych słupów. Cięgna posadowione są na betonowych fundamentach, które z powodu grząskiego terenu na którym wybudowany jest stadion, są oparte na głębokich palach wbitych w podłoże. Skośne słupy są także zewnętrzną fasadą budynku. O część betonową trybuny oparta jest konstrukcja stalowa zadaszenia, a także platformy na której zasiadają kibice. Zadaszenie podtrzymywane jest stalowymi odciągami (cięgnami) poprowadzonymi aż do poziomu ziemi, do betonowych bloków znajdujących się przed wejściami na trybunę.
Wnętrze trybuny jest zagospodarowane. Znajdują się w nim toalety, sanitariaty, a także klatki schodowe którymi kibice wchodzą na platformę trybuny.
Pawilon medialny.
 Pawilon medialny to spuścizna po trzech pierwszych projektach stadionu, według których zaplecze pod trybunami nie miało być tak rozwinięte jak w obecnej wersji. Budynek jest umiejscowiony w narożniku, między trybuną główną (zachodnią) a południową.
Na parterze budynku znajduje się tzw. strefa mieszana, gdzie znajduje się miejsce w którym piłkarze mogą udzielać wywiadów dziennikarzom, kuchnia z bufetem, toalety i pomieszczenia techniczne. Na piętrze pawilonu znajduje się główna sala konferencyjna. Pawilon medialny posiada także taras wysunięty wewnątrz stadionu, na którym znajdować się ma studio telewizyjne, podczas rozgrywania meczów na stadionie.
Pawilon medialny jest często nazywany "okrąglakiem".
Kibice Wisły.
Pierwszą trybuną na której zasiadali najzagorzalsi kibice Wisły Kraków był stara trybuna wschodnia (potocznie nazywana „sektorem X”). Po wyburzeniu starej trybuny wschodniej, główny doping przeniósł się na trybunę północną.
Kibice nazywani często „Armią Białej Gwiazdy” przebywający na trybunie północnej, w trakcie meczu nie zasiadają na krzesełkach, a dopingują drużynę na stojąco przez całą długość meczu. Często prezentują oprawy meczowe obejmujące całą trybunę, a w przypadku meczów o wysokiej frekwencji cały stadion. Z rodzajów opraw wiślacy preferują kartoniady (często dwustronne) flagowiska, sektorówki itp. Po oddaniu do użytku trybuny północnej kibice często tworzą skomplikowane prezentacje m.in. z elementów podwieszanych na dachu trybuny. Wiele opraw meczowych znajdują uznanie wśród innych kibiców, co udowadnia fakt, iż oprawy tworzone przez ultrasów Białej Gwiazdy często zostają wybierane najlepszymi oprawami kolejki.
U stóp trybuny północnej zamontowane są tzw. gniazda, czyli platformy na których stoją bębniarze i kibic prowadzący doping całej trybuny.
Na trybunie północnej jest ułożony z krzesełek wzór białej gwiazdy na czerwonym tle. Jest to efekt przedsięwzięcia kibiców Wisły u władz Krakowa, którzy chcieli by symbol ich klubu widniał na jednej z trybun. Biała Gwiazda jest symbolem klubu, który często stawał się motywem w jego herbach. Białą Gwiazdą jest nazywana także drużyna Wisły Kraków.
Mecze.
Na Stadionie Miejskim w Krakowie im. Henryka Reymana swoje mecze rozgrywa piłkarska drużyna Wisły Kraków. Wisła rozgrywa na tym stadionie również swoje mecze w europejskich pucharach. W historii zdarzało się, że mecze na stadionie w Krakowie rozgrywała Reprezentacja Polski w piłce nożnej. Na Stadionie Miejskim w Krakowie im. Henryka Reymana Wisła Kraków w okresie od 16 października 2001 do 11 listopada 2006 roku nie przegrała w Ekstraklasie 73 meczów, co jest rekordem polskiej ligi.
Mecze Wisły Kraków w europejskich pucharach.
Puchar Zdobywców Pucharów – "PZP"; Puchar UEFA – "UEFA"; Liga Mistrzów – "Liga Mistrzów"
Konkursy.
Konkurs na koncepcję modernizacji stadionu.
Konkurs został ogłoszony 8 maja 2008 r. przez Stowarzyszenie Kibiców Wisły Kraków i serwis stadiony.net. Jego tematem było przedstawienie w formie graficznej i opisowej koncepcji dalszej modernizacji stadionu. Zadaniem uczestników konkursu było wykorzystanie w tworzonym projekcie dwóch już istniejących trybun oraz pawilonu medialnego. W jury konkursu zasiedli profesjonalni architekci, m.in. Wojciech Zabłocki, a także przedstawiciel stowarzyszenia kibiców. Wyniki ogłoszono 18 czerwca 2008r. W finale konkursu znalazło się dziesięć prac. I i II wyróżnienie uzyskały ex aequo po dwa projekty. Autorzy wyróżnionych prac uzyskali nagrody pieniężne.
Konkurs na wzór krzesełek na trybunie wschodniej.
9 marca 2009 r. Wisła Kraków wspólnie z Biurem ds. Euro 2012 ogłosili konkurs „Zostań pomysłodawcą wzoru tworzonego przez krzesełka na trybunie wschodniej Stadionu Miejskiego Wisły Kraków”. Uczestnicy konkursu mieli za zadanie przedstawić propozycję wzoru jaki mógłby być ułożony z różnych kolorów krzesełek na budowanej wówczas trybunie wschodniej. Rozwiązanie konkursu podano 5 maja 2009r. Wygrała koncepcja przedstawiająca napis „WISŁA” na górnym piętrze trybuny, a na dolnym datę powstania klubu („1906”) przedzieloną białą gwiazdą. Zwycięzcy konkursu otrzymali bilety na mecze Wisły Kraków, upominki i piłkę z autografami piłkarzy Wisły. Przy ogłoszeniu wyników konkursu zastrzeżono, iż żaden z przedstawionych projektów nie będzie musiał zostać zrealizowany, a konkurs miał jedynie dać zarys władzom klubu i miastu jakie oczekiwania mają kibice wobec stadionu.
Pozostałe wydarzenia.
Na stadionie oprócz wydarzeń sportowych odbywały się też imprezy kulturalne, muzyczne oraz zgromadzenia religijne.

</doc>
<doc id="525464" url="https://pl.wikipedia.org/wiki?curid=525464" title="Spadochron hamujący">
Spadochron hamujący

Spadochron hamujący — typ spadochronu zaprojektowanego specjalnie do zmniejszenia prędkości opadania ładunków wyrzuconych ze statków powietrznych w początkowej fazie opadania lub w celu skrócenia dobiegu samolotów i wahadłowców po wylądowaniu, poprzez zwiększenie oporów aerodynamicznych. Spadochron hamujący jest stosowany również do hamowania samochodów sportowych typu dragster, oraz pojazdów używanych do bicia rekordów prędkości.
Spadochron hamujący samolotu, a czasem zespół dwóch lub trzech spadochronów, jest umieszczony w specjalnym zasobniku znajdującym się w tylnej części kadłuba. Wyrzucenie spadochronu odbywa się przy pomocy sprężyn, sprężonego powietrza lub małego spadochronu wyciągającego zwanego pilotem. Zespół spadochronu jest zamocowany do kadłuba samolotu specjalnym zamkiem, który jest odłączany po wyhamowaniu maszyny zapobiegając jej obróceniu przez wiatr, gdy sprawność steru kierunku jest już zbyt mała, aby zapewnić utrzymanie kierunku na pasie startowym. W celu zabezpieczenia maszyny przed przypadkowym uruchomieniem spadochronu przez pilota podczas lotu z dużą prędkością, spadochron hamujący jest mocowany poprzez specjalny pierścień zabezpieczający, który rozrywa się przy zbyt dużym oporze powietrza chroniąc maszynę przed uszkodzeniami struktur płatowca.
Spadochron hamujący generuje mniejsze opory aerodynamiczne niż spadochrony służące do skoków lub zrzucania towarów, gdyż zbyt gwałtowne zmniejszenie prędkości mogłoby uszkodzić hamowany pojazd lub zerwać spadochron. Z tego względu konstrukcja spadochronów hamujących jest odmienna, a stosowane do ich budowy materiały charakteryzują się większą przepuszczalnością powietrza. Często stosuje się spadochrony taśmowe, których czasze zbudowane są z odpowiednio łączonych taśm tkaniny. Czasze spadochronów taśmowych mogą mieć różne kształty, także prostokątne lub trójkątne.
Spadochrony hamujące używane są również do stabilizacji lotu bardzo szybko poruszających się obiektów takich jak powracające z kosmosu lądowniki. W przypadku katapultowania się pilotów samolotów wojskowych przy bardzo dużych prędkościach również stosuje się spadochrony hamujące stabilizujące lot i zmniejszające prędkość, aby uniknąć uszkodzenia czaszy otwierającego się chwilę później spadochronu głównego, oraz zaplątania się w jego linki. Służą one również do ściągania osłon z czaszy spadochronu w czasie jej rozwijania.
Podczas skoków spadochronowych również stosuje się spadochrony hamujące nazywane pilotem, które właściwie nie zmniejszają prędkości opadania, ale otwierają spadochron wyciągając go z zasobnika. W przypadku skoków w tandemie (dwóch skoczków na jednym spadochronie) spadochron hamujący jest wyrzucany zaraz po opuszczeniu samolotu a jego głównym zadaniem jest stabilizacja lotu.
Spadochrony hamujące produkowane w Polsce

</doc>
<doc id="525467" url="https://pl.wikipedia.org/wiki?curid=525467" title="Thomas Dixon">
Thomas Dixon

Thomas F. Dixon Junior (ur. 11 stycznia 1864, zm. 3 kwietnia 1946) – amerykański pisarz i scenarzysta.
Dixon przyszedł na świat w dniu 11 stycznia 1864 roku w miejscowości Shelby, w stanie Karolina Północna, w głęboko religijnej protestanckiej rodzinie. Jego ojciec był pastorem kościoła Baptystów oraz farmerem, a matka Amanda Elizabeth McAfee, córką plantatora z Karoliny Południowej.
Po raz pierwszy rozpoczyna regularną naukę wstępując do Shelby Academy w 1877 roku dopiero w wieku trzynastu lat. Zaledwie dwa lata później zostaje już studentem uniwersytetu Wake Forest College, a w 1883 roku zdobywa tytuł magistra. Bardzo dobre wyniki w nauce zaowocowały otrzymaniem stypendium na Johns Hopkins University. Tam zaprzyjaźnił się z Woodrow Wilsonem, przyszłym prezydentem Stanów Zjednoczonych Ameryki.
Następnie ima się wielu zajęć – zostaje aktorem, prawnikiem czy wreszcie pastorem. Podczas jednego ze spotkań ewangelizacyjnych Dixon poznaje powieść Harriet Beecher Stowe pt. "Chata Wuja Toma" wydaną w 1852 roku. Dixon uważał, iż książka ta zawierała całą pełnię fałszywych relacji, błędnych opisów Południa i jego mieszkańców. Uznawał, iż obraz Południa nie został w powieści Stowe pokazany w sposób adekwatny i najlepszą odpowiedzią na treści książki będzie napisanie jej kontynuacji. W efekcie powstała książka "The Leopard’s Spots" z 1902 roku. Była to pierwsza z tak zwanych powieści rekonstrukcyjnych. Jej niekwestionowany sukces sprawił, iż autor postanowił napisać kolejne dwie książki: "The Clansman" oraz "The Traitor".
Dwie jego wczesne powieści, wspomniane już "The Leopard’s Spots" (1902) i "The Clansman" (1905) stały się bestsellerami. W niedługim czasie pierwsza z powieści została sprzedana w ponad stu tysiącach egzemplarzy, a łączna jej sprzedaż przekroczyła milion egzemplarzy. Na podstawie tych powieści powstała pokazywana w całym kraju sztuka teatralna "The Clansman".
Na podstawie książki "The Clansman" firma Epoch Producing Corporation stworzyła wyreżyserowany przez Davida Wark Griffitha film "Narodziny Narodu". Film obejrzało 100 mln ludzi, a pod kinami dochodziło do rasistowskich wystąpień z uwagi na treść filmu, gdzie uciśnionymi mieszkańcami południowych stanów są biali, atakowani przez czarnych bandytów, których powstrzymać jedynie mogą ludzie z Ku Klux Klanu. Dixon, w odpowiedzi na olbrzymią krytykę "Narodzin narodu", postanowił w 1916 roku napisać powieść pt. "The Fall of a Nation". Narodziny narodu niewątpliwie przyczyniły się do ponownego zainteresowania Ku Klux Klanem na arenie kraju. Sytuację tę sprytnie wykorzystał William Joseph Simmons reaktywując Ku Klux Klan.
W "Fall of a Nation" kontynuuje rasistowską narrację znaną z filmu "Narodziny narodu". Latem 1915 roku Dixon przeprowadził się do Kalifornii, otwierając Dixon Studios Laboratory and Press. Powieściopisarz nie odniósł sukcesu jako reżyser i wrócił do Nowego Jorku w 1923 roku. W ciągu ostatnich piętnastu lat kariery pisarskiej jego radykalizm stopniowo się zmniejszał. Chociaż w ciągu swego życia dorobił się fortuny, w dniu swej śmierci 3 kwietnia 1946 roku był nędzarzem.

</doc>
<doc id="525468" url="https://pl.wikipedia.org/wiki?curid=525468" title="Elias Ashmole">
Elias Ashmole

Elias Ashmole (ur. 23 maja 1617, zm. 18 maja 1692) był angielskim antykwariuszem, politykiem, wolnomularzem i wojskowym. Studiował astrologię i alchemię. Sprzyjał rojalistom podczas Angielskiej Wojny Domowej i restauracji Karola II; udzielał mu porad astrologicznych. Był członkiem Royal Society; nigdy jednak nie był w nim aktywny. Opublikował m.in. Fasciculus Chemicus. 
Był aktywnym zbieraczem różnych wykopalisk, znalezisk i ciekawostek, które przekazał Uniwersytetowi w Oksfordzie i które stanowiły podstawę utworzenia Ashmolean Museum.

</doc>
<doc id="525471" url="https://pl.wikipedia.org/wiki?curid=525471" title="Architektura XIX wieku">
Architektura XIX wieku



</doc>
<doc id="525472" url="https://pl.wikipedia.org/wiki?curid=525472" title="LOL (slang internetowy)">
LOL (slang internetowy)



</doc>
<doc id="525473" url="https://pl.wikipedia.org/wiki?curid=525473" title="Jacek Kleyff">
Jacek Kleyff

Jacek Kleyff (ur. 1 sierpnia 1947 w Warszawie) – polski bard, poeta, kompozytor, aktor i malarz.
Życiorys.
Absolwent VI LO im. T. Reytana w Warszawie (1965). W 1979 uzyskał dyplom magistra inżyniera architekta na Wydziale Architektury Politechniki Warszawskiej. Był jednym z twórców (razem z Januszem Weissem i Michałem Tarkowskim) słynnego kabaretu Salon Niezależnych. W latach 1981–1985 mieszkał na wsi pod Lublinem, gdzie powstał zalążek Orkiestry Na Zdrowie (ONZ). Większość tekstów i kompozycji tego zespołu jest jego autorstwa.
Cenzura komunistyczna.
W grudniu 1975 roku był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59). Nazwisko Jacka Kleyffa znalazło się na specjalnej liście, na której umieszczono autorów pod szczególnym nadzorem peerelowskiej cenzury. Tomasz Strzyżewski w swojej książce o cenzurze w PRL publikuje poufną instrukcję cenzorską z 21 lutego 1976 Głównego Urzędu Kontroli Prasy, Publikacji i Widowisk, na której umieszczono jego nazwisko oraz następujące wytyczne: „Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów”.
Okres po upadku PRL.
W 1995 Orkiestra Na Zdrowie zdobyła „Złoty Bączek”, główną nagrodę publiczności, na festiwalu Przystanek Woodstock w Czymanowie nad Jeziorem Żarnowieckim. Najbardziej znane piosenki w wykonaniu Jacka Kleyffa to: „Telewizja” (1972), „Huśtawki” (1973) oraz „Nie męcz mnie” (1974), wykonywane później przez Kubę Sienkiewicza i Elektryczne Gitary. Na wydanej w 2002 płycie "Pan Yapa i magiczna załoga" aktor Krzysztof Janczak zadedykował Jackowi Kleyffowi utwór „Żółte eliksiry”.
W 2006 podczas wyborów samorządowych bezskutecznie starał się o mandat radnego m.st. Warszawy z list Komitetu Wyborczego Wyborców Gamonie i Krasnoludki.
Okazjonalnie prowadzi audycje w Programie III Polskiego Radia. Nauczyciel w Zespole Szkół Bednarska.
Odznaczony Krzyżem Oficerskim Orderu Odrodzenia Polski (2003).
17 lipca 2013 w Biurze Rady m.st. Warszawy przewodnicząca Rady Ewa Malinowska-Grupińska wręczyła artyście wyróżnienie „Zasłużony dla Warszawy”.
13 listopada 2017 opublikował w serwisie Youtube napisaną przez siebie piosenkę pt. „Piotr S.” (na melodię rumuńskiej pieśni ludowej) nawiązującą do samopodpalenia Piotra Szczęsnego na placu Defilad w Warszawie.
Życie prywatne.
Syn architekta i wykładowcy akademickiego Zygmunta Kleyffa. Żonaty, ma dwóch synów. Jeden z nich Tomasz ps. „CNE” jest raperem i prezenterem telewizyjnym.

</doc>
<doc id="525474" url="https://pl.wikipedia.org/wiki?curid=525474" title="Marcin Krasowski">
Marcin Krasowski

Marcin Krasowski, Don Gorgone,Gorg (ur. 9 listopada 1970) polski wokalista reggae, dysponujący niskim, charakterystycznym głosem. Kiedyś członek zespołu Transmisja (z którym nagrał dwie płyty - "Lekkie uderzenie" 1997 i "Lekkie urojenie" 1999). Od 2003 jeden z wokalistów warszawskiej formacji Vavamuffin. Znawca kultury jamajskiej.

</doc>
<doc id="525476" url="https://pl.wikipedia.org/wiki?curid=525476" title="Gorg">
Gorg



</doc>
<doc id="525477" url="https://pl.wikipedia.org/wiki?curid=525477" title="Orkiestra na zdrowie">
Orkiestra na zdrowie



</doc>
<doc id="525480" url="https://pl.wikipedia.org/wiki?curid=525480" title="Dominique Leurquin">
Dominique Leurquin

Dominique Leurquin (ur. 2 stycznia 1965 w Lille) – francuski muzyk, kompozytor, wokalista i instrumentalista. Dominique Leurquin znany jest przede wszystkim z wieloletnich występów we włoskiej grupie muzycznej Rhapsody of Fire. Wcześniej występował w zespole Dream Child. Od 2003 roku gra w zespole Inner Visions, którego był współzałożycielem. Natomiast od 2005 roku jest członkiem projektu Luca Turilli's Dreamquest. W 2011 uzupełnił skład formacji Luca Turilli’s Rhapsody.
Mieszka w pobliżu Annecy w Alpach.

</doc>
<doc id="525484" url="https://pl.wikipedia.org/wiki?curid=525484" title="Castoroides ohioensis">
Castoroides ohioensis

Castoroides ohioensis – gatunek potężnego gryzonia z rodziny bobrowatych (Castoridae), żyjący niegdyś w Ameryce Północnej. Miał ok. 1 m wysokości, 2,5 m długości i ważył do 220 kilogramów. Zaliczany do megafauny, był najprawdopodobniej największym gryzoniem w dziejach Ziemi. Wymarł ok. 10 tys. lat temu. Wyginął prawdopodobnie ze względu na zmiany środowiskowe i konkurencję ze współczesnym bobrem.
Szczątki bobra olbrzymiego pochodzące z okresu około 130 tys. lat temu znaleziono w wielu miejscach na terenie Kanady.

</doc>
<doc id="525488" url="https://pl.wikipedia.org/wiki?curid=525488" title="Bitwa o Jezioro Erie">
Bitwa o Jezioro Erie



</doc>
<doc id="525492" url="https://pl.wikipedia.org/wiki?curid=525492" title="Ashley Roberts">
Ashley Roberts

Ashley Roberts (ur. 14 września 1981 w Phoenix) – amerykańska piosenkarka, autorka tekstów, tancerka, choreografka, aktorka, modelka, prezenterka i osobowość telewizyjna, wokalistka zespołu The Pussycat Dolls (2003–2010). 
Życiorys.
Naukę tańca rozpoczęła w wieku trzech lat, pięć lat później podjęła pierwsze lekcje śpiewu. W trakcie wakacji letnich w szkole średniej uczestniczyła w kursach tańca nowoczesnego. Po ukończeniu szkoły przeniosła się na stałe do Los Angeles.
Grała w kilku reklamach i teledyskach. Po sześciu miesiącach, w 2003 została przyjęta do zespołu The Pussycat Dolls. 29 lutego 2010, po siedmiu latach występowania z girlsbandem, opuściła skład grupy wraz z Kimberly Wyatt.
W 2012 zajęła drugie miejsce w brytyjskim programie rozrywkowym "I’m a Celebrity... Get Me Out of Here". W 2013 została jurorką w brytyjskiej wersji programu "Dancing Ice". W 2018 będzie uczestniczyć w szesnastej edycji programu "Strictly Come Dancing", będącego brytyjską wersją formatu "Dancing with the Stars".

</doc>
<doc id="525511" url="https://pl.wikipedia.org/wiki?curid=525511" title="DC-10">
DC-10



</doc>
<doc id="525513" url="https://pl.wikipedia.org/wiki?curid=525513" title="Anna Skoczylas">
Anna Skoczylas

Anna Skoczylas z domu Klemensiewicz (ur. 28 listopada 1928 we Lwowie) – polska pisarka, poetka, fotografik, taterniczka i alpinistka.
Życiorys.
Urodziła się 28 listopada we Lwowie w rodzinie Stefanii z domu Wieniewskiej oraz fizyka i taternika Zygmunta Klemensiewicza, profesora Politechniki Lwowskiej, a po II wojnie światowej Politechniki Śląskiej w Gliwicach.
Ukończyła studia na Wydziale Włókienniczym Akademii Sztuk Pięknych w Krakowie. Uczestniczyła w wielu wyprawach do Azji, Afryki i Ameryki Południowej. Należy do Klubu Wysogórskiego w Krakowie. Debiutowała w 1971, tomikiem opowiadań „Bocianie gniazdo”. W latach 1976-1989 należała do Związku Literatów Polskich, a od 1989 jest członkinią Stowarzyszenia Pisarzy Polskich. Za książkę "Wędrować po obłokach" otrzymała w maju 2008 Nagrodę Krakowska Książka Miesiąca.
Życie prywatne.
Jej mężem był Adam Skoczylas (1929–1966) – taternik, alpinista i himalaista.

</doc>
<doc id="525514" url="https://pl.wikipedia.org/wiki?curid=525514" title="Żubr pierwotny">
Żubr pierwotny

Żubr pierwotny, żubr stepowy, prażubr (†"Bison priscus") – wymarły gatunek dużego ssaka krętorogiego zamieszkujący w plejstocenie Europę i Azję Środkową, Beringię i Amerykę Północną.
Wygląd.
Żubr pierwotny osiągał 2,3 m wysokości w kłębie, 3,5 m długości i ważył 1,5 tony. Posiadał rogi prawie dwa razy dłuższe niż współczesny żubr – ich rozpiętość dochodziła do 120 cm.
Porównanie z żubrem współczesnym.
Żubr pierwotny to gatunek siostrzany wobec żubra współczesnego. Różnił się od niego trybem życia i zwyczajami pokarmowymi: prażubr zasiedlał nie tylko puszcze, ale także tereny trawiaste, a żywił się trawą, pędami drzew i krzewów oraz porostami. Szeroko zakrojone badania na temat zwyczajów żywieniowych "Bison priscus" prowadzi obecnie (2016-2019) Instytut Biologii Ssaków Polskiej Akademii Nauk w Białowieży. Gatunek wymarł 6 tysięcy lat temu, przy czym najdłużej przetrwał na Syberii.
18 października 2016 r. w „Nature Communications” ukazały się wyniki badań kopalnego DNA żubrów, prowadzone przez zespół pod kierunkiem Juliena Soubriera i Alana Coopera, z których wynika, że współczesny żubr jest produktem krzyżówki żubra pierwotnego i tura, do której doszło 120 tys. lat temu.
Znaleziska na świecie.
W roku 1979 w trakcie eksploatacji złota na Alasce pracownicy kopalni odkryli w warstwie wiecznej zmarzliny bardzo dobrze zachowane zwłoki żubra stepowego, nazwane przez nich Blue Babe, ze względu na wtórne zabarwienie skóry minerałem wiwianit, który utworzył się, gdy ciało reagowało z minerałami w mule. Ponadto nazwa ta nawiązuje do legendarnego gigantycznego niebieskiego wołu Paula Bunyana. Szczątki prażubra wydatowano na 36 000 lat.
Kompletną mumię prażubra, zachowaną wraz z organami wewnętrznymi, odnaleziono natomiast w roku 2014 na nizinie Jana-Indygirka w Jakucji.
Najmłodsze jak dotąd europejskie szczątki "Bison priscus" zostały odkryte w jaskini Habarra w południowej Francji. Pochodziły one sprzed 17 600 lat.
Znaleziska w Polsce.
Na terenie Polski żubr pierwotny występował dość licznie, co znajduje odzwierciedlenie w wykopaliskach.
W roku 2013 mówiono o 14 odnalezionych na terenie Polski fragmentach czaszki prażubra, a kolejny wraz z rogiem odkryto w 2017 w Mikoszewie pod Gdańskiem. W 2019 na szczątki dwóch osobników natrafiono podczas budowy stacji metra Bródno w Warszawie.
W roku 2016 ilość fragmentów kości żubra pierwotnego znajdujących się w polskich zbiorach ocenia się na 70. Jest on jednym z najpospolitszych dużych ssaków kopalnych Polski.

</doc>
<doc id="525515" url="https://pl.wikipedia.org/wiki?curid=525515" title="Kattara">
Kattara

Kattara (Al-Kattara, arab. منخفض القطارة = "Munchafadh al-Qaţārah") – depresja w północno-zachodnim Egipcie na Pustyni Libijskiej, w muhafazie Matruh, głębokość 133 m p.p.m., powierzchnia 18 tys. km². 
Charakterystyka.
Jest to najniższy punkt w Egipcie. Przesiąkanie słonych wód z Morza Śródziemnego sprawia powstawanie na dnie depresji Kattara słonych bagien (solnisk), które całkowicie uniemożliwiają uprawy rolnicze.
Plany zalania.
W latach 80. XX wieku egipscy inżynierowie opracowali plan napełnienia depresji wodami Morza Śródziemnego poprzez 20-kilometrowy kanał o szerokości 280 metrów. Kosztem trzech miliardów dolarów powstałoby w ten sposób największe jezioro Afryki. W rejonie el-Alamein planowano wybudowanie elektrowni wodnej o mocy 5.000 MW, dwukrotnie pod tym względem przewyższającej elektrownię asuańską. Celem obniżenia kosztów inwestycji rozważano użycie przy budowie kanału ładunków nuklearnych.

</doc>
<doc id="525516" url="https://pl.wikipedia.org/wiki?curid=525516" title="Jessica Sutta">
Jessica Sutta

Jessica Lynn Sutta (ur. 15 maja 1982 w Miami na Florydzie) – amerykańska aktorka, tancerka i piosenkarka, członkini grupy The Pussycat Dolls w latach 2002–2010.
W wieku 3 lat rozpoczęła lekcje tańca, a jako czternastolatka rozpoczęła naukę w szkole artystycznej "New World School of Arts". Z powodu urazu obu kolan na pewien czas porzuciła taniec na rzecz teatru. Wtedy jej marzenie o zostaniu primabaleriną prysło jak bańka mydlana. W 1999 wstąpiła do grupy tanecznej "Miami Heat", której 2 lata później została liderką. Grała w szwedzkiej operze mydlanej "Ocean Ave", której akcja rozgrywała się na Florydzie. W 2002 przeprowadziła się do Los Angeles i wystąpiła w kilku teledyskach, m.in. Willa Smitha, Craiga Davida i Glorii Estefan, Ann Johnsson. W tym samym roku wstąpiła do zespołu The Pussycat Dolls. W 2007 roku gościnnie wystąpiła i zaśpiewała w teledysku Paula van Dyka "White Lies".
Jej matka jest Irlandką, a ojciec polsko-rosyjskim Żydem.

</doc>
<doc id="525526" url="https://pl.wikipedia.org/wiki?curid=525526" title="J-Rock">
J-Rock



</doc>
<doc id="525530" url="https://pl.wikipedia.org/wiki?curid=525530" title="Bestia z Gevaudan">
Bestia z Gevaudan



</doc>
<doc id="525533" url="https://pl.wikipedia.org/wiki?curid=525533" title="Splurge">
Splurge

Splurge – album J-popowej grupy muzycznej Puffy AmiYumi, który został wydany w dwóch edycjach. Japońska edycja wydana została 28 czerwca 2006, natomiast amerykańska wydana została 25 lipca 2006. Album można zamówić w sklepie internetowym iTunesa (amerykańską edycję), lecz ta wersja nie zawiera utworów bonusowych.
Lista utworów.
Wydanie japońskie.
Utwory znajdujące się na japońskiej edycji albumu.
Osoby zajmujące się utworami.
Teksty piosenek stworzone przez Puffy AmiYumi, chyba że podano inaczej. Osoby podzielone są według numerów utworów:

</doc>
<doc id="525534" url="https://pl.wikipedia.org/wiki?curid=525534" title="Melody Thornton">
Melody Thornton

Melody Thornton (ur. 28 września 1984 w Phoenix w Arizonie) – amerykańska tancerka, piosenkarka i była członkini grupy Pussycat Dolls. W 2010 roku opuściła zespół. Według Slant Magazine najlepsza wokalistka grupy.
Dzieciństwo i rodzina.
Jej babcia była wokalistką w meksykańskiej kapeli, a dziadek grał bluesa. Ojciec Melody jest Afroamerykaninem, a jej matka pochodzi z Meksyku. Ma także siostrę Nichole. Została zauważona na szkolnym konkursie talentów, kiedy zaśpiewała piosenkę "Without You". W 2003 r. ukończyła Camelback High School w Phoenix, w Arizonie.
Pussycat Dolls.
W 2003 r. Thornton obejrzała Pamiętniki MTV z Christiną Aguilerą i dowiedziała się, że będzie prowadzony nabór na nowych członków Pussycat Dolls. Melody została przyjęta do zespołu, w grudniu 2003 r. mimo tego, że nie umiała tańczyć. Niedługo potem wraz z innymi członkiniami grupy podpisała kontrakt z Interscope Records. Melody otrzymała także przezwisko "Baby Doll", ponieważ jest najmłodszą osobą w Pussycat Dolls.
Grupa Pussycat Dolls odniosła światowy sukces w 2005 r. ze swoim albumem PCD, który zadebiutował na 5 miejscu zestawienia U.S. Billboard 200 Chart. Z debiutanckiego albumu grupy pochodzą takie hity jak "Don't Cha", "Buttons" i "Stickwitu", który otrzymał nominacje do nagrody Grammy. Po odejściu Carmit Bachar zespół kontynuował swoją działalność i wydał swój drugi album Doll Domination, który zawierał takie hity jak "When I Grow Up", "I Hate This Part", "Jai Ho! (You Are My Destiny) i "Hush, Hush;Hush, Hush". Thornton jest jedyną członkinią Pussycat Dolls, która miała na Doll Domination całkowicie samodzielne partie w piosenkach, bez żadnego udziału Nicole Scherzinger. Słychać ją w chórkach i ad libitum w wielu piosenkach, a w piosenkach "Elevator" i "Painted Windows" dzieli partie z Nicole Scherzinger. Utworach "Takin' Over The World" i "Love The Way You Love Me" śpiewa drugorzędne partie. Nagrała także solową piosenkę "Space", która znalazła się na deluxe edition Doll Domination.
Jak na razie Thornton twierdzi, że Pussycat Dolls mają przerwę, mimo że z zespołu odeszły: Ashley Roberts, Kimberly Wyatt i Jessica Sutta. Kimberly Wyatt stwierdziła, że zarówno ona jak i Thornton odeszły z zespołu, jednak sama Thornton tego nigdy nie potwierdziła.
Przypisy.
http://www.nationmaster.com/encyclopedia/The-Beginning-%28Melody-Thornton-album%29
http://www.formspring.me/melodyThornton

</doc>
<doc id="525536" url="https://pl.wikipedia.org/wiki?curid=525536" title="Eire">
Eire



</doc>
<doc id="525538" url="https://pl.wikipedia.org/wiki?curid=525538" title="Galaktozemia">
Galaktozemia

Galaktozemia – choroba genetyczna, dziedziczona w sposób autosomalnie recesywny, wynikająca z gromadzenia się nadmiaru galaktozy i galaktozo-1-fosforanu z powodu braku enzymów odpowiadających za ich metabolizm. Galaktoza, obok glukozy, wchodzi w skład laktozy obecnej w mleku kobiecym i krowim.
Chorobę jak pierwszy w 1917 roku opisał pochodzący z Górnego Śląska niemiecki pediatra Friedrich Göppert.
Przyczyna.
W większości przypadków spowodowana jest brakiem enzymu galaktozo-1-fosforanourydylo-transferazy (G-1-PUT). Gen tego enzymu - "GALT" - znajduje się w locus 9p13. Inną przyczyna choroby może być brak galaktokinazy. Gen "GALK1" odpowiedzialny za powstawanie galaktokinazy znajduje się w locus 17q24. Galaktokinaza przekształca galaktozę do galaktozo-1-fosforanu, który pod wpływem G-1-PUT przechodzi w urydynodifosforan galaktozy. Brak enzymu z grupy transferazy galaktokinazy prowadzi do akumulacji galaktozy i alkoholu cukrowego galaktitolu (produktu redukcji galaktozy), jest to łagodna forma galaktozemii. Zahamowanie metabolizmu galaktozy na etapie galaktozo-1-fosforanu prowadzi do jego gromadzenia, a w efekcie do kompetycyjnego hamowania przemian galaktozy wraz ze wszystkimi tego następstwami (m.in. niedobór ATP).
Objawy.
Dzieci dotknięte galaktozemią źle się rozwijają, po spożyciu mleka wymiotują i cierpią na biegunkę, mają niewydolność wątroby, chorują na żółtaczkę. Zachodzi też możliwość rozwoju zaćmy, upośledzenia umysłowego i przedwczesnego zgonu wywołanego uszkodzeniem wątroby.
Leczenie.
Leczenie choroby polega na wczesnym wykluczeniu galaktozy z diety, co powoduje cofnięcie się wszystkich objawów z wyjątkiem opóźnienia w rozwoju umysłowym, które jest nieodwracalne. Jednakże nawet pomimo właściwej diety zastosowanej przed ukończeniem pierwszego miesiąca życia dziecka często dochodzi do zaburzeń neurologicznych i obniżenia IQ.

</doc>
<doc id="525539" url="https://pl.wikipedia.org/wiki?curid=525539" title="Éire">
Éire



</doc>
<doc id="525540" url="https://pl.wikipedia.org/wiki?curid=525540" title="Kimberly Wyatt">
Kimberly Wyatt

Kimberly Wyatt (ur. 4 lutego 1982 w Warrensburgu w stanie Missouri) – amerykańska tancerka, piosenkarka i aktorka. Była członkini zespołu The Pussycat Dolls. Od 2010 roku współtworzy formację Her Majesty &amp; The Wolves.
W 2001 dostała propozycję poprowadzenia kursu w szkole tańca w Los Angeles. Później opracowywała choreografię do teledysku Nicka Lacheya, w czasie pracy nad nim poznała Robin Antin, współtwórczynię grupy The Pussycat Dolls. Wystąpiła w teledysku do piosenki "Shut Up" – The Black Eyed Peas.
Wyatt odeszła z zespołu The Pussycat Dolls w 2010 w celu rozpoczęcia kariery solowej. W 2010 wraz z Aggro Santosem nagrała singel "Candy", który został umieszczony w soundtracku do filmu "StreetDance 3D". Niedługo później razem z Spencerem Nezey założyła zespół 'Her Majesty &amp; The Wolves. W lipcu 2011 roku ukazał się ich debiutancki album pt. "111".

</doc>
<doc id="525550" url="https://pl.wikipedia.org/wiki?curid=525550" title="Krakelura">
Krakelura

Krakelura () – charakterystyczna siatka spękań tworząca się na powierzchni obrazu olejnego. Może powstawać w warstwie werniksu, ale także w warstwach malarskich, a nawet w gruncie. Powstaje w wyniku upływu czasu, niewłaściwego przechowywania i działania czynników atmosferycznych bądź wskutek technicznych wad wykonania (nieprawidłowego przygotowania farb lub zaprawy).
Zjawisko to dotyczyć może również malarstwa temperowego, fresków, rzeźb polichromowanych, lecz także ceramiki, gdzie spękaniu ulega szkliwo.
Rysunek krakelur i ich głębokość jest pomocniczym źródłem przy badaniach nad autentycznością dzieła.
W ceramice znane również jako krakle (fr. "craquelé"), powstające w wyniku przypadkowych defektów, starzenia się szkliwa bądź efektu wywołanego sztucznie i mającego zdobić wyroby z porcelany, fajansu lub garncarskie. Są wynikiem zróżnicowania współczynnika rozszerzalności masy naczynia i pokrywającego ją szkliwa lub zastosowania dwóch szkliw o różnych stopniach kurczliwości.
Pod względem technicznym efekt spękania w dekoracji ceramiki doprowadzili do szczególnej doskonałości Chińczycy. Rozróżniali oni m.in. rzadszą siatkę spękań (nazywaną "kleszczami kraba") i gęściejszą ("rybia ikra"). Rysunek krakelur podkreślano czasem przez nacieranie szkliwa sadzą.

</doc>
<doc id="525553" url="https://pl.wikipedia.org/wiki?curid=525553" title="T. LeRoy Collins">
T. LeRoy Collins



</doc>
<doc id="525554" url="https://pl.wikipedia.org/wiki?curid=525554" title="Rachel Sterling">
Rachel Sterling

Rachel Sterling (ur. 11 listopada 1979 w Corpus Christi w stanie Teksas) – amerykańska aktorka, modelka i tancerka.
Jest pochodzenia meksykańsko–koreańskiego. W przeszłości należała do zespołu The Pussycat Dolls.

</doc>
<doc id="525563" url="https://pl.wikipedia.org/wiki?curid=525563" title="Reper roboczy">
Reper roboczy

Reper roboczy – znak geodezyjny pomiarowej osnowy wysokościowej o określonej rzędnej wysokościowej (względnej lub bezwzględnej), stabilizowany trwale lub nietrwale, zwykle na czas prowadzonych pomiarów geodezyjnych celem zagęszczenia wysokościowej osnowy geodezyjnej. W przypadku określenia bezwzględnej rzędnej reperu roboczego, jego dokładność winna odpowiadać minimum dokładności osnowy wysokościowej V klasy (dopuszczalny błąd wyznaczenia wysokości wynika z dokładności wykonanych pomiarów i wynosi: m0 = 20 mm/km niwelacji).
W terenach zurbanizowanych, repery robocze stabilizuje się trwale lub wykorzystuje się istniejącą w terenie trwałą stabilizację innych punktów, w obu wypadkach sporządzając opisy topograficzne. Do oznakowania punktów pomiarowej osnowy wysokościowej stosuje się paliki drewniane (z wbitym gwoździem), rurki żelazne, bolce lub trzpienie żelazne (wbite w nawierzchnię), a także oznaczone farbą znaki na trwałych szczegółach terenowych. W przypadku założenia reperu roboczego na powierzchni poziomej wyznaczana rzędna znajduje się w miejscu pomalowanym farbą. W przypadku powierzchni pionowej stosuje się symbol pokazany na rysunku 1 (czerwoną linią oznaczono bok, którego rzędna wysokościowa została określona).
Na terenach niezabudowanych, jako reper roboczy może być zastosowany pal drewniany o długości 1 m i średnicy 0,1 m, w którego górny koniec wbity jest gwóźdź, a w dolnej części pala przymocowana jest na zacios poprzeczka drewniana. Pal wkopuje się w ziemię tak, aby dolny jego koniec opierał się na
nienaruszonej kopaniem ziemi, a znak wysokości (główka gwoździa) znajdował się na poziomie terenu lub do 0,1 m nad nim, w zależności od usytuowania reperu. W razie potrzeby osadza się znaki w formie słupa z betonu z bolcem żelaznym.

</doc>
<doc id="525565" url="https://pl.wikipedia.org/wiki?curid=525565" title="Giovanni Cini">
Giovanni Cini

Jan (Giovanni) Cini ze Sieny (ur. między 1490 a 1495 prawdop. w Sienie, zm. 1565) – włoski renesansowy architekt i rzeźbiarz, działający w Polsce od 1519 roku, najprawdopodobniej na zaproszenie Zygmunta I Starego.
Życiorys.
Od roku 1529 współpracownik Bartolommeo Berrecciego na Wawelu. Z Polski wyjechał do Sieny w latach 1529-31. Powrócił do Krakowa gdzie rozpoczął współpracę z Bernardinusem de Gianottis i Filipem da Fiesole. Pracował między innymi przy przebudowach katedr i pałaców w Krakowie, Płocku, Wilnie. Był współautorem Willi Decjusza w Woli Justowskiej. Współpracował także z Janem Marią Padovano prawdopodobnie przy ołtarzu głównym w katedrze na Wawelu.

</doc>
<doc id="525568" url="https://pl.wikipedia.org/wiki?curid=525568" title="Sferosyderyt">
Sferosyderyt

Sferosyderyt (z gr. σφαῖρα "sphaîra" "kula" oraz σίδηρος "sídēros" "żelazo") – skała osadowa, zbudowana głównie z syderytu, z domieszkami kalcytu, manganu, magnezu oraz mieszaniny minerałów ilasto-piaszczystych. 
Niskoprocentowa ruda żelaza, występująca w postaci kulistych lub owalnych konkrecji – ich średnica waha się od kilku do kilkunastu cm; czasami spotykane są sferosyderyty o średnicy blisko 1 m. Najczęściej mają zabarwienie brunatne lub żółtawe. 
W Polsce spotykane są masowo w łupkach ilastych w okolicach Częstochowy – tu znaleziono okazy o średnicy przekraczającej 1 m. Występują w osadach ilastych na terenie Górnego Śląska – okolice Będzina oraz w osadach fliszu karpackiego w Karpatach. 
W wieku XIX sferosyderyty na terenie Staropolskiego Okręgu Przemysłowego zostały opisane przez Hieronima Łabęckiego jako występujące w utworze piaskowca białego „którego ciąg obfity w kamionkany żelaza i rudę ilastą żelaza, leży w pokładach gliny i iłu w utworze piaskowca białego. Rozpoczyna się od Małoszyc (między Ćmielowem i Opatowem), idzie przez Grocholice, Goździelin, Miłków, Szewno, Jędrzejowice, Częstocin, Kunów, Nietulisko, Krynki, Dziurów, Michałów, Wierzbnik, Starachowice, aż pod Wąchock i dalej”.
Sferosyderyty spotykane są także w Wielkiej Brytanii – w Kumbrii i w Niemczech – w okolicach Halle.
Sferosyderyty wykorzystywane są głównie jako ruda żelaza. 

</doc>
<doc id="525569" url="https://pl.wikipedia.org/wiki?curid=525569" title="Festiwal Polskiej Piosenki Opole">
Festiwal Polskiej Piosenki Opole



</doc>
<doc id="525573" url="https://pl.wikipedia.org/wiki?curid=525573" title="Connor Trinneer">
Connor Trinneer

Connor Wyatt Trineer (ur. 19 marca 1969 w Walla Walla) – amerykański aktor. Wystąpił w roli Charlesa Tuckera w serialu "".
Życiorys.
Urodził się w Walla Walla, w stanie Waszyngton jako syn Judith Trinneer i Michaela Trinneera. Wiele lat spędził w Kelso, gdzie uczęszczał do szkoły podstawowej i średniej, a następnie do Kelso High School. Naukę kontynuował na Pacific Lutheran University w Tacoma, gdzie grał w futbol amerykański. Ukończył studia na wydziale aktorstwa z tytułem Bachelor of Fine Arts, a następnie uzyskał tytuł magistra sztuk pięknych na Uniwersytecie Missouri w Kansas City.
Debiutował w sztuce "Arcadia" w Huntington Theater Company w Bostonie. W międzyczasie gościnnie występował w serialach telewizyjnych, w tym "Tylko jedno życie" (1996), "Dotyk anioła" (1998) czy "Sliders" (1998). Przełom nastąpił wraz z rolą komandora Charlesa „Tripa” Tuckera III w serialu ' (2001–2005), za którą był dwukrotnie nominowany do Nagrody Saturna w kategorii najlepszy drugoplanowy aktor telewizyjny. Na swoim koncie ma również epizodyczne role w takich hitach telewizyjnych jak: "Wzór" (2005), ' (2006–2008), "" (2009) i "Podkomisarz Brenda Johnson" (2009).

</doc>
<doc id="525578" url="https://pl.wikipedia.org/wiki?curid=525578" title="Pafawag 102E">
Pafawag 102E

EP08 (typ "4Ea" i "102E") – normalnotorowa pasażerska lokomotywa elektryczna produkcji polskiej produkowana w latach 1972–1976 w zakładach Pafawag we Wrocławiu. Przez kolejarzy nazywana "świnią" z powodu koloru, na który pojazdy były malowane w fabryce lub "denaturatem" od koloru dawnego malowania spółki PKP InterCity.
Konstrukcja.
Elektrowozy tej serii powstawały na podstawie konstrukcji serii EU06 i EU07. Zmiany konstrukcyjne miały na celu umożliwienie osiągnięcia większych prędkości – udało się to uzyskać dzięki zmianie przełożenia przekładni z 79:18 na 77:24. EP08 przy jeździe pociągowej osiąga prędkość 140 km/h, przy jeździe luzem prędkość maksymalna jest ograniczona do 110 km/h. Zakładana teoretyczna prędkość maksymalna 160 km/h nie została wprowadzona, gdyż pojazd uzyskuje wtedy złe właściwości biegowe i następuje szybsze zużycie materiałów. Oprócz zmiany przekładni zastosowano także nowe silniki, inne ułożyskowanie wału drążonego i inne modernizacje. W lokomotywach typu "4Ea" (nr 002 – 005) zastosowano standardowe dla EU07 łożyska ślizgowe, zaś nowszy typ "102E" (nr 001 i 006 – 015) wyposażono w łożyska toczne. Pierwotnie program budowy EP08 zakładał wykonanie 100 sztuk tych pojazdów, ale nie został on zakończony. W latach 1972–1976 Pafawag wykonał tylko 15 egzemplarzy (Roman Staszałek podaje 14). Przerwanie produkcji wiązało się z brakiem dewiz na zakup łożysk za granicą.
Budowa pudła jest podobna, jak w EU06 i EU07, jednak lokomotywy EP08 były malowane w barwy pomarańczowe (podobnie jak EP09, choć w innym, jasnym odcieniu). W połowie czerwca 2007 PKP Intercity wprowadziło nowy schemat malowania lokomotyw w granatowe barwy z logo PKP Intercity na boku. Malowanie takie zostało zastosowane, aby upodobnić je do wagonów w nowym malowaniu PKP Intercity. Pierwszą lokomotywą w tych barwach był elektrowóz EP08-007. Ta sama lokomotywa w styczniu 2013 po naprawie rewizyjnej w Zakładzie Północnym PKP Intercity S.A. w Gdyni została ponownie przemalowana na kolor pomarańczowy.
Eksploatacja.
W założeniach lokomotywa ta powstała na bazie EU07 typu 4E w celu obsługi linii z prędkością szlakową 140 km/h. Egzemplarze typu "4Ea" wyposażone w ułożyskowanie ślizgowe (nr 002 – 005), które okazało się nieodpowiednie dla założonej prędkości eksploatacyjnej, przemianowano na elektrowozy EU07 (nr 241 – 244). W czynnym użyciu znajduje się obecnie 9 sztuk EP08, które stacjonują w Warszawie. Prędkość konstrukcyjna EP08 wynosi 160 km/h, lecz w eksploatacji obniżono ją do 140 km/h.

</doc>
<doc id="525582" url="https://pl.wikipedia.org/wiki?curid=525582" title="Jan ze Sieny">
Jan ze Sieny



</doc>
<doc id="525585" url="https://pl.wikipedia.org/wiki?curid=525585" title="Jan Cini">
Jan Cini



</doc>
<doc id="525587" url="https://pl.wikipedia.org/wiki?curid=525587" title="Christina Applegate">
Christina Applegate

 
Christina Applegate (ur. 25 listopada 1971 w Los Angeles) – amerykańska piosenkarka i aktorka. Występowała w roli Kelly Bundy z sitcomie "Świat według Bundych" (1987–1997). Była czterokrotnie nominowana do Złotego Globu.
Życiorys.
Urodziła się w Los Angeles w Kalifornii jako córka Nancy Lee Priddy, piosenkarki, i Roberta Williama „Boba” Applegate’a, producenta muzycznego i dyrektora wytwórni płytowej. Jej rodzice rozwiedli się wkrótce po jej urodzeniu. Ma dwoje przyrodniego rodzeństwa (Alisę i Kyle) z drugiego małżeństwa jej ojca. Po rozwodzie rodziców jej matka związała się z muzykiem Stephenem Stillsem.
W wieku 3 i 5 miesięcy wzięła udział w reklamie butelek dla niemowląt Playtex. Mając niespełna rok była obecna u boku matki w oprze mydlanej NBC "Dni naszego życia" (1972). Wystąpiła jako Kim Perry w horrorze "Szczęki szatana" ("Jaws of Satan", 1981) z Normanem Lloydem, a następnie jako tancerka w filmie muzycznym Josepha Manduke’a "Beatlemania" (1981). Była młodą Grace Kelly w biograficznym dramacie telewizyjnym ABC "Historia Grace Kelly" ("The Grace Kelly Story", 1983) z Cheryl Ladd. W sitcomie Showtime "Washingtoon" (1985) zagrała córkę kongresmena Sally Forehead. W 1990 ukończyła Excelsior High School w Los Angeles.
Gościła w familijnym serialu westernowym NBC "Ojciec Murphy" (1981) z Merlinem Olsenem, sitcomie CBS "Karol rządzi" ("Charles in Charge", 1984–1985) ze Scottem Baio i sitcomie NBC "Srebrne łyżki" ("Silver Spoons", 1986) z Rickym Schroderem. W serialu kryminalnym ABC "Serce miasta" ("Heart of the City", 1986–1987) zagrała postać Robin Kennedy, córki policjanta, za którą otrzymała Young Artist Award. Jednak prawdziwą sławę przyniosła jej rola Kelly Bundy, rozwiązłej seksualnie córki w sitcomie Fox "Świat według Bundych" (1987–1997), za którą w 1989 odebrała Young Artist Award. Jako przebiegła Patrice Johnson była jedną z najpopularniejszych licealistek w komedii telewizyjnej dla nastolatków NBC "Tańcz do świtu" ("Dance 'Til Dawn", 1988) z Alyssą Milano i Brianem Bloomem. W dramacie "Ulice" ("Streets", 1990) została obsadzona w roli głównej Dawn, uzależnionej od narkotyków nastoletniej prostytutki mieszkającej na ulicach Los Angeles, śledzonej przez psychotycznego policjanta. Wystąpiła gościnnie w serialu kryminalnym Fox "21 Jump Street" (1988) jako Tina z Johnnym Deppem i sitcomie Fox "Top of the Heap" (1991) jako Kelly Bundy z Mattem LeBlanc, a także prowadziła "Saturday Night Live" (1993) i "Mad TV" (1996).
Jej kinowa rola zbuntowanej nastolatki Sue Ellen Crandell, która jest zmuszona opiekować się rodzeństwem po śmierci ich opiekunki w czarnej komedii Stephena Hereka "Nie mów mamie, że niania nie żyje" ("Don’t Tell Mom the Babysitter’s Dead", 1991) była nominowana do MTV Movie Award w kategorii najbardziej pożądana aktorka. W 1999 została wybrana przez magazyn „People” jako jedna z 50 najpiękniejszych ludzi. Była współautorką piosenki „The Penis Song” z komedii "Ostrożnie z dziewczynami" ("The Sweetest Thing", 2002), gdzie zagrała rolę Courtney z Cameron Diaz i Selmą Blair. Applegate był jedną z założycielek zespół wokalno–tanecznego The Pussycat Dolls, który w 1995 zadebiutował w Viper Room Johnny’ego Deppa na Sunset Strip. W 2002 zajęła miejsce w grupie, kiedy przenieśli się do The Roxy Theatre. 
Kandydowała do roli Rose DeWitt Bukater w "Titanicu", którą ostatecznie zagrała Kate Winslet. Od 24 września 1998 do 25 maja 2000 grała Jesse Warner w sitcomie NBC "Jej cały świat" ("Jesse"), za którą zdobyła nagrodę magazynu „TV Guide” i People’s Choice Award oraz nominację do Złotego Globu dla najlepszej aktorki w serialu komediowym lub musicalu. W 2005 zadebiutowała na Broadwayu w roli Charity Hope Valentine w komedii muzycznej "Sweet Charity", za którą zdobyła nagrodę Theatre World oraz była nominowana do Drama Desk Award i Tony Award. Wystąpiła gościnnie w teledysku do piosenki Jessiki Simpson „A Public Affair” (2006) z Evą Longorią Parker i Christiną Milian. 
Była na okładkach „Cosmopolitan”, „Fashion”, „Women’s Health”, „Health”, „People”, „Woman’s Life”, „InStyle”, „US Weekly”, „Rolling Stone”, „TV Guide” i „Maxim”. Została wspomniana w piosence „Set Adrift on Memory Bliss” (1991) autorstwa PM Dawn.
Życie prywatne.
W styczniu 1998 reżyser Gregg Araki zapoznał ją z aktorem Johnathonem Schaechem, za którego wyszła za mąż 20 października 2001 w Palm Springs w stanie Kalifornia. Jednak od 5 grudnia 2005 byli w separacji i 10 sierpnia 2007 rozwiedli się. W lipcu 2008 związała się z Martynem LeNoble, holenderskim basistą i założycielem alternatywnego zespołu rockowego Porno for Pyros. 14 lutego 2010 zaręczyła się na plaży w Palm Springs. 23 lutego 2013 wzięli ślub. Mają córkę Sadie Grace (ur. 27 stycznia 2011).
3 sierpnia 2008 wykryto u niej raka piersi we wczesnym stadium. Applegate poddała się zalecanej kuracji. 19 sierpnia 2008 potwierdziła, że poddała się usunięciu obu piersi z powodu choroby. Przeszła operację rekonstrukcji piersi. Po wygranej z chorobą założyła fundację Right Action for Women, która finansuje leczenie. W 2003 i 2009 została ambasadorką Lee National Denim Day, zbiórki pieniędzy na wsparcie badań nad rakiem piersi i programów zdrowotnych.
W sierpniu 2021 ujawniła, że choruje na stwardnienie rozsiane.

</doc>
<doc id="525588" url="https://pl.wikipedia.org/wiki?curid=525588" title="Niwelator cyfrowy">
Niwelator cyfrowy



</doc>
<doc id="525591" url="https://pl.wikipedia.org/wiki?curid=525591" title="Sonic the hedgehog">
Sonic the hedgehog



</doc>
<doc id="525593" url="https://pl.wikipedia.org/wiki?curid=525593" title="MTV Movie Awards 1994">
MTV Movie Awards 1994

3. gala MTV Movie Awards odbyła się 4 czerwca 1994 roku. Prowadzącym uroczystość był Will Smith.
Podczas gali wystąpili Bon Jovi – Nate Dogg i Warren G. – Toni Braxton i John Mellencamp z Me'Shell NdegeOcello – a także grupa Backbeat z Mikiem Millsem (R.E.M.) – Dave’em Grohlem (Nirvana) – Dave’em Pirnerer (Soul Asylum) – Thurstonem Moore’em (Sonic Youth), Donem Flemingiem (Gumball) i Gregiem Dullim (Afghan Whigs).

</doc>
<doc id="525598" url="https://pl.wikipedia.org/wiki?curid=525598" title="Zasadowica">
Zasadowica

Zasadowica, alkaloza () – zakłócenie równowagi kwasowo-zasadowej, stan podwyższonego pH osocza krwi wywołany zmniejszeniem w nim stężenia jonów wodorowych lub zwiększeniem stężenia zasad.
Wyróżnia się dwa typy zasadowicy:

</doc>
<doc id="525601" url="https://pl.wikipedia.org/wiki?curid=525601" title="Fergie">
Fergie

Fergie (wym. ), właściwie Fergie Duhamel (ur. jako Stacy Ann Ferguson 27 marca 1975 w Hacienda Heights) – amerykańska piosenkarka R&amp;B i pop oraz autorka tekstów muzycznych.
W swoim rodzimym kraju zaistniała jako aktorka w takich programach telewizyjnych jak "Kids Incorporated" czy "Great Pretenders", wokalistka w żeńskiej grupie muzycznej "Wild Orchid" i przede wszystkim wokalistka formacji hip-hop/pop The Black Eyed Peas. W roku 2006 rozpoczęła solową karierę, wydając swój debiutancki album "The Dutchess".
Życiorys.
Dzieciństwo.
Stacy Ferguson urodziła się w Hacienda Heights w Kalifornii, jej rodzice to Teri Gore i Patrick Ferguson. Wychowywała się w Whittier. Ma korzenie irlandzkie, szkockie, meksykańskie i indiańskie. Ma jedną, o 3 lata młodszą, siostrę Danę, która jest aktorką. Jej rodzice są katolikami, pracowali jako nauczyciele. Stacy wychowywała się w katolickiej rodzinie, jednak kiedy miała 7 lat, jej rodzice się rozwiedli. We wczesnej młodości była członkinią meksykańskiego gangu. Ferguson uczęszczała do liceum Glena A. Wilsona.
Kariera muzyczna.
Fergie była członkinią girlbandu "Wild Orchid", który założyła razem z koleżankami: Stefani Ridel i gwiazdą programu „Kids Incorporated” – Renee Sandstorm. Grupa muzyczna wydała dwa studyjne albumy, ale po nagraniu trzeciego krążka ich wytwórnia muzyczna nie przyjęła materiału, a krótko po tym Stacy opuściła grupę. Po odłączeniu się od zespołu Fergie przeżyła załamanie i uzależniła się od amfetaminy. Jednak dość szybko „wyszła” z nałogu.
W roku 2003 Ferguson dołączyła do grupy The Black Eyed Peas. Zastąpiła wtedy wokalistkę Kim Hill, która opuściła zespół w roku 2000. Fergie po nagraniu z grupą pięciu piosenek, oficjalnie dołączyła do zespołu. Tym samym stała się znana i popularna.
Po dwóch przebojowych płytach nagranych z The Black Eyed Peas, Fergie zaczęła pracować nad swoim własnym, solowym krążkiem. Jej debiutancki album został wydany 19 września 2006 i nazywa się "The Dutchess" (pol. księżna). Inspiracją dla wokalistki do nazewnictwa płyty była księżniczka Yorku Sarah Ferguson, która posiada takie samo nazwisko jak gwiazda i podobny pseudonim. Z krążka wydanych zostało siedem singli. Trzy z nich: "London Bridge," "Glamorous" oraz "Big Girls Don’t Cry" znalazły się na pierwszym miejscu amerykańskiej listy przebojów Billboard Hot 100. Duży sukces odniósł również drugi singiel "Fergalicious," który dotarł do drugiego miejsca tej samej listy. Ostatnim utworem promującym debiutancką płytę artystki było "Finally" nagrane wspólnie z Johnem Legendem.
W roku 2010 wystąpiła gościnnie w dwóch utworach na pierwszym solowym albumie Slasha "Slash": „Beautiful Dangerous” oraz „Paradise City” (bonus track wraz z Cypress Hill), a także w albumie Davida Guetty "One Love" w utworze Gettin’ Over You.
Kariera aktorska.
Już od dzieciństwa Fergie występuje jako aktorka. Razem ze swoją przyjaciółką, Renee Standstrom, występowała w popularnym amerykańskim sitcomie z lat 80. "Kids Incorporated". Ferguson podkładała również swój głos do animowanych postaci m.in. w filmach: "It’s Flashbeagle, Charlie Brown" (1984), "Snoopy’s Getting Married, Charlie Brown" (1985), "The Charlie Brown" czy "Snoopy Show".
W lipcu 2006 Fergie podłożyła głos w bajce "Rocket Power" w Polsce do niedawna nadawanej przez stację TV4. W roku 2006 Fergie powróciła do aktorstwa, przyjmując rolę w filmie "Posejdon", Wolfganga Petersena. Natomiast w 2007 zagrała w filmie "", Roberta Rodrigueza. Wystąpiła także w filmie "Dziewięć" w 2009 roku.
Życie prywatne.
We wrześniu 2004 Fergie zaczęła spotykać się z aktorem, Joshem Duhamelem, gwiazdą popularnego w USA serialu telewizyjnego "Las Vegas", z którym zaręczyła się w grudniu 2007 a 10 stycznia 2009 podczas katolickiej ceremonii para wzięła ślub. Uroczystość miała miejsce w różanym ogrodzie kościoła w Malibu w Kalifornii, z którego roztacza się widok na ocean.
29 sierpnia 2013 urodził się syn pary, Axl Jack Duhamel.
14 września 2017 Fergie i Josh ogłosili że od kilku miesięcy są w separacji. 1 czerwca 2019 wspólnie złożyli pozew o rozwód po dwóch latach separacji. W listopadzie 2019 rozwód został sfinalizowany.

</doc>
<doc id="525609" url="https://pl.wikipedia.org/wiki?curid=525609" title="Roman Rożek">
Roman Rożek

Roman Rożek (ur. 5 sierpnia 1942 w Busku-Zdroju) – polski bokser, dwukrotny medalista mistrzostw Europy, olimpijczyk.
Walczył w wadze papierowej (do 48 kg). Dwukrotnie wystąpił na mistrzostwach Europy: w Bukareszcie w 1969 i Madrycie w 1971, za każdym razem zdobywając brązowy medal. Uczestniczył też w olimpiadzie w Monachium w 1972, ale przegrał pierwszą walkę.
Czterokrotnie zdobył tytuł mistrza Polski (1968, 1969, 1970 i 1972), a w 1971 był wicemistrzem. Walczył przez niemal całą karierę w Turowie Zgorzelec, z którym zdobył w 1970 drużynowe mistrzostwo Polski.
W swojej karierze stoczył 4 walki z Leszkiem Błażyńskim (mistrzem Europy), z czego 2 wygrał i 2 przegrał. 
Był zawodnikiem Polonii Jelenia Góra, Turowa Zgorzelec i Widzewa Łódź.
Po zakończeniu kariery został trenerem w RTS Widzew trenował juniorów w jednym z łódzkich klubów sztuk walki Sirocco. Trenuje wychowanków w klubie Sirocco w sekcji "ŁKSW MASTER" (Łódź, ul. Jaracza 40).

</doc>
<doc id="525610" url="https://pl.wikipedia.org/wiki?curid=525610" title="Kim Hill">
Kim Hill



</doc>
<doc id="525621" url="https://pl.wikipedia.org/wiki?curid=525621" title="Podatek poradlny">
Podatek poradlny



</doc>
<doc id="525624" url="https://pl.wikipedia.org/wiki?curid=525624" title="Małgorzata Duda">
Małgorzata Duda

Małgorzata Waleria Duda – polska teolożka i socjolożka, znawczyni zagadnień polityki społecznej oraz pracy socjalnej, profesor Uniwersytetu Papieskiego Jana Pawła II w Krakowie.
Zainteresowania naukowe.
Do jej głównych zainteresowań badawczych należą: polityka społeczna, ze szczególnym naciskiem na problemy osób zagrożonych wykluczeniem społecznym, integracja środowiska rodzinnego, etyka zawodowa oraz profilaktyka społeczna.
Członkostwo i osiągnięcia.
Była członkiem Małopolskiej Rady Polityki Prorodzinnej (2005–2008), Polskiej Komisji Akredytacyjnej (ekspert zespołu w obszarze nauk humanistycznych), Polskiego Stowarzyszenia Familiologicznego, Polskiego Towarzystwa Polityki Społecznej, Polskiego Towarzystwa Teologicznego. Pozostaje też honorowym członkiem Rady Wydziału Teologii Prawosławnej Uniwersytetu Preszowskiego (ekspert pracy socjalnej). Jest członkiem redakcji periodyków naukowych z obszaru nauk humanistycznych i społecznych. W latach 2004–2006 była dziekanem krakowskiego Wydziału Zamiejscowego Szkoły Wyższej im. Bogdana Jańskiego w Warszawie.
Dyrektora Instytutu Pracy Socjalnej Uniwersytetu Papieskiego Jana Pawła II w Krakowie na kadencję od 1 marca 2017 do 28 lutego 2021. Była kierownikiem Podyplomowego Studium z Gerontologii Społecznej oraz Podyplomowego Studium Asystenta Rodziny na tej uczelni. Jako Kierownik Katedry Etyki Pracy Socjalnej na Wydziale Nauk Społecznych Uniwersytetu Papieskiego otrzymała nagrodę "Anioła Interwencji Kryzysowej" nadawanym przez dyrektora Ośrodka Interwencji Kryzysowej i Poradnictwa w Myślenicach. Prorektor ds. studenckich i dydaktyki w kadencji 2020–2024.
W 2016 została powołana przez minister Elżbietę Rafalską na członka Rady do spraw Polityki Senioralnej przy Minister Rodziny, Pracy i Polityki Społecznej w kadencji 2016–2020. Ta sama minister powołała ją w 2017 na członka Zespołu Monitorującego do spraw Przeciwdziałania Przemocy w Rodzinie III kadencji. Zasiadała w komitecie naukowym i organizacyjnym Konferencji "Profilaktyka społeczna na rzecz rozwoju" (2015) organizowanej w ramach Europejskiego Roku na Rzecz Rozwoju, ogólnopolskiej Konferencji "Superwizja w polskiej pomocy społecznej – stan obecny i perspektywy" (2019) oraz w komitecie naukowym II Ogólnopolskiej Konferencji "Starość w perspektywie personalistycznej, społecznej i kulturowej – refleksje interdyscyplinarne" (2018).
Otrzymała Nagrodę Rektora Papieskiej Akademii Teologicznej w Krakowie (2006) i Odznakę „Zasłużony dla Papieskiej Akademii Teologicznej w Krakowie” (2008).

</doc>
<doc id="525628" url="https://pl.wikipedia.org/wiki?curid=525628" title="Frank belgijski">
Frank belgijski

Frank belgijski – waluta używana w Belgii w latach 1832-2002. Dzieliła się na 100 centymów.
Została zastąpiona przez euro. Kurs wymiany wynosił 1 euro – 40,3399 franków.
W obiegu znajdowały się: 

</doc>
<doc id="525629" url="https://pl.wikipedia.org/wiki?curid=525629" title="Doktorzy honoris causa Uniwersytetu Śląskiego">
Doktorzy honoris causa Uniwersytetu Śląskiego

Doktorzy honoris causa Uniwersytetu Śląskiego w Katowicach

</doc>
<doc id="525633" url="https://pl.wikipedia.org/wiki?curid=525633" title="NWC">
NWC



</doc>
<doc id="525634" url="https://pl.wikipedia.org/wiki?curid=525634" title="Joanna Sakowicz-Kostecka">
Joanna Sakowicz-Kostecka

Joanna Sakowicz-Kostecka (ur. 1 maja 1984 w Krakowie) – polska tenisistka. Absolwentka Liceum Mistrzostwa Sportowego w Krakowie, absolwentka Akademii Wychowania Fizycznego w Krakowie, komentator sportowy.
Kariera tenisowa.
Początki.
Zaczęła grać w wieku sześciu lat, po tym gdy podczas wakacji spędzonych w Kalifornii miała okazję oglądać trenujące tenisa dzieci. Jest dwukrotną mistrzynią Polski z kortów otwartych (1999 i 2003) oraz trzykrotną z hali (2000, 2002 i 2004). W roku 2000 zdobyła brązowy medal w indywidualnych Mistrzostwach Europy juniorek do lat 16 w Hatfield. Od roku 2000 reprezentowała Polskę w Pucharze Federacji. Już w maju 2001 roku, przebijając się wcześniej przez eliminacje, wygrała swój pierwszy turniej ITF – PKO BP Ursynów Cup. Natomiast w lipcu 2002 roku triumfowała w Rabacie, w innej imprezie z tego cyklu. Miesiąc wcześniej w Tallinnie zwyciężyła w deblu z Czeszką Petrą Cetkovską. W roku 2002, podczas turnieju z cyklu WTA Tour – Idea Prokom Open, dotarła do 1/8 finału pokonując sklasyfikowaną na 35. miejscu na świecie Hiszpankę Cristinę Torrens-Valero. Jesienią, z reprezentacją Polski zdobyła złoty medal w Drużynowych Mistrzostw Europy seniorek w Ostrawie. Pokonała tam m.in. zajmującą wówczas 22. miejsce w rankingu WTA Greczynkę Eleni Daniilidu.
Kolejne udane występy w mistrzostwach kraju i pewne zwycięstwa nad innymi polskimi tenisistkami wskazywały na to, że Sakowicz będzie się stopniowo piąć w rankingu WTA i jako pierwsza Polka od czasów Magdaleny Grzybowskiej wejdzie do czołowej setki. Jednak w latach 2003–2004 zmagała się z problemami zdrowotnymi, które spowodowały jej spadek w rankingu. Powroty po dłuższych przerwach w grze nie były zbyt udane. Najlepszy wynik w 2004 roku osiągnęła w turnieju ITF w niemieckim Garching, dochodząc do ćwierćfinału, podobnie jak jesienią w Glasgow i Sunderlandzie. W Glasgow osiągnęła tę samą fazę również w deblu, w którym jej partnerką była Niemka Anca Barna.
Sezon 2005.
Na początku 2005 roku zmagała się z kontuzją przyczepów mięśnia krawieckiego, która poważnie ograniczyła jej wiosenny kalendarz startowy. W kwietniu znalazła się w składzie reprezentacji Polski na rozgrywki o Puchar Federacji w Grupie I Strefy Euroafrykańskiej. Tam jednak przegrała trzy pojedynki singlowe: z Holenderką Elise Tamaleą, Anne Kremer z Luksemburga i Szwedką Johanną Larsson. Początek lata przyniósł zwyżkę formy Joanny Sakowicz, która na mistrzostwach Polski seniorek we Wrocławiu bez straty seta doszła do finału, jednak w pojedynku decydującym o tytule przegrała 6:4, 2:6, 5:7 z Karoliną Kosińską.
Po udanym występie we Wrocławiu osiągnęła finał w turnieju ITF Bella Cup, przegrywając decydujący pojedynek z Aną Timotić z Serbii i Czarnogóry. Także w deblu wystąpiła w toruńskim finale, razem z Zuzaną Hejdovą. W lipcu Sakowicz osiągnęła ćwierćfinał turnieju ITF we francuskim Les Contamines. Jesień 2005 roku przyniosła jej jeden z najlepszych okresów w karierze. W październiku osiągnęła ćwierćfinał w Bolton i półfinał w Jersey, a w listopadzie odpadła w ćwierćfinale w Pruchonicach, ale po powrocie do kraju dotarła już do finału opolskiego Hart Open. W Zawadzie pod Opolem przegrała dopiero z Ukrainką Oksaną Lubcową. Na początku grudnia Sakowicz wystąpiła w kolejnym finale, tym razem w czeskim Prerovie, gdzie wygrała decydujący pojedynek 6:4, 6:4 z Czeszką Lucie Hradecką. To trzeci tytuł tenisistki PZT Prokom Team.
Sezon 2006.
Początek 2006 roku przyniósł Sakowicz półfinał halowego turnieju ITF w angielskim St. Peter, a pod koniec kwietnia osiągnęła drugą rundę eliminacji do warszawskiego turnieju WTA – J&amp;S Cup, ale tu przegrała z Ukrainką Juliją Wakułenko. Pod koniec maja wystartowała w eliminacjach do wielkoszlemowej imprezy na kortach ziemnych im. Rolanda Garrosa, gdzie wygrała dwa pojedynki: z Cipporą Obziler z Izraela i Czeszką Michaelą Paštikovą, ale w meczu o awans do turnieju głównego przegrała 6:3, 3:6, 0:6 z Białorusinką Wiktoryją Azaranką. Miesiąc później nie powiodło jej się na wimbledońskiej trawie, gdzie odpadła w pierwszej rundzie kwalifikacji. Po powrocie z Londynu wystąpiła w mistrzostwach Polski seniorek we Wrocławiu, gdzie skreczowała w wyniku kontuzji podczas ćwierćfinałowego pojedynku z Magdaleną Kiszczyńską. W kolejnym tygodniu bez straty seta osiągnęła finał toruńskiego turnieju ITF – Bella Cup, w którym przegrała 0:6, 2:6 ze Słowenką Andreją Klepač. W sierpniu bardzo dobrze zaprezentowała się w turnieju w Stuttgarcie, gdzie dotarła do półfinału. W drodze do niego pokonała Słowaczkę Jarmilę Gajdošovą, która w tym czasie sklasyfikowana była na 85. miejscu w rankingu WTA.
Sezon 2007.
W pierwszej rundzie eliminacji wielkoszlemowego turnieju Australian Open przegrała z Ágnes Szávay, ulegając jej w trzecim secie 6:8. Na turnieju w Antwerpii doszła do drugiej rundy eliminacji, tam jednak lepsza okazała się Wiera Duszewina. Pod koniec kwietnia 2007 przegrała w pierwszej rundzie kwalifikacji do J&amp;S Cup, ponownie z Duszewiną.
Życie prywatne.
W 2008 roku Joanna Sakowicz zmieniła stan cywilny, wychodząc za mąż za Michała Kosteckiego – również tenisistę i trenera tenisa. Jej hobby to lotnictwo cywilne oraz projektowanie mody. Jej ulubioną dyscypliną sportu (oprócz tenisa) jest pływanie.

</doc>
<doc id="525642" url="https://pl.wikipedia.org/wiki?curid=525642" title="Kiełkowanie epigeiczne">
Kiełkowanie epigeiczne

Kiełkowanie epigeiczne, kiełkowanie nadziemne – rodzaj kiełkowania, w którym część podliścieniowa zarodka (hipokotyl) wydłuża się i powoduje wynoszenie liścieni ponad powierzchnię gleby. U roślin w ten sposób kiełkujących (np. fasoli) liścienie pełnią funkcję organów fotosyntezujących.

</doc>
<doc id="525643" url="https://pl.wikipedia.org/wiki?curid=525643" title="Rusłan Chasbułatow">
Rusłan Chasbułatow

Rusłan Imranowicz Chasbułatow (ros. Руслан Имранович Хасбулатов; ur. 22 listopada 1942 w Groznym, zm. 3 stycznia 2023) – radziecki, a następnie rosyjski ekonomista i polityk narodowości czeczeńskiej.
Absolwent wydziału prawa Uniwersytetu Moskiewskiego. Członek korespondent Rosyjskiej Akademii Nauk. Od 1972 r. pracownik naukowy. Od 1990 do 1991 r. wiceprzewodniczący, a od 29 października 1991 do 4 października 1993 przewodniczący Rady Najwyższej. W latach 1992–1993 przewodniczący Rady Zgromadzenia Narodowego państw WNP. Po kryzysie konstytucyjnym w 1993 r. aresztowany, amnestionowany w lutym 1994 roku.

</doc>
<doc id="525645" url="https://pl.wikipedia.org/wiki?curid=525645" title="Has">
Has

Has (Hs, łac. "hassium"), czasem błędnie nazywany hass, wcześniej unniloctium (Uno) – pierwiastek chemiczny, metal przejściowy. Nazwa pochodzi od jednego z niemieckich krajów związkowych – Hesji.
Ma właściwości chemiczne podobne do osmu, podobnie jak on tworzy czterotlenek o wzorze chemicznym .
Historia.
Pierwsze doniesienia o odkryciu pierwiastka 108 pochodzą z lat 60. XX w., kiedy to rosyjski naukowiec, Wiktor Czerdyncew, ogłosił jego odkrycie w minerale molibdenicie i nadał mu nazwę "sergenium" (pol. „sergen”), co nie zostało jednak uznane przez środowisko naukowe. Pierwiastek ten został otrzymany po raz pierwszy w wyniku bombardowania tarczy z 207Pb i 208Pb atomami 58Fe. Pierwszeństwo odkrycia jest kontrowersyjne. Eksperyment ten wykonano w roku 1983 w Zjednoczonym Instytucie Badań Jądrowych w Dubnej i w roku 1984 w Instytucie Badań Ciężkich Jonów w Darmstadt (zespół kierowany przez Petera Armbrustera i Gottfrieda Münzenberga). Ostatecznie wyniki z roku 1984 zostały uznane przez komitet IUPAC/IUPAP za bardziej przekonywające i pierwszeństwo odkrycia przyznano zespołowi niemieckiemu. Odkrywcy zaproponowali dla nowego pierwiastka nazwę "hassium", natomiast IUPAC proponował "hahnium" (Hn) na cześć Otto Hahna. Spór ten został rozstrzygnięty dopiero w latach 90.: w roku 1990 American Chemical Society zaczęło stosować nazwę "hassium" i w roku 1997 IUPAC ostatecznie zaakceptował tę nazwę.

</doc>
<doc id="525646" url="https://pl.wikipedia.org/wiki?curid=525646" title="Łukasz Kubot">
Łukasz Kubot

Łukasz Kubot (ur. 16 maja 1982 w Bolesławcu) – polski tenisista, triumfator Australian Open 2014 i Wimbledonu 2017 w grze podwójnej, lider rankingu ATP deblistów, zwycięzca dwudziestu siedmiu turniejów deblowych ATP Tour oraz finalista dwóch turniejów singlowych ATP Tour i dwudziestu jeden turniejów deblowych ATP Tour. Reprezentant Polski w Pucharze Davisa od 2001.
Mieszka w Lubinie, a jego baza treningowa znajduje się w Pradze. Trenerami Kubota są Czesi Jan Stočes i Ivan Machytka. Reprezentuje dwa kluby: polski KKT Wrocław oraz czeski TK Neridé. Syn Janusza Kubota, byłego piłkarza i trenera.
Od 8 stycznia 2018 do 20 maja 2018 lider rankingu ATP deblistów (pierwszy Polak w historii na 1. miejscu rankingu tenisistów). Najlepiej zarabiający deblista świata w sezonie 2017 (1 366 800 $). W tym samym roku para Łukasz Kubot–Marcelo Melo zajęła pierwsze miejsce w rankingu par deblowych oraz została uznana przez ITF mistrzami świata.
Pierwszy polski tenisista od czasów Wojciecha Fibaka w 1986, który wszedł do pierwszej setki rankingu tenisistów w grze pojedynczej, a następnie do pierwszej pięćdziesiątki. Najwyżej sklasyfikowany w singlowym rankingu ATP na 41. miejscu w 2010.
Kubot status profesjonalny posiada od 2002. Jest zawodnikiem praworęcznym. Grę w tenisa zaczął w wieku 7 lat. Według stanu na 12 października 2020 w profesjonalnych rozgrywkach tenisowych zarobił 8 347 599 dolarów amerykańskich.
Kariera.
Gra pojedyncza.
Początki.
Pierwszy duży sukces Kubota to wygrana w międzynarodowych mistrzostwach Polski do lat 16, zarówno w singlu, jak i w deblu. W tym samym 1998 roku, wyjechał na dziesięć miesięcy do Akademii Tenisowej Johna Newcombe’a w Stanach Zjednoczonych. Podczas tego pobytu został m.in. wicemistrzem Teksasu do lat 18. Po powrocie do Polski zaczął zdobywać pierwsze punkty do klasyfikacji ITF wśród osiemnastolatków. Po azjatyckim tournée znajdował się na 46. miejscu w rankingu, co pozwoliło mu na udział w wielkoszlemowym Wimbledonie. Łukasz dotarł tam do ćwierćfinału w grze pojedynczej i podwójnej.
2000-2004.
Sezon 2000
Po sukcesie w juniorskim Wimbledonie Kubot zaczął startować w seniorskich turniejach rangi All Futures. W swoim debiucie podczas futuresu Poland F1 w Krakowie, który odbywał się w dniach 12–15 czerwca 2000, odpadł już w 1. rundzie przegrywając z Australijczykiem Jurkiem Stasiakiem 1:6, 6:1, 6:7(4).
Następnie wziął udział w sopockim challengerze, gdzie odniósł swój pierwszy seniorski sukces, dochodząc do ćwierćfinału. Po drodze pokonał Argentyńczyka José Acasuso 7:6(5), 4:6, 6:3 i Fina Kima Tiilikainena 7:6(4), 6:3, przegrywając z Niemcem Janem Weinzierlem 6:2, 3:6, 4:6.
Po tym sukcesie Łukasz Kubot wziął udział w futeresie Poland F4 w Łodzi, gdzie dotarł do 2. rundy pokonując Polaka Jędrzeja Żarskiego 6:3, 6:4, a przegrywając z Czechem Petrem Dezortem 6:3, 4:6, 3:6.
Zachęcony dobrymi wynikami zdecydował się na udział w dwóch filipińskich futuresach. W pierwszym doszedł do ćwierćfinału pokonując po drodze Austriaka Markusa Polessniga 5:7, 6:4, 7:6(6) i Brytyjczyka Marka Hiltona 6:1, 6:2, a przegrywając z Austriakiem Lubenem Pampoulovem 4:6, 3:6. W drugim doszedł do półfinału pokonując kolejno Amerykanina Jonathana Beardsleya 3:6, 6:3, 6:2, Australijczyka Jurka Stasiaka 7:6(5), 6:2, Irlandczyka Johna Dorana 6:4, 6:7(2), 6:2, a przegrywając z Koreańczykiem Yoon Yong-Ilem 2:6, 0:6.
Sezon 2000 zakończył na 574. miejscu w rankingu ATP.
Sezon 2001
Sezon 2001 rozpoczął biorąc udział w challengerze we Wrocławiu, który odbywał się w dniach 5–8 lutego 2001. Polak doszedł do 2 rundy, pokonując Włocha Cristiano Carattiego 6:2, 6:3, a przegrywając z Gruzinem Iraklim Labadze 5:7, 5:7.
Następnie wziął udział w futeresie New Zeland F2, gdzie odpadł już w 1. rundzie, przegrywając z reprezentantem RPA Wesleyem Whitehousem 4:6, 4:6. Kolejnym krokiem w jego karierze był futures New Zealand F3, gdzie również odpadł w 1. rundzie, przegrywając z Irlandczykiem Johnem Doranem 6:7(4), 6:7(5). Nieco lepiej poszło w dwóch futuresach w Australii. W pierwszym z nich doszedł do 2. rundy, pokonując Australijczyka Leighta Hollanda 6:2, 6:3, a przegrywając ze Szwedem Joachimem Johanssonem 6:1, 6:7(5), 1:6. W drugim natomiast również doszedł do 2. rundy, pokonując Australijczyka Jamesa Sekulova 6:4, 7:5, a przegrywając z jego rodakiem Toddem Perrym 0:6, 3:6. Po nieudanych turniejach w Nowej Zelandii i Australii dostał powołanie na mecz Pucharu Davisa między Polską a Izraelem. W 1 meczu singlowym przegrał z No’amem Okunem 2:6, 3:6, 2:6, ale zrewanżował się w 2 meczu singlowym pokonując Amira Hadada 7:6(3), 6:4. Po zgrupowaniu zagrał w futuresie Slovenia F3, gdzie dotarł do półfinału, pokonując kolejno Austriaka Alexandra Peya 6:7(0), 6:3, 6:2, Czecha Igora Bruknera 6:1, 5:7, 6:3, Słowaka Juraja Kasko 2:6, 7:6(3), 6:3, a przegrywając z Austriakiem Herbertem Wiltschnigiem 4:6, 5:7. Następnie wziął udział w futuresie Hungary F1, gdzie zaprezentował się słabo, ponieważ przegrał w 1. rundzie z Austriakiem Andreasem Faschingiem 0:6, 4:6. Po wzięciu udziału w licznych futuresach, Kubot zagrał w challengerze w Linzu, gdzie przegrał gładko w 1. rundzie z Austriakiem Jürgenem Melzerem 1:6, 2:6. Następnie zagrał w sopockim challengerze, gdzie doszedł aż do finału, pokonując po drodze Polaka Jędrzeja Żarskiego 6:0, 6:2, Hiszpana Óscara Hernándeza 6:4, 6:4, Hiszpana Ivána Navarro 6:1, 6:7(3), 7:5, Rumuna Victora Hănescu 6;4, 7:6(2), a przegrywając w finale z Hiszpanem Davidem Ferrerem 5:7, 6:3, 2:6.
Po tym turnieju awansował z 544. na 388. miejsce w rankingu ATP.
Nieco gorzej poszło mu w futuresie Poland F1, który odbywał się w Krakowie. Łukasz doszedł do 2. rundy, pokonując Słowaka Miloslava Grolmusa 7:6(9), 1:6, 6:4, a przegrywając z Rumunem Remusem Farcasem 1:6, 4:6.
Następnie Kubot wziął udział w futuresie Poland F2, gdzie zaprezentował się nieźle, bo doszedł do półfinału, pokonując kolejno Szweda Roberta Lindsteta 7:5, 6:3, Polaka Krzysztofa Kwintę 6:4, 6:3, Czecha Radovana Světlíka 7:5, 7:5, a przegrywając z Czechem Janem Hájkiem 4:6, 2:6. Zadowolony ze swoich wyników Łukasz Kubot zagrał następnie w challengerze w Zabrzu, gdzie zaprezentował się bardzo słabo, przegrywając ze Słowakiem Karolem Beckiem 6:4, 4:6, 4:6 już w 1. rundzie. Pod koniec sezonu wziął udział w 3 futuresach, dochodząc kolejno do ćwierćfinału, przegrywając w 1. rundzie i dochodząc również do ćwierćfinału. Sezon 2001 zakończył na 427. miejscu w rankingu ATP.
Sezon 2002
Sezon 2002 zaczął słabo, bo przegrał we wrocławskim challengerze już w 1. rundzie z Francuzem Sébastienem de Chaunacem 1:6, 6:7(1). Następnie zdecydował się na tournée po Stanach Zjednoczonych, gdzie w futuresie USA F7 doszedł do ćwierćfinału, pokonując kolejno Amerykanina Huntleya Montgomery’ego 4:6, 6:4, 7:6(3), Australijczyka Stevena Randjelovicia 6:2, 7:5, a przegrywając z Niemcem Florianem Jeschonekiem 3:6, 2:6. W drugim futuresie – USA F8, zaprezentował się słabo przegrywając już w 1. rundzie z Amerykaninem Michaelem Langiem 6:2, 3:6, 3:6. Wkrótce potem wystartował w kolejnym futuresie na terenie USA, gdzie też nie zaprezentował się dobrze, dochodząc do 2. rundy, wygrywając z Australijczykiem Alunem Jonesem 6:1, 6:3, a przegrywając z Francuzem Cédricem Kauffmannem 6:7(0), 4:6. Po nieudanym tournée wziął udział w kolejnym futuresie na terenie Polski, tym razem we Wrocławiu, gdzie nieoczekiwanie przegrał już w 1. rundzie z Polakiem Filipem Urbanem 3:6, 6:2, 4:6. Wkrótce potem zagrał w kolejnym futuresie, tym razem w Katowicach, gdzie po fatalnym meczu przegrał z Francuzem François Vatinem 4:6, 2:6.
Po nieudanych występach Polak zrobił sobie prawie 2-miesięczną przerwę, aby trenować i lepiej przygotować się do zbliżających turniejów.
Jego pierwszym turniejem, w którym zagrał był futures Germany F9, gdzie nieoczekiwanie doszedł, aż do finału, pokonując kolejno Niemca Patricka Knoblocha 6:3, 6:2, Australijczyka Josepha Sirianniego 6:1, 6:1, Hiszpana Francisco Foguésa 7:6(3), 6:1, Polaka Mariusza Fyrstenberga 6:2, 7:5, a przegrywając z Algierczykiem Slimane Saoudim 5:7, 3:6.
Następnie wziął udział w challengerze w Petersburgu, gdzie przegrał ze swoim przyszłym partnerem deblowym Františkiem Čermákiem 1:6, 1:6 już w 1. rundzie.
Po nieudanym turnieju w Rosji zagrał w challengerze w Grazu, pokonując w 1. rundzie swojego przyszłego partnera deblowego Olivera Maracha, a przegrywając w 2. rundzie z Austriakiem Julianem Knowlem 4:6, 2:6.
Złą passę kontynuował również z futuresie Netherlands F1, gdzie przegrał z Hiszpanem Óscarem Hernándezem 3:6, 6:7(6) oraz w kolejnym turnieju tej rangi, również w Holandii, gdzie także przegrał, znów w 1. rundzie z Francuzem Florentem Serrą 5:7, 6:2, 4:6.
Następnie wziął udział w kijowskim challengerze, gdzie przegrał w 1. rundzie z Niemcem Janem Weinzierlem 4:6, 2:6. Na Ukrainie wziął jeszcze udział w challengerze w Doniecku, gdzie doszedł do 2. rundy, pokonując Rosjanina Andrieja Somowa 6:2, 6:2, a przegrywając z jego rodakiem Dmitrijem Własowem 5:7, 7:6(2), 2:6.
Po powrocie do Polski zagrał w szczecińskim challengerze, gdzie przegrał w 1. rundzie z Chorwatem Željko Krajannem 4:6, 4:6.
Następnie wyruszył do USA, by wziąć tam udział w challengerze, który odbywał się w Illinois.
W 1. rundzie pokonał Amerykanina Johna Paula Fruttero 0:6, 6:3, 7:6(4), a w 2. przegrał z Filipińczyka Cecilem Mamiitem 6:4, 1:6, 4:6.
Ostatnim turniejem, w którym wziął udział był czeski futures, w którym doszedł aż do półfinału, pokonując kolejno Słowaka Petera Čapkovicia 6:3, 6:4, Czecha Michala Koktę 6:4, 6:4, Słowaka Michala Mertiňáka 2:6, 6:3, 6:3, a przegrywając ze Szwajcarem Jeanem-Claude’em Scherrerem 2:6, 5:7.
Sezon 2002 zakończył na 440. miejscu w rankingu ATP.
Sezon 2003
Sezon 2003 zaczął od dobrego występu w futuresie Germany F1A, gdzie doszedł do ćwierćfinału, pokonując po drodze Rosjanina Tejmuraza Gabaszwilego 7:6(2), 6:1, Szwajcara Michaela Lammera 4:6, 6:4, 7:5, a przegrywając z Chorwatem Roko Karanušiciem 3:6, 7:6(2), 3:6.
Zaraz po tym turnieju wziął udział w futuresie Germany F1B, gdzie dotarł do 2 rundy, pokonując Czecha Robina Vika, a przegrywając z Czechem Petrem Kralertem 4:6, 4:6.
Kubot kontynuował tournée po Niemczech biorąc udział w challengerze, który odbywał się w Hamburgu i doszedł w nim do ćwierćfinału, pokonując w 1. rundzie Niemca Michaela Berrera 6:2, 6:4, w 2. rundzie Francuza Cyrila Saulniera 1:6, 7:6(1), 7:6(6), a przegrał w ćwierćfinale z Rosjaninem Andriejem Stolarowem 6:4, 3:6, 6:7(2). Następnie wziął udział we wrocławskim challengerze prezentując się nie najlepiej, bo dochodząc do 2. rundy, pokonując Włocha Giorgio Galimbertiego 6:7(1), 6:2, 6:2, a przegrywając w kiepskim stylu z Monakijczykiem Jeanem-René Lisnardem 3:6, 4:6. Następnie pojechał na mecz Pucharu Davisa przeciwko RPA. W 1. meczu singlowym przegrał z Rikiem de Voestem 6:1, 1:6, 3:6, 0:6, a w 2. meczu wygrał ze znakomitym deblistą Wesleyem Moodie 6:4, 2:6, 6:3.
Po tych występach wziął udział w futuresie Hungary F1, gdzie zaprezentował się bardzo dobrze, dochodząc do półfinału, pokonując po drodze Słowaka Igora Zelenayego 6:2, 4:6, 7:6(2), Węgra Zoltána Böröczky 6:3, 6:4, Austriaka Olivera Maracha 7:5, 4:6, 6:3, a przegrywając w półfinale z Serbem
Borisem Pašanskim 0:6, 3:6. Następnie wziął udział w kolejnym futuresie na Węgrzech, gdzie nie poszło mu już tak dobrze, bo dotarł do 2. rundy, pokonując w 1. rundzie Rumuna Adriana Cruciata 1:6, 7:5, 6:0, a przegrywając w 2. rundzie ze Słowakiem Michalem Mertiňákiem 2:6, 2:6. Po tym turnieju wziął udział w niemieckim futuresie Germany F7, gdzie doszedł do ćwierćfinału, pokonując po drodze Indonezyjczyka Suwandi Suwandiego 6:3, 6:4, Niemca Benjamina Kohllöffela 6:2, 7:5, a przegrywając z Austriakiem Danielem Köllererem 7:5, 2:6, 4:6. Następnie zagrał w rosyjskim challengerze w Togliatti, gdzie doszedł do półfinału pokonując kolejno Amerykanina Trippa Phillipsa 6:4, 6:3, Szwajcara Jeana-Claude’a Scherrera 6:0, 6:3, Czecha Lukáša Dlouhego 7:5, 6:0, a przegrywając z Argentyńczykiem Juanem Pablo Brzezickim 0:6, 2:6.
W rozgrywanym w dniach 21–25 lipca challengerze w Valladolid, odpadł już w 1. rundzie, przegrywając z Pakistańczykiem Aisamem-ul-Haq Qureshim 1:6, 3:6.
Następnie wziął udział w kolejnym rosyjskim challengerze w Petersburgu, gdzie również odpadł już w 1. rundzie, przegrywając z Argentyńczykiem Juanem Pablo Brzezickim 6:4, 4:6, 3:6.
Kolejnym turniejem, w którym wziął udział był również rosyjski challenger, gdzie doszedł do 2. rundy, pokonując Francuza Juliena Cassaigne’a 3:6, 6:1, 6:2, a przegrywając z Rosjaninem Dmitrijem Sitakiem 4:6, 2:6.
Następnie Kubot wystąpił w niemieckim challengerze, gdzie odpadł już 1. rundzie, przegrywając z późniejszym znakomitym singlistą Francuzem Marcem Gicquelem 1:6, 6:7(2).
Kolejnym turniejem, w którym wziął udział był kijowski challenger, w którym udział zakończył już w 1. rundzie, przegrywając z Gruzinem Iraklisem Labadze 2:6, 6:3, 1:6.
Następnie zagrał w challengerze, który odbywał się w Doniecku i w nim zaprezentował się już znacznie lepiej niż we wcześniejszych turniejach, bo doszedł do ćwierćfinału, pokonując Niemca Franka Mosera 6:4, 3:0k, i Argentyńczyka Diego Veronelliego 6:3, 5:7, 6:3, a przegrywając z Rosjaninem Dmitrijem Sitakiem 4:6, 2:6.
Ostatnim turniejem, w którym wziął w sezonie 2003 był szczeciński challenger, gdzie odpadł już w 1. rundzie, przegrywając gładko z Peruwiańczykiem Luisem Horną 1:6, 2:6.
Sezon 2003 zakończył na 371. miejscu w rankingu ATP.
Sezon 2004
Sezon 2004 Kubot zaczął od udziału w 3 niemieckich futuresach. W pierwszym odpadł już w 1. rundzie przegrywając z Niemcem Larsem Uebelem 4:6, 5:7. Dwa kolejne były już popisem w wykonaniu Polaka, gdyż oba wygrał. Najpierw pokonał kolejno Austriaka Marko Neunteibla 6:2, 7:6, Niemca Andreasa Kauntza 6:3, 6:4, jego rodaka Torstena Poppa 6:4, 7:6, Jamajczyka Dustina Browna 7:6, 6:2 oraz Francuza Jérôme Haehnela 7:6, 6:3. W drugim z wygranych turniejów pokonał Szwajcara Romana Valenta 6:4, 3:6, 7:6, Niemca Dietera Kindlmanna 4:6, 6:2, 7:6, Francuza Jean-Michela Pequery 7:6, 6:2, Niemca Andreasa Becka 6:4, 6:4 oraz Marokańczyka Mounir El Aarej 7:6, 6:1. Po tych sukcesach Kubot przyjechał na challenger do Wrocławia, gdzie odpadł w 2. rundzie pokonując Czecha Petra Luxa 6:3, 6:1 i przegrywając ze Słowakiem Dominikiem Hrbatym 6:7, 3:6. Również w drugiej rundzie odpadł w futuresie w Chorwacji. Pokonał tam reprezentanta gospodarzy Davora Kuseta 6:3, 6:2 i przegrał z jego rodakiem Ivanem Ceroviciem 4:6, 1:6. W kolejnym tygodniu Łukasz Kubot wziął udział w jeszcze jednym futuresie w Chorwacji. Odpadł tam w ćwierćfinale pokonując Belga Stefana Wautersa 7:6, 6:4 i Czecha Pavela Šnobela 7:5, 5:7, 7:5 oraz przegrywając z Włochem Francesco Aldim 6:7, 2:6. Następnie Polak brał udział w challengerze w Canberze w Australii, gdzie doszedł do półfinału pokonując Australijczyka Aluna Jonesa 7:6, 6:2, Szweda Roberta Lindstedta 6:1, 4:6, 6:4, Włocha Francesco Aldiego 6:4, 2:6, 7:5 i przegrywając z reprezentantem gospodarzy Peterem Luczakiem 4:6, 3:6. Następnie wziął udział w meczu Pucharu Davisa przeciwko Słowenii. W 1. meczu pokonał Lukę Gregorca 7:6, 7:6, 6:3, a w 2. meczu przegrał z Marco Tkalecem 1:6, 6:7, 6:4, 6:3, 4:6. Następnie wziął udział w dwóch challengerach na Węgrzech i w Niemczech. W obu przegrał w 2. rundzie. Najpierw pokonał Greka Solona Peppasa 5:7, 6:3, 6:2 i przegrał z Serbem Novakiem Đokoviciem 4:6, 3:6. W kolejnym turnieju pokonał Niemca Alexandra Waske 7:5, 5:7, 6:3 i przegrał z jego rodakiem Tobiasem Summererem 6:7, 2:6. Po tym turnieju Łukasz Kubot brał udział w meczu Pucharu Davisa z Algierią. W pierwszym meczu singlowym pokonał Abdela-Hak Hameurlaine 6:1, 7:6, 6:1, natomiast w drugim meczu pokonał Lamine’a Ouahaba 6:2, 7:6, 6:3. Kolejnym turniejem w jego karierze był challenger w Finlandii. Odpadł tam już w 1. rundzie przegrywając z Francuzem Marckiem Gicquelem 2:6, 3:6. Kolejnym punktem w tym sezonie były dwa challengery w Polsce – w Poznaniu i Sopocie. W obu jednak odpadł w drugich rundach. W pierwszym z nich pokonał Łotysza Andisa Juškę 6:3, 6:3 i przegrał z Francuzem Arnaudem Di Pasquale 6:7, 0:6. W drugim natomiast pokonał Rosjanina Igora Andriejewa 6:4, 6:2 i przegrał z Argentyńczykiem Franco Squillarim 2:6, 3:6. Następne dwa challengery na Ukrainie i w Iranie nie przyniosły poprawy jego sytuacji, gdyż podobnie jak w Polsce, w obu przegrał już w drugiej rundzie. Najpierw pokonał Słowaka Ivo Kleca 7:5, 7:6 i przegrał ze Szwajcarem Marco Chiudinellim 4:6, 1:6. W turnieju irańskim natomiast pokonał Belga Stefana Wautersa 6:1, 6:2, a przegrał z Hiszpanem Javierem Garcią Sintesem 6:7, 6:4, 4:6. Wtedy to Kubot wybrał się na kolejny już mecz Pucharu Davisa przeciwko Włochom. W pierwszym meczu przegrał z Potito Starace 4:6, 3:6, 4:6 oraz pokonał Filippo Volandriego 3:6, 6:4, 6:1, 6:7, 6:2. Potem Polak wybrał się do Ekwadoru, gdzie w challengerze przegrał już w 1. rundzie z reprezentantem gospodarzy Giovannim Lapenttim 6:7, 6:4, 4:6. W kolejnym tygodniu wygrał futures w Kolumbii pokonując po drodze Ekwadorczyka Carlosa Avellana 6:2, 3:6, 7:5, Chilijczyka Phillipa Harboe 7:6, 4:6, 6:3, Meksykanina Santiago Gonzáleza 6:7, 6:3, 6:3, jego rodaka Alejandro Hernándeza 6:0, 7:6 oraz Brazylijczyka Julio Silvę 4:6, 6:2, 6:2. Kolejnym punktem w jego karierze były dwa futuresy w Czechach. Pierwszego z nich wygrał, a w drugim doszedł do półfinału. W tym pierwszym pokonał kolejno Czecha Jana Marka 4:6, 6:1, 6:1, jego dwóch rodaków Martina Vacka 7:6, 7:6 i Daniela Lustiga 6:7, 7:6, 6:4, Słowaka Borisa Borgula 6:3, 6:4 i jeszcze jednego reprezentanta gospodarzy Jana Mertla 6:3, 6:1. W drugim turnieju pokonał Polaka Jędrzeja Żarskiego 6:1, 7:6, Słowaka Romana Kukala 6:4, 6:2, Czecha Jana Marka 7:6, 6:2, a przegrał z jego rodakiem Leošem Friedlem 5:7, 6:2, 3:6. Po udanych dla siebie turniejach udał się na challenger w Finlandii gdzie odpadł już w 1. rundzie przegrywając z Brytyjczykiem Arvindem Parmarem 4:6, 2:6. W kolejnym challengerze odpadł w ćwierćfinale pokonując reprezentanta RPA Wesleya Whitehouse’a 6:4, 6:7, 6:2, Japończyka Gouichi Motomurę 7:6, 2:6, 6:1 i przegrywając z Czechem Michalem Tabarą 6:3, 2:6, 4:6. Kolejny turniej w Iranie zakończył na półfinale pokonując Chorwata Ivana Cerovicia 7:6, 6:7, 6:2, Chilijczyka Juana Ignacio Cerdę 6:4, 6:1, Słowaka Ivo Kleca 6:2, 6:2 i przegrywając z Niemcem Tomasem Behrendem 2:6, 3:6. W ostatnim turnieju w roku 2004 w Austrii doszedł do ćwierćfinału pokonując Włocha Paolo Lorenziego 6:2, 6:1, Rumuna Răzvana Sabău 6:1, 7:5 i przegrywając z Czechem Lukášem Dlouhym 1:6, 6:7. Sezon 2004 zakończył na 219. miejscu w rankingu ATP.
2005-2008.
Sezon 2005
Sezon 2005 Kubot rozpoczął od challengera w Walii, gdzie odpadł już w 1. rundzie przegrywając z Czechem Pavlem Šnobelem 4:6, 7:6, 3:6. Po tym turnieju wybrał się na challenger do Wrocławia, gdzie doszedł do ćwierćfinału. Pokonał tam Szweda Michaela Ryderstedta 7:5, 7:6 i Węgra Gergely Kisgyörgy 6:3, 7:6, a przegrał z Czechem Michalem Tabarą 0:6, 4:6. Następnie wybrał się na dwa turnieje w USA. W pierwszym odpadł w 1. rundzie przegrywając ze Szwedem Michaelem Ryderstedtem 3:6, 4:6. W drugim z nich doszedł do finału pokonując Duńczyka Kristiana Plessa 1:6, 6:3, 7:5, Austriaka Zbynka Mlynarika 3:6, 6:1, 7:6, Ekwadorczyka Giovanniego Lapenttiego 6:1, 7:6, Szweda Michaela Ryderstedta 6:4, 2:6, 6:4, a przegrał dopiero z Kanadyjczykiem Fredericiem Niemeyerem 6:4, 2:6, 3:6. Kolejnym przystankiem Kubota był turniej w Niemczech, gdzie odpadł w 2. rundzie. Najpierw pokonał Chorwata Roko Karanušicia 6:3, 2:6, 7:5, a potem przegrał z reprezentantem gospodarzy Mischą Zverevem 2:6, 4:6. Po tym turnieju Kubot wybrał się na mecz Pucharu Davisa przeciwko Algierii. W pierwszym meczu pokonał Lamine’a Ouahaba 6:2, 7:6, 6:1, a w drugim wygrał ze Slimanem Saoudim 5:7, 1:6, 6:2, 6:3, 6:0. W kolejnym turnieju w Meksyku odpadł w 1. rundzie przegrywając z Argentyńczykiem Carlosem Berlocq 6:1, 0:6, 6:7. W kolejnym turnieju w tym państwie również przegrał w 1. rundzie z Chilijczykiem Adrianem Garcią 2:6, 4:6. W trzecim z kolei turnieju w Meksyku doszedł do drugiej rundy pokonując Belga Gilles’a Elseneera 6:1, 6:3 i przegrywając z Argentyńczykiem Sergio Roitmanem 1:6, 7:5, 1:6. Następnie wziął udział w futuresie we Włoszech, gdzie już w 1. rundzie przegrał z reprezentantem gospodarzy Fabio Fogninim 3:6, 2:6. Kolejny turniej z udziałem Kubota również odbył się we Włoszech gdzie doszedł do 2. rundy. Najpierw pokonał Francuza Nicolasa Coutelota 4:6, 7:6, 7:5, a potem przegrał z jego rodakiem Olivierem Patience 1:6, 7:6, 1:6. Następnie brał udział jeszcze w 3 challengerach – w Niemczech, na Słowacji i Węgrzech. W pierwszym z nich odpadł już w 1. rundzie przegrywając z Hiszpanem Albertem Portasem 3:6, 2:6. W drugim turnieju doszedł do ćwierćfinału pokonując Włocha Massimo Dell’Acqua 6:2, 4:6, 5:3 krecz, jego rodaka Francesco Piccariego 6:2, 6:4, a przegrał z Francuzem Édouardem Roger-Vasselinem 7:5, 1:6, 5:7. W trzecim turnieju doszedł do półfinału pokonując Węgra Adama Kellnera 6:1, 6:3, Holendra Matwé Middelkoopa 6:2, 6:2, Niemca Jakuba Herm-Zahlavę 3:6, 6:2, 7:6 oraz przegrywając z Serbem Borisem Pašanskim 3:6, 5:7. Następnie udał się na mecz Pucharu Davisa przeciwko Estonii. W jedynym swoim meczu pokonał Jaaka Poldmę 6:0, 6:1, 7:6. Po tym meczu grał jeszcze turniej w Finlandii, gdzie odpadł w 1. rundzie przegrywając z Rosjaninem Tejmurazem Gabaszwilim 4:6, 2:6. Ostatnim turniejem w lipcu był challenger w Poznaniu, gdzie odpadł w 2 rundzie pokonując Argenyńczyka Juana Pablo Brzezickiego 6:2, 6:2 i ponownie przegrywając z Rosjaninem Tejmurazem Gabaszwilim 6:2, 3:6, 4:6. Kolejnym turniejem był challenger w Sopocie, gdzie w 1. rundzie przegrał z Włochem Filippo Volandrim 3:6, 1:6. W kolejnym challengerze w Austrii doszedł do półfinału pokonując Francuza Jean-Christophe Faurela 6:1, 6:4, reprezentanta gospodarzy Alexandra Peyę 6:7, 6:4, 7:6, Polaka Adama Chadaja 6:7, 6:1, 6:3 i przegrywając z Czechem Robinem Vikiem 5:7, 1:6. Następnie Kubot pojechał na dwa challengery na Ukrainie. W pierwszym odpadł w 2 rundzie pokonując Kazacha Jurija Szczukina 6:3, 6:1 i przegrywając z Hiszpanem Gorką Fraile 3:6, 7:5, 4:6. Drugi ukraiński turniej natomiast wygrał pokonując po drodze Słowaka Igora Zelenaya 6:4, 1:6, 6:2, Ukraińca Serhija Jaroszenkę 4:6, 7:6, 6:1, Kazacha Jurija Szczukina 3:6, 6:2, 6:1, reprezentanta gospodarzy Michaiła Filimę 6:2, 6:2 oraz Austriaka Alexandra Peyę 6:4, 6:2. We wrześniu brał udział jeszcze w turnieju w Szczecinie, gdzie odpadł w 2 rundzie pokonując Czecha Pavla Šnobela 6:3, 6:2, ale przegrywając z Hiszpanem Alberto Martínem 4:6, 6:7. Kolejny turniej przyniósł mu ćwierćfinał w Belgii. Pokonał tam Kanadyjczyka Frederica Niemeyera 6:3, 3:6, 6:3, Włocha Daniele Braccialiego 4:6, 6:3, 6:2 i przegrywając z Belgiem Olivierem Rochusem 4:6, 0:6. Następnie w challengerze w Wielkiej Brytanii odpadł w 1. rundzie z Włochem Andreą Stoppinim 6:2, 4:6, 4:6. Kolejnym punktem w karierze Kubota były dwa challengery w Korei Południowej. W pierwszym doszedł do ćwierćfinału pokonując Francuza Sébastiena De Chaunaca 7:5, 6:1, Szweda Jacoba Adaktussona 6:3, 6:3 i przegrywając z Francuzem Nicolasem Thomannem 2:6, 4:6. W drugim z turniejów odpadł dopiero w półfinale pokonując po drodze Kazacha Jurija Szczukina 2:6, 6:2, 7:5, Austriaka Alexandra Peyę 6:3, 5:7, 7:5, reprezentanta RPA Rika De Voesta 6:2, 6:1, a przegrywając z Niemcem Simonem Greulem 5:7, 1:6. W następnym turnieju, który odbywał się w Niemczech Kubot odpadł w 2 rundzie pokonując Włocha Giorgio Galimbertiego 7:6, 6:7, 7:6 i przegrywając z Czechem Janem Mertlem 4:6, 4:6. Kolejny turniej na Ukrainie przyniósł rozczarowanie, gdyż Polak odpadł już w 1. rundzie przegrywając z Kolumbijczykiem Alejandro Fallą 1:6, 7:5, 3:6. Kolejny turniej odbył się we Francji. Polak przegrał tam w półfinale z Rosjaninem Tejmurazem Gabaszwilim 3:6, 4:6, a pokonując wcześniej Brytyjczyka Lee Childsa 6:1, 6:1, Chorwata Ivana Cerovicia 5:7, 6:4, 6:4 i reprezentanta Antyli Holenderskich Martijna Van Haasterena 6:2, 4:6, 6:2. Ostatnim turniejem w tym roku był Katar, gdzie Kubot przegrał już w pierwszej rundzie z Egipcjaninem Karimem Maamounem 1:6, 4:6. Sezon 2005 zakończył na 142. miejscu w rankingu ATP.
Sezon 2006
Sezon 2006 rozpoczął od challengerów w Niemczech i we Francji. W obu odpadł w 1. rundzie. W pierwszym przegrał z Francuzem Antonym Dupuis 4:6, 6:7, a w drugim z Kazachem Jewgienijem Korolowem 6:1, 3:6, 5:7. Po tym rozczarowaniu Kubot udał się na turniej do Wrocławia, gdzie odpadł w półfinale. Pokonał po drodze Polaka Mariusza Fyrstenberga 6:7, 6:2, 7:6, Francuza Thierrego Ascione 6:4, 5:7, 7:6, Słowaka Igora Zelenaya 4:6, 6:3, 6:4, a przegrał z Czechem Tomášem Zíbem 6:4, 4:6, 1:6. Po tym dobrym występie, w kolejnym turnieju, który odbył się w Serbii przegrał już w 1. rundzie z Czechem Jakubem Haškiem 3:6, 3:6. Kolejnym turniejem był challenger w Ekwadorze, gdzie przegrał dopiero w półfinale z Niemcem Benjaminem Beckerem 3:6, 4:6. Wcześniej pokonał Amerykanina Chrisa Johnsona 6:0, 6:0, Serba Dušana Vemicia 6:3, 6:1 i Argentyńczyka Edgardo Massę 6:4, 6:1. Po tym turnieju znów odpadł w 1. rundzie na turnieju we Włoszech. Przegrał tam z reprezentantem gospodarzy Simonem Bolellim 2:6, 3:6. Po tym turnieju Kubot pojechał na mecz Pucharu Davisa przeciwko Łotwie. W swoim jedynym meczu pokonał Andisa Juskę 6:4, 7:6, 6:7, 3:6, 8:6. Następnym turniejem był challenger w Indiach. Pokonał tam Australijczyka Luke Bourgeoisa 6:3, 6:1, a przegrał z reprezentantem gospodarzy Karanem Rastogim 4:6, 1:6. Kolejny turniej również odbywał się w Indiach, jednak tam doszedł aż do finału. Pokonał reprezentanta gospodarzy Karana Rastogi 6:2, 6:2, Słowaka Lukáša Lacko 6:3, 6:1, Amerykanina Phillipa Kinga 3:6, 6:3, 6:2, Koreańczyka Lee Hyung-taika 6:3, 6:2, a przegrał z Serbem Viktorem Troicki 6:2, 4:6, 4:6. Potem Kubot pojechał do Czech, gdzie odpadł w 2 rundzie pokonując Argentyńczyka Carlosa Berlocqa 7:6, 6:4, a przegrywając z Niemcem Denisem Gremelmayrem 4:6, 2:6. W następnym turnieju w Chorwacji przegrał w 1. rundzie z Serbem Viktorem Troickim 2:6, krecz. Kolejny turniej odbył się w Czechach. Przegrał tam w 2 rundzie pokonując Jean-René Lisnard z Monako 6:1, 7:5 oraz przegrywając z reprezentantem gospodarzy Ivo Minářem 6:4, 4:6, 6:7. Kubot następnie pojechał do USA gdzie przegrał już w 1. rundzie z reprezentantem RPA Rikiem De Voestem 2:6, 2:6. Następnie pojechał na mecz Pucharu Davisa z Gruzją. W 1 meczu pokonał Lado Chikhladze 7:5, 6:4, 6:2, a w 2 przegrał z Iraklim Labadze 6:4, 3:6, 7:5, 2:6, 4:6. Po tych meczach Kubot pojechał na turniej do Austrii i do Sopotu. W obu przegrał w 1. rundzie. W pierwszym przegrał z Niemcem Alexandrem Waske 3:6 6:3, 7:6. W drugim przegrał z innym Niemcem Florianem Mayerem 1:6, 2:6. Następnie Kubot znów wziął udział w turnieju w Austrii. Przegrał tam w 1. rundzie z Niemcem Benediktem Dorschem 6:2, 3:6, 5:7. Następnym turniejem, w którym Polak wziął udział był US Open. W 1. rundzie pokonał Belga Kristofa Vliegena 2:6, 6:1, 6:4, 1:6, 6:3. W 2 rundzie wygrał z Izraelczykiem No’amem Okunem 7:6, 6:4, 2:6, 2:6, 6:4. W 3 rundzie przegrał z Rosjaninem Nikołajem Dawydienko 4:6, 1:6, 1:6. Następnie Kubot wybrał się na challenger do Szczecina, gdzie odpadł w ćwierćfinale. Najpierw pokonał Peruwiańczyka Luisa Hornę 6:4, 3:6, 6:3 i Niemca Tobiasa Clemensa 6:4, 7:6, a następnie przegrał z Czechem Jiřím Vankiem 2:6, 5:7. Na koniec września Kubot brał jeszcze udział w turnieju w Indiach, gdzie w 1. rundzie przegrał z Czechem Tomášem Berdychem 2:6, 2:6. Kolejnym turniejem był challenger w Austrii, gdzie przegrał w 2 rundzie z reprezentantem gospodarzy Jürgenem Melzerem 4:6, 6:3, 1:6, pokonując wcześniej Francuza Sebastiena Grosjeana 6:4, 6:3. Następny turniej z udziałem Kubota odbył się w Danii. Odpadł tam w ćwierćfinale pokonując Jean-René Lisnarda z Monako 2:6, 6:2, 7:5, Tajwańczyka Lu Yen-hsun 6:1, 3:6, 6:3, a przegrywając z Niemcem Alexandrem Waske 1:6, 4:6. Kolejny turniej Kubot grał w Rosji, ale już w 1. rundzie przegrał z Holendrem Raemonem Sluiterem 4:6, 6:3, 3:6. Na początku listopada brał udział w turnieju na Słowacji, gdzie przegrał w półfinale. Pokonał po drodze Czecha Robina Vika 6:2, 6:3, Argentyńczyka Juana Martina Del Potro 6:1, 4:3 krecz, Austriaka Stefana Koubeka 6:2, 6:3, a przegrywając z Czechem Lukášem Dlouhym 6:7, 6:4, 4:6. Ostatni turniej w tym roku odbył się na Ukrainie. Kubot przegrał tam w 2 rundzie pokonując Czecha Tomáša Cakla 6:3, 6:4, a ulegając Rosjaninowi Dmitrijowi Tursunowowi 1:6, 0:6. Sezon 2006 zakończył na 125. miejscu w rankingu ATP.
Sezon 2007
Sezon 2007 Łukasz Kubot rozpoczął od turnieju ATP w Australii, gdzie odpadł w 2 rundzie kwalifikacji pokonując Brazylijczyka Thiago Alvesa 6:0, 6:2 i przegrywając z Czechem Janem Hernychem 0:6, 1:6. Kolejnym turniejem było wielkoszlemowy Australian Open, gdzie odpadł w 3 rundzie kwalifikacji. Pokonał tam Rumuna Victora Crivoi 6:3, 4:6, 6:3, Japończyka Satoshi Iwabuchiego 3:6, 6:1, 6:2, a przegrał ze Słowakiem Lukášem Lacko 6:7, 6:4, 4:6. Następnie Kubot pojechał na turniej do USA, gdzie w 1. rundzie odpadł z reprezentantem gospodarzy Jessim Levine 3:6, 2:6. Dla polepszenia nastroju Kubot pojechał na challenger do Wrocławia, ale tam również odpadł w 1. rundzie. Przegrał z Austriakiem Wernerem Eschauerem 6:7, 5:7. Podobnie było na turnieju we Francji, gdzie już w 1 meczu przegrał z Włochem Federico Luzzim 4:6, 6:7. Następnie przyszły dwa challengery – w Bośni i Hercegowinie oraz we Włoszech, gdzie odpadał w 2 rundzie. Najpierw pokonał Chorwata Ivana Dodiga 7:6, 4:6, 7:6, a potem przegrał z jego rodakiem Marinem Čiliciem 5:7, 3:6. W drugim turnieju pokonał Austriaka Alexandra Peyę 6:4, 6:4, a przegrał z Marokańczykiem Younesem El Aynaouim 4:6, 3:6. Następnie Kubot wybrał się na mecz Pucharu Davisa przeciwko Nigerii. W swoim jedynym meczu pokonał Jonathana Igbinovię 6:3, 6:2, 7:6. Następnie Kubot wybrał się na dwa challengery w Maroku, ale oba przegrał w 1. rundzie. Najpierw z Serbem Borisem Pašanskim 5:7, 2:6, a potem z Czechem Jiřím Vaněkiem 1:6, 7:6, 4:6. Potem Kubot brał udział w jeszcze jednym turnieju w tym kraju – tym razem rangi ATP. Przegrał tam jednak w 1. rundzie kwalifikacji z Hiszpanem Danielem Munozem-De La Nava 4:6, 4:6. Po tym turnieju brał udział w challengerze w Tunezji, gdzie odpadł w 2 rundzie. Najpierw pokonał Włocha Urosa Vico 6:0, 3:1 krecz, a potem przegrał z Rumunem Andreiem Pavelem 3:6, 1:6. W kolejnym turnieju w Czechach przegrał w 1. rundzie z Holendrem Raemonem Sluiterem 4:6, 6:7. Następnie odpadł w 1. rundzie kwalifikacji w wielkoszlemowym Roland Garros z Włochem Fabio Fogninim 3:6, 4:6. Zaraz po tym turnieju pojechał do Kazachstanu, gdzie odpadł w ćwierćfinale. Pokonał tam Ukraińca Serhija Bubkę 6:0, 6:3, Rosjanina Jewgienija Kiriłłowa 6:3, 6:2, a przegrał ze Słowakiem Kamilem Čapkovičem 3:6, 2:6. Następnie odpadł w 1. rundzie kwalifikacji w wielkoszlemowym Wimbledonie ze Słowakiem Pavolem Cervenakiem 4:6, 6:7. Po tym turnieju przegrał w 2 rundzie turnieju w Holandii. Najpierw pokonał Ukraińca Serhija Stachowskiego 6:3, 6:0, a następnie przegrał z reprezentantem gospodarzy Raemonem Sluiterem 6:2, 6:7, 3:6. Następnie Kubot pojechał na mecz Pucharu Davisa przeciwko Grecji. W swoim jedynym meczu pokonał Parisa Gemouchidisa 6:2, 6:0, 6:2. Kolejne dwa turnieje dla Kubota to turnieje w Poznaniu i Sopocie. W pierwszym odpadł w półfinale pokonując Niemca Simona Greula 7:6, 6:1, Włocha Simone Vagnozziego 6:0 6:4, Hiszpana Santiago Venturę 6:3, 6:3, a przegrał z Brazylijczykiem Julio Silvą 3:6, 2:6. W drugim turnieju odpadł w 1. rundzie z Hiszpanem Tommym Robredo 4:6, 7:5, 5:7. Kolejnym turniejem był challenger w Turcji, gdzie odpadł w ćwierćfinale. Pokonał tam Czecha Tomáša Cakla 6:7, 6:3, 6:2, Uzbeka Farrukha Dustova 6:0, 7:6, a przegrał ze Słowakiem Lukášem Lacko 6:7, 6:7. Następnie odpadł w 3 rundzie kwalifikacji w wielkoszlemowym US Open pokonując Amerykanina Glenna Weinera 6:3, 7:6, jego rodaka Sama Warburga 6:4, 1:0 krecz, a przegrał z Polakiem Michałem Przysiężnym 7:6, 3:6, 6:7. Kolejny turniej na Ukrainie zakończył się dla Kubota na ćwierćfinale. Pokonał tam Kanadyjczyka Frederica Niemeyera 6:3, 6:4, Uzbeka Farrukha Dustova 6:3, 6:4, a przegrał z Chorwatem Roko Karanušiciem 6:7, 3:6. Kubot pojechał potem na turniej do Japonii, gdzie w 1. rundzie przegrał z Amerykaninem Justinem Gimelstobem 4:6, 5:7. Następnie Kubot wybrał się na turniej ATP do Austrii. Przegrał tam w 2 rundzie kwalifikacji z reprezentantem gospodarzy Andreasem Haiderem-Maurerem 3:6, 3:6, pokonując wcześniej Kanadyjczyka Frederica Niemeyera 3:6, 6:2, 6:3. Następnie pojechał na challenger do Francji, gdzie odpadł w półfinale. Pokonał tam Szwajcara Michela Kratochvila 4:1 krecz, Austriaka Olivera Maracha 6:3, 6:4, Belga Steve’a Darcisa 4:6, 6:3, 6:4, a przegrał z Argentyńczykiem José Acasuso 4:6, 3:6. W kolejnym turnieju w Niemczech przegrał w 1. rundzie z Czechem Janem Hernychem 2:6, 1:6. Na początku listopada pojechał na turniej do Finlandii, gdzie przegrał w 2 rundzie. Pokonał tam Szwajcara Michaela Lammera 1:0 krecz, a przegrał z Niemcem Tobiasem Kamke 3:6, 4:6. Na koniec tego roku Kubot pojechał do Wielkiej Brytanii, gdzie odpadł w 2 rundzie. Najpierw pokonał Hiszpana Adriána Menéndeza-Maceirasa 4:6, 6:4, 6:2, a przegrał z Holendrem Michelem Koningem walkowerem. Sezon 2007 zakończył na 222. miejscu w rankingu ATP.
Sezon 2008
Sezon 2008 Łukasz Kubot rozpoczął od challengeru we Wrocławiu, gdzie w 1. rundzie przegrał z reprezentantem RPA Rikiem De Voestem 6:7, 6:3, 6:7. Następnie wybrał się do Meksyku, gdzie grał dwa challengery. W obu turniejach odpadł w 1. rundzie. Najpierw przegrał z Argentyńczykiem Leonardo Mayerem 6:4, 1:6, 6:7, a potem z reprezentantem gospodarzy Victorem Romero 1:6, 6:0, 4:6. Następnie Kubot odpadł w ćwierćfinale na turnieju w Korei Południowej. Pokonał tam Japończykiem Hirokim Kondo 3:6, 6:4, 6:4, reprezentanta gospodarzy Lim Yong-kyu 4:6, 7:5, 7:6, a przegrał z reprezentantem gospodarzy Rikiem De Voestem 3:6, 5:7. Następnie Kubot wybrał się na trzy turnieje europejskie – jeden we Włoszech i dwa razy w Hiszpanii. W pierwszym odpadł w 2 rundzie pokonując Kazacha Michaiła Kukuszkina 6:4, 6:4, a następnie przegrał z Niemcem Simonem Stadlerem 2:6, 2:6. W kolejnym turnieju przegrał z reprezentantem gospodarzy Davidem Marrero w 1. rundzie 6:7, 6:1, 6:7. W ostatnim turnieju przegrał w 2 rundzie. Pokonał tam Hiszpana Javiera Padillę 6:1, 6:1 i przegrał z jego rodakiem Markiem Lópezem 4:6, 0:6. Następnie Polak wybrał się na turniej do Uzbekistanu. Odpadł tam w ćwierćfinale pokonując Izraelczyka Amira Weintrauba 6:1, 6:1 i Niemca Petera Gojowczyka 6:3, 7:6, a ulegając reprezentantowi RPA Ravenowi Klaasenowi 3:6, 6:3, 3:6. Następnie Kubot odpadł w 1. rundzie kwalifikacji na turnieju w Czechach z Ekwadorczykiem Giovannim Lapenttim 6:4, 3:6, 3:6. Następnie Kubot odpadł w 3 rundzie kwalifikacji na turnieju w Queen’s Club w Wielkiej Brytanii. Pokonał tam reprezentanta gospodarzy Jamiego Murraya 7:5, 6:3, Ukraińca Serhija Stachowskiego 3:6, 7:6, 6:4, a przegrał z Australijczykiem Josephem Siriannim 6:2, 3:6, 6:7. Potem Kubot odpadł w 1. rundzie kwalifikacji Wimbledonu ze Szwajcarem Stéphane’em Bohlim 4:6, 0:6. Następnie Polak wybrał się na turniej do Holandii, gdzie odpadł w 2 rundzie, pokonując Argentyńczyka Juana-Martina Arangurena 3:6, 6:4, 6:0, a przegrywając z Włochem Marco Crugnolą 2:6, 2:6. Następnie Kubot wygrał challenger w Niemczech pokonując tam Fina Juho Paukku 6:4, 6:1, Niemca Alexandra Flocka 6:2, 6:1, jego rodaka Marca Siebera 6:2, 7:5, Czecha Jaroslava Pospíšila 1:6, 6:4, 7:6 i Argentyńczyka Juana Pablo Brzezickiego 6:3, 6:4. W turnieju w Poznaniu odpadł jednak już w 1. rundzie przegrywając z Czechem Jiřím Vankiem 7:6, 2:6, 2:6. W turnieju w Finlandii Kubot odpadł w ćwierćfinale pokonując Irlandczyka Conora Nilanda 6:4, 2:6, 6:0, Francuza Josselina Ouanna 6:2, 4:6, 6:3, a przegrywając z Włochem Flavio Cipollą 6:4, 3:6, 4:6. Kolejny turniej z jego udziałem odbył się w Uzbekistanie, gdzie odpadł w 2 rundzie. Pokonał tam reprezentanta gospodarzy Vaję Uzakova 6:1, 6:1, a przegrał ze Słoweńcem Blazem Kavciciem 6:7, 4:6. W kolejnym turnieju w Uzbekistanie przegrał w 1. rundzie z Austriakiem Oliverem Marachem 5:7, 2:6. Następny turniej odbył się w Kazachstanie. Tam Kubot znów odpadł w 1. rundzie przegrywając z Czechem Janem Mertlem 4:6, 7:6, 4:6. W turnieju w Szczecinie odpadł dopiero w półfinale. Zagrał tam z czterema Hiszpanami. Pokonał Davida Marrero 6:3, 6:2, Óscara Hernándeza 6:7, 6:1, 2:0 krecz, Alberto Martína 7:5, 6:3, a przegrał z Albertem Montañésem 6:3, 1:6, 4:6. Następnie Kubot pojechał na Słowację, gdzie odpadł w 2 rundzie. Pokonał tam Czecha Jiříego Vanka 6:3, 2:6, 6:2, a przegrał z jego rodakiem Jaroslavem Pospíšilem 6:3, 3:6, 4:6. Następnie Kubot udał się do Szwecji na turniej rangi ATP. Odpadł tam w 3 rundzie kwalifikacji, pokonując Szwajcara Nimę Madamiego 6:2, 6:2 i Australijczyka Josepha Sirianniego 7:6, 6:3, a przegrywając ze Szwajcarem George’em Bastlem 4:6, 6:1, 6:7. Na turnieju w Uzbekistanie przegrał w 2 rundzie z Niemcem Michaelem Berrerem 3:6, 6:7, pokonując wcześniej Izraelczyka Harela Lewiego 6:7, 6:4, 6:2. Następnie Kubot w dwóch turniejach w Korei Południowej odpadł w 1. rundzie. Najpierw przegrał z reprezentantem gospodarzy Im Kyu-tae 6:4, 3:6, 6:7, a potem z Amerykaninem Alexem Bogomolovem Jr. 2:6, 6:7. Następnie Kubot przyjechał na trzy turnieje do Europy – na Słowacji, Ukrainie i w Finlandii. W pierwszym przegrał w 1. rundzie z Czechem Bohdanem Ulihrachem 5:7, 2:6. W drugim turnieju przegrał w 1. rundzie z Ukraińcem Iwanem Siergiejewem 1:6, 4:6. W trzecim turnieju odpadł w ćwierćfinale pokonując Austriaka Philippa Oswalda 2:6, 7:5, 6:3, Łotysza Andisa Juškę 6:3, 7:5 i przegrywając z Finem Jarkko Nieminenem 6:7, 7:5, 6:7. W ostatnim turnieju w tym roku Kubot w 1. rundzie challengera w Meksyku przegrał ze Słoweńcem Gregą Žemlją 1:6, 0:6. Sezon 2008 zakończył na 209. miejscu w rankingu ATP.
Sezon 2009.
Sezon 2009 Kubot rozpoczął od turnieju ATP w Katarze. Odpadł tam w 3 rundzie kwalifikacji pokonując Niemca Tobiasa Kamke 6:7, 6:2, 6:1 oraz Włocha Simone Vagnozziego 2:6, 6:2, 7:6, a przegrał z Austriakiem Alexandrem Peyą 3:6, 6:7.
Również w 3 rundzie kwalifikacji odpadł podczas Australian Open. Pokonał tam Francuza Édouarda Rogera-Vasselina 3:6, 6:3, 6:1, Hindusa Somdeva Devvarmana 4:6, 6:4, 7:5, a przegrał z Niemcem Andreasem Beckiem 4:6, 3:6. W challengerze we Wrocławiu odpadł w 2 rundzie pokonując Niemca Floriana Mayera walkowerem, a przegrywając z Czechem Robinem Vikem 4:6, 7:5, 6:7.
Następnie Kubot brał udział w turnieju ATP w Brazylii, gdzie odpadł w 2 rundzie po przebiciu się przez kwalifikacje. Pokonał tam reprezentanta gospodarzy Vitora Requiao 6:1, 6:2, Serba Borisa Pašanskiego 6:3, 3:6, 6:3, Hiszpana Rubéna Ramíreza Hidalgo 4:6, 6:4, 6:3 oraz jego rodaka Daniela Gimeno-Travera 7:6, 1:6, 6:3, a przegrał z Brazylijczykiem Thomazem Belluccim 7:5, 4:6, 4:6.
Na turnieju w Meksyku Kubot odpadł w 2 rundzie kwalifikacji pokonując Olivera Maracha 7:5, 6:3, a przegrywając z jego rodakiem Danielem Köllererem 5:7, 6:3, 3:6.
Następnie Kubot brał udział w turnieju rangi ATP World Tour Masters 1000 w USA. Przegrał tam w 1. rundzie kwalifikacji z Hiszpanem Markiem Lópezem 4:6, 4:6.
Na turnieju ATP w Maroku odpadł w 2 rundzie kwalifikacji pokonując Hiszpana Adriána Menéndeza-Maceirasa 7:5, 2:6, 7:6, a przegrywając z Austriakiem Oliverem Marachem 5:7, 4:6.
Na turnieju ATP rangi 500 w Hiszpanii Kubot odpadł w 1. rundzie kwalifikacji z Niemcem Mischą Zverevem 4:6, 6:3, 1:6. W challengerze w Czechach odpadł w ćwierćfinale pokonując tam Cypryjczyka Markosa Pagdatisa 6:4, 6:1 i reprezentanta RPA Kevina Andersona 6:3, 6:1, a przegrywając z Czechem Janem Hajkiem 3:6, 6:0, 4:6.
Następnie Kubot brał udział w turnieju ATP w Serbii, gdzie osiągnął najlepszy rezultat w dotychczasowej karierze – doszedł tam do finału dostając się do turnieju jako „szczęśliwy przegrany” po porażce w 3 rundzie kwalifikacji. Pokonał tam Francuza Mathieu Montcourta 3:6, 6:4, 6:4 i Rosjanina Walerija Rudniewa 6:4, 6:4, a przegrał ze Słowakiem Dominikiem Hrbatym 6:7, 6:0, 0:6. W turnieju głównym pokonał Serba Arsenije Zlatanovicia 6:4, 7:5, Rosjanina Igora Andriejewa 3:2 krecz, Belga Kristofa Vliegena 7:6, 6:3, Chorwata Ivo Karlovicia 7:6, 6:2, a w finale przegrał z reprezentantem gospodarzy Novakiem Đokoviciem 3:6, 6:7.
W Roland Garros odpadł w 1. rundzie przechodząc przez kwalifikacje. Pokonał tam Francuza Axela Michona 6:4, 6:3, Szweda Björna Rehnquista 5:7, 6:3, 6:2 i Brazylijczyka Thiaga Alvesa 4:6, 6:3, 10:8, a przegrał z Serbem Viktorem Troickim 6:3, 3:6, 4:6, 7:6, 3:6.
Na turnieju w Londynie w Queen’s Clubie odpadł w 1. rundzie kwalifikacji przegrywając z Australijczykiem Marinko Matoseviciem 7:5, 6:7, 4:6.
Na Wimbledonie również przegrał w 1. rundzie kwalifikacji przegrywając z Japończykiem Gō Soedą 4:6, 6:3, 9:11.
W turnieju w Niemczech odpadł w ćwierćfinale pokonując Niemca Christiana Mohsa 6:1, 6:0, Czecha Františka Čermáka 6:4, 6:2, Hiszpana Pablo Andújara 6:2, 6:4 oraz Niemca Philippa Kohlschreibera 6:2, 6:4, a przegrywając z Niemcem Nicolasem Kieferem 2:6, 1:6.
Na turnieju w USA odpadł w 2 rundzie kwalifikacji, gdzie pokonał Brytyjczyka Daniela Evansa 6:2, 7:6, a przegrał z Amerykaninem Jesse Wittenem 6:3, 6:7, 4:6. Na turnieju rangi ATP World Tour Masters 1000 w Kanadzie odpadł w 1. rundzie kwalifikacji z Francuzem Julienem Benneteau 4:6, 6:4, 3:6.
Na kolejnym turnieju rangi ATP World Tour Masters 1000 w USA odpadł w 1. rundzie po przebrnięciu kwalifikacji. Pokonał tam Rosjanina Tejmuraza Gabszwilego 6:1, 6:2 oraz Francuza Juliena Benneteau 6:2, 7:5, a przegrał z Argentyńczykiem José Acasuso 4:6, 3:6.
W US Open odpadł w 2 rundzie kwalifikacji pokonując Czecha Lukáša Dlouhego 6:0, 6:3, a przegrał z Japończykiem Tatsumą Ito 2:6, 6:3, 4:6. W challengerze w Szczecinie przegrał w 1. rundzie ulegając Francuzowi Florentowi Serra 4:6, 1:6.
Na turnieju ATP w Rumunii przegrał w 3 rundzie kwalifikacji z Włochem Filippo Volandrim 3:6, 2:6, pokonując wcześniej Rumunów Valentina Palasa 6:3, 6:2 oraz Alexandru Carpena 6:4, 6:0. Na turnieju w Chinach odpadł w 2 rundzie po przejściu kwalifikacji. Pokonał tam Słowaka Kamila Čapkoviča 6:3, 5:1 krecz oraz dwóch Amerykanów – Donalda Younga 6:2, 6:3 oraz Andy Roddicka 6:2, 6:4, a przegrał z Chorwatem Ivanem Ljubiciciem 6:7, 6:4, 4:6.
Na turnieju ATP World Tour Masters 1000 w Chinach odpadł w 1. rundzie po przejściu kwalifikacji. Pokonał tam Słowaka Ivo Kleca 6:3, 6:4 i Amerykanina Robby Ginepriego 6:2, 6:7, 6:3, a przegrał ze Szwajcarem Stanislasem Wawrinką 6:2, 6:7, 6:7. W Austrii odpadł w 1. rundzie z Czechem Radkiem Štěpánkiem 4:6, 1:6.
Na kolejnym turnieju ATP World Tour Masters 1000 we Francji odpadł w 2 rundzie po przejściu kwalifikacji. Pokonał tam Niemca Michaela Berrera 5:7, 6:4, 7:6, Francuza Florenta Serrę 6:3, 2:6, 6:3 oraz Niemca Andreasa Becka 6:4, 3:6, 6:4, a przegrał z Chorwatem Marinem Čiliciem 7:6, 4:6, 2:6.
Ostatni turniej w tym roku Kubot grał w challengerze w Austrii. Odpadł tam jednak w 1. rundzie przegrywając z Australijczykiem Rameezem Junaidem 6:7, 4:6. Sezon 2009 zakończył na 101. miejscu w rankingu ATP.
Sezon 2010.
Sezon 2010 Kubot rozpoczął od turnieju ATP w Katarze, gdzie odpadł w ćwierćfinale pokonując Egipcjanina Karima Maamouna 6:0, 6:2 i Ukraińca Serhija Stachowskiego 6:2, 7:6, a przegrywając z Serbem Viktorem Troickim 6:4, 4:6, 6:7.
Następnie Kubot brał udział w Australian Open, gdzie doszedł aż do 4 rundy pokonując po drodze Niemca Mischę Zvereva 6:3, 6:3, 6:3, Kolumbijczyka Santiago Giraldo 6:4, 3:6, 6:3, 6:1 i Rosjanina Michaiła Jużnego walkowerem, a przegrał z Serbem Novakiem Đokoviciem 1:6, 2:6, 5:7.
Na turnieju w Chile odpadł w 2 rundzie pokonując Argentyńczyka Horacio Zeballosa 3:6, 7:5, 6:3, a przegrywając z Hiszpanem Marcelem Granollersem 4:6, 2:6.
Potem Kubot wybrał się na turniej ATP do Brazylii, gdzie doszedł do 2. finału w swojej karierze. Pokonał tam Hiszpana Óscara Hernándeza 7:5, 7:6, jego rodaka Alberta Montañésa 6:2, 6:2, Włocha Fabio Fogniniego 6:3, 6:1 i Rosjanina Igora Andriejewa 2:6, 6:2, 6:4, a przegrał z Hiszpanem Juanem Carlosem Ferrero 1:6, 0:6.
Na turnieju w Argentynie Kubot odpadł już w 1. rundzie ulegając z reprezentantem gospodarzy Juanem Mónaco 4:6, 6:7.
W Meksyku Polak odpadł w 2 rundzie pokonując Argentyńczyka Horacio Zeballosa 6:1, 6:2, a przegrywając z Hiszpanem Fernando Verdasco 4:6, 3:6.
W Pucharze Davisa Kubot wybrał się na mecz przeciwko Finlandii. Polak pokonał tam Henri Kontinena 6:4, 6:2, 7:6, a przegrał z Jarkko Nieminenem 4:6, 6:7, 7:6, 5:7.
Na turnieju ATP World Tour Masters 1000 w USA odpadł w 1. rundzie ulegając Argentyńczykowi Davidowi Nalbandianowi 3:6, 2:6.
W Maroku odpadł w ćwierćfinale pokonując Francuza Arnauda Clementa 6:4, 6:1, a przegrywając z Włochem Potito Starace 1:6, 0:6.
Z kolei na turnieju ATP World Tour Masters 1000 w Monako odpadł już w 1. rundzie z Serbem Viktorem Troickim 6:4, 2:6, 2:6. Polak przegrał także w 1. rundzie w dwóch kolejnych turniejach – w Hiszpanii z reprezentantem gospodarzy Marcelem Granollersem 4:6, 3:6 i w turnieju ATP World Tour Masters 1000 we Włoszech z Hiszpanem Nicolasem Almagro 7:6, 2:6, 3:6.
Na kolejnym turnieju ATP World Tour Masters 1000 w Hiszpanii znów przegrał w 1. rundzie z reprezentantem gospodarzy Feliciano Lópezem 3:6, 3:6.
We Francji odpadł w 2 rundzie pokonując reprezentacja gospodarzy Gianniego Minę 7:5, 6:4, a przegrywając z Włochem Potito Starace 3:6, 4:6.
Następnie Kubot pojechał na dwa kolejne turnieje, w których odpadał w 1. rundzie. Najpierw na French Open przegrał z Francuzem Josselinem Ouanną 6:7, 7:6, 2:6, 4:6, a następnie w Wielkiej Brytanii z Hiszpanem Nicolásem Almagro 5:7, 6:7.
Na Wimbledonie Kubot uległ w 2 rundzie pokonując w 1 rundzie Słoweńca Blaza Kavcicia 4:6, 6:2, 6:2, 6:3, a przegrywając z Niemcem Philippem Petzschnerem 4:6, 6:3, 6:4, 3:6, 2:6.
W kolejnych trzech turniejach Kubot kończył występy w 1. rundzie. Były to trzy turnieje amerykańskie – ATP World Tour Masters 1000, ATP i US Open. Ulegał tam kolejno Amerykaninowi Johnowi Isnerowi 2:6, 3:6, Niemcowi Danielowi Brandsowi 4:6, 6:2, 5:7 i Hiszpanowi Guillermo García-Lópezowi 3:6, 2:6, 6:7.
Następnie Kubot brał udział w challengerze w Szczecinie, gdzie odpadł w 2 rundzie. Pokonał tam Niemca Petera Torebko 6:4, 7:5, a przegrał z Czechem Lukášem Rosolem 4:6, 5:7. Na kolejnym turnieju rangi ATP w Rumunii odpadł znów w 1. rundzie ulegając Włochowi Filippo Volandriemu 3:6, 0:6.
Sezon 2011.
Sezon rozpoczął od startu w turnieju w Brisbane. Pokonał Daniela Brandsa 6:2 6:2, przegrał z Marcosem Baghdatisem 2:6 2:6. Następnie wziął udział w turnieju w australijskim Sydney. Jako lucky looser przegrał z Potito Starace 6:7 6:2 3:6. W Australian Open w pierwszej rundzie wygrał z rozstawionym z numerem 18. Amerykaninem Samem Querreyem 5:7 6:2 3:6 6:1 8:6, uległ Serhijowi Stachowskiemu 3:6 4:6 4:6.
Sezon na kortach ziemnych rozpoczął od startu w turnieju w chilijskim Santiago, przegrywając z Fabio Fogninim 6:7 2:6. Następnie wystąpił w Costa do Sauipe pokonując Eduardo Schwanka 6:7 7:5 7:6 a przegrywając z Juanem Ignacio Chelą 6:3 5:7 3:6. W Buenos Aires przegrał z Pablo Cuevasem 7:5 5:7 3:6. W Acapulco doszedł do ćwierćfinału wygrywając z Rubenem Ramirezem Hidalgo 7:5 6:0 oraz Eduardo Schwankiem 6:7 6:4 6:4 a przegrywając z Thomazem Belluccim 7:6 3;6 4:6.
Następnie wziął udział w turnieju w Indian Wells pokonując Michaiła Kukuszkina 7:6 6:4, przegrywając z Tomasem Berdychem 4:6 1:6.
Po krótkim czasie wznowił starty na kortach ziemnych startując w eliminacjach turniejów w Monte Carlo, Barcelonie i Madrycie. Złą serię przerwał w Rzymie, gdzie po przejściu kwalifikacji pokonał w pierwszej rundzie Pablo Cuevasa 7:6 2:6 6:2, przegrywając z Novakiem Đokoviciem 0:6 3:6.
Na Roland Garros kontynuował dobrą grę, przechodząc trzy rundy eliminacji, przegrywając w turnieju głównym dopiero w trzeciej rundzie pokonując rozstawionego z 11 Nicolasa Almagro 3:6 2:6 7:6 7:6 6:4 oraz Carlosa Berlocqa 6:3 7:6 6:3 a przegrywając Alejandro Falla 7:6 4:6 5:7 4:6.
Na Wimbledonie przeszedł eliminacje. W pierwszej rundzie pokonał Francuza Arnauda Clemanta 6:4 6:2 2:6 5:7 6:4, w drugiej Ivo Karlovica 7:6 6:3 6:3. W trzeciej rundzie spotkał się z rozstawionym z numerem 9 Gaëlem Monfilsem pokonując go 6:3 3:6 6:3 6:3 i przegrywając w czwartej rundzie z Feliciano Lópezem po dwóch niewykorzystanych meczbolach 6:3 7:6 6:7 5:7 5:7.
Sezon 2012.
Kubot rozpoczął sezon od turnieju w Ad-Dausze. Przegrał w nim w pierwszej rundzie z turniejową ósemką, Włochem Andreasem Seppi, 6:2, 6:3. W turnieju w Sydney Polak doszedł do drugiej rundy. W pierwszym meczu zmierzył się z Chorwatem Ivanem Dodigiem, którego pokonał 7:6(4), 7:5. W kolejnym spotkaniu przegrał z rozstawionym z numerem pierwszym Argentyńczykiem Juanem Martínem del Potro 4:6, 2:6.
Podczas Australian Open Polak przegrał w pierwszej rundzie z turniejową dziesiątką, Hiszpanem Nicolásem Almagro, 6:1, 5:7, 3:6, 5:7. Kolejny turniej rozegrał w Zagrzebiu. W pierwszej rundzie pokonał Włocha Mattea Violę 6:2, 6:1. W drugiej rundzie spotkał się z rozstawionym z numerem szóstym Cypryjczykiem Marcosem Baghdatisem. Kubot przegrał z nim 4:6, 2:6. W turnieju kategorii 500 Series w Rotterdamie Polak doszedł do drugiej rundy. W pierwszej pokonał turniejową szóstkę, Ukraińca Ołeksandra Dołgopołowa, 6:7(4), 6:4, 6:2. Porażki doznał w meczu z Finem Jarkko Nieminenem, który zakończył się wynikiem 3:6, 7:5, 6:7(2). Kolejnym turniejem rangi 500 Series byłY zawody w Memphis. Kubot w pierwszej rundzie pokonał Amerykanina Jessa Levina 7:6(2), 6:4. W drugiej rundzie zmierzył się z Niemcem Philippem Petzschnerem, którego pokonał 7:6(5), 6:2. W ćwierćfinale spotkał się z kolejnym Niemcem Benjaminem Beckerem. Przegrał z nim 5:7, 6:7(5). W turnieju rangi 500 Series na kortach w Acapulco Polak osiągnął drugą rundę. W pierwszej pokonał Meksykanina Daniela Garzę 6:1, 6:3. W drugiej rundzie trafił na turniejową jedynkę, Hiszpana Davida Ferrera. Przegrał z nim 3:6, 3:6.
Podczas turnieju Masters Series w Indian Wells Kubot dotarł do drugiej rundy. W pierwszej pokonał Chorwata Ivo Karlovicia 6:4, 6:2. W drugiej rundzie spotkał się z rozstawionym z numerem trzydziestym Amerykaninem Andym Roddickiem. Przegrał z nim 6:4, 6:7(5), 3:6. Następnie wziął udział w turnieju rangi Masters Series w Miami. Polak w pierwszej rundzie spotkał się po raz drugi w sezonie z Chorwatem Ivo Karloviciem. Tym razem górą był Chorwat, który pokonał Polaka 3:6, 7:6(2), 6:7(2).
Sezon na kortach ziemnych rozpoczął podczas turnieju rangi Masters Series w Monte Carlo. Kubot w pierwszej rundzie przegrał z turniejową piętnastką, Austriakiem Jürgenem Melzerem, 2:6, 5:7. Podczas turnieju w Bukareszcie Łukasz Kubot został rozstawiony z numerem siódmym. Pierwszym przeciwnikiem był Rumun Gabriel Moraru. Polak pokonał go 6:2, 6:3. W drugiej rundzie spotkał się z kolejnym Rumunem, Mariusem Copilem. Pokonał go 6:3, 6:3. W ćwierćfinale Polak przegrał z turniejowa jedynką Francuzem Gilles’em Simonem 6:3, 1:6, 3:6. W Belgradzie Kubot został rozstawiony z numerem piątym, jednak w pierwszej rundzie pokonał go Czech Lukáš Rosol 5:7, 2:6. Turniej rangi Premier Masters w Rzymie Polak rozpoczął od pojedynku z Włochem Potito Staracem. Pokonał go 6:3, 5:7, 6:2. W drugiej rundzie spotkał się z turniejową siódemką, Czechem Tomášem Berdychem, z którym przegrał 6:4, 6:1.
Podczas wielkoszlemowego French Open Polak rozpoczął swe zmagania od meczu ze Słowakiem Karolem Beckiem, pokonując go 7:5, 6:2, 7:5. W drugiej rundzie spotkał się z Francuzem Florentem Serrą, którego pokonał 7:6(0), 6:2, 7:6(4). W trzeciej rundzie zagrał z Belgiem Davidem Goffinem. Przegrał z nim 6:7(4), 5:7, 1:6.
Sezon na kortach trawiastych rozpoczął od turnieju w Halle w Niemczech. W pierwszej rundzie pokonał Fina Jarkko Nieminena 6:4, 6:4. W drugiej rundzie uległ turniejowej ósemce Niemcowi Philippowi Kohlschreibergu 7:6(5), 1:6, 3:6. Podczas turnieju w ’s-Hertogenbosch Polak został rozstawiony z numerem ósmym. W pierwszej rundzie pokonał Izraelczyka Dudiego Selę 6:1, 6:2, a w drugiej rundzie uległ Francuzowi Benoît Paire 3:6, 6:0, 4:6.
Podczas US Open odpadł w 1. rundzie z Argentyńczykiem Leonardo Mayerem.
Sezon 2013.
Łukasz Kubot rozpoczął sezon 2013 od udziału w turnieju w Ad-Dausze, gdzie w pierwszej rundzie wygrał z rozstawionym Feliciano Lópezem wynikiem 6:4, 6:2. W kolejnym meczu uległ Simone Bolelliemu 6:2, 4:6, 4:6. Następnie wziął udział w rywalizacji podczas wielkoszlemowego Australian Open. W pierwszej rundzie spotkał się tam z Danielem Gimeno-Traverem, któremu uległ 7:6(4), 4:6, 0:6, 6:4, 4:6. Kolejnymi zawodami ATP World Tour, w których Polak wziął udział były rozgrywki w Memphis. W pierwszym meczu pokonał Ryana Harrisona 6:4, 6:7(4), 7:6(2). W kolejnym spotkaniu nie sprostał Michaelowi Russellowi, z którym przegrał 2:6, 4:6. Następnie brał udział w zawodach w Acapulco, ale w pierwszej rundzie uległ Wayne′owi Odesnikowi 3:6, 4:6.
W Indian Wells Kubot przegrał w pierwszej rundzie z Benoît Paire 7:5, 5:7, 2:6, natomiast w Miami pokonał Franka Dancevica 4:6, 6:4, 6:3 oraz uległ Samowi Querreyowi 6:4, 3:6, 3:6.
W Wimbledonie osiągnął ćwierćfinał, przegrywając starcie o półfinał z Jerzym Janowiczem 5:7, 4:6, 4:6.
Gra podwójna.
2000 – 2004.
Sezon 2000
Sezon 2000 Kubot rozpoczął od futuresa w Krakowie. Jego partnerem był Polak Radosław Nijaki. Razem doszli tam do półfinału przegrywając walkowerem z parą włosko-hiszpańską Fabio Maggi/Emilio Viuda-Hernandez. Drugim turniejem w tym roku był challenger w Sopocie. Razem z Polakiem Michałem Gawłowskim doszli do ćwierćfinału przegrywając z parą czeską Igor Brukner/Petr Dezort walkowerem. Na początku września Kubot grał w futuresie w Czechach, gdzie jego partnerem był Austriak Zbynek Mlynarik. Odpadli tam w 1. rundzie z parą czeską Jiří Hobler/Pavel Šnobel 4:6, 7:5, 4:6. W ostatnim turnieju w tym roku Kubot grał na Filipinach. Jego partnerem był znów Zbynek Mlynarik. Przegrali tam w ćwierćfinale z parą reprezentującą RPA Andrew Anderson/Rik De Voest 6:7, 5:7. Sezon 2000 zakończył na 796. miejscu w rankingu deblowym ATP.
Sezon 2001
Sezon 2001 Kubot rozpoczął od challengera we Wrocławiu. Jego partnerem był Polak Michał Gawłowski. Przegrali tam w 1. rundzie z parą austriacko-niemiecką Julian Knowle/Michael Kohlmann 4:6, 4:6. Na turnieju w Nowej Zelandii jego partnerem był Amerykanin Jonathan Beardsley. Odpadli tam jednak w 1. rundzie z parą niemiecką Heiko Bollich/Thomas Messmer 6:4, 5:7, 1:6. Na turnieju w Sopocie za partnera miał Polaka Bartłomieja Dąbrowskiego. Para ta odpadła w ćwierćfinale ulegając parze Australijskiej Paul Hanley/Nathan Healey 5:7, 6:4, 5:7. Na challengerze w Austrii za partnera miał reprezentanta gospodarzy Andreasa Posevaca. Przegrali tam jednak z parą czeską Petr Dezort/Radomir Vasek 6:3, 2:6, 6:3. Na challengerze w Sopocie jego partnerem był Michał Gawłowski. Przegrał tam w ćwierćfinale z parą hiszpańską David Ferrer/Didac Perez 5:7, 6:4, 2:6. Na kolejnym futuresie jego partnerem był Polak Michał Przysiężny. Przegrali tam w półfinale z inną polską parą Mariusz Fyrstenberg/Marcin Matkowski 6:7, 1:6. Na challengerze w Zabrzu za partnera miał swojego rodaka Bartłomieja Dąbrowskiego. Przegrali tam w półfinale ze słowacką parą Karol Beck/Igor Zelenay 3:6, 4:6. W ostatnim turnieju w tym roku – w Szczecinie partnerem Kubota był Michał Gawłowski. Polacy przegrali tam w 1. rundzie z parą argentyńską Mariano Hood/Sebastián Prieto 1:6, 1:2 krecz. Sezon 2001 zakończył na 448. miejscu w rankingu deblowym ATP
Sezon 2002
Sezon 2002 Kubot rozpoczął od trzech futuresów w USA. We wszystkich jego partnerem był Niemiec Lars Uebel. W pierwszym odpadł w ćwierćfinale przegrywając z parą australijską David Hodge/James Sekulov 2:6, 3:6. W następnych dwóch przegrywał w 1. rundzie z parą australijską Alun Jones/Michael Tebbutt 2:6, 1:6 oraz amerykańską Brian Baker/Rajeev Ram przez walkower. Kolejny turniej odbył się w Katowicach, gdzie jego partnerem był Michał Przysiężny. Odpadli tam w 1. rundzie z parą norwesko-serbską Stian Boretti/Darko Mađarovski 1:6, 3:6. W turnieju w Sopocie wraz z Michałem Gawłowskim przegrali z polską parą Mariusz Fyrstenberg/Marcin Matkowski 4:6, 4:6. W challengerze w Rosji z reprezentantem gospodarzy Nikołajem Niszinem odpadł w ćwierćfinale. Przegrali tam z parą rosyjsko-ukraińską Artiom Dieriepasko/Orest Tereszczuk 1:6, 4:6. Następnie Kubot wziął udział w turnieju w Austrii. Jego partnerem był Australijczyk Joseph Sirianni. Przegrali tam już w 1. rundzie z parą chorwacką Ivan Cinkus/Lovro Zovko 3:6, 6:4, 2:6. Na początku września brał udział w turnieju na Ukrainie wraz z Mariuszem Fyrstenbergiem. Ulegli tam parze rosyjskiej Michaił Jełgin/Dmitrij Własow 6:7, 4:6. Następnie z tym samym partnerem Kubot grał na turnieju w USA. Odpadł tam w półfinale przegrywając z parą rumuńsko-amerykańską Gabriel Trifu/Glenn Weiner 6:7, 3:6. W ostatnim turnieju w tym roku Kubot znów grał z Mariuszem Fyrstenbergiem. Tym razem na futursie w Czechach odnieśli zwycięstwo pokonując w finale parę gospodarzy Jaroslav Pospíšil/Jiří Vencl 2:6, 6:3, 6:4. Sezon 2002 zakończył na 533. miejscu w rankingu deblowym ATP
Sezon 2003
Sezon 2003 Kubot rozpoczął od zwycięstwa w futuresie w Niemczech. Jego partnerem był Mariusz Fyrstenberg. Pokonali oni w finale parę amerykańską-niemiecką Jason Marshall/Lars Uebel 7:5, 5:7, 6:3. W challengerze w Niemczech Kubot grał razem z Bartłomiejem Dąbrowskim. Przegrali tam w ćwierćfinale z parą niemiecką Jens Knippschild/Franz Stauder 4:6, 5:7. W challengerze we Wrocławiu partnerem Kubota był Michał Przysiężny. Przegrali tam w 1. rundzie z parą Mariusz Fyrstenberg/Marcin Matkowski 3:6, 4:6. Kolejnym turniejem był futures na Węgrzech. Jego partnerem był tam Włoch Leonardo Azzaro. Przegrali tam w finale z parą węgierską Kornel Bardoczky/Gergely Kisgyörgy 6:7, 3:6. Na turnieju na Słowacji jego partnerem był gospodarz Victor Bruthans. Odpadli tam w ćwierćfinale przegrywając z parą hiszpańsko-argentyńską Alex Lopez Moron/Andres Schneiter 1:6, 1:6. Na turnieju w Rosji z Austriakiem Zbynkiem Mlynarykiem odpadli już w 1. rundzie ulegając parze argentyńsko-amerykańskiej Juan Pablo Brzezicki/Tripp Phillips 6:3, 3:6. 0:6. Kolejnym turniejem był challenger w Hiszpanii, gdzie jego partnerem był Japończyk Jun Kato. Para ta zwyciężyła pokonując w finale parę rosyjsko-amerykańską Philipp Mukometow/Tripp Phillips 4:6, 6:0, 6:1. W challengerze w Rosji jego partnerem był Rumun Răzvan Sabău. Przegrali tam w półfinale z parą rosyjsko-ukraińską Michaił Jełgin/Orest Tereszczuk 3:6, 5:7. Na turnieju w Rosji z Ukraińcem Orestem Tereszczukiem doszedł do finału przegrywając z parą węgiersko-czeską Kornel Bardoczky/Martin Štěpánek 6:7, 3:6. Następnie Kubot brał udział w dwóch turniejach w Niemczech. W pierwszym grał z Czechem Martinem Štěpánkiem, a w drugim z Luksemburczykiem Gilles’em Müllerem. W obu jednak odpadł w 1. rundzie. Najpierw z parą niemiecką Karsten Braasch/Franz Stauder walkowerem, a potem z parą argentyńską Ignacio Gonzalez King/Sergio Roitman 2:6, 4:6. Na początku września Kubot brał udział w turnieju na Ukrainie wraz z Bartłomiejem Dąbrowski. Przegrali tam w 2 rundzie z parą rosyjską Michaił Jełgin/Dmitrij Własow walkowerem. W ostatnim turnieju w tym roku Kubot wraz z Bartłomiejem Dąbrowskim grał na turnieju w Szczecinie. Przegrali tam w półfinale z parą Mariusz Fyrstenberg/Marcin Matkowski 5:7, 5:7. Sezon 2003 zakończył na 217. miejscu w rankingu deblowym ATP
Sezon 2004
Sezon 2004 Kubot rozpoczął od 3 turniejów w Niemczech. Jego partnerami byli: Rumun Florin Mergea, Ukrainiec Orest Tereszczuk i Słowak Igor Zelenay. W pierwszym turnieju odpadł w półfinale przegrywając z parą kazachsko-rosyjską Jurij Szczukin/Dmitrij Własow 6:7, 1:6. W drugim odpadł w ćwierćfinale z parą rumuńsko-słowacką Florin Mergea/Igor Zelenay 4:6, 2:6. W trzecim turnieju doszedł do finału ulegając parze duńskiej Frederik Nielsen/Rasmus Norby 4:6, 7:6, 0:6. W kolejnym turnieju we Wrocławiu wraz z Bartłomiejem Dąbrowskim przegrał w finale z parą słowacko-niemiecką Dominik Hrbatý/Michael Kohlmann 5:7, 3:6. Dwa następne turnieje odbyły się w Chorwacji, gdzie Kubot grał z Bartłomiejem Dąbrowskim. W pierwszym odpadł w ćwierćfinale z parą serbską Novak Đoković/Vladimir Pavićević 1:6, 6:7. W drugim odpadł w półfinale z parą czesko-słowacką Lukáš Dlouhý/Branislav Sekáč 1:6, 2:6. Na turnieju w Tasmanii wraz z Austriakiem Zbynkiem Mlynarykiem odpadł w ćwierćfinale z parą włosko-austriacką Leonardo Azzaro/Oliver Marach 6:4, 4:6, 1:6. Na turnieju w Australii znów zagrał ze Zbynkiem Mlynarykiem. Razem wygrali ten turniej pokonując w finale parę gospodarzy Stephen Huss/Peter Luczak 7:6, 6:2. Na turnieju w Czechach wraz z gospodarzem Tomášem Zíbem doszedł do finału, gdzie przegrał z parą fińsko-czeską Tuomas Ketola/Petr Pála 4:6, 4:6. Na Węgrzech wraz ze Szwedem Robertem Lindstedtem przegrali w półfinale z parą włoską Daniele Bracciali/Manuel Jorquera 7:6, 2:6, 1:6. Następnie wraz z Węgrem Gergelym Kisgyörgym przegrali w 2 rundzie wielkoszlemowego Wimbledonu z parą amerykańską Bob Bryan/Mike Bryan 6:7, 3:6. Następnie wraz z Bartłomiejem Dąbrowskim w Poznaniu przegrali w 1. rundzie z inną Polską parą Krzysztof Kwinta/Michał Przysiężny 6:4, 4:6, 6:7. Z tym samym partnerem zagrał także w Sopocie. Tam jednak także odpadli w 1. rundzie ulegając parze niemiecko-szwedzkiej Michael Kohlmann/Johan Landsberg 1:6, 4:6. W turnieju na Ukrainie wraz z Austriakiem Zbynkiem Mlynarykiem przegrał w ćwierćfinale z parą rosyjsko-włoską Igor Kunicyn/Uros Vico 1:6, 1:6. Na turnieju w Iranie wraz ze Słowakiem Michalem Merinakiem przegrał w półfinale z parą niemiecko-francuską Frank Moser/Jean-Michel Pequery 6:4, 4:6, 4:6. Następny turniej odbył się w Ekwadorze, gdzie partnerem Kubota był Niemiec Frank Moser. Przegrali tam w finale z parą meksykańską Santiago González/Alejandro Hernández 6:2, 2:6, 4:6. Kolejny turniej odbył się we Francji, gdzie jego partnerem był Michał Przysiężny. Odpadli tam w 1. rundzie z parą szwajcarsko-czeską Michel Kratochvil/Jiří Vaněk 4:6, 3:6. Następnie odbył się turniej w Iraniie, gdzie grał z Włochem Manuelem Jorquerą. Przegrał tam w 1. rundzie z parą niemiecko-austriacką Benedikt Dorsch/Marko Neunteibl 6:7, 4:6. W ostatnim turnieju w tym roku Kubot grał w Austrii wraz z Węgrem Gergelym Kisgyörgym. Przegrali tam w 1. rundzie z parą brytyjską James Auckland/Daniel Kiernan 4:6, 6:7. Sezon 2004 zakończył na 137. miejscu w rankingu deblowym ATP
2005-2008.
Sezon 2005
Sezon 2005 Kubot rozpoczął od turnieju w Walii, gdzie wraz z Węgrem Gergelym Kisgyörgym doszedł do półfinału. Przegrał tam z parą Brytyjską Mark Hilton/Jonathan Murray 2:6, 2:6. Z tym samym partnerem podczas turnieju we Wrocławiu doszedł znów do półfinału, gdzie przegrał z parą czeską Lukáš Dlouhý/Martin Štěpánek 7:6, 6:7, 3:6. Podczas turnieju w USA wraz z Austriakiem Zbynkiem Mlynarykiem przegrał w 1. rundzie z parą bośniacko-amerykańską Amer Delić/Eric Nunez 4:6, 3:6. Kolejny turniej w USA zakończył się zwycięstwem Kubota, grającego w parze z reprezentantem RPA Rikiem De Voestem. W finale pokonali parę gospodarzy Nicholas Monroe/Jeremy Wurtzman 7:6, 6:4. Na turnieju w Meksyku partnerem Kubota był Austriak Oliver Marach. Turniej ten Kubot zakończył zwycięstwem w finale nad parą argentyńską Juan Pablo Brzezicki/Juan-Pablo Guzman 6:1, 3:6, 6:3. W kolejnych dwóch turniejach w Meksyku partnerem Polaka był Niemiec Frank Moser. Oba jednak Kubot zakończył na 1. rundzie przegrywając z parą gospodarzy Santiago González/Alejandro Hernández 3:6, 7:6, 2:6 oraz kolejną parą gospodarzy Daniel Langre/Leonardo Lavalle 3:6, 7:6, 3:6. W trzecim już turnieju w tym kraju partnerem Kubota ponownie był reprezentant RPA Rik De Voest. Przegrali oni w finale z parą amerykańską Rajeev Ram/Bobby Reynolds 1:6, 7:6, 6:7. Na turnieju w Niemczech wraz z Czechem Janem Vackiem odpadł w 1. rundzie z parą belgijsko-hiszpańską Jeroen Masson/Gabriel Trujillo-Soler 2:6, 3:6. Następnie Kubot pojechał na mecz Pucharu Davisa przeciwko Estonii. Wraz z Mariuszem Fyrstenbergiem pokonali parę Mihkel Koppel/Mait Kunnap 6:3, 6:4, 6:3. Następnie Kubot grał dwa turnieje w Polsce – w Poznaniu i Sopocie. W obu jego partnerem był jego rodak Filip Urban. Pierwszy turniej zakończył się ich zwycięstwem po pokonaniu w finale pary chilijsko-włoskiej Adrián García/Tomas Tenconi 6:7, 6:3, 6:2, a drugi zakończyli na ćwierćfinale po porażce z parą Mariusz Fyrstenberg/Marcin Matkowski 5:7, 3:6. Na Ukrainie wraz z Austriakiem Zbynkiem Mlynarykiem odpadł w ćwierćfinale po porażce z parą Argentyńską Diego Junqueira/Martín Vassallo Argüello 6:4, 4:6, 4:6. Na turnieju w Szczecinie wraz z Filipem Urbanem odpadli w 1. rundzie ulegając parze argentyńskiej Martín García/Mariano Hood 1:6, 4:6. Również w 1. rundzie odpadł na turnieju w Belgii, gdzie jego partnerem był Austriak Oliver Marach. Przegrali tam z parą chorwacko-czeską Ivo Karlović/Jan Vacek 2:6, 2:6. Na turnieju w Korei Południowej grał z reprezentantem RPA Rikiem De Voestem. Doszli tam do finału przegrywając z parą austriacko-niemiecką Alexander Peya/Björn Phau 6:0, 4:6, 7:10. Na zakończenie sezonu Kubot wraz z Austriakiem Oliverem Marachem wygrał turniej w Katarze pokonując w finale parę kazachsko-ukraińską Aleksiej Kiedriuk/Orest Tereszczuk 6:4, 6:1. Sezon 2005 Kubot zakończył na 135. miejscu w rankingu deblowym ATP.
Sezon 2006
Sezon 2006 Kubot rozpoczął od turnieju w Katarze, gdzie wraz z Austriakiem Oliverem Marachem doszedł do półfinału przegrywając z parą szwedzko-białoruską Jonas Björkman/Maks Mirny 3:6, 4:6. Na turnieju w Niemczech wraz z Czechem Tomášem Zíbem odpadł w 1. rundzie ulegając parze włosko-hiszpańskiej Leonardo Azzaro/Iván Navarro 7:4, 4:6, 6:10. Na turniejach we Francji i we Wrocławiu odpadał w półfinale. W pierwszym z nich jego partnerem był Czech Tomáš Cibulec, a w drugim jego rodak David Škoch. W turnieju francuskim przegrał z parą gospodarzy Gregory Carraz/Antony Dupuis 3:6, 4:6, a w drugim z parą czeską Lukáš Dlouhý/Pavel Šnobel 3:6, 6:3, 11:13. W kolejnych dwóch turniejach – w Serbii i Ekwadorze jego partnerem był Austriak Oliver Marach. W pierwszym odpadli w półfinale ulegając parze niemieckiej Michael Kohlmann/Alexander Waske walkowerem, a w drugim w ćwierćfinale przegrywając z parą brazylijską Thiago Alves/Julio Silva 6:0, 4:6, 6:10. Na turnieju we Włoszech wraz z Czechem Tomášem Cibulcem wygrał w finale z parą gospodarzy Simone Bolelli/Fabio Fognini 7:5, 4:6, 10:7. Na turnieju w Indiach odpadł w półfinale. Jego partnerem był Czech Pavel Šnobel. Przegrali tam z parą tajwańsko-tajską Lu Yen-hsun/Danai Udomchoke 3:6, 6:3, 8:10. Na turnieju w Czechach wraz z reprezentantem gospodarzy Tomášem Cibulcem odpadł w 1. rundzie przegrywając z parą czeską Petr Pála/David Škoch 2:6, 6:2, 10:12. W kolejnym challengerze w Czechach wraz z Izraelczykiem Dudim Selą odpadł w ćwierćfinale przegrywając z parą gospodarzy Tomáš Cibulec/Jiří Novák walkowerem. Na Wimbledonie wraz z Czechem Tomášem Zíbem odpadli w 2 rundzie ulegając parze szwedzko-białoruskiej Jonas Björkman/Maks Mirny 3:6, 2:6, 2:6. Na turnieju w USA wraz z reprezentantem RPA przegrał w półfinale z parą amerykańsko-południowoafrykańską Justin Gimelstob/Jeff Coetzee 4:6, 4:6. Na turnieju w Austrii wraz z Czechem Tomášem Cibulcem odpadł w ćwierćfinale przegrywając z parą austriacko-czeską Oliver Marach/Cyril Suk 6:3, 3:6, 10:12. Na turnieju w Sopocie wraz z Austriakiem Oliverem Marachem przegrał w półfinale z parą czeską František Čermák/Leoš Friedl 6:7, 7:5, 3:10. Na US Open wraz z Czechem Tomášem Cibulcem odpadł w 1. rundzie ulegając parze amerykańsko-południowoafrykańskiej Bobby Reynolds/Chris Haggard 1:6, 4:6. We wrześniu w Indiach wraz z Czechem Robinem Vikiem odpadł w ćwierćfinale z parą niemiecką Denis Gremelmayr/Simon Greul 6:1, 4:6, 5:10. W kolejnym turnieju w Austrii wraz z innym Czechem Tomášem Zíbem odpadł w 1. rundzie z parą argentyńsko-niemiecką Martín García/Michael Kohlmann 3:6, 1:6. Kolejny turniej z udziałem Kubota odbył się w Rosji, gdzie wraz z Czechem Davidem Škochem odpadł w ćwierćfinale z parą szwedzko-australijską Simon Aspelin/Todd Perry 5:7, 1:6. Kolejny turniej odbył się na Słowacji, gdzie jego partnerem był Niemiec Benjamin Becker. Odpadli tam w 1. rundzie z parą słowacko-czeską Michal Mertiňák/Robin Vik 2:6, 2:6. W ostatnim turnieju w tym roku Kubot grał na Ukrainie razem z Czechem Davidem Škochem. Przegrali tam w ćwierćfinale z parą uzbecko-gruzińską Denis Istomin/Irakli Labadze 3:6, 4:6. Sezon 2006 Kubot zakończył na 64. miejscu w rankingu deblowym ATP.
Sezon 2007
Sezon 2007 Kubot rozpoczął od Australian Open, gdzie wraz z Austriakiem Oliverem Marachem doszedł do 3 rundy przegrywając z parą Paul Hanley/Kevin Ullyett 3:6, 4:6. Wraz z Rumunem Andreią Pavelem na turnieju w USA odpadł w półfinale ulegając parze amerykańsko-belgijskiej Hugo Armando/Xavier Malisse 7:6, 3:6, 8:10. W kolejnym turnieju wraz z reprezentantem RPA we Wrocławiu ponownie doszedł do półfinału przegrywając ze słowacko-szwajcarską Michal Mertiňák/Jean-Claude Scherrer 1:6, 5:7. Natomiast na turnieju we Francji wraz z Belgiem Dickiem Normanem doszedł do finału, gdzie przegrał z parą słowacko-czeską Michal Mertiňák/Robin Vik 2:6, 4:6. Na turnieju we Włoszech wraz z Czechem Tomášem Cibulcem przegrał w półfinale z parą włosko-hiszpańską Flavio Cipolla/Marcel Granollers-Pujol 3:6, 6:2, 9:11. W kolejnych pięciu turniejach jego partnerem był Austriak Oliver Marach. Najpierw grali w turnieju w Maroku, który wygrali pokonując w finale parę słowacko-czeską Michal Mertiňák/Robin Vik 6:3, 6:3. Następnie odpadli w 1. rundzie na kolejnym turnieju w Maroku przegrywając z parą tajską Sanchai Ratiwatana/Sonchat Ratiwatana 4:6, 1:6. W trzecim turnieju w Maroku doszli do finału przegrywając z parą australijsko-czeską Jordan Kerr/David Škoch 6:7, 6:1, 4:10. Turniej w Tunezji znów zakończył się ich zwycięstwem po pokonaniu w finale pary hiszpańsko-algierskiej Marc Fornell-Mestres/Lamine Ouahab 6:2, 6:2. Na turnieju Roland Garros odpadli natomiast w 3 rundzie z parą amerykańską Bob Bryan/Mike Bryan 6:4, 3:6, 4:6. Na Wimbledonie partnerem Kubota był Mariusz Fyrstenberg. Polacy przegrali w 2 rundzie z parą gospodarzy Richard Bloomfield/Jonathan Marray 3:6, 6:3, 4:6, 5:7. Na turnieju w Holandii jego partnerem był znów Oliver Marach. Przegrali tam w ćwierćfinale z parą gospodarzy Raemon Sluiter/Peter Wessels 4:6, 6:7. Na turnieju w Sopocie grając z tym samym partnerem doszedł do półfinału ulegając parze polskiej Mariusz Fyrstenberg/Marcin Matkowski 4:6, 6:4, 8:10. W Turcji grając ze Szwedem Filipem Prpicem odpadł w ćwierćfinale z parą belgijską Dick Norman/Kristof Vliegen 4:6, 4:6. Na US Open wraz z Czechem Davidem Škochem przegrał w 1. rundzie z parą szwedzko-austriacką Simon Aspelin/Julian Knowle 2:6, 2:6. Kolejnym turniejem z udziałem Kubota odbył się w Japonii. Grając tam z reprezentantem RPA Wesleym Moodie odpadł w ćwierćfinale z parą australijsko-szwedzką Jordan Kerr/Robert Lindstedt 2:6, 7:6, 7:10. Na turnieju w Austrii wraz z Czechem Jaroslavem Levinskym przegrał w 1. rundzie z parą gospodarzy Jürgen Melzer/Alexander Peya 2:6, 3:6. Na turnieju we Francji wraz z Czechem Tomášem Zíbem odpadł w ćwierćfinale z parą argentyńską Martín García/Sebastián Prieto 4:6, 2:6. W ostatnim turnieju w tym roku Kubot wraz z Chorwatem Lovro Zovko grał we Francji, gdzie odpadł w finale przegrywając z parą gospodarzy Sébastien Grosjean/Jo-Wilfried Tsonga 4:6. 3:6. Sezon 2007 Kubot zakończył na 45 miejscu w rankingu deblowym ATP.
Sezon 2008
Sezon 2008 Kubot rozpoczął od challengera we Wrocławiu, gdzie jego partnerem był Chorwat Lovro Zovko. Odpadli tam w ćwierćfinale z parą austriacką Werner Eschauer/Jürgen Melzer 3:6, 6:7. Na turnieju w Meksyku wraz z Rumunem Horią Tecău odpadł w 1. rundzie przegrywając z parą Jean-Julien Rojer/Marcio Torres 5:7, 7:5, 4:10. Z tym samym partnerem na turnieju w Meksyku odpadł w półfinale ulegając parze amerykańsko-słowackiej Travis Parrott/Filip Polášek 4:6, 3:6. Turniej w Korei Południowej zakończył się natomiast zwycięstwem Kubota, który grał razem z reprezentantem RPA Rikiem De Voestem. Pokonali oni w finale parę australijską Adam Feeney/Rameez Junaid 6:3, 6:3. Z tym samym partnerem grał w 3 kolejnych turniejach. We Włoszech odpadli w 1. rundzie ulegając parze niemieckiej Björn Phau/Simon Stadler 6:7, 3:6. Turniej w Hiszpanii zakończył się ich zwycięstwem po pokonaniu w finale pary luksembursko-pakistańskiej Gilles Müller/Aisam-Ul-Haq Qureshi 6:2, 7:6. W kolejnym turnieju w Hiszpanii odpadli w półfinale przegrywając z parą gospodarzy Daniel Gimeno-Traver/Daniel Munoz-De La Nava 6:7, 4:6. Kolejny turniej z udziałem Kubota odbył się w Uzbekistanie, gdzie Polak grał z Rosjaninem Konstantinem Krawczukiem. Zakończył się ich zwycięstwem po pokonaniu pary rosyjsko-uzbeckiej Aleksandr Krasnoruckij/Waja Uzakow 6:4, 6:1. Na turnieju Roland Garros wraz z Chorwatem Lovro Zovko odpadł w 1. rundzie ulegając parze serbskiej Janko Tipsarević/Viktor Troicki 1:6, 6:2, 3:6. W kolejnych dwóch turniejach partnerem Kubota był reprezentant RPA Rik De Voest. W Czechach pokonali w finale parę Chris Haggard/Nicolas Tourte 6:2, 6:2, natomiast na Wimbledonie przegrali w 2 rundzie z parą amerykańsko-słowacką Travis Parrott/Filip Polášek 4:6, 6:3, 6:7, 4:6. Kolejny turniej odbył się w Holandii, gdzie partnerem Polaka był Niemiec Björn Phau. Odpadli oni w 1. rundzie z parą niemiecką Simon Greul/Tobias Kamke 1:6, 6:3, 3:10. Wraz z Niemcem Michaelem Kohlmannem na turnieju w Poznaniu Kubot przegrał w ćwierćfinale z parą Johan Brunström/Jean-Julien Rojer 6:7, 3:6. W kolejnych ośmiu turniejach partnerem Kubota był Austriak Oliver Marach. Na pierwszym turnieju w Uzbekistanie doszli do finału przegrywając z parą rosyjską Paweł Czekow/Michaił Jełgin 6:7, 1:6. Drugi uzbecki turniej zakończył się ich zwycięstwem po pokonaniu pary austriackiej Andreas Haider-Maurer/Philipp Oswald 6:4, 6:4. Na challengerze w Kazachstanie odpadli w 1. rundzie ulegając parze czesko-słowackiej Jan Mertl/Marek Semjan walkowerem. Następnie wzięli udział w turnieju w Szczecinie, gdzie w finale przegrali z parą hiszpańsko-polską David Marrero/Dawid Olejniczak 6:7, 3:6. Na turniejach na Słowacji i w Uzbekistanie odpadli w półfinale. Najpierw przegrali z parą czesko-słowacką David Škoch/Igor Zelenay 6:7, 4:6, a potem z parą rosyjską Michaił Jeglin/Aleksandr Kudriawcew 1:6, 6:7. Kolejne dwa turnieje odbyły się w Korei Południowej. Pierwszy zakończył się zwycięstwem Kubota w finale z parą tajską Sanchai Ratiwatana/Sonchat Ratiwatana 7:5, 4:6, 10:6, a drugi ich odpadnięciem w ćwierćfinale po porażce z parą uzbecko-austriacką Denis Istomin/Martin Slanar 6:2, 2:6, 9:11. Na turnieju na Słowacji partnerem Kubota był Czech František Čermák. Turniej zakończył się ich zwycięstwem po pokonaniu w finale pary austriacko-niemieckiej Alexander Peya/Philipp Petzschner 6:4, 6:4. W trzech kolejnych turniejach Kubot znów grał z Austriakiem Oliverem Marachem. Turniej na Ukrainie zakończyli w finale po porażce z parą argentyńsko-rosyjską Guillermo Cañas/Dmitrij Tursunow 3:6, 6:7. Dwa ostatnie turnieje w tym roku zakończyły się ich zwycięstwem. W Finlandii pokonali w finale parę amerykańsko-chorwacką Eric Butorac/Lovro Zovko 6:7, 7:6, 10:7, natomiast w Meksyku pokonali w finale parę tajwańską Lee Hsin-han/Yang Tsung-hua7:5, 6:2. Sezon 2008 Kubot zakończył na 72. miejscu w rankingu deblowym ATP.
Sezon 2009.
Sezon 2009 Kubot rozpoczął od turnieju w Katarze, gdzie wraz z Rosjaninem Dmitrijem Tursunowem przegrał w ćwierćfinale z parą kanadyjsko-serbską Daniel Nestor/Nenad Zimonjić 5:7, 4:6. Do końca tego sezonu partnerem Kubota był Austriak Oliver Marach. Najpierw zagrali wspólnie w Australian Open, gdzie odnieśli największy sukces w karierze dochodząc do półfinału tego turnieju i przegrywając z parą indyjsko-bahamską Mahesh Bhupathi/Mark Knowles 3:6, 1:6. Również w półfinale odpadli na turnieju w Brazylii ulegając parze hiszpańskiej Marcel Granollers-Pujol/Tommy Robredo 3:6, 6:3, 6:10. Kolejny turniej odbył się w Argentynie, gdzie para ta odpadła w 1. rundzie przegrywając z parą argentyńską Brian Dabul/Sergio Roitman 5:7, 2:6. Na turnieju w Meksyku przegrali w finale z parą czesko-słowacką František Čermák/Michal Mertiňák 6:4, 4:6, 7:10, natomiast na turnieju ATP World Tour Masters 1000 w USA odpadli w 2 rundzie z parą francusko-szwajcarską Richard Gasquet/Stanislas Wawrinka 5:7, 6:3, 6:10. Turniej w Maroku zakończył się zwycięstwem Polaka po pokonaniu w finale pary szwedzko-australijskiej Simon Aspelin/Paul Hanley 7:6, 3:6, 10:6. Turniej w Hiszpanii zakończyli oni na ćwierćfinale po porażce z parą amerykańską Bob Bryan/Mike Bryan 1:6, 2:6. Turniej w Serbii zakończył się kolejnym zwycięstwem tej pary po pokonaniu w finale pary Johan Brunström/Jean-Julien Rojer 6:2, 7:6. Na turnieju Roland Garros odpadli oni w 2 rundzie z parą niemiecką Michael Kohlmann/ Alexander Waske 6:7, 6:7. Na turnieju w Londynie odpadli w półfinale ulegając parze Wesley Moodie/Michaił Jużny 6:7, 2:6. Kolejnym turniejem był Wimbledon, który para ta zakończyła na ćwierćfinale po porażce z parą kanadyjsko-serbską Daniel Nestor/Nenad Zimonjić 2:6, 3:6, 4:6. Turniej w Niemczech zakończyli na półfinale po porażce z parą rumuńską Victor Hănescu/Horia Tecău 4:6, 5:7. W kolejnym turnieju w Niemczech odpadli w ćwierćfinale po porażce z parą czesko-słowacką František Čermák/Michal Mertiňák 1:6, 6:1, 7:10. Turniej w USA zakończyli już na 1. rundzie po porażce z parą czesko-szwedzką Martin Damm/Robert Lindstedt 5:7, 5:7, natomiast na turnieju ATP World Tour Masters 1000 w Kanadzie odpadli w ćwierćfinale z parą amerykańską Bob Bryan/Mike Bryan 0:6, 3:6. Na turnieju ATP World Tour Masters 1000 w USA odpadli w półfinale przegrywając z parą amerykańską Bob Bryan/Mike Bryan 6:0, 4:6, 4:10. Na US Open odpadli już w 1. rundzie po porażce z parą czeską Leoš Friedl/Jaroslav Levinsky 6:3, 4:6, 3:6. Na turnieju w Rumunii dotarli do półfinału przegrywając z parą Johan Brunström/Jean-Julien Rojer 5:7, 6:4, 2:10, natomiast turniej w Chinach zakończyli już na ćwierćfinale po porażce z parą czesko-niemiecką Lukáš Dlouhý/Philipp Kohlschreiber 3:6, 4:6. Na turnieju ATP World Tour Masters 1000 w Chinach przegrali w ćwierćfinale z parą indyjsko-bahamską Mahesh Bhupathi/Mark Knowles 6:4, 3:6, 5:10, natomiast turniej w Austrii zakończył się ich zwycięstwem po pokonaniu w finale pary gospodarzy Julian Knowle/Jürgen Melzer 2:6, 6:4, 11:9. Turniej w Hiszpanii zakończyli na 1. rundzie po porażce z parą gospodarzy Marcel Granollers-Pujol/ Tommy Robredo 7:6, 3:6, 5:10. Dobre wyniki osiągane w tym sezonie sprawiły, że para ta mogła wystartować w kończącym sezon turnieju Barclays ATP World Tour Finals w Londynie. Odpadli tam w fazie grupowej pokonując parę czesko-indyjską Lukáš Dlouhý/Leander Paes 6:4, 7:6 oraz parę białorusko-izraelską Maks Mirny/Andy Ram 4:6, 6:4, 16:14, a przegrywając z parą amerykańską Bob Bryan/Mike Bryan 3:6, 4:6. Sezon 2009 Kubot zakończył na 12 miejscu w rankingu deblowym ATP
Sezon 2010.
Sezon 2010 Kubot rozpoczął od turnieju w Katarze, gdzie wraz z Belgiem Steve’em Darcisem odpadł w ćwierćfinale po porażce z parą czesko-słowacką František Čermák/Michal Mertiňák 6:4, 6:7, 9:11. W 17 kolejnych turniejach jego partnerem był Austriak Oliver Marach. Na turnieju w Australii odpadli w ćwierćfinale po porażce z parą brytyjsko-australijską Ross Hutchins/Jordan Kerr 6:7, 1:6. Na Australian Open odpadli w 3 rundzie po porażce z parą chorwacko-serbską Ivo Karlović/Dušan Vemić 6:2, 6:7, 6:7. Turniej w Chile zakończył się ich zwycięstwem po pokonaniu w finale pary włosko-argentyńskiej Potito Starace/Horacio Zeballos 6:4, 6:0. Turniej w Brazylii zakończyli na finale po porażce z parą urugwajsko-hiszpańską Pablo Cuevas/Marcel Granollers-Pujol 5:7, 4:6, natomiast turniej w Meksyku zakończył się ich zwycięstwem po pokonaniu w finale pary włoskiej Fabio Fognini/Potito Starace 6:0, 6:0. Turnieje ATP World Tour Masters 1000 w USA oraz ATP w Maroku zakończyli na 1. rundzie po porażce z parą niemiecką Benjamin Becker/Michael Kohlmann 1:6, 6:7 oraz z parą polską Tomasz Bednarek/Mateusz Kowalczyk 6:1, 0:6, 10:12. Na turnieju ATP World Tour Masters 1000 w Monaco odpadli w ćwierćfinale po porażce z parą Wesley Moodie/Dick Norman 6:2, 4:6, 4:10, natomiast na turnieju w Hiszpanii odpadli w 2 rundzie po porażce z parą Australijsko-Bahamską Lleyton Hewitt/Mark Knowles 4:6, 6:7. Turniej ATP World Tour Masters 1000 we Włoszech zakończyli na półfinale po porażce z parą amerykańską Bob Bryan/Mike Bryan 1:6, 2:6, natomiast na turnieju ATP World Tour Masters 1000 w Hiszpanii przegrali w ćwierćfinale z parą kanadyjsko-serbską Daniel Nestor/Nenad Zimonjić 3:6, 4:6. Na Roland Garros odpadli w ćwierćfinale z parą kanadyjsko-serbską Daniel Nestor/Nenad Zimonjić 5:7, 3:6. Na turnieju w Wielkiej Brytanii odpadli w 1. rundzie z parą brazylijską Marcelo Melo/Bruno Soares 1:6, 3:6, podobnie jak na Wimbledonie, gdzie w 1. rundzie odpadli z parą argentyńską Leonardo Mayer/Horacio Zeballos 3:6, 7:6, 3:6, 6:2, 6:8. Kolejnym turniejem z udziałem tej pary był ATP World Tour Masters 1000 w USA, gdzie przegrali z parą indyjsko-białoruską Mahesh Bhupathi/Maks Mirny 3:6, 4:6. Na turnieju w USA odpadli w 1. rundzie z parą szwedzko-rumuńską Robert Lindstedt/Horia Tecău 7:5, 1:6, 5:10. Kolejnym turniejem było US Open, gdzie odpadli oni w ćwierćfinale z parą Argentyńską Eduardo Schwank/Horacio Zeballos 3:6, 6:7. Na turnieju w Rumunii wraz z Argentyńczykiem Juanem Ignacio Chelą zwyciężył pokonując w finale parę hiszpańską Marcel Granollers-Pujol/Santiago Ventura 6:2, 5:7, 13:11.
Puchar Davisa.
Łukasz Kubot reprezentuje Polskę w Pucharze Davisa od 2001. Według stanu na koniec sezonu 2017 rozegrał 29 meczów singlowych, z których zwyciężył w 19 oraz 11 meczów deblowych (10 wygranych).
Nietypowe rozstrzygnięcia meczów ATP.
Gra pojedyncza.
Mecze wygrane bez utraty gema (wynikiem 6:0, 6:0)
Mecze wygrane walkowerem
Mecze poddane walkowerem
Mecze wygrane poprzez krecz rywala
Mecze poddane rywalowi przez krecz
Gra podwójna.
Mecze wygrane bez utraty gema
Mecze wygrane walkowerem
Mecze poddane walkowerem
Mecze wygrane poprzez krecz rywala
Mecze poddane rywalowi przez krecz

</doc>
<doc id="525649" url="https://pl.wikipedia.org/wiki?curid=525649" title="Aleksander Dan">
Aleksander Dan

Aleksander Dan (właśc. "Aleksander Weintraub") (ur. 6 stycznia 1897 we Lwowie, zm. 1943 tamże) – polski poeta i literat.
Życiorys.
Pochodził z lwowskiej rodziny żydowskiej, był synem Majera. W latach trzydziestych publikował w lwowskich "Sygnałach" i innych pismach lewicowych. Działał w MOPR i był blisko związany z KPP, w 1935 wszedł w skład grupy inicjatywnej powołanej przez KPP dla zorganizowania Zjazdu Pracowników Kultury, który odbył się w dniach 16-17 maja 1936. Za aktywną działalność lewicową został aresztowany w 1937 i uwięziony na dwa lata w lwowskim więzieniu Brygidki. Po zajęciu Lwowa przez ZSRR stał się czołowym dziennikarzem Czerwonego Sztandaru, pisząc głównie na tematy z dziedziny kultury. 19 listopada 1939 roku podpisał oświadczenie pisarzy polskich witające przyłączenie Zachodniej Ukrainy do Ukrainy Radzieckiej. 17 września 1940 roku wstąpił do Związku Radzieckich Pisarzy Ukrainy.
W 1943 został zamordowany przez hitlerowców we Lwowie w obozie eksterminacyjnym przy ul. Janowskiej.

</doc>
<doc id="525654" url="https://pl.wikipedia.org/wiki?curid=525654" title="Obraz utajony">
Obraz utajony

Obraz utajony – obraz, który powstaje po naświetleniu błony fotograficznej (filmu), ale nie jest jeszcze wywołany; jest niewidoczny gołym okiem. Po wywołaniu filmu obszary, które były naświetlone, stają się widoczne i tworzą obraz jawny.

</doc>
<doc id="525656" url="https://pl.wikipedia.org/wiki?curid=525656" title="Roberta Vinci">
Roberta Vinci

Roberta Vinci (ur. 18 lutego 1983 w Tarencie) – włoska tenisistka, zwyciężczyni French Open 2012, US Open 2012, Australian Open 2013 i Australian Open 2014 oraz Wimbledonu 2014 w grze podwójnej (zdobywczyni Karierowego Wielkiego Szlema w tej konkurencji), finalistka US Open 2015 w grze pojedynczej, liderka deblowej klasyfikacji WTA przez 110 tygodni, czterokrotna zdobywczyni Pucharu Federacji wraz z drużyną Włoch (2006, 2009, 2010, 2013), reprezentantka Włoch na letnich igrzyskach olimpijskich (2004, 2008, 2012, 2016), zdobywczyni nagród WTA.
Kariera tenisowa.
Status profesjonalny posiada od 1999 roku. Wygrała dziesięć turniejów singlowych i dwadzieścia trzy turnieje WTA w grze podwójnej. Jej najlepszym wynikiem w turniejach wielkoszlemowych jest finał US Open 2015. W deblu w Turnieju Mistrzyń dotarła w 2012 i 2013 roku do półfinału. Reprezentantka kraju w Pucharze Federacji i igrzyskach olimpijskich.
Wraz z reprezentacją Włoch zdobywała Puchar Federacji.
2012.
Sezon olimpijski 2012 był najlepszym rokiem w singlu dla Włoszki. W ciągu tego roku awansowała na najwyższą w karierze, 16. pozycję, a także osiągnęła półfinał turnieju w Acapulco, półfinał w Estoril, czy półfinał w Sofii, ale największymi sukcesami Vinci były zwycięstwo w Dallas i ćwierćfinał US Open. Dodatkowo Włoszka zwyciężyła w ośmiu turniejach deblowych, a mianowicie w: Monterrey, Acapulco, Barcelonie, Madrycie, Rzymie, 's-Hertogenbosch, jak również na French Open i US Open. We wszystkich grała razem z Sarą Errani. Z tą samą partnerką osiągnęła także finał Australian Open i ćwierćfinał Wimbledonu.
2013.
Turniejami przygotowawczymi do Australian Open, w których udział wzięła Vinci, były zawody w Brisbane i w Sydney. Osiągnęła w nich odpowiednio pierwszą rundę i ćwierćfinał w singlu oraz półfinał i finał w deblu. W Melbourne awansowała do trzeciej rundy gry pojedynczej, pokonując Sílvię Soler Espinosę i Akgul Amanmuradovą, a uległa w spotkaniu z Jeleną Wiesniną. W grze podwójnej wywalczyła trzeci w karierze wielkoszlemowy tytuł. W Paryżu i w Ad-Dausze odpadała w drugiej rundzie, lecz w obu turniejach triumfowała w parze z Errani. W zawodach w Dubaju, gdzie startowała wyłącznie w grze pojedynczej, przegrała po półfinałowym pojedynku z Errani. W Indian Wells osiągnęła trzecią rundę singla i drugą debla, a w Miami odpadła w ćwierćfinale gry pojedynczej i półfinale podwójnej. Triumfowała w zawodach w Katowicach, gdzie w finale pokonała Petrę Kvitovą 7:6(2), 6:1.
Następnie w Stuttgarcie i Madrycie przegrywała w pierwszej rundzie. W Rzymie osiągnęła trzecią rundę gry pojedynczej i finał gry podwójnej. W Brukseli odpadła w meczu o półfinał. Na French Open przegrała w czwartej rundzie z najwyżej rozstawioną Sereną Williams. W grze podwójnej Włoszki nie obroniły tytułu, przegrywając w decydującym o triumfie meczu.
Okres gry na trawie rozpoczęła od drugiej rundy w 's-Hertogenbosch. Na Wimbledonie odpadła w czwartej rundzie singla i trzeciej debla. Następnie wygrała w Palermo, pokonując w finale najwyżej rozstawioną Errani. W Carlsbadzie i Cincinnati awansowała do ćwierćfinału, a w Toronto do trzeciej rundy. W New Haven odpadła po pierwszym meczu.
Podczas US Open awansowała do ćwierćfinału, w którym uległa swojej rodaczce, Flavii Pennetcie. W deblu Włoszki osiągnęły fazę 1/4 finału. W Tokio Vinci przegrała w drugiej kolejce spotkań, a w Pekinie zaszła o rundę dalej. W Chinach osiągnęła też półfinał gry podwójnej. W Moskwie udział zakończyła na drugim meczu. Do kończącego sezon Turnieju Mistrzyń przystępowały razem z Errani jako najwyżej rozstawione, przegrały jednak w meczu półfinałowym.
Sezon zakończyła jako liderka rankingu WTA Tour deblistek oraz w klasyfikacji par deblowych.
2014.
Sezon rozpoczęła od pierwszej rundy w Auckland. W Sydney przegrała w pierwszym meczu z Errani. Włoszki osiągnęły też finał debla. Na Australian Open nie wygrała meczu w singlu i nie odniosła porażki w deblu, triumfując tym samym w czwartych zawodach Wielkiego Szlema. W Paryżu także nie wygrała spotkania w grze pojedynczej, natomiast mecz półfinałowy w grze podwójnej Włoszki oddały walkowerem. 17 lutego utraciła pozycję liderki rankingu WTA, którą posiadała przez 70 tygodni z rzędu.
W Ad-Dausze Włoszka przegrała w pierwszej rundzie singla i półfinale debla. Jedną rundę bliżej w deblu zaszła podczas zawodów w Dubaju. W Indian Wells przegrała w grze pojedynczej w swoim drugim meczu, a w Miami w pierwszym. W obu turniejach nie odniosła zwycięstwa w grze podwójnej.
Broniąca tytułu z Katowic Włoszka odpadła po swoim drugim meczu. W Stuttgarcie zanotowała drugą rundę singla, a w grze podwójnej odniosła kolejne karierowe zwycięstwo. W Madrycie osiągnęła trzecią rundę singla i triumf w deblu. W Rzymie awansowała do finału gry podwójnej. Na French Open przegrała w pierwszej rundzie gry pojedynczej oraz osiągnęła finał gry podwójnej.
Okres gry na kortach trawiastych rozpoczęła od pierwszej rundy w grze pojedynczej i półfinału w deblu w zawodach w Eastbourne. Na Wimbledonie nie osiągnęła zwycięstwa w singlu, w grze podwójnej natomiast nikt nie zdołał z nią wygrać. W Bukareszcie osiągnęła finał, w którym uległa 1:6, 3:6 Simonie Halep. W następnym tygodniu przegrała w finale w Stambule z Caroline Wozniacki 1:6, 1:6.
2016.
Po przegranym finale US Open Włoszka do kolejnego finału dostała się w lutym w Petersburgu i tym razem zwyciężyła, a rywalce w meczu mistrzowskim, Szwajcarce Belindzie Bencic oddała 7 gemów, wygrywając dziesiąty turniej w karierze po trzyletniej przerwie.

</doc>
<doc id="525660" url="https://pl.wikipedia.org/wiki?curid=525660" title="Kiełkowanie hipogeiczne">
Kiełkowanie hipogeiczne

Kiełkowanie hipogeiczne, kiełkowanie podziemne – rodzaj kiełkowania, w którym liścienie pozostają w glebie, a część nadliścieniowa (epikotyl) wydłuża się. Substancje odżywcze pobierane są z liścieni do momentu wytworzenia liści. W ten sposób kiełkują między innymi nasiona zbóż.

</doc>
<doc id="525661" url="https://pl.wikipedia.org/wiki?curid=525661" title="Eugéne Ionesco">
Eugéne Ionesco



</doc>
<doc id="525662" url="https://pl.wikipedia.org/wiki?curid=525662" title="Tajemnicza lokatorka">
Tajemnicza lokatorka

Tajemnicza lokatorka (ang. "The Adventure of the Veiled Lodger") – jedno z opowiadań o Sherlocku Holmesie, napisane przez angielskiego autora powieści detektywistycznych sir Arthura Conana Doyle’a. Pierwsza publikacja w „Liberty” (styczeń 1927, ilustracje Frederic Dorr Steele), druga w The Strand Magazine (luty 1927, ilustracje Frank Wiles), trzecia w tomie "Księga przypadków Sherlocka Holmesa" (czerwiec 1927 roku).
Inny tytuł "Lokatorka w woalce".
Fabuła.
Do gabinetu Sherlocka Holmesa i doktora Johna Watsona przybywa pani Merrilow. Chce ona poznać tajemnice swojej lokatorki, madame Rodner, ukrywającej twarz za woalką. Obaj czym prędzej przyjeżdżają do wynajmowanego przez nią mieszkania. Na jaw wychodzi tragiczna historia miłości i śmierci dwóch ukochanych tytułowej lokatorki. Z opowieści kobiety wynika, że jej mąż, właściciel cyrku, został zabity przez lwa, ona sama została przez zwierzę zraniona w twarz, a jej kochanek utonął jakiś czas później. Sherlockowi udaje się jednak pozyskać zaufanie kobiety, która zwierza mu się. Okazuje się, że pan Rodner był człowiekiem apodyktycznym i nie stronił od przemocy. Znęcał się nad swoją żoną. Z tego powodu pani Rodner razem z kochankiem, siłaczem Leonardem, uknuła przeciw niemu intrygę. Leonardo skonstruował specjalną maczugę imitującą lwią łapę, aby zadać panu Rodnerowi cios w głowę, zaś pani Rodner miała w tym momencie wypuścić zwierzę z klatki, by upozorować nieszczęśliwy wypadek. Gdy jednak kochanek zabił zarządcę cyrku, lew zwietrzył krew i rzucił się na Rodnerową, którą z niemałym trudem odratowano. Leonardo zbiegł i nigdy więcej go nie widziała. Ostatnio przeczytała w prasie o jego śmierci.
Pani Rodner chce popełnić samobójstwo, detektyw odwodzi ją od tego. 
"Moje życie nie może się przydać nikomu" - mówi lokatorka.
"Skąd ta pewność? Przykład cierpliwości i pokory w cierpieniu jest sam w sobie najcenniejszą z nauk dla tego niecierpliwego świata" - odpowiada Holmes .

</doc>
<doc id="525663" url="https://pl.wikipedia.org/wiki?curid=525663" title="Aleksander Weintraub">
Aleksander Weintraub



</doc>
<doc id="525664" url="https://pl.wikipedia.org/wiki?curid=525664" title="Funkcja harmoniczna">
Funkcja harmoniczna

Funkcja harmoniczna – funkcja rzeczywista formula_1 której wszystkie pochodne cząstkowe drugiego rzędu są ciągłe w każdym punkcie, spełniająca równanie różniczkowe Laplace’a:
gdzie formula_3 jest operatorem Laplace’a.
Poniżej piszemy formula_4 gdy formula_5 oraz oznaczamy
formula_6 kulę środku formula_7 i promieniu formula_8 a
formula_9 sferę o środku x i promieniu r.
Miarę zbioru formula_10 oznaczamy przez formula_11
Funkcje sub- i superharmoniczne.
Funkcję formula_12 nazywamy subharmoniczną, gdy formula_13 oraz superharmoniczną, gdy formula_14
Własność wartości średniej.
Niech formula_15 oraz formula_12 harmoniczna w formula_17 Wówczas:
Zatem w każdym punkcie wartość funkcji jest równa średniej wartości po sferze (lub kuli) o środku w tym punkcie i dowolnym promieniu, takim że sfera (kula) leży całkowicie w obszarze harmoniczności funkcji.
Dla funkcji sub- i superharmonicznych istnieją analogiczne własności wartości średniej. Dla funkcji subharmonicznych:
Zasada maksimum dla funkcji subharmonicznych.
Niech formula_22 będzie otwarty, ograniczony i spójny, formula_23 oraz u subharmoniczna w formula_17 Przypuśćmy, że funkcja u przyjmuje supremum w punkcie formula_25 tj. formula_26 Wówczas formula_27 dla każdego formula_28
Zatem funkcja subharmoniczna musi przyjmować maksima na brzegu formula_17 Analogiczna zasada, lecz z przeciwnym znakiem, istnieje dla funkcji superharmonicznych – nie mogą one przyjmować infimum wewnątrz obszaru formula_17
Alternatywna definicja funkcji subharmonicznej.
Funkcję formula_31 nazywamy subharmoniczną, gdy dla każdej kuli formula_32 i każdej funkcji harmonicznej formula_33 ciągłej na formula_34 i takiej, że formula_35 spełnione jest formula_36 na całej kuli formula_37
Zauważmy, że ta definicja nie używa pojęcia pochodnej. Można jednak pokazać, że dla funkcji klasy formula_38 obie definicje są
równoważne.
Przykłady.
Rozpatrzmy tzw. rozwiązanie podstawowe laplasjanu:
gdzie formula_40 oznacza wymiar przestrzeni. Dla formula_41 mamy formula_42

</doc>
<doc id="525666" url="https://pl.wikipedia.org/wiki?curid=525666" title="Stadion Olimpii">
Stadion Olimpii



</doc>
<doc id="525667" url="https://pl.wikipedia.org/wiki?curid=525667" title="Alexander Calder">
Alexander Calder

Alexander Calder (ur. 22 lipca 1898 w Filadelfii, zm. 11 listopada 1976 w Nowym Jorku) – amerykański rzeźbiarz, malarz, ilustrator i grafik amerykański, członek grupy Abstraction-Création, jeden z głównych przedstawicieli sztuki kinetycznej.
Tworzył malarstwo abstrakcyjne, barwną grafikę oraz słynne formy przestrzenne, przeważnie metalowe, najpierw statyczne (tzw. stabile), potem ruchome (tzw. mobile, poruszane powiewem powietrza lub przy pomocy silniczków). Konstruował także wielkie rzeźby plenerowe. Wywarł silny wpływ na współczesną rzeźbę.
Życiorys.
Studiował inżynierię mechaniczną. W 1923 rozpoczął naukę w Art Students League w Nowym Jorku. Zaczął malować, tworzył ilustracje. Swoją pierwszą rzeźbę wykonał w 1925 roku. Rok później stworzył kilka konstrukcji figuratywnych z drewna i drutu. Były to figurki zwierząt z ruchomymi elementami stanowiące zaczątek jego dzieła zatytułowanego "Cyrk". W 1926 miała także miejsce jego pierwsza wystawa malarstwa (Artist’s Gallery, Nowy Jork). Tego samego roku wyjechał do Paryża, gdzie mieszkał do 1933. Tam zaprzyjaźnił się z Joanem Miró. Jego pierwsza paryska wystawa indywidualna została zorganizowana przez Galerie Billiet w 1929. Po wizycie w pracowni Pieta Mondriana w 1930 Calder zainteresował się abstrakcjonizmem. W następnym roku został zaproszony do członkostwa w grupie Abstraction-Création oraz zaprezentował na wystawie swoje pierwsze mobile, dzięki którym stał się prekursorem sztuki kinetycznej.
Galeria.
Jego wielkie rzeźby plenerowe:

</doc>
<doc id="525668" url="https://pl.wikipedia.org/wiki?curid=525668" title="Hot Space">
Hot Space

Hot Space – album brytyjskiej grupy Queen, wydany w 1982. Znacznie różni się stylistycznie od dotychczasowej muzyki Queen, nosi ślady wpływu gatunków disco oraz funk. Spotkało się to z krytyką niektórych fanów, mimo że mieszanie różnych stylów muzycznych było zawsze typowe dla zespołu. Singel "Under Pressure", nagrany wspólnie z Davidem Bowie zdobył jednak pierwsze miejsce w Wielkiej Brytanii, co wcześniej udało się tylko jednemu utworowi Queen – Bohemian Rhapsody.
Album był promowany podczas trasy "Hot Space Tour". 8 lipca 2009 wydawnictwo uzyskało status platynowej płyty w Polsce.
Lista utworów.
Na wersji albumu wydanej przez Hollywood Records (USA/Kanada) umieszczono utwór dodatkowy:

</doc>
<doc id="525670" url="https://pl.wikipedia.org/wiki?curid=525670" title="The Racounteurs">
The Racounteurs



</doc>
<doc id="525671" url="https://pl.wikipedia.org/wiki?curid=525671" title="Stadion Warty">
Stadion Warty



</doc>
<doc id="525676" url="https://pl.wikipedia.org/wiki?curid=525676" title="Spoczynek względny">
Spoczynek względny

Spoczynek względny, spoczynek narzucony - stan zahamowanej aktywności metabolicznej i wzrostowej. Stan ten jest wywoływany przez niesprzyjające wzrostowi warunki środowiska. W sprzyjających warunkach spoczynek względny ustępuje i organizm zwiększa swoją aktywność metaboliczną. Powodem wystąpienia stanu spoczynku względnego może być między innymi niska temperatura, susza, brak światła.
W stan spoczynku może zapadać cała roślina lub jej poszczególne częścią takie jak pędy, pąki, bulwy, kłącza i nasiona.
W odniesieniu do nasion oznacza stan w którym osiągnęły one dojrzałość morfologiczną i fizjologiczną, ale kiełkowanie powstrzymują niekorzystne warunki zewnętrzne.

</doc>
<doc id="525699" url="https://pl.wikipedia.org/wiki?curid=525699" title="Śledziowate">
Śledziowate

Śledziowate (Clupeidae) – rodzina ryb śledziokształtnych (Clupeiformes), głównie morskich, obejmująca między innymi śledzie, szproty, sardynki, sardynele i sardynopsy. Są to ryby użytkowe o bardzo dużym znaczeniu gospodarczym, zajmują czołowe miejsce w światowym rybołówstwie.
Występowanie.
Wody całego świata, głównie przybrzeżne wody morskie pomiędzy 70° N a 60° S. Większość śledziowatych to gatunki morskie, nieliczne są słodkowodne lub dwuśrodowiskowe. W Morzu Bałtyckim występuje sałaka (podgatunek śledzia atlantyckiego), aloza, parposz i szprot.
Cechy charakterystyczne.
Ciało wydłużone, od zaokrąglonego do silnie spłaszczonego, o długości od 2 do 75 cm. Śledziowate są bardzo sprawnymi, zwrotnymi pływakami zdolnymi przemierzać znaczne przestrzenie. Pojedyncza, mała płetwa grzbietowa ułożona jest pośrodku grzbietu, płetwy brzuszne znajdują się w pobliżu linii podstawy płetwy grzbietowej, płetwa ogonowa jest głęboko wcięta. U niektórych gatunków płetwa grzbietowa i płetwy brzuszne nie występują. Linia boczna u większości gatunków jest niewidoczna, u niektórych występuje tylko na pierwszych łuskach za głową. Łuski cykloidalne. Ubarwienie srebrne z ciemniejszym grzbietem. Żywią się planktonem, a większe osobniki drobnymi rybami. Pływają najczęściej w ławicach, czasami bardzo dużych.
Znaczenie gospodarcze.
Śledziowate zajmują pierwsze miejsce w światowych połowach rybołówstwa. Są wykorzystywane przede wszystkim z powodu mięsa nadającego się do użytku w stanie świeżym, wędzonym, po zamrożeniu lub zasoleniu, w postaci konserw i marynat. Poza tym są wykorzystywane w przetwórstwie rybnym. Do gatunków o największym znaczeniu gospodarczym należą śledź atlantycki, śledź pacyficzny, sardynki i szprot.
Klasyfikacja.
Rodzina obejmuje około 200 współcześnie żyjących gatunków klasyfikowanych w rodzajach:
"Alosa" — "Amblygaster" — "Anodontostoma" — "Brevoortia" — "Clupanodon" — "Clupea" — "Clupeichthys" — "Clupeoides" — "Clupeonella" — "Congothrissa" — "Corica" — "Dayella" — "Dorosoma" — "Ehirava" — "Escualosa" — "Ethmalosa" — "Ethmidium" — "Gilchristella" — "Gonialosa" — "Gudusia" — "Harengula" — "Herklotsichthys" — "Hilsa" — "Hyperlophus" — "Jenkinsia" — "Konosirus" — "Laeviscutella" — "Lile" — "Limnothrissa" — "Microthrissa" — "Minyclupeoides" — "Nannothrissa" — "Nematalosa" — "Odaxothrissa" — "Opisthonema" — "Pellonula" — "Platanichthys" — "Pliosteostoma" — "Poecilothrissa" — "Potamalosa" — "Potamothrissa" — "Ramnogaster" — "Rhinosardinia" — "Sardina" — "Sardinella" — "Sardinops" — "Sauvagella" — "Sierrathrissa" — "Spratelloides" — "Spratellomorpha" — "Sprattus" — "Stolothrissa" — "Tenualosa" — "Thrattidion"
Rodzaje wymarłe:

</doc>
<doc id="525700" url="https://pl.wikipedia.org/wiki?curid=525700" title="MTV Movie Awards 1995">
MTV Movie Awards 1995

4. gala MTV Movie Awards odbyła się 10 czerwca 1995 roku w Warner Bros Studios w Burbank w Kalifornii. Prowadzącymi uroczystość byli Jon Lovitz i Courteney Cox.
Podczas gali wystąpił zespół Ramones

</doc>
<doc id="525701" url="https://pl.wikipedia.org/wiki?curid=525701" title="Clupeidae">
Clupeidae



</doc>
<doc id="525713" url="https://pl.wikipedia.org/wiki?curid=525713" title="Fojutowo">
Fojutowo

Fojutowo – kolonia borowiacka w Polsce, położona w województwie kujawsko-pomorskim, w powiecie tucholskim, gminie Tuchola, na południowym skraju Borów Tucholskich w obrębie Tucholskiego Parku Krajobrazowego. Miejscowość jest częścią składową sołectwa Legbąd.
W latach 1975–1998 wieś administracyjnie należała do woj. bydgoskiego.
Akwedukt w Fojutowie.
Niedaleko osady znajduje się unikatowy zabytek architektury hydrotechnicznej, wzorowany na antycznych rzymskich budowlach – akwedukt, będący skrzyżowaniem dwóch cieków wodnych: Czerskiej Strugi (płynącej dołem) i Wielkiego Kanału Brdy (płynącego górą). Budowla ma 75 m długości, co czyni z niej najdłuższy taki obiekt w Polsce. Akwedukt wzniesiono w latach 1845-49 w celu doprowadzenia wody z Brdy do kompleksu Łąk Czerskich w rejonie Czerska. Akwedukt powstał z kamieni i żółtej cegły łączonych wapnem, w dnie uszczelnionych szkłem wodnym (wodą szklaną) i lepikiem. W latach 70. XX wieku podczas remontu sklepienia część cegieł zastąpiono płytami żelbetowymi, które naruszyły pierwotny wygląd obiektu i bardzo go zeszpeciły. Dopiero podczas kolejnego remontu w 2002 roku płyty zostały pokryte płytkami na wzór cegły. Pod sklepieniem tunelu biegnie kładka, którą można przejść wzdłuż Czerskiej Strugi. Różnica poziomów dna obydwu cieków wynosi 11 metrów. 
Dziś akwedukt można zwiedzać po wyznaczonej trasie. Spaceruje się górą wzdłuż kanału, przekraczając go potem po drewnianym mostku, następnie dołem - idąc w tunelu pomostem nad Czerską Strugą.
Historia.
Pruscy inżynierowie wymyślili, że wody Brdy mogą posłużyć do nawodnienia rozległych pustkowi w okolicach Legbąda, a nazwanych później Czerskimi Łąkami. Trzeba ją tylko dostarczyć kanałem. 
Do przeprowadzenia takiej operacji należało jednak spiętrzyć Brdę o ok. 12 metrów i wykopać 30-kilometrowy rów. Zapora powstała w Mylofie i tam też - 12 m nad lustrem naturalnego koryta Brdy - rozpoczyna się bieg Wielkiego Kanału Brdy.

</doc>
<doc id="525714" url="https://pl.wikipedia.org/wiki?curid=525714" title="Spoczynek bezwzględny">
Spoczynek bezwzględny

Spoczynek bezwzględny, spoczynek głęboki, spoczynek właściwy, spoczynek wrodzony, spoczynek prawdziwy – stan zahamowanej aktywności metabolicznej i wzrostowej spowodowany przez mechanizmy wewnętrzne organizmu.
W stan spoczynku może zapadać cała roślina lub jej poszczególne części takie jak pędy, pąki, bulwy, kłącza i nasiona.
Mechanizmem powodującym pozostawanie rośliny lub jej części w stanie spoczynku głębokiego może być regulacja hormonalna, może być to również powstawanie nasyconych żywicą łusek pąków, co prowadzi do ograniczenia procesów oddechowych. Analogicznie oddychanie tkanek nasion może być ograniczone grubą nieprzepuszczalną łupiną nasienną.
Nasiona w stanie spoczynku głębokiego mogą osiągnąć dojrzałość morfologiczną, lecz nie uzyskać gotowości fizjologicznej do kiełkowania. Nawet optymalne warunki środowiska zewnętrznego nie przerywają ich spoczynku. Jeśli wzrost ograniczony jest przez nieprzepuszczalną dla tlenu łupinę nasienną, nasiona rozpoczynają kiełkowanie dopiero po jej uszkodzeniu, skaryfikacji. W naturalnych warunkach łupina nasienna ulega uszkodzeniu wskutek działania mikroorganizmów i czynników mechanicznych. Kiełkowanie nasion może być także hamowane przez obecność inhibitorów takich jak kwas abscysynowy czy związki fenolowe. Do zmian usuwających spoczynek może być konieczny okres chłodu, chłodna stratyfikacja. Za spoczynek głęboki nasion może być również odpowiedzialna niedojrzałość morfologiczna. Ostatnia faza dojrzewania odbywa się przed kiełkowaniem w warunkach sprzyjających wzrostowi, ciepła stratyfikacja.

</doc>
<doc id="525718" url="https://pl.wikipedia.org/wiki?curid=525718" title="Chloris (nimfa)">
Chloris (nimfa)

Chloris (gr. Chlōris ‘Zielona’, łac. Chloris, Flora, od "flor", "floris" ‘kwiat’) – w mitologii greckiej jedna z nimf; bogini kwiatów, utożsamiana z rzymską Florą.
Uchodziła za córkę Zeusa (albo Okeanosa) oraz za żonę boga wiatru zachodniego, Zefira, z którym miała syna Karposa (‘owoc’). Czasami uważano ją za jedną z hor – strażniczkę kwiatów (zamiast Anatole) i boginię wiosny.
Imieniem nimfy została nazwana jedna z planetoid – (410) Chloris.

</doc>
<doc id="525719" url="https://pl.wikipedia.org/wiki?curid=525719" title="Trickster">
Trickster

Trickster (pol. "szachraj", "przechera") – w religioznawstwie nazwa archetypu boga-żartownisia, przechery, czasem również półboga lub śmiertelnika, który przeciwstawia się ustalonym normom, działa wbrew ustalonemu porządkowi. Słowem tym określa się również przez analogię typ postaci literackiej lub nawet, w świecie realnym, typ osoby, która pełni podobną rolę w danym środowisku.
Trickster w różnych mitologiach i religiach.
Rolą, jaką pełni trickster w różnych mitologiach jest łamanie zasad i dbanie o powtarzanie się cyklu tworzenia i niszczenia. Trickster to łotrzyk, który zmienia swoją postać, kłamie, oszukuje lub kradnie, będąc jednak często pozytywną lub przynajmniej ambiwalentną postacią mitów. Zwykle, choć nie zawsze, przynosi również humor i śmiech, jest autorem dowcipów drwiących z autorytetów.
W niektórych mitologiach niedoskonałości świata materialnego tłumaczy się tym, że to szachraj:
W różnych mitologiach funkcję tę pełnią:
W mitach związanych z chrześcijaństwem rolę trickstera pełnią np. ludowe diabły.
Bohaterowie literaccy i filmowi.
W literaturze rolę trickstera odgrywa szekspirowski Puk ze "Snu nocy letniej" i Piotruś Pan, w filmie tramp grany przez Charliego Chaplina, a w kreskówkach Królik Bugs.
Personifikacja Trickstera pojawia się również w niektórych serialach, m.in. w spin-offie "Doktora Who" pod tytułem "Przygody Sary Jane" (w polskim dubbingu występuje on pod nazwą "Kawalarz" lub też "Nikt Chaosu"), a także w serialu "Nie z tego świata".
W literaturze polskiej modelową postacią trickstera jest Wirus, wykreowany przez Andrzeja Ziemiańskiego w powieści fantasy "Achaja".
Postać Trickstera odgrywała znaczącą rolę w grze "", gdzie bóg natury i chaosu (w polskim przekładzie Oszust lub Szachraj) jest głównym antagonistą.

</doc>
<doc id="525723" url="https://pl.wikipedia.org/wiki?curid=525723" title="Hs">
Hs



</doc>
<doc id="525724" url="https://pl.wikipedia.org/wiki?curid=525724" title="Rheum">
Rheum



</doc>
<doc id="525725" url="https://pl.wikipedia.org/wiki?curid=525725" title="Diana Dors">
Diana Dors

Diana Dors, właściwie "Diana Mary Fluck" (ur. 23 października 1931 w Swindon, Anglia, zm. 4 maja 1984 w Windsor, Anglia) – brytyjska aktorka.
W młodości uczęszczała na lekcje tańca. Wkrótce zapragnęła zostać aktorką i wyjechać do Hollywood, aby występować obok największych gwiazd filmu. Gdy miała 14 lat, zapisała się na lekcje aktorstwa.
Zadebiutowała niewielką rolą w filmie w "The Shop At Sly Corner" z 1947 roku. Miała wtedy 17 lat i musiała ukrywać, że jest niepełnoletnia. 
W 1948 wystąpiła w sześciu filmach, z których najważniejsza była rola Charlotty w filmie "Oliver Twist". Stopniowo jej sława rosła, aż ogłoszono ją angielską wersją Marilyn Monroe. Najczęściej obsadzano ją w rolach seksownych kobiet. Równocześnie grała role teatralne, gromadząc angielską publiczność.
Wystąpiła w serialu "Prawo Burke’a" (1963).
Zmarła na raka w wieku 53 lat. W następnym roku wszedł na ekrany jej ostatni film "Steaming".

</doc>
<doc id="525727" url="https://pl.wikipedia.org/wiki?curid=525727" title="Zamek w Bojnicach">
Zamek w Bojnicach

Zamek w Bojnicach (słow. "Bojnický zámok") – romantyczny zamek z częściowo zachowanymi oryginalnymi gotyckimi i renesansowymi elementami architektonicznymi, położony w słowackiej miejscowości Bojnice. Jeden z najczęściej odwiedzanych zamków Słowacji. Od 1950 na zamku mieści się Múzeum Bojnice, oddział Słowackiego Muzeum Narodowego.
Historia zamku.
Najstarsze historyczne wzmianki o zamku w Bojnicach pochodzą z 1113 roku. W dokumencie był wzmiankowany jako opactwo Zobor. Początkowo obiekt był drewniany, lecz stopniowo przebudowywano go, używając kamienia jako budulca. Jednym z pierwszych jego właścicieli był węgierski magnat Mateusz Czak, który go otrzymał od króla węgierskiego Władysława V. W kolejnych wiekach zamek często zmieniał właścicieli, przez pewien czas należał też do księcia opolskiego Władysława Opolczyka.
Zamek wraz z okolicznymi dobrami należały do księcia Jana Korwina (naturalnego syna króla Macieja Korwina), później rodu Zapolya, a od 1526 r. do Turzonów. W 1643 r. zamek przeszedł na własność arystokratycznego rodu Pálffy, którego członkowie znacznie go rozbudowali. M. in. w II poł. XVII w. zbudowali i urządzili wszystkie mieszkalne pomieszczenia zamku. Ostatnim właścicielem zamku i całego dobra Bojnice był hrabia János Ferenc Pálffy (Frantisek) (1828–1908). Był znanym kolekcjonerem dzieł sztuki. Po jego śmierci spadkobiercy zaczęli wyprzedawać zbiory, by w końcu 25 lutego 1939 r. sprzedać zamek wraz z przyległymi dobrami Janowi Bat’a, słynnemu producentowi obuwia Bata. Po II wojnie światowej zamek został skonfiskowany przez państwo. W obiekcie ulokowane kilka instytucji państwowych. 9 maja 1950 r. w zamku wybuchł pożar, który strawił obiekt. Koszt odbudowy zamku sfinansowało państwo, dostępny jest dziś zwiedzającym jako oddział słowackiego muzeum narodowego. W 1970 r. został ogłoszony narodowym zabytkiem kultury Republiki Słowackiej. Wykorzystywany wielokrotnie jako miejsce – naturalna dekoracja produkcji filmowej.
W latach 50 XX w. odkryto pod zamkiem jaskinię.
Okolice zamku.
Do bojnickiego zamku należy przyległy park zamkowy, w którym rośnie wiele egzemplarzy różnych drzew, a w tym cenna, w przybliżeniu 700-letnia lipa króla Macieja. Jest ona prawdopodobnie najstarszym drzewem na Słowacji. Częścią parku zamkowego jest również ogród zoologiczny, w którym znajduje się wiele egzemplarzy rzadkich zwierząt egzotycznych. Park przechodzi dalej w park leśny w Górach Strażowskich.

</doc>
<doc id="525729" url="https://pl.wikipedia.org/wiki?curid=525729" title="Bojnice">
Bojnice

Bojnice (, ) – miasto w środkowo-zachodniej Słowacji, w kraju trenczyńskim, w powiecie Prievidza. Położone jest na wysokości ok. 300 m n.p.m. nad rzeką Nitrą, na pograniczu Kotliny Górnonitrzańskiej i Gór Strażowskich, tuż na zachód od miasta Prievidza. Powierzchnia 19,92 km², ok. 4,9 tys. mieszkańców.
Na terenie Bojnic znajduje się Zamek Bojnicki, najstarszy na Słowacji ogród zoologiczny (zob. Zoo Bojnice), Prepoštská jaskyňa (siedlisko człowieka neandertalskiego) oraz jedno z najstarszych uzdrowisk na Słowacji.
Historia.
Bojnice należą do tych miejsc na Słowacji, na których stwierdzono ślady najstarszego pobytu człowieka z okresu paleolitu. Według obecnego stanu wiedzy pierwsi ludzie osiedlili się tu w okresie rissko – würmskiego optimum międzyzlodowaceniowego, tj. ok. 120 tys. lat temu. Ich ślady stwierdzono w rejonie trawertynowej kopy, na której wznosi się obecny zamek. Późniejsze osadnictwo znane jest z Jaskini Prepoštskej. Paleolityczny człowiek zostawił w niej wiele kamiennych narzędzi: skrobaków, noży, wierteł, szereg grotów do broni, a także mnóstwo odłamków powstałych przy ich produkcji. Niejasne są ślady osadnictwa neolitycznego w epoce brązu. Kultura halsztacka pozostawiła swoje ślady na terenie dzisiejszego starego miasta bojnickiego. Zapewne już lud reprezentujący kulturę puchowską wzniósł na szczycie trawertynowej kopy pierwsze grodzisko, które później zajęły i rozbudowały ludy słowiańskie.
Prawdopodobnie około połowy IX wieku z niewielkiej osady-strażnicy rozwinęło się znaczące siedlisko władzy administracyjno-wojskowej w rejonie górnonitrzańskim, wokół którego zaczęły się koncentrować przejawy życia produkcyjnego, handlowego i kościelnego. Pierwsza pisemna wzmianka o miejscowości pochodzi z 1113 roku i dotyczy osady zlokalizowanej poniżej zamku bojnickiego. Podstawowe prawa miejskie uzyskały Bojnice w 1366 roku od króla Ludwika I, jednak pozostały dalej zależne od właścicieli bojnickiego „państwa” feudalnego. Rozwojowi miasta pomogły nadane mu później dodatkowe przywileje, jak prawo do utrzymywania jatki mięsnej, młyna, łaźni miejskiej a później i przywilej organizowania dorocznych jarmarków. Przywileje uzyskane przez miasto w ciągu wieków XIV–XVIII ograniczali jednak często właściciele państwa bojnickiego: w zależności od ich łaski miasto to podupadało, to ponownie odżywało.
Do znacznego ożywienia doszło w XVII wieku, kiedy przez Górną Nitrę poprowadzono główny (okrężny – z uwagi na zagrożenie tureckie) trakt pocztowy z Wiednia aż do Siedmiogrodu. W latach 1613–1823 w Bojnicach mieściła się jedna ze stacji pocztowych tego traktu. Na bojnickie targi i jarmarki z solą, żelazem i drogimi metalami przybywali handlarze z Wiednia, Moraw i Śląska. Szczególne znaczenie miał handel szafranem. Na prośbę Pawła Pálffy’ego w 1647 roku cesarz Ferdynand III Habsburg potwierdził miastu nowe prawa i przywileje miejskie. Do głównych źródeł utrzymania miasta, oprócz opłat targowych, należała również sprzedaż piwa w miesiącach zimowych.
W miarę rozwoju miasta rosły w siłę również miejskie cechy rzemieślnicze. Pierwszy cech utworzyli szewcy w 1653 roku. Wkrótce dołączyli do nich ciżmiarze, krawcy, tkacze, farbiarze płótna i sukna, kożusznicy, bednarze, murarze i in., a Bojnice wysunęły się w tej dziedzinie na przodujące miejsce wśród miast żupy nitrzańskiej. Miastem rządziła wybierana 12-osobowa rada miejska z wójtem na czele. Dysponowała ona swoim pisarzem i strażnikiem miejskim zwanym hajdukiem, który miał w „opiece” pręgierz i miejskie więzienie.
Konflikty zbrojne XVI i XVII wieku, w tym tzw. powstania kuruców, przyniosły miastu wiele szkód i cierpień. Wojny wewnętrzne i zagrożenie tureckie zmusiły miasto do wzniesienia umocnień miejskich. Prace przy ich budowie rozpoczęły się za Thurzonów, a kontynuowane były za Pálffych, którzy w miejsce drewnianych palisad wybudowali w 1633 roku system murów obronnych.
Powolny upadek miasta rozpoczął się już na początku XIX wieku. Wiązał się z postępującym spadkiem znaczenia produkcji rzemieślniczej w miarę rozwoju manufaktur, a następnie produkcji fabrycznej – zwłaszcza po zniesieniu poddaństwa w 1848 roku. Bojnice pozostały jednak administracyjnym, wojskowym i gospodarczym centrum Górnej Nitry i siedzibą powiatu do 1872 roku.
Po utracie praw miejskich miasto odzyskało je dopiero w 1966 roku. Obecnie jest znaną miejscowością uzdrowiskową z ciepłymi źródłami wód mineralnych oraz intensywnie rozwijającym się ośrodkiem ruchu turystycznego. Aktualnie (rok 2011) centrum miasta, a zwłaszcza Rynek, są restaurowane i przebudowywane kosztem ok. 1 mln €.

</doc>
<doc id="525731" url="https://pl.wikipedia.org/wiki?curid=525731" title="Halina Górska">
Halina Górska

Halina Górska (ur. 4 maja 1898 w Warszawie, zm. 4 czerwca 1942 we Lwowie) – polska pisarka, lewicowa działaczka polityczna i społeczna.
Życiorys.
Pochodziła ze zasymilowanej rodziny żydowskiej, była córką ginekologa Zygmunta Endelmana i Czesławy Endelman z domu Braude, która była literatką, publikującą pod pseudonimem Czesław Halicz. Ukończyła warszawską pensję pani Wereckiej. Od 1924 była związana z lwowskim środowiskiem literackim. Zadebiutowała we Lwowie w 1925 humoreską "Mam mieszkanie" opublikowaną w „Kurierze Lwowskim”. W 1930 wydała baśń "O księciu Gotfrydzie, rycerzu Gwiazdy Wigilijnej". Przez wiele lat pracowała w lwowskiej rozgłośni radiowej, prowadząc audycje młodzieżowe. Z jej inicjatywy w 1931 został utworzony „Związek Błękitnych”, którego celem była działalność filantropijna. W 1933 wspólnie z T. Hollendrem i K. Kurylukiem założyła we Lwowie miesięcznik społeczno-kulturalny „Sygnały”. Uczestniczyła też w wielu inicjatywach społecznych związanych z ruchem socjalistycznym. W latach 1935–1936 brała aktywny udział w walkach o „jednolity front”, uczestniczyła w manifestacyjnym pogrzebie zabitego bezrobotnego robotnika Władysława Kozaka, wchodziła w skład delegacji Ligi Obrony Praw Człowieka i Obywatela, należała do współorganizatorów oraz uczestników Zjazdu Pracowników Kultury w maju 1936 we Lwowie.
Po zajęciu Lwowa przez ZSRR we wrześniu 1939 podjęła aktywną współpracę z władzą sowiecką. 19 listopada 1939 roku była jedyną osobą, która wstrzymała się od głosu w czasie głosowania nad oświadczeniem pisarzy polskich, witającym przyłączenie Zachodniej Ukrainy do Ukrainy Radzieckiej. Była współpracowniczką „Nowych Widnokręgów”, które publikowały fragmenty jej powieści; tłumaczyła na język polski powieść "Matka" Maksima Gorkiego. 17 września 1940 roku wstąpiła do Związku Radzieckich Pisarzy Ukrainy. W czerwcu 1941 nie ewakuowała się z władzami sowieckimi, prawdopodobnie z powodu choroby męża. 19 września 1941 została aresztowana we Lwowie przez Niemców i rozstrzelana na Piaskach Łyczakowskich 4 czerwca 1942.

</doc>
<doc id="525732" url="https://pl.wikipedia.org/wiki?curid=525732" title="Światosław Florian Nowicki">
Światosław Florian Nowicki



</doc>
<doc id="525733" url="https://pl.wikipedia.org/wiki?curid=525733" title="Zamek Bojnicki">
Zamek Bojnicki



</doc>
<doc id="525735" url="https://pl.wikipedia.org/wiki?curid=525735" title="Bojnicki Zamek">
Bojnicki Zamek



</doc>
<doc id="525736" url="https://pl.wikipedia.org/wiki?curid=525736" title="Kraton">
Kraton

Kraton (z gr. "krátos" – „potęga, moc”) najstarsza, utwardzona część skorupy ziemskiej, niepodlegająca już w zasadzie fragmentacji. Największe współczesne kratony to: Sinia – platforma chińska, Angoria – platforma syberyjska, kraton wschodnioeuropejski; kratony Kongo, Kalahari i saharyjski, a w Ameryce m.in.: kraton północnoamerykański i amazoński. Kratony budują, obok pasów fałdowych, znaczną część powierzchni kontynentów.
Opis.
Kraton jest to rozległy fragment skorupy ziemskiej charakteryzujący się dużą stabilnością.
Kraton składa się z fundamentu (cokołu) i pokrywy. Fundament zbudowany jest ze starszych skał, silnie zafałdowanych, zaś pokrywa ze skał młodszych – osadowych i wulkanicznych, prawie niezafałdowanych. Bardzo stare fundamenty składają się ze skał metamorficznych i głębinowych i dlatego nazywane są fundamentami krystalicznymi.
Akrecja kontynentalna.
Współczesne rozumienie powstawania kratonów opiera się na wykształconej w latach 60. i 70. koncepcji tzw. akrecji kontynentów. Zgodnie z tą ideą skorupa kontynentalna – lżejsza od skorupy oceanicznej – jest stopniowo nabudowywana wokół istniejących, sztywnych jąder kontynentalnych od momentu zainicjowania tektoniki płyt. Przypuszczalnie w okresie archaicznym wykształciły się pierwsze tego typu zalążki dla procesu akrecji, wokół których stopniowo gromadziły się masy skalne. Najstarsze znane skały kontynentalne należą do tzw. asocjacji granitowo-gnejsowej, których genezę upatruje się w przeobrażeniu pierwotnych plutonicznych skał magmowych. Procesy prowadzące do gromadzenia się skał kratonicznych są różnorakie.
O ile ten ostatni proces przyczynia się głównie do narastania "korzeni" płyt litosferycznych, pozostałe powodują agregację rozległych, powierzchniowych bloków skorupy – terranów, które po złączeniu oddziela od siebie tylko wąska strefa szwów kolizyjnych. Z takich właśnie heterogenicznych bloków skalnych zbudowane są kratony.
Kratonizacja.
Te i inne procesy doprowadziły do czasu proterozoiku do zgromadzenia się masy cokołów krystalicznych, które – jeśli nie zostały włączone w gwałtowne procesy tektoniczne – miały czas stwardnieć i się usztywnić. Proces konsolidowania się skał cokołu, stopniowego przykrywania ich pokrywą osadową oraz unieruchamiania istniejących uskoków i rozłamów określa się mianem kratonizacji. Efektem kratonizacji jest zwiększenie się sztywności określonej masy litosfery kontynentalnego do stopnia, który częściowo wyłącza ją z procesów tektonicznych: litosfera skratonizowana zwykle porusza się z mniejszą prędkością, jest omijana przez wielkie fale ruchów orogenicznych i działa jako tzw. "masa oporowa" przy gwałtownych ruchach kontynentów.
Dojrzały kraton składa się więc ze spłaszczonego i zmetamorfizowanego cokołu platformy oraz leżącej na niej płasko pokrywy osadowej. Regiony, gdzie cokół wystaje nad powierzchnię określa się mianem tarcz, te zaś, gdzie pokrywa osadowa osiąga znaczną grubość: platform.
Aktywność tektoniczna.
Warto zaznaczyć, że kraton nie jest ściśle nieruchomy i nieaktywny tektonicznie. Obecnie uważa się, że poszczególne partie kratonów mogą ulec odmłodzeniu, czyli zostać pobudzone do aktywności tektonicznej, najczęściej przez zmianę rozkładu naprężeń wewnątrz płyty litosferycznej. Przykładowo, zderzenie mikropłyty indyjskiej z płytą eurazjatycką, które spowodowało wypiętrzenie się Himalajów, odmłodziło również leżące na północ stare góry Tienszan, sfałdowane pierwotnie w paleozoiku. Istniejące pasmo fałdowe, nawet jeśli było już stare i tektonicznie nieaktywne, stanowiło wciąż osłabiony region litosfery, dzięki czemu narastające w związku z kolizją kontynentów napięcie znalazło ujście właśnie w tym obszarze. Również sfery dawnych zderzeń – szwy kolizyjne – czy istniejące prawdopodobnie od archaiku potężne sieci uskoków – rozłamy wgłębne – są regionami potencjalnej aktywności sejsmicznej, nawet gdy leżą na terenie na pozór sztywnych i tektonicznie "martwych" kratonów. Stare platformy i kratony mogą też pękać i rozsuwać się, jak to ma miejsce w przypadku Wielkich Rowów Afrykańskich.
Wreszcie, cokół krystaliczny nie jest wcale płaską, jednorodną pokrywą krystaliczną. Obok wspomnianych rozłamów i szwów występują na kratonach rozległe strefy fałdowe: syneklizy (zagłębienia) i anteklizy (podwyższenia). Niektóre syneklizy mogą być świadkami długotrwałego procesu rozciągania płyty, związanego z powstrzymanym na czas rozpadem kontynentów – są to tzw. aulakogeny, podobne w swojej budowie do dolin ryftowych, których są właściwie prekursorami. Okazuje się, że to, co niegdyś określano po prostu jako martwą "podstawę krystaliczną" kontynentu, jest w rzeczywistości bogatym, zróżnicowanym medium noszącym ślady swojego rozwoju i mogącym jeszcze uaktywnić się przy sprzyjających warunkach.
Historia.
Pojęcia kratonu i kratonizacji powstały na długo przed ekspansją tektoniki płyt, do której to teorii zostały włączone.

</doc>
<doc id="525740" url="https://pl.wikipedia.org/wiki?curid=525740" title="Komanderia">
Komanderia

Komanderia () – historyczna jednostka administracyjna w Chinach. Na czele komanderii stało dwóch urzędników, wojskowy i cywilny, których praca była koordynowana przez podlegającego bezpośrednio dworowi cenzora.
W czasach dynastii Zhou komanderie były jednostkami poniżej powiatów (). Podczas reform przeprowadzonych w państwie Qin przez Shang Yanga (IV w. p.n.e.) hierarchię odwrócono i będące odtąd jednostkami niższego szczebla powiaty łączono w komanderie. System ten wprowadził później w zjednoczonym państwie pierwszy cesarz Qin Shi Huang, dzieląc Chiny na 36 komanderii (liczba ta wzrosła później na skutek ekspansji cesarstwa na południe). 
Po objęciu władzy przez Hanów zreformowano system administracyjny, wprowadzając podział kraju na prowincje ("zhou", 州), stojące wyżej od dotychczasowych komanderii. Na niższym szczeblu kraj dzielił się we wschodniej części na 10 królestw lennych (), zaś komanderie w liczbie 14 pozostawiono jako jednostkę podziału terytorialnego na zachodzie imperium. W późniejszym okresie władcy dynastii Han dążyli do decentralizacji władzy lokalnej i w 108 p.n.e. liczba komanderii wzrosła do 84, zaś królestw do 18.
Za panowania dynastii Sui komanderie stopniowo zastępowano prefekturami "zhou" (州). Ostatecznie znikły one z administracyjnego języka Chin po dojściu do władzy dynastii Tang, kiedy to cesarstwo podzielono na 10 (później 15) wielkich okręgów zwanych "dao" (), dzielących się w dalszym rzędzie na prefektury ("zhou") i powiaty ("xian").
Termin 郡 jest obecnie używany przy tłumaczeniu z języków obcych na chiński, m.in. określa się nim amerykańskie i brytyjskie hrabstwa.

</doc>
<doc id="525743" url="https://pl.wikipedia.org/wiki?curid=525743" title="Ulica Andrzeja">
Ulica Andrzeja



</doc>
<doc id="525745" url="https://pl.wikipedia.org/wiki?curid=525745" title="Stożek rogówki">
Stożek rogówki

Stożek rogówki (łac. "keratoconus", od gr. "κέρας (keras)", róg, i łac. "conus", stożek) – degeneracyjna, niezapalna choroba rogówki oka, której przebieg charakteryzują zmiany w strukturze rogówki prowadzące do jej ścieńczenia i nadmiernego uwypuklenia. W wyniku choroby krzywizna rogówki przybiera odbiegający od normalnego stożkowaty kształt. Stożek rogówki może prowadzić do znacznego zaburzenia wzroku – pacjenci często skarżą się na niewyraźne lub mnogie widzenie obrazu oraz nadwrażliwość na światło. Wbrew powszechnemu przekonaniu o rzadkości choroby, stożek jest najczęściej spotykaną dystrofią rogówki, która występuje z taką samą częstotliwością we wszystkich grupach etnicznych na całym świecie i dotyka około jedną na tysiąc osób. Choroba zostaje zazwyczaj rozpoznana w wieku dorastania, a jej najostrzejsze stadium przypada pomiędzy 20. a 30. rokiem życia.
Stożek rogówki to choroba stosunkowo mało znana, o nieokreślonej etiologii oraz trudnym do przewidzenia przebiegu. Przy nasileniu zaburzenia w obu oczach występujące przy stożku pogorszenie wzroku może sprawiać trudności podczas czytania czy prowadzenia samochodu. Osobom cierpiącym na ten rodzaj dystrofii nie grozi jednak całkowita utrata wzroku – dzięki korekcyjnym szkłom kontaktowym większość pacjentów może prowadzić samochód i normalnie funkcjonować. W bardziej zaawansowanych stadiach konieczne może być leczenie chirurgiczne. Stożek rogówki pozostaje swego rodzaju zagadką, niemniej jednak włączenie odpowiednich metod leczenia klinicznego i chirurgicznego umożliwia skuteczne prowadzenie pacjenta, często bez większego wpływu choroby na jakość jego życia.
Historia.
W swojej pracy doktorskiej niemiecki okulista Burchard Mauchart przedstawił w 1748 roku wczesny opis stożka rogówki pod nazwą "staphyloma diaphanum". Jednakże dopiero w 1854 roku brytyjski lekarz John Nottingham jasno opisał stożek rogówki jako jednostkę chorobową wyodrębnioną spośród innych ektazji rogówki. Nottingham opisał kilkadziesiąt przypadków „stożkowatej rogówki” zaobserwowanych u swoich pacjentów wraz z kilkunastoma typowymi objawami choroby, takimi jak poliopia, osłabienie rogówki oraz problemy z dopasowaniem odpowiednich dla wady pacjenta szkieł okularowych.
Kolejny krok w rozwoju wiedzy klinicznej na temat stożka rogówki medycyna zawdzięcza brytyjskiemu chirurgowi Williamowi Bowmanowi, który w 1859 roku zdiagnozował chorobę przy pomocy oftalmoskopu. Bowman opisał kąt nachylenia, pod którym należy ustawić lusterko przyrządu (zaprojektowanego w tym okresie przez niemieckiego lekarza i fizyka Hermanna von Helmholtza), aby wyraźnie dostrzec stożkowaty kształt rogówki. Bowman próbował także przywrócić wzrok przez podciągnięcie tęczówki za pomocą cienkiego haczyka wprowadzonego przez rogówkę i rozciągnięcie źrenicy do pionowej wąskiej szparki jak u kota. Doniósł o osiągnięciu pewnego stopnia sukcesu za pomocą tej techniki, przywracając wzrok 18-letniej kobiecie, która wcześniej nie była w stanie policzyć swoich palców z odległości 20 cm.
Gdy w 1869 roku przodujący szwajcarski okulista Johann Horner napisał pracę pod tytułem „Na temat leczenia stożka rogówki”, obecnie stosowany termin przyjął się już jako nazwa choroby. Leczenie w tamtym czasie, lansowane przez wiodącego niemieckiego okulistę Albrechta von Gräfe, było próbą przywrócenia naturalnego kształtu rogówki poprzez chemiczną kauteryzację roztworem azotanu srebra oraz nałożenie opatrunku uciskowego nasączonego środkiem wywołującym zwężenie źrenic.
W marcu 1888 roku francuski lekarz Eugène Kalt przedstawił pracę, w której opisał zastosowanie szklanej muszelki twardówkowej własnego projektu w celu spłaszczenia rogówki i poprawy wzroku. W ten sposób nowo wynalezione szkło kontaktowe znalazło jedno ze swoich pierwszych zastosowań w leczeniu stożka rogówki. Od początku XX wieku liczne badania przyczyniły się do poszerzenia wiedzy na temat patologii i przyczyn choroby oraz zwiększenia zakresu metod jej leczenia.
Charakterystyka choroby.
Objawy.
Subiektywnymi objawami stożka rogówki są:
We wczesnym stadium choroby pacjenci zgłaszają się do okulisty, aby skorygować nieznaczną wadę wzroku przy pomocy okularów do bliży lub dali. W miarę rozwoju stożka następuje pogorszenie widzenia oraz nasilenie objawów chorobowych. Ostrość wzroku ulega obniżeniu zarówno przy bliży jak i dali, a widzenie nocne jest często zdecydowanie gorsze od dziennego. Wada refrakcji może być znacznie większa w oku lewym niż w prawym lub odwrotnie. U niektórych pacjentów występuje też światłowstręt, swędzenie i lub przesilenie oczu na skutek mrużenia przy czytaniu. Na ogół chorobie nie towarzyszy jednak ból.
Charakterystycznym objawem stożka rogówki jest poliopia jednooczna, czyli widzenie mnogie. Naturę tego zaburzenia najlepiej ilustruje patrzenie na jasny punkt na ciemnym tle, gdzie zamiast jednego obrazu pacjent widzi ich wiele, chaotycznie rozrzuconych w przestrzeni. Układ tych obrazów często ulega zmianom w dłuższych okresach.
W krańcowych przypadkach ostrość widzenia jest tak zaburzona, że chorzy mówią o sobie, że są „Ślepcami widzącymi światło” (wskutek zachowania częściowej przezierności rogówki i braku uszkodzenia aparatu odbiorczego oka bodźce wzrokowe zostają odbierane, lecz jako zniekształcone).
Semiotyka choroby i rozpoznanie.
Przed przystąpieniem do badania wzroku stożek rogówki zostaje często rozpoznany na podstawie wywiadu. Szczególną uwagą zwraca się na główne dolegliwości i objawy, przebyte choroby lub urazy, które mogły uszkodzić narząd wzroku, oraz na wywiad rodzinny chorób oczu. Następnie ocenia się ostrość wzroku w badaniu dalekiego widzenia z użyciem tablicy Snellena. Kolejnym krokiem jest miejscowy pomiar krzywizny rogówki przy pomocy ręcznego keratometru, a wykrycie nieregularnego astygmatyzmu zwiększa prawdopodobieństwo obecności stożka rogówki. W zaawansowanym stadium rogówka może przekroczyć możliwości techniczne instrumentu. Dodatkowym wskaźnikiem diagnostycznym jest retinoskopia. Badanie to polega na skierowaniu promienia światła na siatkówkę pacjenta obserwującego "odblask", przy jednoczesnym oddalaniu i przybliżaniu źródła światła. Podczas retinoskopii u osób ze stożkiem rogówki obserwuje się "objaw nożycowy", pacjenci widzą przybliżające i oddalające się promienie światła niczym poruszające się ostrza nożyc.
Przy podejrzeniu o stożek rogówki sprawdza się obecność innych, charakterystycznych zmian obiektywnych, badając rogówkę w lampie szczelinowej. Zaawansowany stożek można jednoznacznie rozpoznać przed przystąpieniem do specjalistycznych metod diagnostycznych. W około połowie oczu z tym rodzajem dystrofii przy dokładnym badaniu widoczny jest pierścień Fleischera, okrąg o barwie od żółtobrązowej po oliwkowozieloną powstający w wyniku osadzenia hemosyderyny z tlenku żelaza w nabłonku rogówki. Pierścień Fleischera jest blady i może nie być widoczny we wszystkich przypadkach, ale zastosowanie filtru niebieskiego znacznie ułatwia jego rozpoznanie. Podobnie u około 50% pacjentów występują linie Vogta, drobne rozstępy powstające w rogówce pod wpływem napięcia towarzyszącego rozciąganiu i ścieńczaniu wystającego stożka. Przy naciśnięciu gałki ocznej linie te chwilowo zanikają. U pacjentów z zaawansowanym stożkiem rogówki można zaobserwować "objaw Munsona", uwypuklenie w kształcie litery V w dolnej powiece przy spuszczonym wzroku. Objaw Munsona nie jest zazwyczaj diagnostycznie istotny, albowiem, mimo iż zalicza się do klasycznych zmian obiektywnych, obserwuje się go stosunkowo późno, po wystąpieniu innych objawów klinicznych.
Ręczny keratoskop, zwany również "krążkiem Placido", dostarcza prostego, nieinwazyjnego obrazu powierzchni rogówki, wyświetlając na niej serię koncentrycznych pierścieni światła. Pewniejszego rozpoznania dostarcza topografia rogówki. W badaniu tym topograf rzutuje na rogówkę świetlisty wzór, uzyskując jej topologię w analizie komputerowej. Mapa topograficzna przedstawia wszelkie zaburzenia i blizny na rogówce, oraz stożek widoczny w charakterystycznym spadku krzywizny, leżącym przeważnie poniżej osi optycznej oka. Metodą tą można zarejestrować stopień oraz zakres deformacji rogówki jako miernik w ocenie tempa rozwoju choroby. Topografia jest szczególnie przydatna w wykryciu stożka rogówki we wczesnym stadium, przed wystąpieniem innych objawów.
Wykryty stożek rogówki można zdiagnozować według stopnia zaawansowania choroby posługując się poniższymi wytycznymi:
Rozpowszechnienie topografii rogówki spowodowało, że niektórzy lekarze rzadziej korzystają z powyższych wytycznych.
Epidemiologia.
Amerykański Narodowy Instytut Oka ("National Eye Institute") podaje, że stożek rogówki jest najczęstszą dystrofią rogówki w Stanach Zjednoczonych, dotykając w przybliżeniu 1 na 2000 Amerykanów, lecz niektóre raporty podają liczbę aż 1 na 500. Niespójność ta może być spowodowana zmiennościami w zakresie kryteriów diagnostycznych. Niektóre przypadki zaawansowanego astygmatyzmu mogą być zinterpretowane jako stożek rogówki, a graniczne przypadki stożka rogówki jako astygmatyzm.
Sugeruje się, że zarówno mężczyźni jak i kobiety, a także wszystkie narodowości, wydają się jednakowo podatne na tę chorobę, lecz niektóre, niedawne badania naukowe podają to w wątpliwość, sugerując wyższą chorobowość wśród kobiet. Literatura jednakże różni się w określeniu stopnia różnic zapadalności pomiędzy płciami. Także badania przeprowadzone w Wielkiej Brytanii sugerują, że ludzie o pochodzeniu azjatyckim mają 4,4 raza większe prawdopodobieństwo wystąpienia stożka rogówki od rasy białej, a także większe prawdopodobieństwo wcześniejszego początku choroby.
Keratoconus najczęściej dotyka oboje oczu, chociaż zaburzenie jest zazwyczaj asymetryczne i rzadko w pełni jednakowe w obu oczach. Przypadki jednostronnego stożka rogówki są raczej rzadkie i mogą być w rzeczywistości wielką rzadkością, jeśli bardzo łagodny stan w "lepszym" oku jest po prostu poniżej zdolności klinicznej wykrywalności. Bardzo często zdarza się, że keratoconus jest rozpoznawany najpierw w jednym oku, a dopiero później również w drugim. Z czasem, gdy stan dystroficzny postępuje w obu oczach, wzrok w oku, które jako pierwsze uległo pogorszeniu, będzie słabszy niż w drugim.
Rokowanie i przebieg choroby.
U większości pacjentów ze stożkiem rogówki początkowo stwierdza się, przeważnie we wczesnym okresie dojrzewania, łagodny astygmatyzm. Rozpoznanie stożka następuje w konsekwencji przed 18. lub tuż po 20. roku życia. W rzadkich przypadkach choroba może wystąpić u dzieci lub ujawnić się dopiero w późnych latach wieku dojrzałego. Rozpoznanie u młodego pacjenta może wskazywać na większe prawdopodobieństwo poważniejszego przebiegu choroby w późniejszym wieku. We wczesnym stadium stożka rogówki wzrok pacjentów ulega okresowym pogorszeniom i poprawie, co sprawia, że w ciągu kilku miesięcy osoby te wielokrotnie zmieniają moc szkieł okularowych. W większości przypadków, wraz z rozwojem choroby konieczne jest zastąpienie okularów soczewkami kontaktowymi. Przebieg stożka rogówki bywa różny, u niektórych pacjentów choroba utrzymuje się w jednym stadium przez wiele lat lub stale, u innych rozwija się gwałtownie lub przybiera formę okresowych pogorszeń pomimo ogólnie łagodnego przebiegu. Stożek rogówki najczęściej rozwija się przez 10 do 20 lat, po czym następuje zatrzymanie zmian.
W stadium zaawansowanym wybrzuszenie rogówki może prowadzić do miejscowego pęknięcia błony Descemeta, czyli wewnętrznej warstwy rogówki. Ciecz wodnista z przedniej komory oka przecieka do warstwy rogówki przed zasklepieniem się pęknięcia. Towarzyszy temu ból oraz nagłe zamglenie widzenia, a rogówka nabiera przezroczystej, mlecznobiałej barwy. Zjawisko to zwane jest obrzękiem rogówki ("hydrops corneae"). Mimo iż obrzęk budzi niepokój, jest on zazwyczaj tymczasowy i po 6 – 8 tygodniach rogówka odzyskuje swoją pierwotną przejrzystość. Proces odnowy można przyśpieszyć nieoperacyjnie, zakładając opatrunek z roztworem soli działającej osmotycznie. Mimo iż w wyniku obrzęku zwiększa się przeważnie liczba blizn na rogówce, zjawisko to może prowadzić do spłaszczenia jej krzywizny, ułatwiając w ten sposób dopasowanie i zakładanie soczewek korekcyjnych. W skrajnych przypadkach w wyniku dużego ścieńczenia rogówki dochodzi do częściowego pęknięcia tkanki, a miejsce pęknięcia wypełnia ciecz wodnista, tworząc obrzęk w kształcie perły. Aby uniknąć perforacji rogówki i zachować oko, w sytuacji perły na rogówce konieczne może być bezzwłoczne przeszczepienie tkanki.
Patofizjologia i źródło choroby.
Pomimo bogatego dorobku badań nad stożkiem rogówki, etiologia choroby pozostaje swego rodzaju tajemnicą. Według amerykańskiej Krajowej Organizacji na rzecz Stożka Rogówki ("National Keratoconus Foundation"), przypuszczalną przyczyną choroby jest szereg różnych uwarunkowań: genetycznych, środowiskowych lub komórkowych, z których każde może być czynnikiem wyzwalającym początek stożka. Po uaktywnieniu, choroba zazwyczaj rozwija się poprzez progresywny rozkład błony Bowmana – warstwy znajdującej się pomiędzy nabłonkiem a istotą właściwą rogówki. W momencie zetknięcia się tych dwu warstw zmiany komórkowe oraz strukturalne w rogówce zaburzają jej jedność, prowadząc do charakterystycznego dla choroby wybrzuszenia i blizn. W każdej rogówce keratoktonicznej można znaleźć obszary zwyrodnieniowego ścieńczenia obok obszarów zabliźniających się.
Doświadczane przez pacjentów zniekształcenie obrazu jest wynikiem nierównej powierzchni rogówki oraz powstających na jej wierzchołku blizn. Czynniki te sprawiają, że na rogówce tworzą się obszary przesyłające obraz do wielu miejsc na siatkówce, czego objawem jest poliopia jednooczna. Efekt ten może się nasilać przy słabym świetle, gdy przywykła do ciemności źrenica rozszerza się, odsłaniając większą powierzchnię nierównej rogówki. Blizny są prawdopodobnie wynikiem zwyrodnienia rogówki, mimo to przeprowadzone w ostatnich latach duże badanie wieloośrodkowe wykazało, że ścieranie na skutek noszenia szkieł kontaktowych może zwiększyć ryzyko ich wystąpienia ponad dwukrotnie.
Według pewnej liczby badań rogówka keratoktoniczna sygnalizuje podwyższoną aktywność poprzez obecność proteaz (klasy enzymów odpowiedzialnych za rozpad części połączeń krzyżowych między włóknami kolagenu w istocie właściwej rogówki) z równocześnie obniżoną aktywnością ich inhibitorów. Inne badania sugerują, że przyczyną nagromadzenia wolnych rodników oraz organizmów utleniających w rogówce jest obniżona aktywność dehydrogenazy aldehydowej. Wszystko wskazuje na to, że bez względu na przebieg procesu patofizjologicznego zmiany w rogówce prowadzą do jej wyniszczenia: zmniejszenia grubości oraz obniżenia wytrzymałości i sztywności biomechanicznej.
Odnotowano również predyspozycje genetyczne do stożka rogówki, takie jak przypadki zachorowań u obydwu bliźniaków jednojajowych oraz, w pewnych rodzinach, występowanie choroby z pokolenia na pokolenie. Częstość występowania choroby wśród osób blisko spokrewnionych nie jest dokładnie ustalona. Według badań wskaźnik dla tej grupy waha się pomiędzy 6 a 19%, czyli o wiele wyżej niż wśród osób niespokrewnionych.
Nie zidentyfikowano jednoznacznie genu odpowiedzialnego za stożek rogówki. Według dwóch badań – przeprowadzonych w odizolowanych i w dużym stopniu genetycznie jednorodnych populacjach, gen keratoktoniczny znajduje się albo na chromosomie 16q albo 20q. Większość badań genetycznych akceptuje jednak model dziedziczenia autosomalny dominujący.
Choroba występuje częściej u osób z zespołem Downa (trisomia 21), jednak powód tej korelacji nie został jeszcze ustalony.
Stwierdzono również zwiększone ryzyko wystąpienia stożka rogówki (razem z innymi zaburzeniami w obrębie oczu) u osób z zespołem Alporta (według jednego z badań ryzyko to wynosi 6,7%), a także z zespołem Marfana i Ehlersa-Danlosa oraz we wrodzonych wadach układu wzrokowego. Stożek rogówki jest również wiązany z chorobami atopowymi, do których należą: astma, alergie oraz egzema (stożek może wystąpić jako powikłanie atopowego zapalenia skóry). Często zdarza się, że pacjent cierpi na kilka lub wszystkie z tych dolegliwości. Według wielu badań intensywne tarcie oczu może sprzyjać rozwojowi choroby, dlatego też zaleca się, aby pacjenci ze stożkiem rogówki oduczyli się tego nawyku.
Leczenie.
Leczenie zachowawcze.
Soczewki kontaktowe.
We wczesnych stadiach stożka rogówki korekcję łagodnego astygmatyzmu można uzyskać przy pomocy szkieł okularowych. W miarę rozwoju choroby okulary nie są w stanie zapewnić zadowalającej ostrości wzroku i większość lekarzy wprowadza do leczenia soczewki kontaktowe.
Szkła kontaktowe dla osób ze stożkiem rogówki korygują wzrok poprzez wypełnienie płynem łzowym przestrzeni pomiędzy nierówną powierzchnią rogówki a równą wewnętrzną warstwą soczewki, niejako wygładzając w ten sposób rogówkę. Istnieje szeroka gama specjalistycznych soczewek opracowanych do korekcji stożka rogówki. Osoby dotknięte tym rodzajem dystrofii powinny szukać pomocy zarówno u lekarzy okulistów specjalizujących się w zaburzeniach rogówki, jak i optyków z doświadczeniem w dopasowywaniu soczewek i prowadzeniu pacjentów ze stożkiem rogówki. Nieregularny stożek stanowi wyzwanie dla zakładu, którego specjaliści będą starali się skonstruować soczewkę o styczności, stabilności i pochyłej optymalnie dopasowanej do rogówki pacjenta. Często dobór odpowiednich szkieł przebiega metodą prób i błędów.
Tradycyjne szkła kontaktowe dla tej grupy pacjentów to sztywne soczewki gazoprzepuszczalne, tzw. twarde. Od pewnego czasu dostępne są również soczewki hydrofilne, tzw. miękkie. Ten rodzaj szkieł kontaktowych często jednak przybiera kształt stożka, tracąc swoje cechy lecznicze. Aby nie doszło do zniekształcenia soczewki, w ostatnich latach opracowano szkła hybrydowe, składające się z twardej części środkowej i miękkich brzegów. Należy pamiętać, że zarówno soczewki miękkie jak i hybrydowe nie dają satysfakcjonujących efektów u wszystkich pacjentów.
Dla niektórych pacjentów wygodnym rozwiązaniem dającym dużą poprawę wzroku jest noszenie duosystemów (ang. "piggy-back"), czyli twardych, korygujących soczewek gazoprzepuszczalnych na miękkich soczewkach nośnych, z których każda zapewnia pewien stopień korekcji. Aby uzyskać lepszą styczność soczewek, jeden z rodzajów duosystemów stosuje soczewkę miękką ze specjalnie uwypuklonym środkiem. Dopasowanie duosystemów wymaga wprawy od optyka oraz tolerancji oka pacjenta.
W zaawansowanych stadiach choroby lub przy bardzo nieregularnym stożku wprowadza się czasem soczewki twardówkowe, które pokrywając znacznie większą część powierzchni oka, zapewniają lepszą stabilność. Ze względu na swoją wielkość soczewki twardówkowe mogą być niewygodne lub nieatrakcyjne dla niektórych pacjentów, jednak dzięki łatwiejszemu zakładaniu mogą być preferowane przez mniej zręcznych, na przykład osoby w starszym wieku.
Leczenie ryboflawiną.
Naukowcy z Uniwersytetu Technicznego w Dreźnie opracowali nową metodę leczenia stożka rogówki, polegającą na jednorazowej aplikacji ryboflawiny w postaci kropli do oczu. Ryboflawina uaktywniona około 30-minutowym naświetlaniem promieniami UV-A zwiększa sieciowanie kolagenu istoty właściwej, dzięki czemu rogówka odzyskuje część wytrzymałości mechanicznej.
Chociaż nie wszystkie kraje akceptują nową metodę, drezdeńscy naukowcy odnieśli już pewien sukces. Przy pomocy ryboflawiny spowolnili lub zatrzymali rozwój choroby, a w kilku przypadkach odnotowali regresję, szczególnie przy połączeniu zabiegu z wszczepieniem pierścieni śródrogówkowych. Wprawdzie metoda ta jest na etapie badań klinicznych i jak do tej pory przeprowadzono stosunkowo niewiele zabiegów, ale jej wyniki dają nadzieję na leczenie wczesnych stadiów choroby. Korekcja soczewkami kontaktowymi może być konieczna także po zabiegu, wzrok pacjenta jednak nie powinien ulegać dalszemu pogorszeniu, co zmniejszy liczbę przypadków wymagających przeszczepu.
Leczenie operacyjne.
Przeszczep rogówki.
W 10 do 25% przypadków stożek rogówki osiąga stadium, w którym leczenie zachowawcze nie przynosi poprawy, ścieńczenie rogówki osiąga niebezpieczny poziom, lub powstające w wyniku noszenia korekcyjnych szkieł kontaktowych blizny prowadzą do wystąpienia komplikacji. W takich przypadkach konieczne może być przeszczepienie rogówki (keratoplastyka drążąca). Stożek rogówki jest najczęstszą przyczyną przeprowadzenia keratoplastyki drążącej, około jedna czwarta przeszczepów to zabiegi na pacjentach z tym rodzajem dystrofii rogówki. Chirurg refrakcyjny wycina trepanem płatek rogówkowy z oka pacjenta i wszczepia do pozostałej tkanki ocznej rogówkę dawcy, zakładając przeważnie kombinację szwów pojedynczych i łączonych. Rogówka jest tkanką nieukrwioną, dlatego też typ krwi dawcy i biorcy może być różny. Bank Tkanek Oka bada rogówki dawców pod kątem chorób i nieprawidłowości komórkowych.
Okres rekonwalescencji wynosi 4–6 tygodni, a pełna stabilizacja wzroku następuje często w rok lub dłużej po zabiegu, jednak większość przeszczepów cieszy się wysoką stabilnością. Według raportu Amerykańskiej Krajowej Organizacji na rzecz Stożka Rogówki spośród wszystkich przeszczepów, keratoplastyka drążąca ma najwyższy stopień powodzenia. Szansa pomyślnego przeprowadzenia zabiegu u pacjenta ze stożkiem rogówki, którego oczy poza dystrofią są zdrowe, wynosi 95% lub więcej. Zakładane przy przeszczepie szwy rozpuszczają się po około 3–5 latach. Pojedyncze szwy można jednak usunąć w okresie rekonwalescencji, jeżeli podrażniają oko pacjenta.
W Stanach Zjednoczonych zabieg przeprowadzany jest zazwyczaj ambulatoryjnie w warunkach sedacji i później wymaga szczegółowej, kilkuletniej obserwacji pod opieką chirurga okulisty. W innych krajach (Wielka Brytania, Australia) operację przeprowadza się w znieczuleniu ogólnym. Często po zabiegu następuje znaczna poprawa widzenia, jednak nawet gdy pacjent nie uzyska poprawy ostrości wzroku, wygojona rogówka przybiera bardziej naturalny kształt, umożliwiając tym samym lepsze dopasowanie szkieł korekcyjnych.
Do najczęstszych powikłań pooperacyjnych należy unaczynienie tkanki rogówki i odrzucenie przeszczepu. Utrata wzroku występuje rzadko, natomiast pooperacyjna wada wzroku jest nieraz trudna do skorygowania. W razie wystąpienia ostrej reakcji odrzucenia przeszczepu, często przeprowadza się kolejne próby, w wielu przypadkach z pomyślnym rezultatem. Nawrót choroby w przeszczepionej tkance zdarza się rzadko zazwyczaj na skutek niepełnego wycięcia chorej tkanki biorcy lub niedostatecznego przebadania materiału dawcy. Jeżeli po wstępnym okresie gojenia przez kilka lat po przeszczepie nie wystąpią zmiany, długoletnie rokowanie jest na ogół pomyślne.
Przeszczepy DALK.
Jedną z metod zredukowania ryzyka odrzucenia jest użycie nowszej techniki o nazwie „głęboka przednia keratoplastyka warstwowa” (ang. "deep anterior lamellar keratoplasty" – DALK). W przeszczepach DALK tylko najbardziej zewnętrzny nabłonek i główna masa rogówki, istota właściwa, są wymieniane. Nabłonek położony bardziej do tyłu jest zachowywany, dając dodatkowe wsparcie dla integralności strukturalnej rogówki po przeszczepie. Odrzucenie przeszczepu może najczęściej zacząć się od nabłonka i dlatego przy zastosowaniu techniki DALK prawdopodobieństwo epizodu odrzucenia jest znacznie zredukowane.
Dodatkowo jeszcze istnieje możliwość przeszczepienia od dawcy tkanki, która została liofilizowana. Proces liofilizacji zapewnia, że tkanka jest martwa i nie ma w ogóle możliwości odrzucenia.
Niektórzy chirurdzy wolą usunąć nabłonek dawcy, inni pozostawiają komórki dawcy na miejscu. Usunięcie może spowodować lekkie ogólne poprawienie wzroku, ale odpowiednio wydłuża czas zdrowienia.
Epikeratofakia.
W rzadkich przypadkach stożka rogówki przeprowadza się keratoplastykę niedrążącą zwaną też epikeratofakią (lub epikeratoplastyką). Zabieg ten polega na usunięciu warstwy nabłonka rogówki biorcy i wszczepieniu płatka rogówki dawcy na błonę Bowmana. Epikeratofakia wymaga większej wprawy od operującego i jest wykonywana rzadziej od keratoplastyki drążącej ze względu na gorsze wyniki, niemniej jednak zabieg ten może być brany pod uwagę, szczególnie w przypadku młodych pacjentów.
Wszczepienie pierścieni rogówkowych.
Stosunkowo nowym zabiegiem inwazyjnym, będącym alternatywą względem przeszczepu, jest wszczepienie pierścieni śródrogówkowych. Zabieg ten polega na wykonaniu niewielkich nacięć w rąbku rogówki oraz na wsunięciu dwóch cienkich łuków wykonanych z poli(metakrylanu metylu) pomiędzy warstwy istoty właściwej rogówki z obu stron źrenicy, po czym nacięcia zostają zamknięte. Wszczepione segmenty napierają na krzywiznę rogówki, spłaszczając szczyt stożka i przywracając mu bardziej naturalny kształt. Zabieg jest przeprowadzany ambulatoryjnie pod znieczuleniem miejscowym i nie wymaga usunięcia tkanki ocznej, dzięki temu jego zaletą jest odwracalność, a nawet możliwość wymiany segmentów.
Obecnie na rynku dostępne są dwa podstawowe rodzaje pierścieni śródrogówkowych: Intacs oraz Ferrary (Ferrara Ring SegmentsTM). Pierścienie Intacs są bardziej płaskie oraz umieszczane dalej od środka źrenicy niż pryzmatyczne pierścienie Ferrary. W Stanach Zjednoczonych pierścienie Intacs zostały zatwierdzone przez Agencję Żywności i Leków jako metoda leczenia krótkowzroczności w 1999 roku, a w lipcu 2004 roku także w leczeniu stożka rogówki. Nie wydała ona jeszcze opinii dopuszczającej użycia pierścieni Ferrary w leczeniu tego zaburzenia. Rozwinięciem metody wszczepienia pierścieni rogówkowych jest zabieg polegający na wstrzyknięciu przezroczystego, syntetycznego żelu do kanaliku wydzielonego w istocie właściwej rogówki. Podczas polimeryzacji żel ten twardnieje, nabierając właściwości podobnych do uformowanych pierścieni.
Badania kliniczne nad skutecznością pierścieni śródrogówkowych w leczeniu stożka rogówki są w fazie wstępnej. Jak do tej pory wyniki są, ogólnie biorąc, zachęcające, mimo to czekają jeszcze na szerokie uznanie ze strony ogółu chirurgów refrakcyjnych. Podobnie jak w przypadku keratoplastyki drążącej, po zabiegu wszczepienia pierścieni rogówkowych konieczna może być pooperacyjna korekcja widzenia miękkimi szkłami kontaktowymi lub okularami. Do komplikacji śród- i pooperacyjnych należą: przypadkowe przesączenie żelu do komory przedniej podczas formowania kanaliku, pooperacyjne zakażenie rogówki oraz migracja lub wyciśnięcie segmentów. Prawdopodobieństwo poprawy widzenia przy pomocy pierścieni rogówkowych jest duże nawet w oczach z wadą trudną do korekcji. Nie ma jednak gwarancji i u pewnej liczby pacjentów może nastąpić pogorszenie wzroku.
Metoda CISIS.
Metoda CISIS (Corneal IntraStromal Improvement System – system wzmacniający istotę właściwą rogówki) polega na wszczepieniu zamkniętego pierścienia (MyoRing) na głębokość 0,3 mm pod powierzchnię rogówki w uprzednio spreparowaną kieszeń. Zabieg trwa 10-15 minut i jest przeprowadzany przy znieczuleniu miejscowym. Wszczepiony pierścień poprawia geometrię rogówki czyniąc ją bardziej regularną i poprawiając przez to ostrość widzenia. W przeciwieństwie do metody ICRS (wszczepienie segmentów pierścieni rogówkowych), pierścień MyoRing nie ma zakończeń, więc nie jest możliwe wyciśnięcie pierścienia. Zabieg jest odwracalny. Metoda CISIS nie nadaje się do zastosowania, jeżeli grubość rogówki jest mniejsza niż 350 µm.
Keratotomia radialna.
Keratotomia radialna jest chirurgią refrakcyjną polegającą na nacięciu rogówki w celu zmiany jej topologii poprzez kontrolowane tworzenie tkanki bliznowej. Jako wczesny sposób operowania krótkowzroczności, keratotomia radialna została w dużym stopniu zastąpiona zabiegiem LASIK (Laser-assisted In Situ Keratomileusis – laserowe modelowanie rogówki
in situ) oraz podobnymi metodami. W przypadku stożka rogówki metoda LASIK jest przeciwwskazana ze względu na obawę, iż usunięcie tkanki zrębowej doprowadziłoby do dalszego wyniszczenia osłabionej chorobowo rogówki.
Z podobnych przyczyn w stożku rogówki nie stosuje się keratotomii radialnej, niemniej jednak w jednej z włoskich klinik odniesiono pewien sukces przy pomocy zmodyfikowanej asymetrycznej keratotomii radialnej, w której nacięcia ogranicza się do jednej części oka. Po zbadaniu grubości rogówki przy pomocy pachymetru chirurg wykonuje w niej nacięcia do głębokości 70–80%. Jak przy wszystkich formach chirurgii refrakcyjnej po zabiegu pacjent może doświadczyć światłowstrętu oraz zmian ostrości wzroku.
Inne niezapalne choroby rogówki.
Istnieje kilka innych, zazwyczaj rzadszych, niezapalnych zaburzeń, które prowadzą do ścieńczenia rogówki:

</doc>
<doc id="525746" url="https://pl.wikipedia.org/wiki?curid=525746" title="Aguja wielka">
Aguja wielka

Aguja wielka, aguja ("Geranoaetus melanoleucus") – gatunek dużego ptaka drapieżnego z rodziny jastrzębiowatych (Accipitridae), zamieszkujący Amerykę Południową. Nie jest zagrożony wyginięciem. 
Podgatunki i zasięg występowania.
Aguja wielka zamieszkuje w zależności od podgatunku:
Status.
Międzynarodowa Unia Ochrony Przyrody (IUCN) uznaje aguję wielką za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznawany jest za stabilny.

</doc>
<doc id="525750" url="https://pl.wikipedia.org/wiki?curid=525750" title="Bing Maps">
Bing Maps

Bing Maps (znany wcześniej jako "Windows Live Local", "Windows Live Maps", "Virtual Earth" i "Live Search Maps") – należący do firmy Microsoft internetowy serwis z mapami drogowymi oraz zdjęciami satelitarnymi i lotniczymi, będący częścią wyszukiwarki internetowej Bing.
Oprócz wyświetlania map i zdjęć, wyszukiwania miejscowości i dróg oraz wyznaczania trasy pomiędzy wybranymi punktami (również dla terenu Polski) usługa oferuje zdjęcia z lotu ptaka ("Bird’s Eye"), wysokiej rozdzielczości zdjęcia lotnicze wykonane pod kątem 45 stopni (dostępne dla ponad 100 miast w USA i 80 Europie – głównie w Wielkiej Brytanii i we Włoszech). Serwis jest regularnie aktualizowany o nowe dane.
Możliwe jest dodawanie własnych informacji do map (punkty, linie i wielokąty), a następnie dzielenie się nimi z innymi użytkownikami serwisu. Bing Maps udostępnia również specjalne API, które umożliwia innym programistom tworzenie własnych aplikacji internetowych z wykorzystaniem map i informacji z serwisu.
Virtual Earth 3D.
W listopadzie 2006 ukazał się Virtual Earth 3D (oparta na technologii ActiveX kontrolka do przeglądarki Internet Explorer w wersji 6 lub 7), umożliwiający oglądanie map w środowisku trójwymiarowym. W kwietniu 2007 kontrolka została zastąpiona przez wtyczkę, który oprócz IE działa również w Firefoksie (lecz jedynie na systemach Windows XP, 2003 lub Vista).
Aplikacja pozwala na nawigację w trzech wymiarach – można zmieniać swoje położenie, wysokość i kąt widzenia podobnie jak w programach Google Earth i NASA World Wind. Virtual Earth 3D posiada te same dane i funkcje co mapa 2D, dodatkowo dostępne są dane dotyczące ukształtowania terenu (góry, doliny itp. na które nałożono cieniowanie) oraz modele całych miast (większość metropolii w USA plus wybrane miasta w Kanadzie, Wielkiej Brytanii i Francji) – gotowe kolekcje realistycznych budynków z nałożonymi teksturami. Tryb ten oferuje też możliwość tworzenia modeli 3D przez użytkownika.

</doc>
<doc id="525752" url="https://pl.wikipedia.org/wiki?curid=525752" title="Office of Film and Literature Classification">
Office of Film and Literature Classification

Office of Film and Literature Classification (OFLC) – firma oceniająca gry komputerowe w Australii i Nowej Zelandii.

</doc>
<doc id="525753" url="https://pl.wikipedia.org/wiki?curid=525753" title="OFLC">
OFLC



</doc>
<doc id="525758" url="https://pl.wikipedia.org/wiki?curid=525758" title="Pierścień Boole'a">
Pierścień Boole'a



</doc>
<doc id="525759" url="https://pl.wikipedia.org/wiki?curid=525759" title="Keratoconus">
Keratoconus



</doc>
<doc id="525761" url="https://pl.wikipedia.org/wiki?curid=525761" title="Peter Hartz">
Peter Hartz

Peter Hartz (ur. 9 sierpnia 1941 w St. Ingbert) – niemiecki menedżer. Od roku 1993 do lipca 2005 pełnił funkcję członka zarządu ds. personalnych w Volkswagen AG. Był głównym twórcą pakietu reform rynku pracy w Niemczech, zwanego od jego nazwiska pakietem reform Hartza ("Hartz-Konzept"). Od jego nazwiska pochodzi potoczna nazwa zasiłku socjalnego "Hartz IV". Jest członkiem SPD oraz IG Metall. W 2002 odznaczony Federalnym Krzyżem Zasługi.

</doc>
<doc id="525764" url="https://pl.wikipedia.org/wiki?curid=525764" title="Caroline Wozniacki">
Caroline Wozniacki

Caroline Wozniacki (Karolina Woźniacka, ur. 11 lipca 1990 w Odense) – duńska tenisistka pochodzenia polskiego.
Zwyciężyła w 30 turniejach WTA w grze pojedynczej, w tym sześciu rangi WTA Premier Mandatory i WTA Premier 5. W Wielkim Szlemie osiągnęła finał US Open 2009 i 2014. Swój pierwszy wielkoszlemowy tytuł zdobyła podczas Australian Open 2018. Zwyciężczyni Turnieju Mistrzyń w roku 2017. Liderka rankingu WTA na zakończenie sezonów 2010–2011. Przegraną z Uns Dżabir w trzeciej rundzie Australian Open 2020 zakończyła karierę zawodową.
Życie osobiste.
Jej rodzice są Polakami, matka Anna była reprezentantką Polski w siatkówce, a ojciec Piotr był piłkarzem Miedzi Legnica, Zagłębia Lubin i SV Waldhof Mannheim, w latach osiemdziesiątych podpisał kontrakt z B 1909 Odense, wtedy na stałe przenieśli się do Danii. Podobnie jak ojciec, wspiera klub piłkarski Liverpool F.C. Jej brat jest piłkarzem Sunred Beach FC. Tenisistka mówi płynnie po duńsku, polsku i angielsku.
31 grudnia 2013 zaręczyła się z golfistą Rorym McIlroyem, lecz ten zerwał zaręczyny w maju 2014 roku.
16 czerwca 2019 we Włoszech wzięła ślub z amerykańskim koszykarzem Davidem Lee.
Kariera zawodowa.
2008.
Rok 2008 rozpoczęła od występu w wielkoszlemowym Australian Open. Dotarła tam do 4 rundy, eliminując po drodze m.in. Alonę Bondarenko. Dunkę pokonała Serbka Ana Ivanović w dwóch setach 6:1, 7:6 (mimo prowadzenia Wozniacki w drugim secie 5:3 i dwóch piłek setowych).
Później wzięła udział w turnieju w Dosze, w którym doszła do ćwierćfinału, pokonując kolejno reprezentującą Tajwan Chan Yung-jan 3:6, 6:2, 6:3, rozstawioną z nr 8 Francuzkę Marion Bartoli 6:2, 6:3 oraz Anabel Medinę-Garrigues z Hiszpanii 3:6, 7:6(3), 6:3. Przegrała dopiero z rozstawioną z numerem 4 Mariją Szarapową 0:6, 1:6.
Doszła też do ćwierćfinału turnieju w Memphis, przegrywając z późniejszą zwyciężczynią turnieju, Amerykanką Lindsay Davenport 0:6, 2:6.
Sukces odniosła też w bardzo mocno obsadzonych turniejach w Indian Wells oraz Miami, dochodząc w obu do czwartej rundy. W Indian Wells przegrała z rozstawioną z numerem 2 Swietłaną Kuzniecową 2:6, 3:6, natomiast na Florydzie z późniejszą triumfatorką Sereną Williams 3:6, 3:6.
Wzięła też udział w innych turniejach nie odnosząc w nich jednak spektakularnych sukcesów (np. II runda w Berlinie czy III w Rzymie, French Open i Wimbledonie).
Swój pierwszy tytuł wywalczyła w Sztokholmie, pokonując kolejno Angelique Kerber, Emmę Laine, Anabel Medinę Garrigues, Agnieszkę Radwańską oraz Wierę Duszewinę w finale. Awansowała na 23. miejsce w rankingu.
Na Igrzyskach Olimpijskich w Pekinie odpadła w trzeciej rundzie po przegranej z późniejszą złotą medalistką Jeleną Diemientjewą. W pierwszej rundzie wygrała z Salimą Safar 6:4, 6:1, natomiast w drugiej pokonała rozstawioną z nr 10 Słowaczkę Danielę Hantuchovą 6:1, 6:3.
Następnie wzięła udział w turnieju Pilot Pen Tennis rozgrywanym w New Haven. Turniej kategorii II należy do cyklu US Open Series i jest ostatnim rozgrywanym przed wielkoszlemowym US Open. W pierwszej rundzie pokonała Słowaczkę Dominikę Cibulkovą, która skreczowała po pierwszym secie wygranym przez Dunkę 7:6(7). W drugiej rundzie Wozniacki spotkała się z Monicą Niculescu, z którą wygrała 6:3, 6:3. W ćwierćfinale pokonała rozstawioną z numerem 3 Francuzkę Marion Bartoli 6:4, 6:0, a w półfinale jej młodszą rodaczkę Alizé Cornet 7:5, 6:4. W finale spotkała się z Rosjanką Anną Czakwetadze rozstawioną z jedynką. Pokonała ją w trzech setach 3:6, 6:4, 6:1. Zdobyła tym samym swój drugi, do tej pory najważniejszy tytuł w karierze i awansowała na 18. miejsce w rankingu WTA.
Pod koniec września wygrała swój pierwszy turniej deblowy. W Pekinie, podczas turnieju kategorii II China Open 2008, grając w parze z Anabel Mediną Garrigues pokonały w finale Chinki Han Xinyun i Xu Yifan 6:1, 6:3.
2009.
Sezon 2009 zaczęła od turnieju w Auckland, gdzie w ćwierćfinale przegrała z Jeleną Wiesniną 3:6, 6:0, 3:6. Następnie dotarła do ćwierćfinału turnieju w Sydney pomimo trzech piłek meczowych przegrała z Sereną Wiliams 7:6, 3:6, 6:7. W Australian Open w I rundzie wygrała z Szachar Pe’er 6:3, 6:2, w II rundzie wygrała z Virginia Ruano Pascual 6:3, 6:3, ale przegrała w III rundzie z Jeleną Dokić 6:3, 1:6, 2:6.
Wozniacki wzięła udział w turnieju Pattaya, gdzie w ćwierćfinale przegrała z rozstawioną z numerem 8. Magdaléną Rybárikovą 6:4, 6:1. Następnie doszła do finału turnieju w Memphis, gdzie przegrała z Wiktoryją Azaranką 1:6, 3:6, następnie z Wiktoryją Azaranką wygrały ten turniej w deblu.
W Indian Wells doszła do ćwierćfinału, gdzie przegrała z Wierą Zwonariową 4:6, 2:6. W Miami doszła do ćwierćfinału wygrywając po drodze z Jeleną Dokić, Patty Schnyder, Jeleną Diemientjewą i przegrywając ze Swietłaną Kuzniecową 4:6, 7:6, 1:6.
Na turnieju w Ponte Vedra Beach wygrała swój 4 turniej wygrywając w finale z Aleksandrą Wozniak 6:1, 6:2. W turnieju w Charlestonie doszła do finału, gdzie w półfinale pokonała Jelenę Diemientjewą, ale w finale przegrała z Sabine Lisicki 2:6, 4:6.
W Stuttgarcie odpadła w II rundzie przegrywając z Marion Bartoli 6:7, 4:6. W turnieju w Rzymie odpadła w III rundzie z Wiktoryją Azaranką 2:6, 2:6. W turnieju w Madrycie odpadła z liderką rankingu Dinarą Safiną 2:6, 4:6.
We French Open w była rozstawiona z 10 i w I rundzie wygrała z Wierą Duszewiną 4:6, 7:5, 6:1. W II rundzie spotkała się Jill Craybas i wygrała 6:1, 6:4, ale w III rundzie uległa Soranie Cirstei 6:7, 5:7.
W lipcu wygrała turniej w Eastbourne pokonując w finale Virginie Razzano 7:6, 7:5. Na Wimbledonie odpadła w IV rundzie z Sabine Lisicki 4:6, 4:6.
W Sztokholmie w dzień swoich urodzin przegrała w finale z Maríą José Martínez Sánchez. W turnieju w Los Angeles przegrała w II rundzie, w turnieju w Cincinnati odpadła w ćwierćfinale, a w Toronto przegrała w II rundzie. Następnie wygrała turniej w New Haven pokonując w finale Jelenę Wiesninę 6:2, 6:4. Na US Open osiągnęła swój pierwszy wielkoszlemowy finał gdzie przegrała z Kim Clijsters 5:7, 3:6. Po tym turnieju została 6. rakietą świata.
W turnieju w Tokio musiała oddać mecz w II rundzie Aleksandrze Wozniak. W Pekinie odpadła w II rundzie z Maríą José Martínez Sánchez 7:6, 6:7, 0:6. W turnieju w Osace przegrała w półfinale z Samanthą Stosur 0:6, 6:4, 4:6. W Luksemburgu w I rundzie przy prowadzeniu 7:5, 5:0 oddała mecz Anne Kremer.
W turnieju mistrzyń w Dosze wygrała swój pierwszy mecz z Wiktoryją Azaranką 1:6, 6:4, 7:5. W drugim meczu wygrała z Wierą Zwonariową 6:0, 6:7, 6:4. W III meczu przegrała z Jeleną Janković 2:6, 2:6 mimo to awansowała do półfinału, gdzie musiała oddać mecz Serenie Williams.
Sezon skończyła na 4. pozycji w rankingu WTA.
2010.
Sezon zaczęła od turnieju w Sydney, gdzie przegrała w I rundzie z Li Na 6:2, 3:6, 2:6. W Australian Open została rozstawiona z numerem 4. W I rundzie wygrała z Aleksandrą Wozniak 6:4, 6:2. Następnie wygrała z Julią Görges 6:3, 6:1. W III rundzie wygrała z Szachar Pe’er 6:4, 6:0, ale w IV rundzie przegrała z Li Na 4:6, 3:6. Po Australian Open awansowała na 3. pozycję w rankingu WTA.
W turnieju w Dubaju była rozstawiona z numerem 1 i w III rundzie przegrała z Szachar Pe’er 2:6, 5:7. Na BNP Paribas Open została rozstawiona z numerem 2. W II rundzie wygrała z Vanią King 5:7, 6:2, 6:4. W III rundzie wygrała z Mariją Kirilenko 6:0, 6:3. W IV rundzie wygrała z Nadieżdą Pietrową 6:3, 3:6, 6:0. W ćwierćfinale wygrała ze Zheng Jie 6:4, 4:6, 6:1. W półfinale wygrała z Agnieszką Radwańską 6:2, 6:3. Następnie przegrała w finale z Jeleną Janković 2:6, 4:6. Po turnieju w Indian Wells awansowała na 2. miejsce w rankingu WTA. W Miami w I rundzie wygrała 3:6, 6:3, 6:4 z Cwetanę Pironkową, w II rundzie wygrała z Mariją Kirilenko 1:6, 6:1, 6:4, w kolejnej rundzie spotkała się Anastasiją Pawluczenkową i wygrała 6:2, 6:2. W ćwierćfinale uległa Justine Henin 7:6(5), 3:6, 4:6.
W turnieju MPS Group Championships 2010 rangi International rozgrywanym w Ponte Beach obroniła tytuł zdobyty rok wcześniej pokonując w finale Wolhę Hawarcową 6:2, 7:5. Następnie pojechała do Charlestonu, gdzie w półfinale w czasie meczu doznała kontuzji i musiała oddać mecz Wierze Zwonariowej. W turnieju w Stuttgarcie została rozstawiona z numerem 1. W sierpniu 2010 w turnieju Rogers Cup poprzedzającym US Open, w Montrealu, wygrała pokonując Wierę Zwonariową 6:3, 6:2. W tym samym tygodniu wygrała turniej Pilot Pen Tennis, w finale z Nadieżdą Pietrową wynikiem 6:3, 3:6, 6:3. Była to jej trzecia z rzędu wygrana impreza w New Haven.
Została rozstawiona z numerem 1 w US Open 2010, gdzie jako zwyciężczyni US Open Series ubiegała się o dodatkowy milion dolarów nagrody w przypadku wygranej – łącznie 2,7 mln USD – czyli najwyższej nagrody dla kobiety w jakimkolwiek sporcie wszech czasów. Jednak odpadła w półfinale z Wierą Zwonariową 4:6. 3:6, inkasując ćwierć tej kwoty w dodatku do premii za półfinał, łącznie $650,000.
Następnie wygrała Toray Pan Pacific Open w Tokio. Dostając się do ćwierćfinału China Open w Pekinie, zapewniła sobie nr 1 w rankingu światowym WTA na 11 października 2010. Wygrała także ten turniej, pokonując w finale Wierę Zwonariową 6:3, 3:6, 6:3.
Na zakończenie sezonu w Dosze podczas Sony Ericsson Championships 2010 zagrała w grupie kasztanowej wraz z Francescą Schiavone, Samanthą Stosur oraz Jeleną Diemientjewą. W pierwszym meczu rozgrywek grupowych wygrała z Diemientjewą 6:1, 6:1. W drugim przegrała ze Stosur 4:6, 3:6. W trzecim wygrała ze Schiavone 3:6, 6:1, 6:1 – tym samym zapewniła sobie pierwsze miejsce w światowym rankingu WTA na koniec roku. W półfinale wygrała z Wierą Zwonariową 7:5, 6:0. W finale, i ostatnim meczu jej sezonu, przegrała z Kim Clijsters 3:6, 7:5, 3:6.
2011.
Na początek sezonu, rozstawiona z nr 1, po wolnym losie w I rundzie, przegrała z Dominiką Cibulkovą w II rundzie wynikiem 3:6, 3;6 w Medibank International Sydney.
W Australian Open była również rozstawiona jako nr 1. W I rundzie wygrała z Giselą Dulko wynikiem 6:3, 6:4. W II rundzie wygrała z Vanią King wynikiem 6:1, 6:0. W III rundzie wygrała z Dominiką Cibulkovą wynikiem 6:4, 6:3. W IV rundzie wygrała z Anastasiją Sevastovą wynikiem 6:3, 6:4. W ćwierćfinale wygrała z Francescą Schiavone 3:6, 6:3, 6:3. W półfinale przegrała z Li Na wynikiem 6:3, 5:7, 3:6, a serwowała piłkę meczową w drugim secie przy stanie 5:4.
Z dniem 14 lutego 2011 straciła pierwsze miejsce w rankingu światowym WTA Tour na korzyść Kim Clijsters, mistrzyni Australian Open 2011. Ponieważ Clijsters nie wzięła udziału w następnym turnieju, Dubai Duty Free Tennis Championships, Wozniacki mogła odrobić straty o ile dostałaby się do półfinału w Dubaju. Rozstawiona z nr 1., nie zagrała w I rundzie. W II rundzie wygrała przez krecz rywalki z Anną Czakwetadze przy stanie 6:1, 3:5. W III rundzie wygrała z Ayumi Morita wynikiem 6:1, 6:0. W ćwierćfinale pokonała Szachar Pe’er wynikiem 6:2, 6:4, tym samym powracając do pierwszego miejsca w rankingu WTA Tour z dniem 21 lutego 2011. W półfinale wygrała po raz pierwszy w życiu z Jeleną Janković wynikiem 7:5, 6:3. W finale pokonała Swietłanę Kuzniecową wynikiem 6:1, 6:3 zdobywając pierwszy tytuł w sezonie i odzyskując miejsce liderki w światowym rankingu WTA Tour.
W następnym tygodniu, jako liderka rankingu wystartowała w turnieju Qatar Ladies Open. Pierwszą rundę jako najwyżej rozstawiona zawodniczka miała wolną. W II rundzie dość łatwo pokonała Nadieżdę Pietrową 6:3, 6:2. W ćwierćfinale wygrała z Flavią Pennettą 6:2, 6:0, a w półfinale łatwo wygrała z Marion Bartoli 6:1, 6:1. Dopiero w finale musiała uznać wyższą dyspozycję dnia turniejowej dwójki Wiery Zwonariowej, z którą przegrała 4:6, 4:6.
W marcu wygrała turniej w Indian Wells.
Wozniacki była rozstawiona z nr 1 w Sony Ericsson Open w Miami. Przegrała tam w IV rundzie z rozstawioną z nr 21 Andreą Petković wynikiem 5:7, 6:3, 6–3:6.
10 kwietnia 2011 wygrała turniej Family Circle Cup w Charlestonie. Następnie dotarła do finału Porsche Tennis Grand Prix w Stuttgarcie, gdzie przegrała z Julią Görges 6:7(3), 3:6. Następnie ponownie musiała uznać wyższość Görges podczas Mutua Madrileña Madrid Open przegrywając w trzeciej rundzie 4:6, 6:1, 3:6. Następnie dotarła do półfinału Internazionali BNL d’Italia w Rzymie, gdzie przegrała z Mariją Szarapową wynikiem 5:7, 3:6. 21 maja 2011 wygrała Brussels Ladies Open w Brukseli, wygrywając w finale z Peng Shuai wynikiem 2:6, 6:3, 6:3.
Podczas drugiego w tym sezonie turnieju wielkoszlemowego French Open w Paryżu rozstawiona z nr 1 Wozniacki nie miała większych problemów z przejściem I rundy pokonując Kimiko Date-Krumm 6:0, 6:2. W II rundzie pokonała Aleksandrę Wozniak 6:3, 7:6(6). Nieoczekiwanie zakończyła dość wcześnie turniej przegrywając w III rundzie z Danielą Hantuchovą wynikiem 1:6; 3:6.
12 czerwca 2011 wygrała w Kopenhadze E-Boks Danish Open 2011, pokonując w finale Lucię Šafářovą wynikiem 6:1, 6:4.
W Wimbledon 2011 niespodziewanie przegrała w IV rundzie z Dominiką Cibulkovą w trzech setach, już po prowadzeniu 6:1. Była to druga w tym sezonie przegrana z Dominiką Cibulkovą.
W pierwszym turnieju po Wimbledonie, Rogers Cup w Toronto, była rozstawiona z nr 1. i miała wolny los w I rundzie. W II niespodziewanie przegrała z Robertą Vinci wynikiem 4:6, 5:7. W następnym tygodniu, w identycznej sytuacji, przegrała w turnieju Western &amp; Southern Open 2011 nieopodal Cincinnati z Christiną McHale identycznym wynikiem 4:6, 5:7.
27 sierpnia 2011, po raz czwarty z rzędu, wygrała turniej w New Haven, New Haven Open at Yale, pokonując w finale Petrę Cetkovską wynikiem 6:4, 6:1.
Na US Open 2011 Wozniacki była rozstawiona z nr 1. W I rundzie wygrała z Nurią Llagostera Vives wynikiem 6:3, 6:1. W II rundzie pokonała Arantxę Rus z wynikiem 6:2, 6:0. W III rundzie pokonała Vanię King 6:2, 6:4. W IV rundzie po przegrywaniu już 6:7, 1:4, pokonała Swietłanę Kuzniecową wynikiem 6:7, 7:5, 6:1. W ćwierćfinale Wozniacki pokonała Andreę Petković z wynikiem 6:1, 7:6. W półfinale przegrała z Sereną Williams z wynikiem 2:6, 4:6.
Następnie wzięła udział w turnieju Toray Pan Pacific Open 2011 w Tokio, gdzie przegrała w III rundzie z Kaią Kanepi z wynikiem 5:7, 6:1, 4:6, pomimo tego, że w 3. secie prowadziła stosunkiem 3:0 i 4:3 przy zachowaniu własnego podania.
W turnieju China Open w Pekinie dotarła do ćwierćfinału, w którym przegrała z Flavią Pennetta z wynikiem 6:3, 0:6, 6:7(2).
2012.
Udział w wielkoszlemowym Australian Open zakończyła na ćwierćfinale i została zdetronizowana w rankingu przez zwyciężczynię turnieju Wiktoryję Azarankę.
Doszła do finału w Kopenhadze, gdzie przegrała z Angelique Kerber 4:6, 4:6. Większym osiągnięciem były jednak półfinały prestiżowych zawodów w Miami i Montrealu.
Podczas French Open osiągnęła trzecią rundę, a na Wimbledonie i w US Open zmagania skończyła już na pierwszej. W ćwierćfinale olimpiady w Londynie pokonała ją złota medalistka Serena Williams.
Wozniacki zdobyła pierwszy tytuł w sezonie dopiero we wrześniu w Seulu. Jako rozstawiona z numerem pierwszym pokonała w finale Kaię Kanepi 6:1, 6:0. W moskiewskim turnieju oznaczona była dziką kartą i numerem trzecim, w finale pokonała Samanthę Stosur 6:2, 4:6, 7:5.
Po raz pierwszy od 2009 roku nie brała udziału w Mistrzostwach WTA, nawet jako rezerwowa. Uczestniczyła jednak w WTA Tournament of Champions. Po przebrnięciu przez fazę grupową bez przegranego meczu pokonała Cwetanę Pironkową 6:4, 6:1. W finale przegrała jednak z Nadieżdą Pietrową wynikiem 2:6, 1:6. Sezon zakończyła na 10. pozycji w rankingu WTA.
2013.
Sezon 2013 Wozniacki rozpoczęła od udziału w turnieju w Brisbane, gdzie przegrała w pierwszej rundzie z Ksieniją Pierwak 6:2, 3:6, 6:7(1). W turnieju w Sydney w pierwszej rundzie wygrała z Urszulą Radwańską 6:1, 6:2, lecz w kolejnym meczu uległa Swietłanie Kuzniecowej 6:7(4), 6:1, 2:6. W wielkoszlemowym Australian Open, rozstawiona z numerem dziesiątym, pokonała Sabine Lisicki 2:6, 6:3, 6:3. W kolejnym meczu zwyciężyła z Donną Vekić 6:1, 6:4. W następnym spotkaniu wygrała z Łesią Curenko wynikiem 6:4, 6:3. W czwartej rundzie Caroline Wozniacki zmierzyła się ze Swietłaną Kuzniecową, z którą przegrała wynikiem 2:6, 6:2, 5:7.
Podczas zawodów w Dosze, rozstawiona z numerem dziesiątym, osiągnęła ćwierćfinał. W początkowych fazach turnieju zwyciężyła bez straty seta m.in. z Mervaną Jugić-Salkić, Soraną Cîrsteą i Moną Barthel. W pojedynku o półfinał przegrała jednak z Agnieszką Radwańską wynikiem 2:6, 5:7. Następnie osiągnęła półfinał turnieju w Dubaju. W rozgrywkach pokonała Lucie Šafářovą 6:2, 6:2, Zheng Jie 6:0, 6:1 i Marion Bartoli 4:6, 6:1, 6:4. W spotkaniu półfinałowym uległa Petrze Kvitovej wynikiem 3:6, 4:6. Najwyżej rozstawiona w Kuala Lumpur przegrała w pierwszej rundzie z Wang Qiang 6:2, 6:7(1), 1:6.
W Indian Wells Wozniacki w kolejnych meczach wygrywała z Alizé Cornet, Jeleną Wiesniną i Nadieżdą Pietrową. Półfinał osiągnęła dzięki walkowerowi Wiktoryi Azaranki. W kolejnym spotkaniu pokonała Angelique Kerber wynikiem 2:6, 6:4, 7:5. W finale przegrała z Mariją Szarapową 2:6, 2:6. W Miami w swym pierwszym pojedynku wygrała z Karolíną Plíškovą, a w kolejnej rundzie przegrała z Garbiñe Muguruzą 2:6, 4:6. W Charleston osiągnęła ćwierćfinał, w którym uległa Stefanie Vögele 6:3, 4:6, 3:6.
W Stuttgarcie uległa w pierwszym meczu Carli Suárez Navarro 6:7(6), 1:6. Także w pierwszej rundzie odpadła w Madrycie, przegrywając z Jarosławą Szwiedową 2:6, 4:6. Również w Rzymie uległa Bojanie Jovanovski 6:2, 4:6, 6:7(5) w pierwszym spotkaniu. W Brukseli rywalizację rozpoczęła od drugiej rundy, przegrywając z Zheng Jie 2:6, 4:6. Na French Open Dunka pokonała Laurę Robson w dwóch setach, by następnie ulec Bojanie Jovanovski 6:7(2), 3:6.
Okres gry na kortach trawiastych rozpoczęła od udział w zawodach w Eastbourne. Rozstawiona z numerem piątym Wozniacki osiągnęła półfinał. Do drugiej rundy awansowała dzięki kreczowi Tamiry Paszek przy stanie 6:2, 2:2. Następnie dwa razy do czterech gemów pokonała Robson. W spotkaniu ćwierćfinałowym zwyciężyła z Jekatieriną Makarową 4:6, 6:0, 6:3. W meczu o finał lepsza okazała się kwalifikantka Jamie Hampton, z którą Dunka przegrała 7:6(8), 5:7, 3:6. Na Wimbledonie pokonała w pierwszej rundzie Estrellę Cabezę Candelę 6:0, 6:2, by następnie przegrać z Petrą Cetkovską 2:6, 2:6.
Cykl US Open Series zaczęła od porażki z Soraną Cîrsteą 7:5, 6:7(0), 4:6 w swoim pierwszym meczu w Toronto. W Cincinnati awansowała do ćwierćfinału, pokonując kolejno Peng Shuai 6:1, 6:1, Monikę Niculescu 6:4, 6:3 i Petrę Kvitovą 3:6, 6:2, 6:3. W meczu o półfinał uległa Wiktoryi Azarance 3:6, 6:7(5). W New Haven Dunka w pierwszej rundzie pokonała Peng Shuai po kreczu przy stanie 2:6, 3:1. W kolejnych spotkaniach wygrała z Karin Knapp 6:1, 7:5 i Sloane Stephens 7:6(6), 6:2. W meczu półfinałowym przegrała z Simoną Halep 2:6, 5:7. Na US Open rozstawiona z numerem szóstym Wozniacki pokonała Duan Yingying 6:2, 7:5 oraz Chanelle Scheepers 6:1, 6:2. W trzecim pojedynku przegrała jednak z kwalifikantką Camilą Giorgi 6:4, 4:6, 3:6.
Okres zawodów azjatyckich rozpoczęła od pokonania Flavia Pennetta 6:2, 6:3 w drugiej rundzie w Tokio. Następnie wygrała z Magdaléną Rybárikovą dwa sety po 6:1. W ćwierćfinale odniosła triumf nad Lucie Šafářovą wynikiem 2:6, 6:3, 6:2. W półfinale przegrała z Angelique Kerber 4:6, 6:7(5). W Pekinie Wozniacki pokonała Niculescu i Stephens wynikami 6:3, 6:1. W ćwierćfinale uległa Serenie Williams 1:6, 4:6.
Jedyne turniejowe zwycięstwo w sezonie zanotowała w Luksemburgu, gdzie pokonała Mandy Minellę 6:3, 7:6(2), Monikę Niculescu 6:3, 6:2 i Bojanę Jovanovski 6:3, 3:6, 6:3. W spotkaniu półfinałowym wygrała z Niemką Sabine Lisicki 6:4, 6:4, a w meczu mistrzowskim pokonała inną Niemkę Annikę Beck 6:2, 6:2.
W zawodach TEB BNP Paribas WTA Championships kończących sezon pełniła funkcję pierwszej rezerwowej. Rok 2013 zakończyła na 10. miejscu w rankingu singlowym WTA Tour.
2014.
Sezon 2014 Wozniacki rozpoczęła od pokonania Julii Görges w pierwszej rundzie w Sydney. W kolejnym meczu przegrała jednak z Lucie Šafářovą. Na Australian Open Dunka pokonała Lourdes Domínguez Lino 6:0, 6:2 i Christinę McHale 6:0, 1:6, 6:2, by w trzeciej rundzie ulec Garbiñe Muguruzie 6:4, 5:7, 3:6.
Podczas zawodów w Dosze przegrała w drugiej rundzie z Yaniną Wickmayer 4:6, 5:7. Następnie osiągnęła półfinał turnieju w Dubaju. W rozgrywkach pokonała Sabine Lisicki 2:6, 6:3, 6:3, Annikę Beck 6:4, 6:4 i Soranę Cîrsteę 6:1, 6:2. W spotkaniu półfinałowym uległa Venus Williams wynikiem 3:6, 2:6.
W Indian Wells Wozniacki wygrała z Bojaną Jovanovski i Jarosławą Szwiedową. W czwartej rundzie nie sprostała Jelenie Janković. W Miami w swym pierwszym pojedynku wygrała z Móniką Puig 1:6, 6:1, 6:3. Następnie pokonała dwie Amerykanki – Sloane Stephens i Varvarę Lepchenko – oddając im po jednym gemie. W meczu o półfinał przegrała z Li Na 5:7, 5:7. W Monterrey zanotowała półfinał, w którym uległa Anie Ivanović 6:7(5), 4:6.
Okres gry na nawierzchni ceglanej rozpoczęła zwycięstwem 6:2, 6:2 nad Jekatieriną Makarową w Madrycie. W drugiej rundzie uległa Robercie Vinci 3:6, 3:6. Na French Open Dunka przegrała 6:7(5), 6:4, 2:6 w pierwszej rundzie z Yaniną Wickmayer.
Na trawiastych kortach w Eastbourne Wozniacki pokonała Samanthę Stosur, Sloane Stephens i Camilę Giorgi. W półfinale przegrała jednak z Angelique Kerber 6:3, 6:7(3), 3:6. Na Wimbledonie pokonała Szachar Pe’er, Naomi Broady i Anę Konjuh, tracąc w tych pojedynkach łącznie jedenaście gemów. W czwartej rundzie przegrała 2:6, 5:7 z Barborą Záhlavovą-Strýcovą.
W lipcu triumfowała z zawodach WTA International Series w Stambule. Najwyżej rozstawiona Dunka pokonała w finale Robertę Vinci 6:1, 6:1. W Montrealu awansowała do ćwierćfinału, tracąc łącznie sześć gemów w meczach z Danielą Hantuchovą, Klárą Koukalovą i Shelby Rogers. W meczu o półfinał uległa Serenie Williams 6:4, 5:7, 5:7. Na drodze do półfinału w Cincinnati, gdzie ponownie uległa Serenie Williams, zwyciężyła m.in. z Angelique Kerber i Agnieszką Radwańską. W New Haven przegrała w drugiej rundzie z Camilą Giorgi 4:6, 2:6. Udział w US Open rozpoczęła od zwycięstwa z Magdaléną Rybárikovą po kreczu przy stanie 6:1, 3:6, 2:0. W kolejnych spotkaniach wygrała z Alaksandrą Sasnowicz, Andreą Petković i Mariją Szarapową (6:4, 2:6, 6:2). W ćwierćfinale straciła jednego gema w pojedynku z Sarą Errani, a do finału awansowała po kreczu Peng Shuai przy stanie 7:6(1), 4:3. W swoim drugim meczu mistrzowskim na kortach w Nowym Jorku uległa Serenie Williams 6:3, 6:3.
Okres gry na kortach w Azji Wozniacki rozpoczęła od finału zawodów w Tokio. Przegrała w nim z Aną Ivanović 2:6, 6:7(2). W Wuhanie Dunka awansowała do półfinału, uległa w nim jednak Eugenie Bouchard 2:6, 3:6. W swoim pierwszym meczu w Pekinie przegrała z Samanthą Stosur. W turnieju WTA Finals w Singapurze tenisistka wygrała wszystkie mecze w fazie grupowej – z Szarapową, Radwańską i Kvitovą. W półfinale przegrała z Williams 6:2, 3:6, 7:6(6). Mecz ten został uznany najlepszym spotkaniem sezonu, za co otrzymał nagrodę WTA Awards. Wozniacki zakończyła rok na 8. miejscu w rankingu WTA Tour.
2015.
Sezon ten Dunka rozpoczęła od finału w Auckland, gdzie uległa Venus Williams. W Australian Open po wygranej w pierwszej rundzie z Taylor Townsend, w kolejnym etapie nie sprostała dwukrotnej zwyciężczyni tej imprezy, Wiktoryi Azarance. Później docierała do półfinału turniejów w Dubaju i do ćwierćfinału zawodów w Dosze, ponownie przegrywając z Azaranką. Na początku marca triumfowała w turnieju kategorii WTA International Series w Kuala Lumpur, pokonując w trzech setach Alexandrę Dulgheru.
W turnieju WTA Premier Mandatory w Indian Wells Dunka przegrała w trzeciej rundzie 4:6, 4:6 z Belindą Bencic, pokonawszy we wcześniejszym meczu kwalifikantkę Uns Dżabir. W zawodach tej samej rangi w Miami Caroline Wozniacki wygrała z Madison Brengle, oddając jej jednego gema, oraz z Kaią Kanepi po trzysetowy, pojedynku. W czwartej rundzie lepszą okazała się Venus Williams, która zakończyła mecz w dwóch setach.
W pierwszym starcie na nawierzchni ceglanej Wozniacki dotarła do finału zawodów w Stuttgarcie, pokonując m.in. rozstawioną z numerem drugim Simonę Halep 7:5, 5:7, 6:2. W meczu mistrzowskim przegrała z Angelique Kerber 6:3, 1:6, 5:7. W Madrycie Dunka osiągnęła ćwierćfinał, w którym lepsza okazała się Marija Szarapowa. W Rzymie Dunka przegrała w drugiej rundzie z Azaranką. Ten sam rezultat zanotowała podczas French Open – tym razem zwycięstwo odniosła Julia Görges.
Okres gry na nawierzchni trawiastej rozpoczęła w Eastbourne od półfinału z Belindą Bencic, w którym skreczowała przy stanie 0:3. Na Wimbledonie uległa w czwartej rundzie późniejszej finalistce Garbiñe Muguruzie 4:6, 4:6.
W pierwszych trzech turniejach zaliczanych do US Open Series 2015 (Stanford, Toronto, Cincinnati) nie wygrała meczu, odpadając w drugich rundach. W New Haven w półfinale przegrała z Petrą Kvitovą 7:5, 6:1. W US Open w drugiej rundzie lepsza okazała się inna Czeszka – Petra Cetkovská.
Okres gry na kortach w Azji rozpoczął się dla Dunki od półfinału w Tokio, gdzie ponownie poniosła porażkę w pojedynku z Bencic. W Wuhanie odpadła w drugiej rundzie, a w Pekinie zaszła rundę dalej. W Linzu także odpadła w drugiej rundzie. Sezon zakończyła kreczem w pierwszym meczu fazy grupowej turnieju WTA Elite Trophy.
2016.
Wozniacki rozpoczęła sezon turniejem WTA w Auckland, gdzie w półfinale uległa Sloane Stephens wynikiem 2:6, 6:7(3). Osiągnęła również półfinał turnieju w Monterrey, w którego ćwierćfinale przegrała z Heather Watson. Dotarła też do półfinału US Open, pokonując wcześniej m.in. Swietłanę Kuzniecową czy Madison Keys, a przegrywając dopiero z Angelique Kerber wynikiem 4:6, 3:6. Swój 24 tytuł w karierze zdobyła podczas turnieju w Tokio, gdzie okazała się lepszą od Belindy Bencic, Carli Suárez Navarro, Magdy Linette, Agnieszki Radwańskiej, a w finale też Naomi Osaki (7:5, 6:3). Radwańska zrewanżowała się jej w trzecich rundach turniejów w Wuhanie i Pekinie. W Hongkongu Wozniacki zdobyła kolejny tytuł, pokonując w meczu mistrzowskim Kristinę Mladenovic 6:1, 6:7(4), 6:2. W Luksemburgu wycofała się przed ćwierćfinałem i nie zagrała w Zhuhai, zajmując ostatecznie 19. miejsce w rankingu.
2017.
W każdym z trzech australijskich turniejów (Auckland, Sydney, Melbourne) Wozniacki wygrała po dwa mecze. Lepiej poszło jej w Dosze i Dubaju, gdzie dochodziła do finału. W pierwszym uległa Karolínie Plíškovej 3:6, 4:6, a w drugim przegrała z Eliną Switoliną 4:6, 2:6.
Przegrała w ćwierćfinale w Indian Wells z Kristiną Mladenovic 6:3, 6:7(4), 2:6, chociaż była bliska zwycięstwa w dwóch setach. W Miami po raz trzeci w sezonie osiągnęła finał, w którym musiała uznać wyższość Johanny Konty 4:6, 3:6. Na drodze do decydującego meczu pokonała m.in. Garbiñe Muguruzę (7:6(1), krecz) i Karolínę Plíškovą (5:7, 6:1, 6:1).
W Paryżu po pokonaniu Swietłany Kuzniecowej awansowała do ćwierćfinału, w którym nie sprostała późniejszej triumfatorce zawodów Jeļenie Ostapenko. W Eastbourne ponownie przegrała w finale z Plíškovą, tym razem 4:6, 4:6. Na Wimbledonie uległa Coco Vandeweghe w spotkaniu czwartej rundy.
Następnie zaliczyła kolejne finały w Båstad (porażka z Kateřiną Siniakovą 3:6, 4:6) i w Toronto (tam wygrana z Agnieszką Radwańska i liderką rankingu Plíškovą, zaś uległa Switolinie 4:6, 0:6), a także ćwierćfinał w Cincinnati i drugą rundę US Open.
Pierwszy wygranym turniejem w sezonie były zawody w Tokio, gdzie Dunka w finale pokonała Anastasiję Pawluczenkową wynikiem 6:0, 7:5. W Wuhanie w swoim pierwszym meczu uległa Marii Sakari, zaś w Pekinie w trzeciej rundzie pokonała ją Petra Kvitová. Spotkanie drugiej rundy w Hongkongu przeciw Lizette Cabrerze poddała walkowerem.
W kończącym sezon turnieju WTA Finals w Singapurze Wozniacki trafiła do grupy czerwonej. Pokonała Elinę Switolinę, Simonę Halep oraz uległa Caroline Garcii. Do półfinału awansowała z drugiego miejsca w grupie. W meczu o finał pokonała Karolínę Plíškovą, a w meczu mistrzowskim zwyciężyła Venus Williams 6:4, 6:4, po raz pierwszy w karierze triumfując w tych rozgrywkach.
Sezon zakończyła na trzecim miejscu w rankingu singlowym WTA Tour.
2018.
Wozniacki zainaugurowała sezon 2018 występem w zawodach w Auckland, odnosząc zwycięstwo w pierwszej rundzie nad Madison Brengle 6:3, 6:0, następnie wygrała z Petrą Martić 6:2, 6:2. W ćwierćfinale pokonała Sofię Kenin 4:6, 6:2, 6:4, po czym spotkała się w półfinale z Sachią Vickery, triumfując nad nią 6:4, 6:4. W finale zawodów przegrała z Julią Görges 4:6, 6:7(4). W Australian Open, w którym wystartowała z numerem drugim, pokonała Mihaelę Buzărnescu 6:2, 6:3, Janę Fett 3:6, 6:2, 7:5, Kiki Bertens 6:4, 6:2 i Magdalénę Rybárikovą 6:3, 6:0. W ćwierćfinale wygrała z Carlą Suárez Navarro 6:0, 6:7(3), 6:2, awansując po raz drugi w karierze do półfinału Australian Open. W przedostatniej rundzie turnieju wyeliminowała Elise Mertens 6:3, 7:6(2). W finale pokonała Simonę Halep 7:6(2), 3:6, 6:4, zdobywając tym samym swój pierwszy wielkoszlemowy tytuł i wracając po 6 latach na pozycję liderki rankingu WTA.
W Petersburgu doszła do ćwierćfinału, w którym musiała uznać wyższość Darji Kasatkiny 6:7(2), 3:6, wcześniej zaś pokonała Anastasiję Potapową 6:0, 6:1.
W Dosze wygrała z Cariną Witthöft 6:2, 6:0 w drugiej rundzie, po czym wyeliminowała Monicę Niculescu 7:5, 6:1 i Angelique Kerber 7:6(4), 1:6, 6:3. W półfinale nie sprostała Petrze Kvitovej, przegrywając 6:3, 6:7(3), 5:7.

</doc>
<doc id="525768" url="https://pl.wikipedia.org/wiki?curid=525768" title="Live Magic">
Live Magic

Live Magic – drugi album koncertowy, wydany przez brytyjską grupę rockową Queen. Został nagrany na żywo podczas trasy koncertowej Magic Tour po Europie i wydany 1 grudnia 1986 (w Stanach Zjednoczonych w sierpniu 1996).
Album spotkał się z krytyką fanów z powodu drastycznych zmian w prawie każdym zamieszczonym utworze (nawet z "Bohemian Rhapsody" wycięto część operową, a "I Want to Break Free" zostało wręcz zredukowane do jednego wersu i chórku). Większość nagrań została zarejestrowana w Knebworth Park (ostatni koncert grupy w pierwotnym składzie).
8 lipca 2009 roku wydawnictwo uzyskało status platynowej płyty w Polsce.
Lista utworów.
Strona 1
Strona 2

</doc>
<doc id="525772" url="https://pl.wikipedia.org/wiki?curid=525772" title="Dekanat Radom-Centrum">
Dekanat Radom-Centrum

Dekanat Radom-Centrum – jeden z 29 dekanatów w rzymskokatolickiej diecezji radomskiej.
Parafie wchodzące w skład dekanatu.
Na terenie dekanatu znajduje się również Parafia wojskowa św. Stanisława Biskupa w Radomiu (należąca do Ordynariatu Polowego Wojska Polskiego, Dekanat Sił Powietrznych)

</doc>
<doc id="525774" url="https://pl.wikipedia.org/wiki?curid=525774" title="Jill Craybas">
Jill Craybas

Jill Craybas (ur. 4 lipca 1974 w Providence) – amerykańska tenisistka, reprezentantka kraju w Fed Cup, olimpijka z Pekinu (2008).
Kariera tenisowa.
Od 2004 roku reprezentowała Stany Zjednoczone w rozgrywkach Fed Cup. Łącznie w pięciu konfrontacjach rozegrała osiem meczów, z czego trzy zakończyły się jej zwycięstwem. W 2008 roku zagrała w konkurencji gry pojedynczej igrzysk olimpijskich w Pekinie przegrywając w pierwszym meczu z Patty Schnyder.
Status profesjonalny otrzymała w czerwcu 1996 roku.
Wygrała jeden turniej singlowy – w Tokio w 2002 roku pokonała w finale Silviję Talaję 2:6, 6:4, 6:4. W 2008 roku osiągnęła finał zawodów w Pattai, ulegając w nim Agnieszce Radwańskiej 2:6, 6:1, 6:7(4). Triumfowała też w czterech turniejach singlowych rangi ITF.
W przeciągu kariery zwyciężała pięciokrotnie w zawodach rangi WTA Tour w grze podwójnej (Madryt, Cincinnati, Stambuł, Tokio i Bad Gastein). Dziewięciokrotnie dochodziła do finału zawodów, przegrywając w decydującym o triumfie meczu. Dodatkowo, Craybas to mistrzyni dwóch turniejów deblowych rangi ITF.
Najlepszy singlowy wynik w turniejach wielkoszlemowych osiągnęła na Wimbledonie 2005, gdy to dotarła do czwartej rundy, wygrywając m.in. z Sereną Williams i Marion Bartoli. W Australian Open 2004 była w trzeciej rundzie. Większość jej występów w Wielkim Szlemie zakończył się na pierwszej bądź drugiej rundzie. W grze podwójnej jej najlepszym osiągnięciem był ćwierćfinał Wimbledonu w 2004 roku.
W kwietniu 2006 roku została sklasyfikowana na najwyższym, 39. miejscu, w rankingu singlowym, natomiast w 2008 roku była 41. deblistką świata.
Zakończyła karierę zawodniczą po turnieju US Open 2013.

</doc>
<doc id="525775" url="https://pl.wikipedia.org/wiki?curid=525775" title="Joseph Campbell">
Joseph Campbell

Joseph Campbell (ur. 26 marca 1904 w White Plains (Nowy Jork), zm. 30 października 1987 w Honolulu) – amerykański mitoznawca, religioznawca, pisarz i myśliciel. Uznawany za jednego z najwybitniejszych mitografów XX wieku.
Swoimi fundamentalnymi dziełami ("Bohater o tysiącu twarzy", "Maski Boga") zmienił tradycyjne sposoby pojmowania mitologii oraz zjawiska mitu we współczesnych naukach społecznych i wywarł istotny wpływ na twórczość artystów Zachodniego Świata drugiej połowy XX wieku.
Programy telewizyjne z jego udziałem, nadawane przez największe sieci telewizyjne świata, stały się wydarzeniem społecznym, naukowym i artystycznym lat 80.
Jego koncepcje (podobnie jak koncepcje Mircea Eliadego) umieszczane są w nurcie tzw. jungowskiej analizy mitologii i religii.
Życiorys.
Dzieciństwo.
Joseph Campbell urodził się i dorastał w Nowym Jorku w rzymskokatolickiej rodzinie należącej do klasy średniej. Był pierwszym dzieckiem Charlesa i Josephine Campbellów. Gdy miał siedem lat, ojciec zabrał go i jego młodszego brata, Charliego, na przedstawienie "Buffalo Bill’s Wild West" ("Dziki Zachód Buffalo Billa"). Ten wieczór zaważył na całym późniejszym życiu Josepha, zafascynowanego od owej chwili amerykańskimi Indianami.
Do dwunastego roku życia czynnie uczestniczył w praktykach religijnych, poznając równocześnie kulturę rdzennych Amerykanów (Indian). Jego pogląd na świat został uformowany poprzez dynamiczne relacje między tymi dwoma perspektywami mitologicznymi. Z jednej strony oddziaływały na niego rytuały, symbole i bogata tradycja jego katolicko-irlandzkiego dziedzictwa; z drugiej zaś – fascynacja prostymi doświadczeniami prymitywnych ludów. Gdy miał 10 lat, przeczytał wszystkie książki na temat amerykańskich Indian, które były dostępne w sekcji dziecięcej lokalnej biblioteki. Został dopuszczony do księgozbioru dla dorosłych, gdzie w końcu przeczytał wielotomowy "Reports of the Bureau of American Ethnology". Często odwiedzał Amerykańskie Muzeum Historii Naturalnej, obserwując totemowe pale i maski – w ten sposób rozpoczęło się trwające całe życie badanie rozległej kolekcji muzeum.
Edukacja.
Większość z 13 roku życia spędził na rekonwalescencji po chorobie układu oddechowego. Następnie krótko uczęszczał do Iona, prywatnej szkoły w Westchester NY, póki matka nie zapisała go do Canterbury, katolickiej szkoły w New Milford CT. Szkolne lata Josepha Campbella były pomyślne i bogate w nagrody, choć naznaczone również wielką tragedią: w 1919 roku w pożarze domu Campbellów zginęła babka Josepha, a zniszczeniu uległa cała rodzinna posiadłość.
Joe ukończył Canterbury w 1921 roku, by w sierpniu tegoż roku wstąpić do Dartmouth College. Wkrótce – rozczarowany społecznością college’u i brakiem akademickiego rygoru – przeniósł się na Columbia University, gdzie wyróżniał się jako student: specjalizując się w literaturze średniowiecznej, grał w zespole jazzowym i stał się gwiazdą biegów. W 1924 roku, podczas podróży do Europy na parowcu wraz z rodziną, spotkał i zaprzyjaźnił się z Jiddu Krishnamurtim – nowo obranym mesjaszem Towarzystwa Teozoficznego (Theosophical Society).
Europa.
Po uzyskaniu tytułu Bachelor of Arts (bakalaureus nauk humanistycznych) i otrzymaniu tytułu Master of Arts (magister nauk humanistycznych), Campbell został nagrodzony Proudfit Traveling Fellowship, dzięki czemu kontynuował swe studia na Uniwersytecie Paryskim (Sorbonie), co miało miejsca w latach 1927–28. Potem, gdy otrzymał i odrzucił możliwość nauczania w swej macierzystej szkole wyższej, nagroda Fellowship została przedłużona, a Joseph pojechał do Niemiec, by wznowić studia na Uniwersytecie w Monachium (1928-29).
Śmierć.
Joseph Campbell zmarł nieoczekiwanie w 1987 roku po krótkiej walce z rakiem.
Myśliciele, którzy wywarli wpływ na Campbella.
Sztuka, literatura, filozofia.
Campbell często odnosił się w swoich pismach i wykładach do dzieł współczesnych pisarzy takich jak James Joyce i Tomasz Mann, a także do twórczości Pabla Picassa. Twórczość tych artystów poznał podczas studiów w Paryżu. Campbell korespondował z Tomaszem Mannem.
Także prace niemieckich filozofów Arthura Schopenhauera i Fryderyka Nietzschego wywarły duży wpływ na myśl Campbella. Wielokrotnie cytował ich pisma, często jako swoje własne tłumaczenia oryginalnych tekstów niemieckich.
Filozofia ujęta w słowa „follow your bliss” („idź za tym co daje ci błogość”), którą przypisywano Campbellowi po emisji audycji telewizyjnych zatytułowanych "Potęga mitu" ("The Power of Myth"), oparta jest na indyjskich Upaniszadach; wpływ na Campbella wywarła też zapewne powieść "Babbitt" Sinclair Lewisa z 1922 roku.
Psychologia, mitoznawstwo, antropologia.
Na sposób myślenia Campbella o uniwersalnych symbolach i opowiadaniach duży wpływ wywarli między innymi James Frazer ("Złota gałąź"), Adolph Bastion i Otto Rank ("Mit narodzin bohatera").
Spojrzenie Cambella na historię kultury ukształtowało się pod wpływem myśli antropologa Leo Frobeniusa. Campbell często wskazywał, że najważniejszą książką dla jego intelektualnego rozwoju była praca Oswalda Spenglera "Zmierzch zachodu".
Idee Campbella odnośnie do mitów i ich związków z psychiką człowieka po części mają swoje korzenie w pionierskich pracach Zygmunta Freuda, ale w szczególności w pracach Carla Junga, którego studia z zakresu psychologii humanistycznej miały olbrzymi wpływ na Campbella. Koncepcja mitu Campbella jest ściśle związana z Jungowską interpretacją snów, która w znacznej mierze polega na interpretacji symboli. Z kolei na Jungowski wgląd w archetypy znaczny wpływ wywarła "Bardo thödol" (znana także jako Tybetańska Księga Umarłych).
W roku 1940 Campbell uczęszczał na Columbia University na wykłady profesora Heinricha Zimmera, z którym się zaprzyjaźnił. Campbell traktował Zimmera jak mentora. Zimmer nauczył Campbella, że mit (bardziej niż guru czy przewodnik duchowy) może pełnić rolę osobistego mentora, gdyż opowiadania mityczne dostarczają psychologicznych drogowskazów pozwalających odnaleźć się w labiryncie, jaki tworzy złożoność współczesnego świata. Źródłem psychologicznych realizacji dla Zimmera były raczej znaczenia opowieści mitycznych (ich symbole, metafory, wyobrażenia, itp.) niż sama psychoanaliza. W późniejszym czasie Campbell zapożyczył od Junga techniki interpretacji, ale ukształtował je w sposób zgodny z przekonaniami Zimmera – interpretował bezpośrednio na podstawie mitologii świata. Jest to istotne rozróżnienie, ponieważ wyjaśnia dlaczego Campbell, na gruncie psychologii stosowanej, nie postępował dokładnie po drogach wytyczonych przez myśl Junga.
Religioznawstwo porównawcze.
Campbell oparł się na pracach Carla Junga i wyjaśniał zjawiska psychiczne jako doświadczenia archetypowe. Ale Campbell niekoniecznie zgadzał się z Jungiem w każdej kwestii i w wielu przypadkach zdecydowanie obstawał przy swoich pomysłach.
Zasadnicze przekonanie jakie żywił Campbell to pogląd, że wszelka duchowość jest poszukiwaniem tej samej podstawowej, nieznanej siły, z której wszystko się wywodzi, w której wszystko obecnie istnieje i do której wszystko wróci. Ta elementarna siła ostatecznie jest „niepoznawalna”, ponieważ istnieje przed słowami i wiedzą. Chociaż ta podstawowa siła napędowa nie może zostać wyrażona w słowach, to rytuały duchowe i historie odnoszą się do tej siły poprzez użycie „metafor” – metaforami tymi są różne opowiadania, bóstwa i obiekty duchowości, jakie można zobaczyć na świecie. Na przykład mitu stworzenia w Biblii nie powinno się traktować jako dosłownego opisu faktycznych zdarzeń, ale raczej powinno się odszukać w nim wskazówki dotyczące zasadniczych prawd o świecie i o naszym istnieniu.
Zgodnie z tym Campbell uważał, że religie świata są różnorodnymi kulturowo odmienionymi „maskami” tych samych, zasadniczych, transcendentnych prawd. Wszystkie religie, w tym chrześcijaństwo i buddyzm, mogą podnieść świadomość każdego ponad i poza dualistyczną koncepcję rzeczywistości – poza idee „przeciwstawnych par”, takich jak istnienie i nieistnienie czy dobrze i źle.
Campbell był zafascynowany tym co nazywał podstawowymi uniwersalnymi prawdami, które wyrażają się poprzez swoją manifestacje w różnych kulturach. Na przykład w przedmowie do książki "Bohater o tysiącu twarzy" wskazuje, że jego celem było ukazanie podobieństw pomiędzy Wschodnimi i Zachodnimi religiami. W czterotomowej serii książek "Maski boga" Campbell starał się zebrać główne duchowe wątki wspólne dla całego świata poprzez badanie tego, jak objawiają się one lokalnie. Wiąże się z tym jego idea, że wiele z systemów wierzeń na świecie, które wyrażają te uniwersalne prawdy, ma to samo pochodzenie geograficzne i punkt startowy w epoce brązu na żyznych łąkach Europy (i Dalekiego Wschodu), gdzie zmieszały się one z nową, wyłaniającą się kulturą indo-europejską (aryjską).
Bohaterowie i monomit.
Rola bohatera pojawia się jako istotna przede wszystkim w studiach porównawczych Campbella.
W pracy z 1949 roku "Bohater o tysiącu twarzy" Campbell wprowadził swoją ideę monomitu (wyrażenie to zapożyczył od Jamesa Joyce’a), przedstawiając zarys niektórych archetypowych wzorców jakie rozpoznał. Bohaterzy byli ważni dla Campbella, ponieważ – jak uważał – są nośnikiem uniwersalnych prawd o osobistym samo-odkryciu i samo-transcendencji, o roli w społeczeństwie i w związkach pomiędzy dwojgiem ludzi.
Koncepcje i publikacje.
Podstawowe dzieła "Bohater o tysiącu twarzy", "Maski boga", "Potęga mitu" zmieniły tradycyjne sposoby pojmowania mitologii i przyczyniły się do popularyzacji tematyki religioznawczej zwłaszcza w Stanach Zjednoczonych. Campbell wskazywał, że mitologia w życiu współczesnych społeczeństw zachodnich odgrywa niewielką rolę, skutkiem czego nie potrafią one żyć w zgodzie z naturą i sobą. Propagował ideę „nowej mitologii”, która powstanie i obejmować będzie mieszkańców całej planety.
"Gdzie dwóch przychodzi do swojego ojca".
Pierwszą opublikowaną pracą Campbella była "Where the Two Came to Their Father" ("Gdzie dwóch przychodzi do swojego ojca") z 1943 roku przedstawiająca ceremonię Nawahów, prowadzoną przez szamana Jafa Kinga i nagraną przez artystę i etnologa Mauda Oakesa, która opowiada o dwóch młodych bohaterach przychodzących do domu swojego ojca, Słońca, i wracają z siłą niszczącą potwory, które dokuczają ich plemieniu. Campbell opracował komentarz do tego nagrania. W kolejnych latach swojej kariery odnosił się do tej opowieści, by ilustrować za pomocą niej zarówno uniwersalne symbole i struktury ludzkich mitów, jak i w szczególności („idee ludowe”) rodzimych amerykańskich opowieści.
"A Skeleton Key to Finnegans Wake".
Pierwszą ważną książka Campbella (której współautorem był Henry Morton Robinson) "A Skeleton Key to Finnegans Wake", wydana w 1944 roku, stanowi krytyczną analizę ostatniego tekstu Jamesa Joyce’a "Finnegans Wake".
"Bohater o tysiącu twarzy".
Książka "Bohater o tysiącu twarzy" ukazała się 1949 roku i była jego pierwszą samodzielną publikacją. Campbell zmienił ją nieco przy okazji edycji w 1968 roku. Była wielokrotnie wznawiana, przetłumaczona na ponad 20 języków. W sumie na całym świecie sprzedano ponad milion egzemplarzy tej publikacji. Dzięki niej Campbell stał się znany poza środowiskiem akademickim. Do dziś uważana jest za jego najbardziej wpływową pracę.
Praca ta początkowo nosiła tytuł "How to Read Myth" ("Jak odczytać mit") i oparta została na wykładach wprowadzających do mitologii, które Campbell prowadził w Sarah Lawrence College.
Campbell omawia w niej cykl podróży bohatera – określony terminem "monomit", który Campbell zapożyczył bezpośrednio z dzieła "Finnegans Wake" Jamesa Joyce’a.
Publikacja ta nie tylko spopularyzowała koncepcję wyprawy bohaterskiej, ale także zapoczątkowała procesy upowszechniania się samej idei mitologii porównawczej – badań nad ludzką motywacją do tego by tworzyć opowiadania i obrazy, które – mimo że są „ubrane” w motywy odpowiednie dla określonego czasu i miejsca – bazują na uniwersalnych, zawsze aktualnych tematach.
W książce "Bohater o tysiącu twarzy" Campbell omawia teorię wyprawy archetypowego bohatera, jaki pojawia się w mitologiach na świecie. Snuje dociekania oparte na teorii, że wszystkie mity z całego świata, które przetrwały tysiące lat, łączy ta sama fundamentalna struktura, którą Campbell nazywa monomitem.
Przedstawiając monomit, Campbell opisuje poszczególne fazy wyprawy. Wyprawa bohatera ma swój początek w zwyczajnym świecie. Tu bohater wzywany jest do przejścia w niezwykły świat dziwnych mocy i zdarzeń (zew przygody). Jeśli bohater zaakceptuje wezwanie do wejścia w ten dziwny świat, to musi stanąć w obliczu zadań i prób (droga prób) – niekiedy bohater musi przejść przez te próby samodzielnie, w innych przypadkach odbywa się to z czyjąś pomocą. W najbardziej wzmożonym momencie przejścia bohater musi przetrwać szczególnie ciężką próbę, często dzięki pomocy jaką pozyskał podczas wyprawy. Jeśli bohater przetrwa, to może uzyskać wielki dar (cel lub korzyść), którego efektem często jest ważna samowiedza. Wówczas bohater musi zdecydować, czy wrócić z tą korzyścią (do zwyczajnego świata), stając przed koniecznością pokonania przeciwności w drodze powrotnej. Jeśli bohaterowi powiedzie się powrót, korzyść lub dar mogą być użyte do uczynienia świata lepszym.
Niewiele jest mitów, które zawierały by wszystkie te fazy – niektóre mity zawierają wiele z wymienionych faz, podczas gdy inne zawierają tylko wybrane; niektóre mity mogą koncentrować się tylko na jednej z faz, jeszcze inne mogą zawierać rozważane fazy w nieco innym układzie. Fazy te mogą układać się na różne sposoby – na przykład Odejście (czasami nazywane Oddzieleniem), Inicjacja i Powrót. „Odejście” traktuje o bohaterze, który dzielnie wyrusza ku wyzwaniu, „Inicjacja” traktuje o różnych przygodach, jakie spotykają go na jego drodze, a „Powrót” traktuje o powrocie bohatera do domu z wiedzą i mocami, jakie zyskał podczas wyprawy.
Wśród klasycznych przykładów monomitu, na których opiera się Campbell i inni uczeni, znajdują się historie Ozyrysa, Prometeusza, Buddy, Mojżesza i Chrystusa. Campbell cytuje także wiele innych klasycznych mitów pochodzących z wielu kultur, które osadzone są na podstawowej strukturze monomitu.
Chociaż Campbell rozprawia o wyprawie bohatera z użyciem, popularnych w latach 40. i 50., koncepcji Zygmunta Freuda to struktura monomitu nie jest związana z tymi koncepcjami. Podobnie: choć aby naświetlić niektóre kwestie Campbell korzysta z pewnej mieszanki jungowskich archetypów, nieuświadomionych sił, i struktury rytuałów przejścia Arnolda van Gennepa – to wzorzec wyprawy bohatera wywiera na świecie wpływ na artystów i intelektualistów, sugerując zasadniczą użyteczność wglądu oferowanego przez Campbella – wglądu, który nie jest powiązany z kategoriami akademickimi ani formami analizy z połowy XX w.
Campbell korzystał z prac teoretyków z początku XX wieku (np. strukturalistów) aby rozwinąć swój model bohatera. Nawiązywał między innymi do Zygmunta Freuda (szczególnie jeśli chodzi o kompleks Edypa), Carla Junga (postacie archetypów i nieświadomość kolektywna), Arnolda van Gennepa (trzy fazy rytuałów przejścia, które u Campbella nazywają się Odejściem, Inicjacją i Powrotem). Campbell także posiłkował się pracami etnografów Jamesa Frazera, Franza Boasa oraz psychologa Otto Ranka.
Od czasu publikacji tej książki teoria Campbella była świadomie wykorzystywana przez wielu różnych współczesnych pisarzy i artystów - jednym z najbardziej znanych jest George Lucas, który przyznał, że wiele zawdzięcza Campbellowi jeśli chodzi o historie zawarte w filmie "Gwiezdne wojny".
"Bohater o tysiącu twarzy" wpłynął na wielu artystów, muzyków, poetów i producentów filmowych – m.in. na Boba Dylana, Jim Morrisona i wspomnianego George’a Lucasa. Mickey Hart, Bob Weir i Jerry Garcia zwracali wiele razy uwagę na wpływ Campbella i zgodzili się na udział z Campbellem w seminarium pod tytułem "From Ritual to Rapture" ("Od rytuału do uniesienia") jakie odbyło się 1986 roku.
Hollywoodzki pisarz i producent filmowy Christopher Vogler napisał przewodnik dla Studiów Disneya dotyczący wykorzystania "Bohatera o tysiącu twarzy" przy pisaniu scenariuszy; przewodnik ten miał wpływ na twórców takich filmów jak "Aladyn", "Król Lew" i "Piękna i Bestia". Vogler poszerzył w późniejszym czasie przewodnik i opublikował go jako książkę "Podróż autora. Struktury mityczne dla scenarzystów i pisarzy", która stała się inspiracją dla wielu Hollywoodzkich filmów, które odniosły duże sukcesy. Uważa się, że była ona też wykorzystywana przy tworzeniu filmów z serii "Matrix".
"Maski Boga".
Obszerna czterotomowa praca "The Masks of God" ("Maski boga") z lat 1959-1968 obejmuje mitologie z całego świata, od starożytności po współczesność. Podczas gdy praca "Bohater o tysiącu twarzy" koncentruje się na powszechności mitologii (na ideach zasadniczych) to "Maski Boga" koncentrują się na historycznych i kulturowych zmiennościach monomitu („ideach ludowych”). Innymi słowy, o ile "Bohater o tysiącu twarzy" czerpie być może więcej z psychologii to "Maski Boga" czerpią więcej z antropologii i historii. Na czterotomowy cykl składają się "Primitive Mythology" ("Mitologia prymitywna", 1959), "Oriental Mythology" ("Mitologia Orientu", 1962), "Occidental Mythology" ("Mitologia Zachodu", 1964) i "Creative Mythology" ("Mitologia kreatywna", 1968).
"Mityczny obraz".
Praca "The Mythic Image" ("Mityczny obraz") z roku 1974 zawiera ponad 400 ilustracji a tematy mityczne interpretowane są w rozdziałach skomponowanych raczej jako oprawa dla przedstawianych dzieł sztuki niż jako niezależne wywody. Na publikacje składa się sześć rozdziałów. W pierwszym ("Świat jako sen") Campbell nawiązuje do poglądu, że mity podobnie jak sny wyłaniają się z wewnętrznego świata nieznanego świadomości na jawie. W drugim ("Idea porządku kosmicznego") wyróżnia dwa porządki mitu: względnie prosty porządek niepisanych tradycji ustnych i złożony porządek monumentalnych cywilizacji pisma. W rozdziale trzecim ("Lotos i róża") dyskutowane są pewne ważne różnice między orientalnymi i zachodnimi przejawami mitologii. Rozdział czwarty ("Przemiany wewnętrznego światła") traktuje o orientalnym podejściu poprzez jogę do psychologicznego odczytania symboliki mitologicznej. W rozdziale piątym ("Ofiara") przedstawione są badania porównawcze ujęć znanej figury ofiary boga. W szóstym ("Przebudzenie") Campbell powraca do rozważań nad mitem jako snem oraz jako życiem i zwraca się ku koncepcji przebudzenia.
"Atlas historyczny mitologii światowej".
Campbell zmarł w okresie gdy trwały jego prace nad bogato ilustrowaną, wielkoformatową serią publikacji zatytułowaną "Historical Atlas of World Mythology" ("Atlas historyczny mitologii światowej"). Seria ta miała być oparta na idei Campbella, po raz pierwszy przedstawionej w książce "Bohater o tysiącu twarzy", że mit wraz z upływem czasu ewoluuje przechodząc poprzez cztery fazy. Kolejne tomy serii to: "The Way of the Animal Powers" ("Droga sił zwierzęcych", 1983) – mity paleolitycznych łowców-zbieraczy, które skupiają się na szamanizmie i totemach zwierzęcych; "The Way of the Seeded Earth" ("Droga zasianej ziemi", 1988-1989) – mity Epoki neolitu, kultur rolniczych, które koncentrują się na bogini matce i powiązanych rytuałach płodności; "The Way of the Celestial Lights" ("Droga świateł niebiańskich") – mity miast-państw z epoki brązu z panteonem bogów, którym przewodzi bóg-król, i którzy rządzą z niebios; "The Way of Man" ("Droga człowieka") – religia i filozofia jaka rozwinęła się po epoce osiowej (około VI w. p.n.e.), w której mityczne wyobrażenia z poprzednich epok świadomie przekształcone zostały w metafory, zyskały nowe interpretacje i nie są już traktowane dosłownie jako fakty historyczne ale jako zagadnienia duchowe związane z psychiką człowieka. Ta przemiana uwidacznia się na Wschodzie w buddyzmie, Wedancie i filozofii taoistycznej, a na Zachodzie w grecko-rzymskich kultach misteryjnych (misteriach), filozofii Platona, w chrześcijaństwie i u gnostyków. Tylko pierwsze dwa tomy zostały ukończone przed śmiercią Campbella.
Prace wydane pośmiertnie – "Dzieła zebrane".
Dzieła zebrane Josepha Campbella to projekt zainicjowany przez Fundację Josepha Campbella mający na celu publikację nowych, autorytatywnych edycji opublikowanych i nie publikowanych pism Campbella, a także nagrań audio i video z jego wykładów. We współpracy z New World Library, Acorn Media i Roomful of Sky Records w ramach projektu przygotowano 17 tytułów.
Tłumaczenia na język polski.
prace autorskie:
książki z zapisami rozmów:

</doc>
<doc id="525778" url="https://pl.wikipedia.org/wiki?curid=525778" title="SPAP">
SPAP



</doc>
<doc id="525784" url="https://pl.wikipedia.org/wiki?curid=525784" title="Shenay Perry">
Shenay Perry

Shenay Perry (ur. 6 lipca 1984 w Waszyngtonie) – amerykańska tenisistka.
1 stycznia 2000 otrzymała status profesjonalny, a swoje starty zakończyła we wrześniu 2010. Jest zawodniczką praworęczną. Wygrała 9 turniejów ITF. Najlepszy wynik wielkoszlemowy uzyskała w Wimbledonie 2006 – dotarła do 4 rundy. W 2006 reprezentowała Stany Zjednoczone w Fed Cup.

</doc>
<doc id="525785" url="https://pl.wikipedia.org/wiki?curid=525785" title="Bramka SMS">
Bramka SMS

Bramka SMS (ang. "SMS gateway") – pośrednik w przekazywaniu SMS-ów pomiędzy ośrodkami SMS (ang. "SMS center, SMSC"). Niektóre strony internetowe oferują, zwykle nieodpłatnie, dzięki korzystaniu z odpowiedniego oprogramowania (np.), usługę wysyłania SMS-ów na telefony komórkowe. Taka strona również zwana jest, potocznie, "bramką SMS".
Zazwyczaj operator telefonii komórkowej (inaczej "sieć telefonii komórkowej") stosuje pewne ograniczenia, np. sieć Orange stosuje tzw. "token" ograniczający liczbę wysyłanych wiadomości, natomiast ERA (obecnie T-Mobile) wymaga uprzedniej rejestracji na swojej stronie. Niektóre z oferowanych w Internecie bramek pozwalają wysyłać wiadomości tylko na numery rozpoczynające się określonymi cyframi.

</doc>
<doc id="525790" url="https://pl.wikipedia.org/wiki?curid=525790" title="Sardelowate">
Sardelowate

Sardelowate (Engraulidae) – rodzina ryb śledziokształtnych (Clupeiformes), blisko spokrewniona ze śledziowatymi, od których różni się budową pyska. Wiele gatunków ławicowych, zwłaszcza sardela peruwiańska i sardela europejska, ma duże znaczenie gospodarcze, połowy sardelowatych sięgają 25% wśród wszystkich śledziokształtnych.
Występowanie.
Głównie przybrzeżne wody oceaniczne i estuaria strefy tropikalnej, subtropikalnej i umiarkowanej. Niektóre gatunki słodkowodne lub dwuśrodowiskowe. W Morzu Bałtyckim występuje sardela europejska.
Klasyfikacja.
Rodzaje zaliczane do tej rodziny:
"Amazonsprattus" — "Anchoa" — "Anchovia" — "Anchoviella" — "Cetengraulis" — "Coilia" — "Encrasicholina" — "Engraulis" — †"Eoengraulis" — "Jurengraulis" — "Lycengraulis" — "Lycothrissa" — "Papuengraulis" — "Pseudosetipinna" — "Pterengraulis" — "Setipinna" — "Stolephorus" — "Thryssa"

</doc>
<doc id="525793" url="https://pl.wikipedia.org/wiki?curid=525793" title="Dovre (ujednoznacznienie)">
Dovre (ujednoznacznienie)

Miejscowości w Norwegii:
Gminy w USA:
Gminy w USA:

</doc>
<doc id="525794" url="https://pl.wikipedia.org/wiki?curid=525794" title="Dariusz Kosedowski">
Dariusz Kosedowski

Dariusz Kosedowski (ur. 23 maja 1963 w Tczewie) – polski bokser, reprezentant Polski.
Jest najmłodszym z trzech braci bokserów. Nie osiągnął takich sukcesów jak starsi Leszek i Krzysztof, ponieważ zdecydował się na pozostanie za granicą, w RFN w 1988.
Kariera.
Dwukrotnie startował w mistrzostwach Europy: w Budapeszcie 1985 i w Turynie 1987 w wadze lekkiej, za każdym razem dochodząc do ćwierćfinału. Był brązowym medalistą Mistrzostw Europy Juniorów w Schwerinie w 1982 w wadze piórkowej.
Trzykrotnie osiągał wicemistrzostwo Polski w wadze lekkiej (1984, 1986 i 1987), a latach 1982 i 1983 zdobywał brązowe medale w wadze piórkowej. Był też mistrzem Polski juniorów (1980 waga kogucia) i młodzieżowym (1981 i 1982 w wadze piórkowej). W 1987 zwyciężył w Turnieju im. Feliksa Stamma w wadze lekkiej. Czterokrotnie walczył w meczach reprezentacji Polski (2 zwycięstwa).
Boksował najpierw w Stoczniowcu Gdańsk, a potem w Legii Warszawa, z którą pięciokrotnie zdobywał drużynowe mistrzostwo Polski w latach 1982-1986.
Po pozostaniu w RFN próbował sił w boksie zawodowym, ale bez sukcesów.

</doc>
<doc id="525802" url="https://pl.wikipedia.org/wiki?curid=525802" title="Park miejski im. Stanisława Staszica w Kielcach">
Park miejski im. Stanisława Staszica w Kielcach

Park miejski im. Stanisława Staszica – kielecki park, jeden z najstarszych parków w Polsce, leżący w centrum miasta u południowego podnóża Wzgórza Zamkowego, liczący 7,9 ha powierzchni. Jest ograniczony ulicami: Jana Pawła II od wschodu, Ogrodową od południa, Paderewskiego od zachodu, Solną, Staszica oraz Zamkową od północy. W zachodniej części parku znajduje się staw określany mianem ‘podzamecki’ o powierzchni 1,1 ha, mający na środku fontannę z ozdobnymi dyszami w kształcie ryb. W dawniejszym okresie znajdowała się nad nim przystań, a po samym stawie można było pływać na łódkach.
Na terenie parku znajduje się kilka pomników: figura św. Jana Nepomucena z XVIII wieku, pomnik Stanisława Staszica z 1905 roku, pomnik Stefana Żeromskiego z 1953 roku, rzeźba „Przysięga miłości” z 1973 roku umiejscowiona tuż przy uchodzącym do stawu źródle Biruty, któremu nazwę dała ukochana Marcina Borowicza – bohatera „Syzyfowych prac” Stefana Żeromskiego. Przy ulicy Solnej ograniczającej park od północy stoi pomnik upamiętniający wydarzenie z 15 czerwca 1944 roku, jakim było wykonanie pod budynkiem Gestapo wyroku śmierci na Franzu Witku – szefie tutejszych konfidentów – przez żołnierzy Armii Krajowej dowodzonych przez ppor. Kazimierza Smolaka, pseudonim „Nurek”.
Koło Pałacu Tomasza Zielińskiego znajdowała się w latach 2004–2019 ptaszarnia z ptakami ozdobnymi, następnie zlikwidowana.
W parku znajduje się około 1300 drzew i krzewów tworzących drzewostan mieszany, w skład którego wchodzą: kasztanowce, jesiony, lipy, klony, wiązy oraz robinie akacjowe. Niektóre z tych drzew liczą sobie ponad 100 lat.
Przez park przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce, niebieski szlak spacerowy prowadzący z ulicy Zamkowej na Stadion Leśny oraz zielony szlak spacerowy prowadzący z ulicy Zamkowej na Bukówkę.
Historia.
Pierwsze wzmianki na temat kieleckiego parku pojawiły się w 1804 roku. Opisany został jako użytkowo-ozdobny ogród włoski posiadający na swym terenie staw, alejki z altankami oraz ogród kuchenny. W roku 1818 w parku wytyczono główną aleję biegnącą od wejścia przy obecnej ulicy Jana Pawła II do stawu oraz sieć rozchodzących się promieniście alejek. W 1821 roku pojawiła się propozycja utworzenia publicznego ogrodu, która doczekała się realizacji w roku 1830, kiedy to Rada Administracyjna Królestwa Polskiego zadecydowała o przekazaniu ogrodu do użytku publicznego oraz określiła jego kształt i położenie. Po tej decyzji rozpoczęto porządkowanie i urządzanie terenu parku oraz budowanie ogrodzenia wokół niego. Przy pracach projektowych zaangażowani byli kieleccy architekci: Wilhelm Giersz, Karol Meyzer i Aleksander Dunin-Borkowski. Ówczesne prace porządkowe zostały przerwane przez powstanie listopadowe. W 1835 roku na terenie parku stanęły przywiezione z dziedzińca przed klasztorem Cystersów w Jędrzejowie dwie rzeźby z okresu baroku. Jedną z nich, stojącą do dzisiejszego dnia koło stawu, jest figura św. Jana Nepomucena z XVIII wieku, której autorem jest jeden z kieleckich rzeźbiarzy – Jakub Kornecki. W 1837 roku opiekę nad parkiem objął Maksymilian Strasz. Przeprowadzono w tym okresie porządkowanie terenu – między innymi został rozebrany młyn mieszczący się nad wodą, ale pełniący wówczas funkcję zbiornika przeciwpożarowego staw nie doczekał się oczyszczenia z braku pieniędzy. W 1872 roku przy głównej alei parkowej zamontowano latarnie. W dniu 2 września 1906 roku, z okazji 80 rocznicy śmierci, z inicjatywy prezydenta Kielc Władysława Garbińskiego, został odsłonięty pomnik Stanisława Staszica, który był pierwszym pomnikiem tej osoby na terenie kraju. Autorem pierwszego popiersia wykonanego z żeliwa był Stanisław Szpakowski, jednak z powodu zbyt małych wymiarów w stosunku do całego pomnika zostało ono dwa lata później zastąpione marmurowym, wykonanym przez Wacława Smyczyńskiego. W 1922 roku park zyskał imię Stanisława Staszica. Już po wojnie w 1953 roku swojego pomnika doczekała się także kolejna osoba związana z kielecką ziemią: Stefan Żeromski. Pomnik został zaprojektowany przez Stanisława Sikorę i stanął przy miejscu, gdzie kiedyś mieściła się już rozebrana restauracja. W uroczystym odsłonięciu pomnika uczestniczyła Monika Żeromska, córka pisarza oraz profesor Kazimierz Wyka, na propozycję którego patronem parku został właśnie Żeromski. W 1973 roku nad źródełkiem przy skrzyżowaniu ulic Solnej i Staszica stanęła rzeźba „Przysięga miłości”, której autorem jest Ryszard Wojciechowski. W 1986 roku dokonano zmiany patrona parku i stał się nim ponownie Stanisław Staszic. W 2001 na drzewach umieszczono tabliczki z informacją o gatunkach drzew. 3 lata później przy murze Pałacu Tomasza Zielińskiego została wybudowana ptaszarnia, którą zasiedlono bażantami, kuropatwami, przepiórkami oraz pawiami.

</doc>
<doc id="525803" url="https://pl.wikipedia.org/wiki?curid=525803" title="Wojownik zbrojny">
Wojownik zbrojny

Wojownik zbrojny ("Polemaetus bellicosus") – gatunek ptaka z rodziny jastrzębiowatych (Accipitridae). Największy z orłów Afryki. Jest zagrożony wyginięciem.
Systematyka.
Wojownik zbrojny jest jedynym przedstawicielem rodzaju "Polemaetus". Przez niektórych autorów był umieszczany w rodzaju "Hieraaetus". Nie wyróżnia się podgatunków.
Morfologia.
Dorosły ptak z wierzchu ciemnobrązowy, od spodu biały z ciemnymi plamami. Osobniki obu płci posiadają charakterystyczny czub na głowie. Samice są większe od samców.
Ekologia i zachowanie.
Środowisko.
Otwarte tereny Afryki Subsaharyjskiej – łąki z dużymi drzewami, porośnięte krzewami obszary karoo, zadrzewione sawanny lub nadrzeczne lasy na obszarach suchych. Budowa słupów energetycznych umożliwiła rozprzestrzenienie się tego gatunku na niektóre obszary pozbawione drzew.
Lęgi.
Wielkie gniazdo budowane na dużych drzewach; niekiedy na klifie lub na słupie energetycznym. Samica składa 1 jajo (rzadko 2), które wysiaduje 47 dni. Te orły rozmnażają się zwykle co 2–3 lata.
Pożywienie.
Potrafi upolować impalę, ale zwykle łapie mniejszą zdobycz: frankoliny, mangusty, małe antylopy, również młode strusie padają jego ofiarą. Czasami żywi się zwierzętami gospodarskimi: drobiem, jagniętami czy koźlętami, co jest przyczyną jego prześladowań ze strony rolników.
Status.
Międzynarodowa Unia Ochrony Przyrody (IUCN) od 2020 roku uznaje wojownika zbrojnego za gatunek zagrożony (EN – "Endangered"); wcześniej, od 2013 roku miał on status gatunku narażonego (VU – "vulnerable"), od 1988 roku – najmniejszej troski (LC – "least concern"), a od 2009 roku – „bliski zagrożenia” (NT – "near threatened"). Liczebność populacji nie została dokładnie oszacowana; według informacji z 2001 roku gatunek liczył dziesiątki tysięcy osobników. Trend liczebności populacji uznaje się za spadkowy. Do głównych zagrożeń dla gatunku należą: prześladowania ze strony rolników (odstrzał, chwytanie w pułapki), pośrednie zatrucia, porażenia prądem elektrycznym na drutach linii energetycznych, a także zmienianie i degradacja przez człowieka jego siedlisk.

</doc>
<doc id="525804" url="https://pl.wikipedia.org/wiki?curid=525804" title="Jacek Bursztynowicz">
Jacek Bursztynowicz

Jacek Bursztynowicz (ur. 28 lipca 1952 w Warszawie) – polski aktor teatralny, filmowy i dubbingowy.
Życiorys.
W 1975 został absolwentem PWST w Warszawie.
Od 1976 roku jest aktorem Teatru Współczesnego w Warszawie. Mąż aktorki Barbary Bursztynowicz.

</doc>
<doc id="525810" url="https://pl.wikipedia.org/wiki?curid=525810" title="Sardela">
Sardela



</doc>
<doc id="525811" url="https://pl.wikipedia.org/wiki?curid=525811" title="Engraulis encrasicolus">
Engraulis encrasicolus



</doc>
<doc id="525813" url="https://pl.wikipedia.org/wiki?curid=525813" title="Dublin (ujednoznacznienie)">
Dublin (ujednoznacznienie)

Miejscowości w Irlandii:
Hrabstwa w Irlandii:
Miejscowość na Białorusi:
Miejscowość w Australii:
Miejscowości w USA:
Gminy w USA:

</doc>
<doc id="525814" url="https://pl.wikipedia.org/wiki?curid=525814" title="Szarłatowate">
Szarłatowate

Szarłatowate ("Amaranthaceae" Juss.) – rodzina roślin okrytonasiennych włączana w systemach klasyfikacyjnych do rzędu goździkowców. W stosowanych od końca lat 90. XX wieku systemach APG rodzina ta obejmuje rodzaje wyłączane dawniej w odrębną rodzinę komosowatych. W takim ujęciu należy do niej 180 rodzajów obejmujących ok. 2,5 tysiąca gatunków. Spośród przedstawicieli rodziny w jej wąskim ujęciu w Polsce występują dziko lub jako częściej uprawiane rodzaje: szarłat ("Amaranthus"), celozja ("Celosia"), wiecznik ("Gomphrena"), a w szerszym m.in. także: burak ("Beta"), komosa ("Chenopodium"), łoboda ("Atriplex"), mietelnik ("Bassia"), solanka ("Salsola"), soliród ("Salicornia") i szpinak ("Spinacia"). Do ważnych roślin użytkowych należą m.in.: burak zwyczajny, szpinak warzywny, komosa ryżowa.
Systematyka.
W dawniejszych systemach i niektórych współczesnych rodzina szarłatowatych jest wąsko ujmowana jako siostrzana dla komosowatych. Nawet w ostatnich latach takie ujęcie jest stosowane, np. przez Reveala i Thorna. Jednak dobrze potwierdzony monofiletyzm jest tylko dla grupy łączącej obie te rodziny. Wynika to z problematycznej pozycji podrodziny "Polycnemoideae" (tradycyjnie włączanej do komosowatych), która w części analiz filogenetycznych zajmuje pozycję bazalną dla wszystkich pozostałych roślin z obu rodzin lub siostrzaną względem amarantowanych wąsko ujmowanych. W efekcie w systemach Angiosperm Phylogeny Group, włącznie z systemem APG IV z 2016 szarłatowate ujmowane są szeroko.
Rodzina siostrzana dla "Achatocarpaceae" i wraz z nią dla goździkowatych "Caryophyllaceae". Tworzy wraz z nimi i z szeregiem innych rodzin rząd goździkowców w obrębie dwuliściennych właściwych:
Podrodzina "Amaranthoideae" 
plemię "Amarantheae" 
plemię "Aerveae"
plemię "Achyrantheae" 
plemię "Gomphreneae" 
Podrodzina "Polycnemoideae" 
Podrodzina "Betoideae" :
plemię "Beteae"
Podrodzina "Chenopodioideae" 
plemię "Corispermeae" 
plemię "Chenopodieae" 
plemię "Dysphanieae" 
plemię "Axyrideae" 
Podrodzina "Salicornioideae" 
plemię "Suaedeae" 
plemię "Salicornieae" 
plemię "Camphorosmeae" 
plemię "Salsoleae" 

</doc>
<doc id="525817" url="https://pl.wikipedia.org/wiki?curid=525817" title="Séamus Freeman">
Séamus Freeman

Séamus Freeman SAC (ur. 23 lutego 1944 w Mullinahone w Irlandii, zm. 20 sierpnia 2022 w Dublinie) – irlandzki ksiądz katolicki, w latach 2007-2016 biskup Ossory w Irlandii, generał pallotynów w latach 1992-2004.
Życiorys.
Séamus Freeman pierwszą profesję w Stowarzyszeniu Apostolstwa Katolickiego (pallotyni) złożył w 1965, a święcenia kapłańskie przyjął 12 czerwca 1971 w Thurles koło Tipperary. W latach 1978-1983 był radcą prowincjalnym Prowincji Irlandzkiej. Studiował historię na Uniwersytecie w Dublinie, teologię Saint Patrick's College w Thurles i psychologię na Uniwersytecie Katolickim w Waszyngtonie.
W 1975 roku został ustanowiony rektorem kościoła św. Sylwestra in Capite w Rzymie, pozostając równocześnie członkiem Rady Prowincjalnej Prowincji Irlandzkiej pallotynów. We wrześniu 1981 został ustanowiony rektorem Pallottine College w Thurles.
W Radzie Generalnej Stowarzyszenia Apostolstwa Katolickiego zasiadał od 1983, jako radca (1983-1989) i wicegenerał (1989-1992).
W 1992 ks. Freeman został wybrany generałem pallotynów. Funkcję tę pełnił przez dwie sześcioletnie kadencje do 2004. Za kadencji ks. Freemana m.in. w 2003 został zatwierdzony "ad experimentum" Statut Generalny Zjednoczenia Apostolstwa Katolickiego.
Następcą ks. generała Freemana został w 2004 niemiecki pallotyn ks. Friedrich Kretz.
Po zakończeniu sprawowania urzędu Przełożonego Generalnego, od 2005 pełnił funkcję proboszcza w rzymskiej parafii św. Wincentego Pallottiego w Pietralata.
14 września 2007 papież Benedykt XVI mianował go 94. biskupem diecezji Ossory w Irlandii.
Święcenia biskupie i jego ingres odbył się 2 grudnia 2007. Głównym konsekrującym był abp metropolita Diarmuid Martin, współkonsekrującymi abp Giuseppe Lazzarotto i bp Laurence Forristal. 
29 lipca 2016 papież Franciszek przyjął rezygnację bp. Séamusa Freemana ze stanowiska biskupa diecezjalnego Ossory. Powodem rezygnacji jest stan zdrowia biskupa, który cztery lata wcześniej przeszedł udar mózgu.

</doc>
<doc id="525819" url="https://pl.wikipedia.org/wiki?curid=525819" title="Grand Prix Wielkiej Brytanii na żużlu">
Grand Prix Wielkiej Brytanii na żużlu

Grand Prix Wielkiej Brytanii na żużlu – zawody z cyklu żużlowego Grand Prix.
O Wielką Nagrodę Wielkiej Brytanii żużlowcy rywalizują od początku istnienia cyklu Grand Prix. W 1995 w stolicy Zjednoczonego Królestwa odbyła się ostatnia eliminacja cyklu, którą wygrał Greg Hancock. Na jeden rok (1997) GP Wielkiej Brytanii zawitało do angielskiego Bradford. Następnie przez trzy lata żużlowcy ścigali się w Coventry. W 2000 zawody wygrał Martin Dugard, który w zawodach startował z dziką kartą.
Od 2001 zawody cyklu Grand Prix były przenoszone na wielkie stadiony. GP Wielkiej Brytanii przeniesiono na walijski Millenium Stadium w Cardiff. Na czas zawodów GP budowany jest tor czasowy (na stadionie odbywają się przede wszystkim mecze piłki nożnej i rugby).

</doc>
<doc id="525823" url="https://pl.wikipedia.org/wiki?curid=525823" title="Zespół Aperta">
Zespół Aperta

Zespół Aperta (, ) – uwarunkowany genetycznie zespół wad wrodzonych, obejmujący wrodzone zarośnięcie szwów czaszkowych oraz palcozrost. Większość przypadków jest sporadyczna, ale stwierdzono rodzinne występowanie choroby dziedziczonej autosomalnie dominująco. Zespół Aperta wywołują mutacje w genie receptora 2 czynnika wzrostu fibroblastów "FGFR2" ("") w "locus" 10q26. Zespół Crouzona i zespół Pfeiffera o fenotypach częściowo pokrywających się nawzajem i z fenotypem zespołu Aperta są spowodowane mutacjami w tym samym genie, są to więc schorzenia alleliczne.
Objawy i przebieg.
Na obraz choroby składają się deformacje czaszki związane z przedwczesnym zarośnięciem szwów czaszkowych (craniosynostosis). Towarzyszą im zrośnięcie palców 2–5 (syndaktylia) rąk i stóp. Zmiany w obrębie twarzoczaszki prowadzą do pseudoprognatyzmu wskutek względnej hipoplazji szczęki i innych struktur kostnych środkowej części twarzy. Wstępuje hiperteloryzm oczny. Rozszczep podniebienia spotykany jest u około 25% chorych. U około 38% pacjentów występuje niepełnosprawność intelektualna (31% w stopniu lekkim, 7% w stopniu głębokim).
Historia.
Chorobę opisał jako pierwszy francuski pediatra Eugène Apert (1868-1940) w 1906 roku. Genetyczne podłoże choroby wyjaśniła praca Andrew O. M. Wilkiego i wsp. z 1995 roku.

</doc>
<doc id="525825" url="https://pl.wikipedia.org/wiki?curid=525825" title="Osiedle Sulejowska (Piotrków Trybunalski)">
Osiedle Sulejowska (Piotrków Trybunalski)

Sulejowska - osiedle Piotrkowa Trybunalskiego. Zabudowane w większości domami jednorodzinnymi, nie licząc ciągu ulicy Sulejowskiej wzdłuż której znajdują się kamienice oraz budynki przemysłowe. W przybliżeniu osiedle obejmuje obszar od ul. Sulejowskiej na północy do rzeczki Strawy na południu, oraz od ronda na zachodzie do obwodnicy wschodniej miasta. 23 października została uruchomiona wschodnia obwodnicę przez co znacząco zmniejszył się ruch tranzytowy na głównej ulicy osiedla ul. Sulejowskiej.

</doc>
<doc id="525828" url="https://pl.wikipedia.org/wiki?curid=525828" title="Sander lucioperca">
Sander lucioperca



</doc>
<doc id="525831" url="https://pl.wikipedia.org/wiki?curid=525831" title="Helena Kozakiewicz">
Helena Kozakiewicz

Helena Kozakiewicz (ur. ?, zm. 1994 w USA) – socjolog, marksistka, autorka koncepcji i pojęcia "krytyki rozumu socjologicznego".
Pracując na gruncie filozofii i socjologii interesowały ją przede wszystkim mechanizmy uprawomocniania twierdzeń o rzeczywistości społecznej oraz status poznawczy teorii społecznych.
Życiorys.
W swej najwcześniejszej pracy, będącej pracą doktorską pt. "Inna socjologia. Studium zapoznanej metody", podjęła przyczynek do sporu o wyjaśnianie zjawisk społecznych, a także podjęła się obrony stanowiska teoretycznego Włodzimierza I. Lenina przed zarzutami, o cofnięcie rozważań filozoficznych do etapu przedkantowskiego, a także interpretacjami widzącymi u Lenina wskrzeszenie zdroworozsądkowych, pozytywistycznych poglądów na społeczeństwo i przyrodę, które miało go sytuować w kręgu intelektualno-teoretycznym działaczy II Międzynarodówki. Kozakiewicz widziała w stanowisku Lenina propozycję „innej socjologii”, głęboko osadzonej w myśli G.W.F. Hegla, nieznanej i niezrozumiałej dla pozytywistycznie zorientowanej myśli socjologicznej. Temu stanowisku, z pewnymi modyfikacjami, Kozakiewicz pozostała wierna do końca życia.
Kozakiewicz uczestniczyła także w wielu dyskusjach na temat sytuacji i aktualności myśli marksistowskiej, broniąc koncepcji dialektycznej przeciwko interpretacjom pozytywistycznym i pozytywizującym, głoszącym możliwość przekształcenia marksizmu w jedną z wielu teorii socjologicznych.

</doc>
<doc id="525849" url="https://pl.wikipedia.org/wiki?curid=525849" title="Zakaz Pauli'ego">
Zakaz Pauli'ego



</doc>
<doc id="525852" url="https://pl.wikipedia.org/wiki?curid=525852" title="Latopis kijowski">
Latopis kijowski

Latopis kijowski – staroruska kronika, latopis przedstawiający wydarzenia na ziemiach Rusi Kijowskiej w XII wieku.
Latopis Kijowski jest utworem anonimowym. Zachował się w kodeksie Hipackim i jemu pokrewnych. Opisuje lata 1118–1198, stanowi kontynuację "Powieści minionych lat" (doprowadzonej do 1117 r.). Pod względem treści i formy jest to kronika ogólnoruska. Jest ważnym źródłem do poznania stosunków polsko-ruskich w XII w.
W jego skład wchodzi 6 części:

</doc>
<doc id="525856" url="https://pl.wikipedia.org/wiki?curid=525856" title="Archipelag Riau">
Archipelag Riau

Riau (Archipelag Riau) (indonez. "Kepulauan Riau") – archipelag na Morzu Południowochińskim na wschód od Sumatry.
Leży u południowego krańca Półwyspu Malajskiego, oddzielony od niego i od Singapuru Cieśniną Singapurską; powierzchnia 10,8 tys. km². Składa się z kilkudziesięciu wysp, największe to: Bintan i Batam.
Gospodarka: uprawa palmy kokosowej, kauczukowca, pieprzu; rybołówstwo, wydobycie cyny, ropy naftowej, boksytów; główne miasta Batam, Tanjung Pinang. Administracyjnie wchodzi w skład prowincji Wyspy Riau, stanowi dystrykt "Bintan".
Promy z Singapuru z Tanah Merah do portu Bandar Bentan Telani na wyspie Bintan obsługuje przewoźnik Bintan Resort Ferries.

</doc>
<doc id="525858" url="https://pl.wikipedia.org/wiki?curid=525858" title="Stadtbahn w Berlinie">
Stadtbahn w Berlinie

Stadtbahn w Berlinie (niem. "Berliner Stadtbahn", dosł. "berlińska kolej miejska") – czterotorowa linia kolejowa przebiegająca w kierunku równoleżnikowym przez centrum Berlina. Rozpoczyna się w zachodniej części śródmieścia na dworcu w Charlottenburgu i prowadzi przez stacje Savignyplatz, Zoologischer Garten, Tiergarten, Bellevue, Hauptbahnhof, Friedrichsstraße i Hackescher Markt, Alexanderplatz, Berlin Jannowitzbrücke do Ostbahnhof.
Dwa tory, położone po północnej stronie, wykorzystywane są przez szybką kolej miejską; z południowych korzystają pociągi pasażerskie, głównie regionalne i regionalne przyspieszone, ale także pociągi IC, ICE oraz polskie Berlin-Warszawa/Gdynia-Express. Centralna część trasy wykonana jest jako estakada złożona z ceglanych łuków.

</doc>
<doc id="525860" url="https://pl.wikipedia.org/wiki?curid=525860" title="Stadtbahn">
Stadtbahn



</doc>
<doc id="525863" url="https://pl.wikipedia.org/wiki?curid=525863" title="Alasdair MacIntyre">
Alasdair MacIntyre

Alasdair MacIntyre (ur. 12 stycznia 1929 w Glasgow) – historyk idei, etyk i filozof pochodzenia szkockiego. Twórca jednej z odmian komunitaryzmu. 
Główne dzieło MacIntyre'a "Dziedzictwo cnoty" daje początek nowemu sposobowi myślenia w etyce, a raczej stanowi próbę odnowienia Arystotelesowskiej filozofii moralnej. Pojawienie się tej książki wywołało burzliwą dyskusję nad zaproponowanymi w niej koncepcjami, która trwa do dziś. MacIntyre w swojej pracy przeciwstawia filozofii postmodernizmu tradycjonalistyczny antymodernizm. Kwestionuje on sposoby myślenia wywodzące się z dominującej w naszej epoce kultury filozoficznej oświecenia. Poglądy MacIntyre'a są inspirowane marksistowską krytyką liberalizmu oraz zespołem wartości moralnych intelektualnych konstytuujących chrześcijaństwo w swej katolickiej odmianie.
We wczesnych latach 80., w czasie prac nad "Dziedzictwem cnoty", konwertował na katolicyzm, jak sam wyznał - pod wpływem myśli tomistycznej.

</doc>
<doc id="525865" url="https://pl.wikipedia.org/wiki?curid=525865" title="Sal Solo">
Sal Solo

Sal Solo, właśc. Christopher Scott Stevens (ur. 5 września 1961 w Hatfield) – brytyjski wokalista, gitarzysta, producent muzyczny. 
Życiorys.
W latach 80. był liderem zespołu muzycznego The News (który później przekształcił się w Classix Nouveaux) oraz wokalistą włoskiego zespołu The Rockets. Jako lider Classix Nouveaux Sal Solo był popularną gwiazdą muzyki popularnej w Polsce. Zespół wystąpił gościnnie w filmie "To tylko rock" reżyserii Pawła Karpińskiego. W 1984 roku wraz z Nickiem Beggsem z Kajagoogoo udał się na pielgrzymkę do San Damiano, gdzie nawrócił się na katolicyzm. W 1985 roku Classix Nouveaux nagrał utwór „Poland”. W tym samym roku zespół rozpadł się w wyniku różnic światopoglądowych pomiędzy Salem Solo a pozostałymi muzykami.
W 1985 roku w Pałacu Kultury i Nauki nagrał teledysk do piosenki „San Damiano”. Partie chóralne w utworze zaśpiewali chłopcy z chóru „Lutnia”. „San Damiano” znalazło się na debiutanckiej solowej płycie Sala Solo pt. "Heart and Soul". Na okładce płyty znalazł się obraz przedstawiający obronę Jasnej Góry. W 1987 roku nagrał utwór „How Was I to Know?”, będący wyrazem poparcia dla ruchów pro-life. Na początku XXI wieku mieszkał w Chicago. Obecnie jest dyrektorem chóru kościelnego na Florydzie.
Największe przeboje Sala Solo w Polsce.
Zestawienie na podstawie Listy Przebojów Programu Trzeciego PR&lt;:

</doc>
<doc id="525872" url="https://pl.wikipedia.org/wiki?curid=525872" title="William Grove">
William Grove

William Robert Grove (ur. 11 lipca 1811 w Swansea w Walii, zm. 1 sierpnia 1896 r.) – brytyjski chemik i wynalazca.
Początkowo kształcony przez prywatnych nauczycieli, następnie uczył się w Brasenose College w Oksfordzie. W 1832 roku obronił dyplom. Studiował również prawo w Lincoln’s Inn.
William Grove skonstruował pierwsze ogniwo paliwowe, które produkowało energię elektryczną z reakcji łączenia wodoru i tlenu.
Grove skonstruował również baterię używając do tego elektrod: cynkowej i platynowej. Elektrody te były zanurzone w roztworach kwasu.

</doc>
<doc id="525873" url="https://pl.wikipedia.org/wiki?curid=525873" title="Jean Harlow">
Jean Harlow

Jean Harlow (wym. [], właśc. Harlean Harlow Carpenter; ur. 3 marca 1911 w Kansas City, zm. 7 czerwca 1937 w Los Angeles) – amerykańska aktorka filmowa, symbol seksu kinematografii amerykańskiej lat 30. XX wieku. Jedna z czołowych gwiazd filmowych pierwszych lat filmu dźwiękowego oraz okresu „Złotej Ery Hollywood”.
Debiutowała na dużym ekranie w 1928, występując w epizodzie w dramacie więziennym "Honor Bound". Początkowo grywała role dalszego planu. W grudniu 1928 podpisała kontrakt z Hal Roach Studios, dzięki czemu występowała w krótkometrażowych komediach z udziałem duetu Flip i Flap. Po przedwczesnym rozwiązaniu umowy przez krótki czas ponownie pojawiała się w epizodach. W 1929 dostała pierwszoplanową rolę w zrealizowanym w erze Pre-Code dramacie wojennym "Aniołowie piekieł" (1930) w reżyserii Howarda Hughesa, z którym związała się pięcioletnim kontraktem. Pomimo coraz częstszych występów na dużym ekranie, jej role były zazwyczaj wyśmiewane przez krytyków. Hughes, chcąc wypromować wizerunek Harlow, organizował w Stanach Zjednoczonych tzw. kluby „platynowych blondynek”, gdzie młode kobiety starały się naśladować jej charakterystyczny odcień włosów. W pierwszej połowie lat 30. związała się z Paulem Bernem, dzięki któremu w 1932 podpisała siedmioletni kontrakt ze studiem Metro-Goldwyn-Mayer. Harlow stała się jedną z największych gwiazd wytwórni po występach w takich produkcjach, jak: "Żona z drugiej ręki" (1932), "Kaprys platynowej blondynki" (1932), "Kolacja o ósmej" (1933) i "Dla ciebie tańczę" (1936).
Jej rozpoznawalność wkrótce znacząco przewyższała inne ówczesne gwiazdy MGM – Joan Crawford i Normę Shearer. Nazywano ją „platynową blondynką” lub „wybuchową blondynką”. Określenia te na trwałe wpisały się w historię popkultury. W 1999 American Film Institute (AFI) umieścił jej nazwisko na 22. miejscu w opublikowanym przez siebie rankingu „największych aktorek wszech czasów” ("The 50 Greatest American Screen Legends").
Życiorys.
Rodzina i młodość.
Harlean Harlow Carpenter urodziła się 3 marca 1911 o godzinie dwudziestej w domu przy 3344 Olive Street w Kansas City w stanie Missouri. Jej ojciec, Mont Clair (lub też Montclair) Carpenter (1877–1974), syn Abrahama L. Carpentera (1842–1933) i Dianny (z domu Beal; 1848–1933), był dentystą wywodzącym się z klasy robotniczej. Kształcił się w miejscowej szkole dentystycznej. Matka, Jean Poe Carpenter (z domu Harlow; 1891–1958), była córką zamożnego pośrednika w obrocie nieruchomościami Samuela „Skipa” Harlowa (1859–1947) oraz Elli Harlow (z domu Williams; 1867–1940). W 1908 ojciec zaaranżował małżeństwo córki z Mont Clairem Carpenterem. Uroczystości weselne miały miejsce 1 października. Para mieszkała w domu Samuela Harlowa przy 930 Orville Avenue w Kansas City. Jean Poe Carpenter była rozżalona postępowaniem swojego ojca. Czuła się również nieszczęśliwa w związku małżeńskim.
Od wczesnego dzieciństwa członkowie rodziny Harlean Harlow Carpenter nazywali pieszczotliwie „The Baby” („dziecinka”). Przydomek ten pozostał z nią do końca życia. Nie była świadoma swojego prawdziwego imienia Harlean aż do ukończenia 5. roku życia, kiedy to zaczęła uczęszczać do elitarnej The Barstow School w Kansas City, placówki dla dzieci z uprzywilejowanych środowisk. Z powodu braku posiadania rodzeństwa więź pomiędzy córką a matką była bardzo silna. Jean Poe Carpenter wykazywała się dużą nadopiekuńczością i rozpieszczała swoją jedyną córkę. Według niektórych źródeł matka zaszczepiła w niej przekonanie, że wszystko co Harlean osiągnęła w późniejszych latach jako gwiazda filmowa, miała zawdzięczać tylko jej. „Zawsze była cała moja” – przyznawała Jean Poe Carpenter. Kiedy córka uczęszczała do szkoły, jej matka w 1921 wniosła pozew rozwodowy, który został sfinalizowany bez żadnego sprzeciwu 29 września 1922. Zdaniem biografów Carpenter odczuwała frustrację z bycia w związku małżeńskim, a Mont Clair Carpenter czuł się zagubiony z uwagi na bliskość rodziców. Decyzją sądu wyłączną opiekę nad dzieckiem przyznano matce. Po rozstaniu ojciec utrzymywał zdawkowe kontakty z córką i w późniejszych latach rzadko się widywali.
W 1923 Carpenter przeprowadziła się z córką do Hollywood w stanie Kalifornia. Początkowo miała nadzieję, że uda się jej zostać profesjonalną aktorką, jednak mając 34 lata, uświadomiła sobie, że jest zbyt późno na rozpoczynanie kariery w branży filmowej. Harlean Harlow Carpenter uczęszczała do miejscowej szkoły żeńskiej, która w drodze wyjątku zgodziła się na przyjęcie kilku chłopców. Tam poznała Douglasa Fairbanksa Jr., Joela McCrea i Irene Mayer Selznick. Wiosną 1925 – mając 14 lat – porzuciła naukę. Po wyczerpaniu środków finansowych obydwie powróciły do rodzinnego Kansas City po tym, jak Samuel Harlow zagroził, że wydziedziczy wnuczkę, jeśli ta nie wróci do domu. Kilka tygodni później dziadek wysłał ją na letni obóz Camp Cha-Ton-Ka w Michigamme w stanie Michigan, gdzie zachorowała na szkarlatynę. Matka udała się na miejsce, by zaopiekować się córką.
Kolejną placówką edukacyjną, do której uczęszczała, była żeńska Ferry Hall School w Lake Forest w stanie Illinois. Jej matka miała ukrytą motywację by posłać tam córkę, ponieważ nieopodal szkoły mieszkał pochodzący z Chicago Marino Bello, nowy partner życiowy Jean Poe Carpenter. Tradycją placówki było dobieranie się w pary przez uczniów klas pierwszych i seniorskich. Jesienią 1926 jedna z koleżanek, z którą Harlean była w parze, zapoznała ją z 19-letnim przedsiębiorcą Charlesem „Chuckiem” Fremontem McGrew, spadkobiercą dużej fortuny. Wkrótce para zaczęła umawiać się ze sobą. 18 stycznia 1927 Jean Poe Carpenter wyszła za mąż za Marino Bello, a Harlean nie była obecna na uroczystości.
Lata 20..
Początki kariery.
Zawarłszy w 1927 związek małżeński z McGrew, para przeprowadziła się do Los Angeles w Kalifornii. Tam zaprzyjaźniła się z Rosalie Roy, młodą dziewczyną aspirującą do bycia aktorką. Nie mając własnego samochodu, Roy poprosiła Carpenter o podwiezienie do studia 20th Century Fox, gdzie miała umówione spotkanie. Na miejscu, czekając na przyjaciółkę, została dostrzeżona przez kierownictwo wytwórni. Jak wspominała, z początku w ogóle nie była zainteresowana i odmówiła. Mimo to, otrzymała zaproszenie od Central Casting. Kilka dni później, Roy założyła się z Carpenter, że dziewczyna nie pójdzie na casting, ponieważ nie starczy jej odwagi. Nie chcąc stracić zakładu i entuzjazmu swojej matki, która wywierała na niej presję, udała się do siedziby firmy, gdzie podpisała się na dokumencie panieńskim nazwiskiem matki – Jean Harlow. Dostała zatrudnienie w Central Casting, firmie zajmującej się castingiem dla początkujących statystów. Według Davida Stenna dodatkowa praca była nudna i nieopłacalna.
Początkowo odrzucała wszelkie propozycje pracy od Central Casting. W końcu zmuszona przez swoją matkę – której w przeszłości nie udało się zrealizować marzeń o byciu gwiazdą – przyjęła ofertę udziału w niemym dramacie więziennym "Honor Bound" (1928, reż. Alfred E. Green) z główną rolą George’a O’Briena, zarabiając 7 dolarów za dzień zdjęciowy. Wkrótce pojawiła się w niewielkich epizodach w komedii "Moran of the Marines" (1928, reż. Frank R. Strayer), komedii romantycznej "This Thing Called Love" (1929, reż. Paul L. Stein), musicalu z ery Pre-Code "Close Harmony" (1929, reż. John Cromwell, A. Edward Sutherland) i w komedii "Parada miłości" (1929, reż. Ernst Lubitsch). W grudniu 1928 podpisała pięcioletni kontrakt z mającą swoją siedzibę w Culver City w Kalifornii wytwórnią Hal Roach Studios, zarabiając 100 dolarów tygodniowo.
W 1929 zagrała u boku Stana Laurela i Olivera Hardy’ego (znanych jako duet Flip i Flap) w krótkometrażowej komedii "Liberty" (reż. Leo McCarey) oraz w dwóch innych produkcjach: "Double Whoopee" (reż. Lewis R. Foster) i "Bacon Grabbers" (reż. Lewis R. Foster). Kariera Harlow zaczęła powoli nabierać tempa, a także wywoływać coraz większe napięcia w jej życiu prywatnym. W marcu Hal Roach zdecydował się na rozwiązanie umowy z aktorką po tym, jak przyznała mu, że: „[kariera] rozbiła moje małżeństwo, co mogę zrobić?”. 11 czerwca rozwiodła się z McGrew, po czym zamieszkała z matką i ojczymem Marino Bello. Po rozstaniu grywała epizody w kilku produkcjach. Pierwszą nieco większą rolę dostała w komedii romantycznej "Szalone serca" (reż. A. Edward Sutherland) u boku Clary Bow, ówczesnej ikony kina niemego. Latem poznała fotografa Edwina Bowera Hessera, który zorganizował jej półnagą sesję zdjęciową w Fern Dell na terenie Griffith Park w Los Angeles.
Lata 30..
"Aniołowie piekieł".
Pod koniec 1929 Harlow została dostrzeżona przez Jamesa Halla, aktora zaangażowanego do wojennej produkcji "Aniołowie piekieł" w reżyserii Howarda Hughesa. Filmowiec przygotowywał się do dźwiękowej wersji projektu. Przez blisko sześć miesięcy poszukiwał aktorki, będącej w stanie zastąpić Gretę Nissen, której norweski akcent uniemożliwiał występ w filmie. Harlow po odbyciu próbnych zdjęć dostała rolę Helen. Kreacja złośnicy, która wpierw uwodzi, a potem zdradza dwóch braci (Ben Lyon, James Hall), zaważyła na jej ekranowym wizerunku. 23 października podpisała pięcioletni kontrakt z Hughesem, opiewający o zarobki rzędu 100 dolarów tygodniowo. Premiera filmu odbyła się 27 maja 1930 w Grauman’s Chinese Theatre. Okazał się on sukcesem komercyjnym, stając się najbardziej dochodową produkcją roku (wyprzedził m.in. "Annę Christie" Clarence’a Browna z Gretą Garbo w roli głównej). Pozytywny odbiór nie przełożył się na przychylne recenzje prasowe, zdobywając w większości mieszane opinie wśród krytyków. „The New Yorker” określał występ Harlow mianem „naturalnie okropnego”, podczas gdy jeden z recenzentów piszących dla „Variety” przyznawał, że „nie ma znaczenia, jaki stopień talentu posiada… nikt nigdy nie umarł z głodu, mając to, co ma”.
W 1931 zagrała w komedii romantycznej "Światła wielkiego miasta" (reż. Charlie Chaplin), lecz scenę z jej udziałem wycięto z filmu. W ramach promocji "Aniołów piekieł", Hughes wysłał Harlow do Nowego Jorku, Kansas City i Seattle w stanie Waszyngton. Następnie została wypożyczona przez studio producenta The Caddo Company do innych wytwórni. Mimo że Hughes zarabiał na jej pracy tysiące dolarów, to wypłacał Harlow jedynie zakontraktowane 100 dolarów. Uwagę krytyków zwróciła, gdy wystąpiła w wyprodukowanym dla Metro-Goldwyn-Mayer kryminalnym melodramacie "Tajemnicza szóstka" (1931, reż. George Hill) u boku m.in. Clarka Gable’a i Wallace’a Berry’ego, dramacie sportowym Universal Pictures "Iron Man" (1931, reż. Tod Browning) z Lew Ayresem i Robertem Armstrongiem oraz w gangsterskim "Wrogu publicznym nr 1" (1931, reż. William A. Wellman), wraz z Jamesem Cagneyem, zrealizowanym dla wytwórni Warner Bros.
Chociaż sukcesy filmów z jej udziałem wahały się od umiarkowanych do hitowych, aktorstwo Harlow w dalszym ciągu było wyśmiewane przez krytyków – jeden z recenzentów „The New York Timesa”, opisując jej kreację we "Wrogu publicznym nr 1", przyznawał: „To niefortunne, że Jean Harlow, której zalety jako aktorki są ograniczone do jej blond piękności, musi nieść dobry udział w filmie”. Zaniepokojony negatywnymi recenzjami swojej podopiecznej, Hughes wysłał ją w 1931 na wschodnie wybrzeże, aby tam występowała publicznie. Zdaniem Stenna krótka trasa nie była sukcesem, ponieważ Harlow odczuwała lęk przed takimi bezpośrednimi konfrontacjami z widzami.
"Platynowa blondynka".
Jej następnym projektem była komedia romantyczna "Platynowa blondynka" (1931, reż. Frank Capra) wytwórni Columbia Pictures, z Lorettą Young i Robertem Williamsem. Jeden z krytyków „The New York Timesa” stwierdził, że Harlow w roli Ann Schuyler była „raczej efektowna niż kompetentna”. Pierwotnie film nosił tytuł "Gallagher", jednak Hughes zdecydował się na zmianę, by jak najaktywniej promować wizerunek aktorki, wykorzystując do tego jej platynowy odcień włosów. Choć sama zaprzeczała, że jej włosy były farbowane, to niektórzy uważali, że platynowy odcień udało się uzyskać poprzez bielenie za pomocą cotygodniowego stosowania amoniaku, wybielacza Clorox oraz płatków mydła marki Lux. W ocenie Victorii Sherrow proces ten znacząco osłabił i zniszczył naturalny blond kolor aktorki. Wiele kobiet zaczęło naśladować jej stylizację, farbując swoje włosy na wzór Harlow. Korzystając z rosnącej rozpoznawalności aktorki, Hughes zaczął organizować na terenie całych Stanów Zjednoczonych tzw. kluby „platynowych blondynek”, z nagrodą równą 10 tys. dolarów dla każdej kobiety, której uda się zbliżyć do blasku włosów Harlow.
W 1932 aktorka zagrała u boku Mae Clarke i Waltera Byrona w romantycznym "Three Wise Girls" (reż. William Beaudine) studia Columbia Pictures, który przeszedł niezauważony. W owym czasie Harlow coraz częściej stawała się tematem licznych plotek. Najczęściej była to wariacja na temat uwodzenia cudzych mężów i otaczania się dużą ilością mężczyzn. Z uwagi na swoje ciemne brwi i szczupłą figurę, stała się obiektem krytyki ze strony innych kobiet, u których wzbudzała podziw i zazdrość. Powielanie nieprawdziwych informacji na jej temat przez plotkarskie magazyny spowodowało, że aktorka stanowczo wyrażała swoje rozżalenie. „Nie znoszę Hollywood. Wiem, że to tak, jakbym gryzła rękę, która mnie karmi… Ale ja po prostu nie mogę tu być sobą. Oni mi na to nie pozwolą”.
Mimo że jej kariera była mocno zachwiana, to Paul Bern z Metro-Goldwyn-Mayer zdecydował się na obsadzenie jej w filmie gangsterskim "The Beast of the City" (reż. Charles Brabin) u boku Waltera Hustona. Za kreację Daisy Stevens / Mildred Beaumont otrzymała pierwsze pozytywne oceny; jeden z krytyków pisał za pośrednictwem „New York Daily-News”: „Platynowa dziecinka naprawdę działa w tym”, natomiast recenzent „Time’a” przyznawał, że „Harlow jest błyszczącym udoskonaleniem Clary Bow”. Po ukończeniu zdjęć do filmu Bern zorganizował na wschodnim wybrzeżu dziesięciotygodniową trasę. Ku zdziwieniu wszystkich, a zwłaszcza samej Harlow, jej wystąpienia cieszyły się znacznym powodzeniem, przyciągając do miejscowych kinoteatrów komplety publiczności. Pomimo nieprzychylnych recenzji oraz słabszych doborów ról filmowych, jej rozpoznawalność wzrosła do tego stopnia, że w lutym 1932 trasę przedłużono o kolejne sześć tygodni.
Gwiazda MGM (1932–1936).
Bern, korzystając z rosnącej popularności Harlow, namawiał ówczesnego szefa MGM, Louisa B. Mayera, by ten wykupił od Hughesa jej kontrakt. Początkowo przedsiębiorca nie był przekonany do pomysłu, mając zupełnie odmienne wyobrażenie tego, jaka powinna być gwiazda związana z jego wytwórnią. Kontrowersyjny wizerunek Harlow, mającej opinię „tandetnej, krzykliwej i superseksownej ladacznicy”, zniechęcał Mayera. Wobec oporu założyciela studia, Bern zwrócił się do szefa produkcji MGM, Irvinga Thalberga, który stwierdził: „Ta dziewczyna jest tak zła, że może być po prostu dobra”. Po długich negocjacjach i wahaniach, 3 marca 1932 – w dniu 21. urodzin Harlow, wytwórnia zdecydowała się na wykupienie jej kontraktu od Hughesa za kwotę 30 tys. dolarów. 20 kwietnia doszło do podpisania nowej, siedmioletniej umowy, na mocy której zarabiała 1250 dolarów tygodniowo.
"Żona z drugiej ręki".
Pierwszym zadaniem, do którego przystąpiono po podpisaniu kontraktu, była zmiana jej wizerunku, a przynajmniej próby jego znacznego złagodzenia oraz ocieplenia. Na potrzeby komedii romantycznej "Żona z drugiej ręki" (1932, reż. Jack Conway) dokonała zmiany koloru włosów, choć według części źródeł wystąpiła w peruce. Początkowo rolę Lillian „Lil” / „Red” Andrews Legendre miała zagrać inna ówczesna wielka gwiazda MGM, Joan Crawford. Wytwórni zależało na lansowaniu idei „sporu gwiazd”, zachęcając fanów do opowiedzenia się po którejś ze stron, i podgrzewając tym samym atmosferę wśród wielbicieli. Zdaniem Stenna Harlow była niezadowolona i nie lubiła tego filmu, choć zapewnił on jej status gwiazdy.
W kwietniu, razem ze swoim ówczesnym partnerem Paulem Bernem, wzięła udział w uroczystej premierze melodramatu "Ludzie w hotelu" (reż. Edmund Goulding), która odbyła się w Grauman’s Chinese Theatre przy 6925 Hollywood Boulevard. Pojawiła się na niej w nowej fryzurze. Jej włosy miały ciemny odcień koloru rudego. Crawford – odtwórczyni jednej z głównych ról we wspomnianej produkcji – nie kryła swego niezadowolenia, gdy cała uwaga reporterów była skierowana na Harlow.
"Kaprys platynowej blondynki".
Kolejną produkcją z jej udziałem była komedia romantyczna "Kaprys platynowej blondynki" (1932, reż. Victor Fleming), gdzie na planie po raz drugi spotkała się z Clarkiem Gable’em. Zaczęła zyskiwać coraz większe uznanie wśród krytyków. „Time” napisał w swojej ocenie: „Najlepsze kwestie idą do Harlow. Ona kąpie się wesoło w beczce wypełnionej deszczem i czyta Gable’owi bajkę na dobranoc o pręgowcu i króliku […] Jej bezwysiłkowa wulgarność, humor i niechlujność, stanowią godną uwagi charakteryzację, tak dobrą w tym gatunku, jak nieżyjąca już Jeanne Eagels”. Z kolei jeden z reporterów „The New York Timesa” relacjonował, że podczas seansu "Kaprysu platynowej blondynki" w kinie o pojemności pięciu tysięcy miejsc, większą część publiczności stanowiły „«platynowe blondynki», podziwiające swoją idolkę na ekranie”. Film okazał się sukcesem w amerykańskim box offisie.
W tym czasie przedstawiciele MGM podjęli próby poprawy wizerunku Harlow jako osoby publicznej, chcąc zmienić postrzeganie jej jedynie przez pryzmat kreowanych ról na ekranie. W tym celu dokonali zmiany pisowni nazwiska aktorki z okresu dzieciństwa (Carpenter na Carpentier) oraz twierdzili, że Edgar Allan Poe był jednym z jej przodków. Zamieszczali również zdjęcia z udziałem aktorki, które wykorzystywano w celach charytatywnych. Jednak ta transformacja okazała się trudna; Harlow przyznawała: „Mój Boże, czy zawsze muszę nosić sukienkę z niskim dekoltem, żeby być ważną?”. W okresie świąt Bożego Narodzenia wzięła udział w akcji hollywoodzkiej organizacji non-profit Assistance League, czytając dzieciom bajki na dobranoc w jednym ze sklepów z zabawkami w Los Angeles.
„Wybuchowa blondynka”.
W 1933 jej kandydaturę rozważano do roli Ann Darrow w monster movie "King Kong" (reż. Merian C. Cooper, Ernest Schoedsack) studia RKO Pictures, lecz, według różnych źródeł, aktorka nie była nią zainteresowana, a nowy kontrakt z MGM, podpisany na wyłączność, nie zezwalał na jej udział w produkcjach innych wytwórni. W filmie ostatecznie wystąpiła Fay Wray, która będąc brunetką, korzystała z peruki. Przedstawiciele MGM – zdając sobie sprawę z siły duetu ekranowego Gable–Harlow – ponownie obsadzili ich w głównych rolach, w komedii romantycznej "W twoich ramionach" (reż. Sam Wood), gdzie Harlow wykonała tytułową piosenkę autorstwa Arthura Freeda i Nacio Herb Browna. „The New York Times” zauważył, że podczas premiery w nowojorskim Capitol Theatre, w sali kinowej nie było wolnych miejsc. Film Wooda cieszył się dużym zainteresowaniem, pomimo negatywnych recenzji.
Jej kolejne dwa filmy: screwball comedy "Wybuchowa blondynka" (reż. Victor Fleming) z Lee Tracym oraz komediodramat "Kolacja o ósmej" (reż. George Cukor) z gwiazdorską obsadą (m.in. John Barrymore, Marie Dressler), okazały się sukcesami komercyjnymi, a role Harlow zbierały przychylne opinie prasowe. Pozytywny odbiór "Wybuchowej blondynki" sprawił, że zaczęto ją określać takim mianem. Richard Watts Jr. z „New York Herald” – który nigdy za nią nie przepadał – recenzując "Kolację o ósmej" przyznawał, że „panna Harlow jako aktorka rozwija się z każdym obrazem”, natomiast według „Variety” była to najlepsza rzecz, jaką zrobiła do tej pory.
Odczuwając zmęczenie z bycia „platynową blondynką”, zaczęła naciskać na władze studia, by oferowali jej lepsze role filmowe. Przedstawiciele MGM odmówili, po czym odsunęli ją od grania w listopadzie 1933. W okresie zawieszenia poświęciła się pisaniu książki pt. "Today is Tonight". W styczniu 1934 zawarła porozumienie z MGM, a jej wynagrodzenie wzrosło do 3 tys. dolarów. Jedynym filmem, w którym wystąpiła w 1934 była komedia romantyczna "Dziewczyna z Missouri" (reż. Jack Conway) z Lionelem Barrymore’em i Franchotem Tonem w obsadzie. Pierwotnie był on zatytułowany "Born to Be Kissed", lecz pod wpływem cenzury został zmieniony.
W 1935 wystąpiła w musicalu "Dla ciebie tańczę" (reż. Victor Fleming), gdzie na planie partnerował jej William Powell, z którym to była prywatnie związana. Film w reżyserii Fleminga uzyskał mieszane recenzje, jednak kreację Harlow doceniano. Kolejną produkcją z jej udziałem był przygodowy romans "Chińskie morza" (reż. Tay Garnett) z Gable’em, który okazał się największym sukcesem w dorobku Harlow od czasów "Wybuchowej blondynki". Andre Sennwald w recenzji dla „The New York Timesa” nazwał film Garnetta „muskularnie zabawnym”.
Ostatnie lata.
W 1936 wystąpiła w tytułowej roli w dramacie "Suzy" (reż. George Fitzmaurice) u boku Cary’ego Granta. Pomimo dużego zainteresowania, obraz osiągnął najgorszy wynik finansowy w trakcie jej całej współpracy z MGM. Zebrał również mieszane recenzje, a krytycy podkreślali, że mimo dominującej roli, występ Harlow był niedoskonały; „New York Post” przyznawał, że „[Harlow] nie była zbyt biegła w dramacie – zwłaszcza w tragedii”. Jeszcze inni twierdzili, że „to szczególny wstyd, że ona i Cary Grant, świetny komik, zostali zmarnowani w tym dramatycznym bałaganie”.
Przystępując do realizacji dramatu kryminalnego "Motłoch" (reż. J. Walter Ruben), zrezygnowała ze swojego platynowego odcienia włosów, gdyż producenci uznali, że nie będzie on pasował do nowej roli. Na planie partnerował jej Spencer Tracy. Fabuła filmu koncentrowała się na Harriet „Hattie” / „Hat” Tuttle (Harlow), która aby pomóc swojemu mężowi Rudolphowi „Dutchowi” Mullerowi (Tracy) w problemach finansowych, decyduje się na kradzież gotówki, przez co zostaje osadzona w więzieniu. Krytycy byli zaskoczeni jej nowym wcieleniem – które w większości uznano za nieodpowiednie i ryzykowne. W tym samym czasie zdecydowała się na przywrócenie swojego naturalnego, miodowego koloru włosów. Zdaniem biografów Harlow, z uwagi na duży stopień zniszczenia włosów spowodowany wieloletnim farbowaniem, w trakcie realizacji "Chińskiego morza" i "Dla ciebie tańczę" korzystała z peruki.
Do charakterystycznej dla siebie „cnotliwej” roli powróciła w komedii romantycznej z elementami komediodramatu "Żona czy sekretarka" (reż. Clarence Brown), występując u boku Gable’a, Jamesa Stewarta i Myrny Loy. Film zebrał umiarkowane recenzje, a krytycy wyrażali przychylne opinie na temat występu Harlow, który uważany jest za jeden z najlepszych w jej dorobku. „The New York Times” pochwalił film, pisząc, że jest „wspaniale wyprodukowany, kompetentnie wyreżyserowany… i dobrze zagrany”.
W 1937 zagrała w komedii romantycznej "Panowie do towarzystwa" (reż. W.S. Van Dyke) razem z Robertem Taylorem. Odtwórcy głównych ról, w trakcie realizacji obrazu wzięli udział w dorocznym przyjęciu urodzinowym prezydenta Franklina Delano Roosevelta w Waszyngtonie. Dodatkowo uczestniczyli w zbiórce pieniędzy dla organizacji March of Dimes. Wizyta Harlow i Taylora była szeroko komentowana w prasie, co spodobało się przedstawicielom MGM, którzy uważali ją za dobrą reklamę dla filmu. Studio nalegało, by zdjęcia zostały ukończone w planowanym terminie. Po premierze film "Panowie do towarzystwa" otrzymał entuzjastyczne recenzje.
Śmierć i pogrzeb.
W marcu 1937 planowano rozpoczęcie zdjęć do komedii romantycznej "Saratoga" (reż. Jack Conway) z Jean Harlow i Clarkiem Gable’em w rolach głównych. Jednak z uwagi na sepsę i konieczność wykonania zabiegu usunięcia zębów mądrości, aktorkę poddano hospitalizacji. Po powrocie do zdrowia, realizację filmu rozpoczęto 22 kwietnia.
20 maja zaczęła uskarżać się na różnego rodzaju dolegliwości. Jej objawy – w tym zmęczenie, nudności, bóle żołądka i wzdęcia – nie wydały się poważne doktorowi Ernestowi Fishbaughowi, który twierdził, że ich przyczyną może być zapalenie pęcherzyka żółciowego i grypa. Prawdopodobnie nie miał świadomości, że rok wcześniej przeszła ona ciężkie poparzenie słoneczne oraz grypę. Jej przyjaciółka Myrna Loy zaobserwowała u Harlow bladość, zmęczenie i przyrost masy. 29 maja nagrała scenę, w której kreowana przez nią bohaterka zmagała się z gorączką. Według Eve Golden Harlow była wyraźnie bardziej chora niż miała tylko udawać. Po tym jak poczuła się źle, z pomocą Gable’a udała się do swojej garderoby. Poprosiła asystenta reżysera by ten zadzwonił do Williama Powella, który opuścił własny plan zdjęciowy, żeby móc odwieźć ją do domu.
Gdy po dwóch dniach stan Harlow nie uległ poprawie, Powell zatelefonował po swego lekarza. Jej problemy zdrowotne wcześniej trzykrotnie wpływały na opóźnienia w produkcjach ("Żona czy sekretarka", "Suzy" i "Romantyczna pułapka"), wobec czego początkowo nie było wielkiego zaniepokojenia. 2 czerwca poinformowano, że zmaga się z grypą. Dzień później Harlow poczuła się lepiej, a współpracownicy oczekiwali jej powrotu na plan w poniedziałek 7 czerwca. Raporty prasowe – które na bieżąco informowały o jej problemach zdrowotnych – były sprzeczne; wśród tytułów podawano m.in.: „Jean Harlow ciężko chora” oraz „kryzys chorobowy Harlow minął”. Gable, który odwiedzał ją w domu, przyznawał później, że miała ona wzdęty brzuch i czuć było zapach moczu w jej oddechu, kiedy ją pocałował – objawy te wskazywały na niewydolność nerek. Leland Chapman, kolega Fishbaugha, został wezwany do przedłożenia drugiej opinii lekarskiej, w której przyznał, że Harlow nie cierpi na zapalenie pęcherzyka żółciowego, lecz znajduje się w końcowym stadium niewydolności nerek.
6 czerwca jej wzrok uległ pogorszeniu do tego stopnia, że nie była w stanie dokładnie zobaczyć Powella i powiedzieć ile palców u ręki pokazywał. Wieczorem tego samego dnia przetransportowano ją do Good Samaritan Hospital w Los Angeles, gdzie zapadła w śpiączkę. Zmarła 7 czerwca o dwudziestej trzeciej trzydzieści siedem w wieku 26 lat. W dokumentach medycznych podano, że przyczyną jej śmierci był obrzęk mózgu powstały w wyniku powikłań spowodowanych niewydolnością nerek oraz mocznica. Akt zgonu, opublikowany w 1990, jako przyczynę śmierci podaje ostre zakażenie układu oddechowego, ostre zapalenie nerek i mocznicę.
9 czerwca Harlow została pochowana w Great Mausoleum na terenie Forest Lawn Memorial Park w prywatnej krypcie, wykonanej z wielobarwnego marmuru, którą William Powell zakupił za kwotę 25 tys. dolarów. Wyryto na niej inskrypcję „Our Baby” („nasze dziecko”). Aktorkę ubrano w suknię, w której wystąpiła w "Romantycznej pułapce". W dłoniach trzymała białą gardenię, a przy niej krótką notatkę zawierającą zdanie autorstwa Powella: „Dobranoc, Moja Najdroższa”. Podczas uroczystości pogrzebowych Jeanette MacDonald i Nelson Eddy zaśpiewali piosenkę „Oh, Sweet Mystery of Life”.
Życie prywatne.
Małżeństwa i związki.
21 września 1927, mając 16 lat, poślubiła w sekrecie starszego o cztery lata Charlesa McGrew. Krótko po uroczystości mąż przeprowadził się z Chicago do Beverly Hills. Dwa miesiące po ślubie, w wieku 21 lat otrzymał część gotówki z funduszu powierniczego. W 1928 przenieśli się do hrabstwa Los Angeles, osiedlając się w domu w Beverly Hills. Harlow mieszkała w zamożnej dzielnicy, ucząc się tamtejszego stylu życia, który przypominał ten, jaki wiódł pisarz Francis Scott Fitzgerald. McGrew miał nadzieję, że uda mu się odseparować żonę od jej matki, obawiając się, że zbyt bliska relacja łącząca obie kobiety może wpłynąć destrukcyjnie na ich małżeństwo. Wkrótce obydwoje, a w szczególności McGrew, zaczęli nadużywać alkoholu. 11 czerwca 1929 rozwiedli się, a Harlow przeprowadziła się do mieszkania swojej matki i ojczyma Marino Bello. W trakcie rozprawy przyznała przed sądem, że McGrew był „wulgarny i napastliwy”.
W 1929 związała się z bossem rodziny przestępczej ze stanu New Jersey, Abnerem „Longiem” Zwillmanem, nazywanym „Alem Capone z New Jersey”. Jego dochody z nielegalnej produkcji alkoholu i innych niezgodnych z prawem interesów, sięgały 40 milionów dolarów rocznie. Obdarowywał on Harlow najdroższymi prezentami, w tym m.in. bransoletką z charmsami i czerwonym cadillakiem, a także zaoferował aktorce i jej matce przeprowadzkę do nowego domu. Wywarł presję na ówczesnego dyrektora Columbia Pictures, Harry’ego Cohna (według źródeł zapłacił mu kwotę pół miliona dolarów), by podpisał z Harlow kontrakt opiewający na dwa filmy. Ponieważ Hughes stanowczo odmawiał podwyżki, Zwillman sam podniósł jej wynagrodzenie do 1000 dolarów tygodniowo. Na tajnych nagraniach ujawniono, że w rozmowach z innymi członkami grupy przestępczej, gangster wyrażał się o Harlow w obraźliwy i wulgarny sposób.
Swojego drugiego męża, wpływowego producenta filmowego, Paula Berna poznała na planie "Aniołów piekieł" (1930). Zaręczyli się w czerwcu 1932, a pobrali 2 lipca. Ich małżeństwo trwało niespełna dwa miesiące. 5 września Bern został znaleziony martwy przez policję w ich domu przy Easton Drive w Beverly Hills, co wywołało duży skandal w środowisku. Na miejscu zjawił się też tłum reporterów. Zaczęły pojawiać się różnego rodzaju spekulacje, jakoby Harlow miała być zamieszana w śmierć męża, lecz przeprowadzona sekcja zwłok potwierdziła, że zgon nastąpił w wyniku samobójstwa poprzez strzał w głowę. Aktorka w owym czasie pracowała na planie filmu "Kaprys platynowej blondynki" (1932). Louis B. Mayer, obawiając się negatywnych skutków związanych z rozgłosem, rozważał zwolnienie Harlow z produkcji, a jej rolę miał oferować Tallulah Bankhead. Wydała w sprawie śmierci Berna specjalne oświadczenie dla policji oraz ławy przysięgłych.
Po samobójstwie Berna wdała się w romans z profesjonalnym bokserem Maxem Baerem, który pozostawał w związku małżeńskim z Dorothy Dunbar. Gdy planował on wystąpić o rozwód, prasa zaczęła sugerować, że to Harlow jest odpowiedzialna za rozbicie małżeństwa. Po zagadkowej śmierci Berna, przedstawiciele MGM nie chcieli kolejnego skandalu z udziałem aktorki. W tym celu 18 września 1933 studio zaaranżowano jej małżeństwo z operatorem Haroldem Rossonem, który zgodził się na wzięcie udziału w fikcyjnym przedsięwzięciu. Wcześniej współpracowali ze sobą przy realizacji czterech produkcji: "Żony z drugiej ręki" (1932), "Kaprysu platynowej blondynki" (1932), "Kolacji o ósmej" (1933) oraz "W twoich ramionach" (1933). Łączyły ich przyjacielskie stosunki. Pobrali się w Yuma w stanie Arizona, w trakcie prac nad filmem "Wybuchowa blondynka" (1933). W rozmowach z dziennikarzami Harlow wyrażała swe przekonanie, że będzie to jedno z nielicznych hollywoodzkich małżeństw, któremu uda się przetrwać. Rozwiedli się 11 marca 1934 w tajemnicy przed opinią publiczną, po ośmiu miesiącach bycia razem. Uważała, że Rosson był „niegrzeczny wobec moich przyjaciół, ponury i nerwowy, wskutek czego jego niegodziwy charakter stanowił ciągłą brutalność”.
Późną wiosną 1934 poznała Williama Powella, aktora związanego z MGM. Po premierze filmu "Dziewczyna z Missouri" (1934) zaczęli się ze sobą regularnie spotykać. Aktorka chciała mieć dziecko, lecz Powell, mający za sobą dwa nieudane małżeństwa (z Eileen Wilson i Carole Lombard) i syna, nie chciał więcej potomstwa. Obydwoje publicznie utrzymywali, że są „tylko przyjaciółmi”. Powell przyczynił się do rozwodu matki Harlow z Marine Bello pod koniec 1935, gdy odkrył, że sprzedawane przez niego „kopalnie w Meksyku”, tak naprawdę nie istnieją. Jean Poe Carpenter zainwestowała część oszczędności córki w fałszywe przedsięwzięcie. Po rozwodzie matki, Harlow sama zarządzała swoim majątkiem.
Poglądy polityczne.
Harlow była zwolenniczką Partii Demokratycznej. W 1936 aktywnie udzielała się w kampanii Franklina Delano Roosevelta, na którego oddała głos podczas wyborów prezydenckich. Jej zaangażowanie nie podobało się niektórym członkom Partii Republikańskiej, którzy apelowali do niej, aby nie obnosiła się ze swoimi sympatiami politycznymi podczas udzielania wywiadów, w czasie gdy trwała kampania. Roosevelt nie ukrywał faktu, że był fanem Harlow.
Filmografia.
W trwającej niespełna 10 lat karierze wystąpiła w 35 produkcjach fabularnych na ekranie i dwóch audycjach radiowych.
W 1933 była notowana w pierwszej dziesiątce najbardziej dochodowych amerykańskich aktorek. Sześć filmów z jej udziałem było zestawianych w pierwszej dziesiątce podsumowań roku w box offisie. Cztery filmy, w których wzięła udział, były nominowane przynajmniej do jednego Oscara w każdej kategorii. Dziesięć produkcji z jej udziałem, po uwzględnieniu inflacji, przekroczyło sumę 100 milionów dolarów dochodu z biletów na rynku krajowym.
Trzy z jej filmów: "Światła wielkiego miasta" (1931), "Wróg publiczny nr 1" (1931) i "Kaprys platynowej blondynki" (1932) wpisano do National Film Registry (NFR).
Wizerunek ekranowy.
Jean Harlow uznawana jest za ikonę popkultury i symbol, który znacząco przyczynił się do spopularyzowania obrazu blondynki jako seksbomby, oraz usposobienie „złej dziewczyny” i jedną z definiujących postaci amerykańskiego kina w czasach trwania ery Pre-Code. Zdaniem Anne Helen Petersen, autorki książki "Skandale złotej ery Hollywood", stanowiła ona pierwowzór „blond seksbomby” o reputacji „seksualnej petardy”. Według niej „na ekranie była bezwstydnie seksowna i niepohamowana w swych żądzach, czerpała wyraźną przyjemność z przebierania w mężczyznach jak w rękawiczkach […] Idealnie wygięte w łuk oraz podkreślone ołówkiem brwi, niezwykle wówczas modne, pomagały jej wyglądać przebiegle lub dziecinnie, grzesznie do granic lub zupełnie niewinnie”.
Na zdjęciach promocyjnych miała w zwyczaju pojawiać się w długich, drapowanych, satynowych sukniach w stylu art déco. Nie lubiła nosić bielizny i nie uznawała biustonoszy. Według Petersen to co czyniło ją wyjątkową, to „wyróżniający się erotyzm z domieszką figlarności Clary Bow, a także drapieżna seksualność filmowego wampa kina niemego”. Charakterystyczny platynowy odcień włosów, będący w ówczesnych czasach czymś nowym, zapewnił Harlow status gwiazdy i stał się jej znakiem rozpoznawczym po kres kariery. Pisano o nim, że „przypominał barwę jasnego słonego toffi […] Był zaskakujący, prawie ekscentryczny, ale ogólnie rzecz biorąc, piękny”. W dobie czarno-białych zdjęć, gdy kierownictwa filmowe zorientowały się, że jasny odcień włosów staje się coraz modniejszy, aktywnie promowały wizerunki aktorek-blondynek, w tym Harlow i Mae West.
W ocenie krytyków kreowane przez nią postacie filmowe „brały to co chciały, i postępowały tak, jak pragnęły”. Victoria Sherrow twierdziła, że przy okazji realizacji filmu "Aniołowie piekieł" (1930), pojawiła się w skąpych kostiumach oraz wypowiadała sugestywne kwestie, a jej wysklepione za pomocą ołówka brwi, stały się znakiem rozpoznawczym. Fotograf portretowy Clarence Sinclair Bull wspominał: „Na pierwszej sesji zakochałem się w Jean Harlow. Miała najpiękniejsze i najbardziej uwodzicielskie ciało, jakie kiedykolwiek sfotografowałem”. Była także pierwszą aktorką, której zdjęcie pojawiło się na głównej okładce tygodnika „Life” (maj 1937).
Po przedwczesnej śmierci w 1937, zaczęły pojawiać się różne imitacje jej stylu; kobiety coraz chętniej wybielały swoje włosy, a sprzedaż nadtlenku wodoru znacząco wzrosła. Także cienkie, satynowe suknie cieszyły się znaczącym powodzeniem. Harlow, poprzez swój wizerunek „wybuchowej blondynki”, stała się główną inspiracją dla wielu późniejszych aktorek, m.in. Marilyn Monroe i Jayne Mansfield.
Spuścizna.
25 września 1933 odcisnęła swoje dłonie oraz stopy, a także złożyła podpis w płycie betonowej chodnika na podjeździe Grauman’s Chinese Theatre. W 1937 francuski kompozytor Charles Koechlin skomponował ku jej pamięci utwór „Épitaphe de Jean Harlow” (opus 164). Bluesowy muzyk Leadbelly – przebywając w więzieniu – napisał w hołdzie dla niej piosenkę „Jean Harlow”. Spuścizna Harlow jako aktorki oraz osobowości przetrwała długo po jej przedwczesnej śmierci. 8 lutego 1960, za wkład w przemysł filmowy i jego rozwój, otrzymała gwiazdę na Hollywoodzkiej Alei Gwiazd, która mieści się przy 6900 Hollywood Boulevard. W 1996 nazwisko aktorki zostało zamieszczone na 49. pozycji w rankingu „100 największych gwiazd filmowych wszech czasów”, przygotowanym przez „Entertainment Weekly”. W czerwcu 1999 American Film Institute (AFI) sklasyfikował ją na 22. lokacie w przygotowanym oraz opublikowanym przez siebie rankingu „największych aktorek wszech czasów”.
Wizerunek Harlow był związany z kampaniami reklamowymi i produktami takich marek jak Lucky Strike (1931) czy Coca-Cola (1932). Jej osoba, wraz z Hedy Lamarr, stanowiła główną inspiracją dla amerykańskiego rysownika i twórcy komiksów Boba Kane’a przy tworzeniu fikcyjnej postaci Kobiety-Kota, znanej z serii o przygodach Batmana.
W 1965 na ekrany kin weszły dwa filmy biograficzne poświęcone jej życiu – zrealizowany przez studio Paramount Pictures "Harlow" (reż. Gordon Douglas), gdzie w tytułowej roli wystąpiła Carroll Baker, oraz dystrybuowany przez Magna Corporation o tym samym tytule (reż. Alex Segal) z Carol Lynley. Jej relacje z producentem Howardem Hughesem były motywem przewodnim dramatu "Fabryka snów" (1978, reż. Larry Buchanan), gdzie w głównych rolach wystąpili Lindsay Bloom i Victor Holchak.
W sierpniu 1993 na kanale Turner Classic Movies (TCM) wyemitowano dokument "Harlow: The Blonde Bombshell", którego gospodynią była Sharon Stone. W 2004 Martin Scorsese zrealizował film biograficzny "Aviator", w którym rolę Harlow zagrała Gwen Stefani.
Zdjęcie aktorki widnieje obok Clarka Gable’a, Edwarda G. Robinsona, Groucho Marxa, Humphreya Bogarta i Petera Lorre’a na okładce albumu składankowego "Greatest Hits" Alice Coopera (1974). W pierwszym wersie utworu „Bette Davis Eyes” Kim Carnes, pochodzącego z albumu studyjnego "Mistaken Identity" (1981), włosy Harlow opisano mianem „złotych”. Piosenkarka Madonna kilkukrotnie w swej twórczości wzorowała się na wizerunku i osobie Harlow; na okładkach singla „Secret” i płyty "Bedtime Stories" (1994), ucharakteryzowana jest na wzór aktorki. W tekście utworu „Vogue” (1990), w którym Madonna śpiewa o blasku Hollywood, nazwisko Harlow przewija się wraz z wieloma innymi ikonami kina lat 30. i 40.
Pamiątki aktorki z filmów "Platynowa blondynka" (1931) oraz "Wybuchowa blondynka" (1933) mieszczą się w Hollywood Museum. Według ówczesnej prezes placówki, Donelle Dadigan „Hollywood Museum w historycznym budynku Max Factor to idealne miejsce, aby poznać życie Jean Harlow, ponieważ często korzystała z usług fryzjerskich i makijażowych od pana Factora. To tam stała się «wybuchową blondynką». Od 1995 jej wizerunek – autorstwa Margaret Dement – znajduje się na 150-metrowej ścianie w Cape Girardeau w stanie Missouri, zwanej Missouri Wall of Fame, pokrytej kolorowym muralem z podobiznami słynnych osobistości związanych z regionem oraz stanem. Figura woskowa z jej podobizną znajduje się w Movieland Wax Museum w Buena Park w Kalifornii.

</doc>
<doc id="525877" url="https://pl.wikipedia.org/wiki?curid=525877" title="John Abernethy">
John Abernethy



</doc>
<doc id="525880" url="https://pl.wikipedia.org/wiki?curid=525880" title="Józef Sadzik">
Józef Sadzik

Józef Sadzik (ur. 16 lutego 1933 w Sułkowicach k. Krakowa, zm. 26 sierpnia 1980 w Osny k. Paryża) – ksiądz pallotyn, założyciel i długoletni dyrektor działającego na emigracji drukującego pozycje w języku polskim wydawnictwa Éditions du Dialogue.
Życiorys.
Józef Sadzik był synem Stanisława i Anieli z domu Zając. Szkołę powszechną skończył w rodzinnym miasteczku. Do gimnazjum zaczął uczęszczać w roku 1945 w Strzelcach Opolskich, naukę kontynuował w Collegium Marianum w Wadowicach. 
Po maturze w 1950 rozpoczął studia filozoficzne na Wydziale Teologicznym Uniwersytetu Jagiellońskiego, z których po kilku miesiącach zrezygnował. Wstąpił następnie do nowicjatu pallotynów i po kilkuletniej formacji, 22 czerwca 1957 w Ołtarzewie przyjął święcenia kapłańskie z rąk kard. Stefana Wyszyńskiego.
W latach 1957-1962 studiował filozofię na Uniwersytecie we Fryburgu szwajcarskim i w Monachium. W 1962 obronił francuskojęzyczną pracę doktorską z filozofii Martina Heideggera pt. "Esthétique de Martin Heidegger" ("Estetyka Martina Heideggera"), która była jednym z pierwszych opracowań tego typu (druk w nieco zmienionej postaci Paryż 1963, przekład na język hiszpański Barcelona 1971).
W 1962 ks. Sadzik został przeniesiony do Francji przez ówczesnego prowincjała pallotynów ks. Eugeniusza Werona, początkowo na rok, a później na stałe. Zamieszkał w Osny pod Paryżem, a następnie w Paryżu, gdzie prowadził wydawnictwo SEI (Societé d’Editions Internationales). W roku 1966 założył pallotyńskie wydawnictwo Editions du Dialogue i został jego dyrektorem, a zarazem - przez długi czas - jedynym pracownikiem. Zainicjował serię "Znaki Czasu", prezentującą dzieła wybitnych myślicieli i pisarzy religijnych. Za jego redakcji opublikowano prace kilku autorów polskich (Karol Wojtyła, Bolesław Kominek, Tadeusz Żychiewicz) i wielu obcojęzycznych (Robert Coffy, Brat Roger, Joseph Möller, Henri de Lubac, Wolfhart Pannenberg, Karl Rahner). Ogółem wydał ok. 150 pozycji, w tym dokumenty Soboru, encykliki i przemówienia papieskie, teksty liturgiczne i modlitewne.
W 1973 ks. Sadzik założył w paryskim domu pallotynów przy ulicy Surcouf ośrodek odczytowo-dyskusyjny dla Polaków z kraju i emigracji pod nazwą Centrum Dialogu ("Centre du Dialogue") i kierował nim, organizując odczyty i wieczory autorskie wybitnych pisarzy (z reguły Polaków, między innymi Czesława Miłosza). W roku 1975 odbył kilkutygodniową podroż po Rwandzie; sprawozdanie z niej ogłosił w broszurze "Będziecie mi świadkami. Pallotyni polscy w Rwandzie" (Paryż 1976). 
Ks. Józef Sadzik przyjaźnił się z wielu wybitnymi twórcami kultury emigracyjnej, wywierając na nich duży wpływ. Byli wśród nich Józef Czapski, Zygmunt Hertz, Jan Lebenstein, Sławomir Mrożek, Alina Szapocznikow. We wspomnieniach przedstawiano go jako nieprzeciętną osobowość, gorliwego kapłana i oryginalnego, choć mało produktywnego myśliciela religijnego.
Ks. Sadzik był wieloletnim przyjacielem Czesława Miłosza, zainspirował poetę do podjęcia prac nad przekładami Biblii. Współpracował przy ich weryfikacji, był też autorem wstępów do przekładów Księgi Psalmów i Księgi Hioba.
Ks. Józef Sadzik zmarł nagle w Osny 26 sierpnia 1980. Pochowano go na cmentarzu parafialnym w Sułkowicach.
Ks. Janusz Stanisław Pasierb mówił o nim "Delikatny, dyskretny i powściągliwy, miał jednak charyzmat spotykania ludzi".
Wiersze poświęcili ks. Sadzikowi Miłosz ("Do Józefa Sadzika", 1980, wydrukowany w tomie "Hymn o perle", Kraków 1983) i ks. Pasierb ("W Paryżu", 1978, wydrukowany w tomie "Zdejmowanie pieczęci", Warszawa 1983). Ks. Sadzik publikował niewiele, głównie w pallotynskiej "Naszej Rodzinie". Tłumaczył m.in. mszał, katechizm, dzieła współczesnych teologów i filozofów. Pozostawił w maszynopisie "Medytacje - religijne rozważania na każdy dzień roku" oraz rozmowy z Miłoszem.

</doc>
<doc id="525881" url="https://pl.wikipedia.org/wiki?curid=525881" title="Ludwig Van Beethoven">
Ludwig Van Beethoven



</doc>
<doc id="525884" url="https://pl.wikipedia.org/wiki?curid=525884" title="Editions du dialogue">
Editions du dialogue



</doc>
<doc id="525885" url="https://pl.wikipedia.org/wiki?curid=525885" title="David W. Griffith">
David W. Griffith



</doc>
<doc id="525889" url="https://pl.wikipedia.org/wiki?curid=525889" title="Berlin Friedrichstraße">
Berlin Friedrichstraße

Berlin Friedrichstraße – dworzec kolejowy położony na linii kolei wiaduktowej w Berlinie, w dzielnicy Mitte, w okręgu administracyjnym Mitte, przy jej skrzyżowaniu z Friedrichstraße. Pod głównym budynkiem dworca znajdują się podziemne perony metra oraz S-Bahn. Na dworcu zatrzymują się pociągi regionalne (osobowe RB i przyspieszone RE).
Ze względu na centralne położenie w dzielnicy Mitte, przy jednej z głównych ulic (Friedrichstraße) i w pobliżu bulwaru Unter den Linden, Bramy Brandenburskiej oraz Reichstagu ma obecnie duże znaczenie w ruchu turystycznym, jednocześnie stanowiąc ważny węzeł przesiadkowy w ruchu miejskim.
S-Bahn i pociągi regionalne zatrzymują się na trzech peronach nadziemnych, oznaczonych licząc od południa "A", "B" i "C". Perony nakryte są dwunawową halą peronową. Podziemny peron linii metra U6 znajduje się w ciągu ulicy Friedrichstraße, zaś peron S-Bahn – wzdłuż Reichpietschufer (nabrzeża Sprewy), przez co w rzucie perony tworzą trójkąt. Stacja nie posiada wyodrębnionej hali wejściowej, wszelkie urządzenia służące odprawie i pobytowi podróżnych znajdują się pod peronami.
Historia.
W 1878 rozpoczęto prace nad budynkiem dworca według projektu Johannesa Vollmera. Jego inauguracja nastąpiła wraz z uruchomieniem kolei estakadowej: 7 lutego 1882 dla pociągów lokalnych i 15 maja tegoż roku dla pociągów dalekobieżnych. Każda z linii posiadała wówczas na dworcu po dwa tory, każdorazowo z peronem centralnym. Poza głównym wejściem położonym po stronie północnej połączono wkrótce zachodni koniec peronu kolei lokalnej mostem przez Sprewę z Schiffbauerdamm. Ponieważ jednonawowa łukowa hala peronowa już przed I wojną światową stała się zbyt ciasna, została w 1914 wyburzona, jednak prace nad rozbudową dworca kontynuowano dopiero po wojnie. W latach 1919–1925 powstała według projektu Carla Theodora Brodführera istniejąca do dziś dwunawowa hala z trzema peronami, 30 stycznia 1923 otwarto linię metra, zaś w 1936 – tunelowa stacja S-Bahn. Jej budowa wraz z prowadzącym do niej tunelem ze względu na naciski rządu hitlerowskiego na prędkość robót pochłonęła wiele ofiar śmiertelnych.
W latach 1961–1990 znajdujący się na terytorium NRD dworzec stanowił kolejowe przejście graniczne między Berlinem Wschodnim a Zachodnim. 13 sierpnia 1961 wraz z wzniesieniem Muru Berlińskiego podzielono dworzec na kilka oddzielonych od siebie części:
Po zjednoczeniu Niemiec w latach 90. i w 2002 dworzec został gruntownie wyremontowany i przystosowany do dawnej funkcji dworca śródmiejskiego. Perony A i B służą odtąd pociągom regionalnym, zaś C – ponownie S-Bahn, jako peron przelotowy.

</doc>
<doc id="525890" url="https://pl.wikipedia.org/wiki?curid=525890" title="Berlin Friedrichstrasse">
Berlin Friedrichstrasse



</doc>
<doc id="525893" url="https://pl.wikipedia.org/wiki?curid=525893" title="Ni Wen-ya">
Ni Wen-ya

Ni Wen-ya (; ur. 2 marca 1905 w Luoqing w prow. Zhejiang, zm. 3 czerwca 2006 w Tajpej) – tajwański polityk.
Ukończył studia na Columbia University. W 1947 roku wybrany deputowanym do Yuanu Ustawodawczego z ojczystej prowincji Zhejiang.
Działacz Kuomintangu, w latach 1972–1988 pełnił funkcję przewodniczącego Yuanu Ustawodawczego. Organ ten, obecnie spełniający rolę parlamentu, do lat 90. XX wieku składał się w większości z członków dożywotnich i pracował nad przygotowaniem ustaw przedkładanych Zgromadzeniu Narodowemu.

</doc>
<doc id="525894" url="https://pl.wikipedia.org/wiki?curid=525894" title="Ałazeja">
Ałazeja

Ałazeja (ros. Алазея, "Ałazieja") – rzeka w azjatyckiej części Rosji, w Jakucji. Długość 1590 km; powierzchnia dorzecza 64 700 km²; średni przepływ przy ujściu 320 m³/s.
Powstaje na płaskowyżu Ałazejskim z połączenia rzek "Kadyłczan" i "Nelkan"; płynie niezwykle krętym biegiem przez nizinę Kołymską; uchodzi do Morza Wschodniosyberyjskiego dzieląc się na kilka odnóg. Główny dopływ Rossocha (lewy). W dorzeczu ponad 24000 jezior, przeważnie niewielkich.
Zasilanie śniegowo-deszczowe; zamarza od października do maja (przez ok. 5 miesięcy do dna).

</doc>
<doc id="525895" url="https://pl.wikipedia.org/wiki?curid=525895" title="Berliner Stadtbahn">
Berliner Stadtbahn



</doc>
<doc id="525896" url="https://pl.wikipedia.org/wiki?curid=525896" title="Prognatyzm">
Prognatyzm

Prognatyzm (łac. "prognathia") – nadmierne wysunięcie kości trzewioczaszki (żuchwy lub szczęk).
W języku angielskim określenie to stosuje się zarówno na wysunięcie szczęk ("maxillar prognathism") jak i na wysunięcie żuchwy ("mandibular prognathism"). W języku polskim stosuje się odrębne nazwy – odpowiednio "prognacja" i "progenia".
U człowieka współczesnego traktowany jako objaw chorobowy. W rozwoju ewolucyjnym człowieka ta cecha stopniowo zanikała (przodkowie człowieka cechowali się znacznym prognatyzmem – znacznemu wysunięciu ku przodowi podlegały kości szczęk i żuchwy). W procesie antropogenezy kości te ulegały stopniowemu cofaniu, tak że u obecnie żyjących ludzi występuje jedynie niewielkie wysunięcie kości szczęki i żuchwy ku przodowi czyli tzw. ortognatyzm. Prognatyzmem odznacza się pewien odsetek ludzi rasy czarnej. Wysunięcie ku przodowi tylko kości szczękowych nosi nazwę prognatyzmu zębodołowego i zdarza się jako wariant normy u osobników rasy żółtej.
Prognatyzm żuchwy występujący u Habsburgów to tzw. warga habsburska.
Cecha ta występuje także u zwierząt, np. psów rasy buldog, bokser.
Prognatyzm a prognacja.
Prognatyzm opisuje nadmierny rozwój szczęki i żuchwy. Natomiast prognacja "(prognacja szczęki)" jest wadą zgryzu objawiającą się nadmiernym rozwojem szczęki w stosunku do żuchwy. Pacjent z taką wadą kwalifikowany jest jako pacjent z wadą dotylnią – jest to tzw. tyłozgryz rzekomy, ponieważ dolny łuk zębowy jest tylko rzekomo cofnięty w relacji do wysuniętej szczęki. Prognatyzm żuchwy to "progenia".

</doc>
<doc id="525900" url="https://pl.wikipedia.org/wiki?curid=525900" title="Szewnianka">
Szewnianka

Szewnianka ("Kamionka", "Pokrzywnianka") – potok, prawobrzeżny dopływ Kamiennej o długości 20,65 km i . 
Źródła potoku znajdują się w okolicach miejscowości Truskolasy i Kraszków, u podnóża Góry Truskolaskiej, w Paśmie Jeleniowskim Gór Świętokrzyskich. Uchodzi do Kamiennej w Ostrowcu Świętokrzyskim.

</doc>
<doc id="525901" url="https://pl.wikipedia.org/wiki?curid=525901" title="Éditions du Dialogue">
Éditions du Dialogue

Éditions du Dialogue (pl. "Wydawnictwo Dialogu") – działająca w Paryżu polska oficyna wydawnicza, założona przez pallotynów (ks. Józefa Sadzika) w 1966 r., a rozwiązana w latach 90. Drukarnia wydawnictwa (Imprimerie de Busagny) mieściła się w Osny.
Akcja wydawnicza paryskich pallotynów rozwijała się pod patronatem prymasa Wyszyńskiego i początkowo kierowana była przez Episkopat Polski.
Po śmierci Sadzika dyrektorem wydawnictwa był Zenon Modzelewski, a pracami redakcyjnymi w ostatnich dziesięcioleciach kierowała Danuta Szumska.
Spośród wydawanych pozycji wyróżniały się szczególnie te należące do zapoczątkowanej w 1967 serii „Znaki Czasu”. Do 1993 roku ukazało się 56 tomów serii. Na serię tę składały się prace naukowe adresowane do polskiego duchowieństwa i inteligencji świeckiej (w większości tłumaczone z języków obcych), podejmujące tematykę aktualną (zgodnie z soborowym wezwaniem badania „znaków czasu”): odnowy Kościoła, stosunku do ateizmu, etc. Z autorów polskich drukowano dzieła m.in. Karola Wojtyły, Alfonsa Nossola i Józefa Tischnera czy przekłady biblijne Czesława Miłosza.
Blisko milion egzemplarzy miało kilka wydań książeczki przygotowującej do I Komunii św. "Panie mój" autorstwa Księdza Tymoteusza (bpa Józefa Zawitkowskiego).
Z wydawnictwem współpracowali artyści przebywający poza krajem: Roman Cieślewicz, Jerzy Chudzik, Jan Lebenstein, ks. Witold Urbanowicz. Działalność Editions du Dialogue nastawiona była w większej mierze na kraj niż na emigrację, nawet w czasach PRL. O kłopotach i osiągnięciach pallotyńskiej oficyny wydawniczej pisał Jerzy Giedroyc: „Ogromna robota prowadzona przez tak szczupły zespół komplikowała się jeszcze trudnościami w przesyłaniu wydawnictw Éditions du Dialogue do Polski, a przecież szło o ogromne nakłady. Były one przetrzymywane, a nawet konfiskowane. Wymagało to bardzo żmudnych interwencji i zabiegów” (Nasza Rodzina, 1994, nr 9, s. 9).
Szacuje się, że przekazano do Polski ok. 14 mln egzemplarzy publikacji Éditions.
Z wydawnictwem związane było działające do dziś Centrum Dialogu.

</doc>
<doc id="525904" url="https://pl.wikipedia.org/wiki?curid=525904" title="Acrocephalosyndaktylia">
Acrocephalosyndaktylia



</doc>
<doc id="525905" url="https://pl.wikipedia.org/wiki?curid=525905" title="Wydawnictwo Dialogu">
Wydawnictwo Dialogu



</doc>
<doc id="525907" url="https://pl.wikipedia.org/wiki?curid=525907" title="Adam Krzesiński">
Adam Krzesiński

Adam Artur Krzesiński (ur. 13 września 1965 w Warszawie) – polski szermierz, florecista, działacz sportowy. Olimpijczyk z Barcelony (1992), Atlanty (1996) i Sydney (2000), brązowy (1992) i srebrny (1996) medalista olimpijski w drużynie.
Życiorys.
Wywodzi się z rodziny o znaczących tradycjach sportowych, z której pochodzą m.in. tyczkarz Andrzej Krzesiński i zapaśnik Stanisław Krzesiński. Trenować szermierkę zaczął w szkole podstawowej, jego nauczycielka wychowania fizycznego, Renata Krzykalska-Popek, była florecistką. Ukończył następnie stołeczne Liceum Ogólnokształcące Mistrzostwa Sportowego nr 59 na Bielanach. Został także absolwentem Akademii Wychowania Fizycznego w Warszawie, a także podyplomowych studiów menedżerskich organizacji i zarządzania w sporcie.
Karierę sportową zakończył w 2002. W jej trakcie na mistrzostwach świata, walcząc w drużynie, zdobył złoty medal w 1988 w La Chaux-de-Fonds, srebrne medale w 1990 w Lyonie i w 2001 w Nîmes, brązowe medale w 1993 w Essen, w 1995 w Hadze i w 1999 w Seulu. Na mistrzostwach Europy odnosił drużynowe (srebrny medal w 1998 w Płowdiwie, brązowe medale w 1999 w Bolzano i w 2001 w Koblencji), ale również indywidualne – w tym 1. miejsce w 1997 w Gdańsku, 2. miejsce w 2001 w Koblencji i 3. miejsce w 1991 w Wiedniu. Trzykrotnie startował na letnich igrzyskach olimpijskich. Indywidualnie zajmował miejsca poza pierwszą dwudziestką – był klasyfikowany na miejscach 44. w Barcelonie (1992), 27. w Atlancie (1996) i 26. w Sydney. Dwukrotnie zdobywał natomiast medale olimpijskie w drużynie – brązowy w Barcelonie i srebrny w Atlancie. Podczas ostatniego występu drużyna z jego udziałem zajęła 4. miejsce. Był również mistrzem i wicemistrzem Polski.
Od 2002 pracował jako dyrektor klubu sportowego AZS-AWF Warszawa. W 2005 objął stanowisko sekretarza generalnego Polskiego Komitetu Olimpijskiego.

</doc>
<doc id="525909" url="https://pl.wikipedia.org/wiki?curid=525909" title="Park im. Tadeusza Rejtana w Łodzi">
Park im. Tadeusza Rejtana w Łodzi

Park im. Tadeusza Rejtana (zwany także "Park Nowe Rokicie" oraz, nieprawidłowo "Parkiem Skrzywana", czasem używana nazwa to Park przy Felsztyńskiego) – mieści się w Łodzi pomiędzy ulicą Piękną, Rejtana, Felsztyńskiego i al. Politechniki. Dawny cmentarz ewangelicko-augsburski. Powierzchnia 7,0 ha.
Opis.
Park sprawia wrażenie mrocznego, gęste korony drzew i oplatający pnie i konary bluszcz pospolity tworzą nieprzepuszczające światła sklepienie.
Jeszcze na początku lat 80. XX wieku był to cmentarz ewangelicko-augsburski, którego pamiątką jest brama i domek ogrodnika cmentarnego usytuowany przy wejściu od ul. Felsztyńskiego. Na cmentarzu chowano zmarłych od końca XIX wieku do lat 50. XX wieku. W 1983 roku został zlikwidowany a szczątki pochowanych tam osób ekshumowano i przeniesiono na cmentarz przy ul. Sopockiej, przeniesiono tam również najcenniejsze nagrobki.Aż do początku 2005 roku, pośród drzew zobaczyć można było jeszcze fragmenty płyt nagrobnych i ich elementów konstrukcyjnych. W 2004 roku rozpoczęto przebudowę i porządkowanie parku. Powstały nowe alejki i odnowiono plac zabaw (w parku znajduje się także boisko i górka saneczkowa). W pobliżu dawnej bramy głównej cmentarza usytuowane zostało lapidarium, w którym zgromadzone zostały fragmenty nagrobków odnalezionych w trakcie porządkowania terenu. Z powodu braku środków nie odnowiono neogotyckiego domu ogrodnika (wpisanego do rejestru zabytków) ani bramy.
W parku rosną klon, wiązy, jesiony, lipy, dęby, brzozy, jednak na szczególną uwagę zasługuje oplatający drzewa i pokrywający ziemię bluszcz pospolity. Decyzją Rady Miejskiej z 27 października 2004 r. dwadzieścia pięć kwitnących okazów bluszczu uznanych zostało za pomnik przyrody.
Z parkiem sąsiaduje wydzielony z niego i nadal działający cmentarz ewangelicko-reformowany.

</doc>
<doc id="525916" url="https://pl.wikipedia.org/wiki?curid=525916" title="Oskrzelik">
Oskrzelik



</doc>
<doc id="525917" url="https://pl.wikipedia.org/wiki?curid=525917" title="Zespół Crouzona">
Zespół Crouzona

Zespół Crouzona, inaczej dysostoza czaszkowo-twarzowa (łac. "dysostosis craniofacialis", ang. Crouzon syndrome, Crouzon craniofacial dysostosis) – choroba genetyczna o najprawdopodobniej autosomalnym dominującym typie dziedziczenia.
Etiologia.
Choroba spowodowana jest mutacją w genie "FGFR2" kodującym receptor czynnika wzrostu fibroblastów (ang. fibroblast growth factor receptor-2) w "locus" 10q26. Wariant zespołu Crouzona z rogowaceniem ciemnym wywołany jest mutacją w genie "FGFR3" w "locus" 4p16.3.
Objawy kliniczne i przebieg choroby.
Na obraz choroby składają się:
Historia.
Chorobę jako pierwszy opisał francuski neurolog Octave Crouzon (1874-1938) w 1912 roku u matki i jej dziecka. Trzy lata później opisał kolejną rodzinę z siedmioma przypadkami choroby.

</doc>
<doc id="525918" url="https://pl.wikipedia.org/wiki?curid=525918" title="Mikołaj Hussowczyk">
Mikołaj Hussowczyk

Mikołaj Hussowski (vel Mikołaj Hussowczyk, vel Mikołaj z Hussowa, łac. "Nicolao Nicolai Hussowsky", ur. między 1475 r. a 1485, zm. po 1533) – piszący po łacinie poeta okresu wczesnego renesansu, duchowny katolicki, notariusz publiczny kreacji apostolskiej. 
Życie i twórczość.
Urodził się w Husowie niedaleko Łańcuta. Święcenia kapłańskie przyjął ok. 1518 r. Mianowany notariuszem publicznym kreacji apostolskiej dla Wielkiego Księstwa Litewskiego.
Był dworzaninem biskupa płockiego Erazma Ciołka, któremu towarzyszył w poselstwie do Rzymu do papieża Leona X w 1521 r. Po roku pobytu w tym mieście i po śmierci swojego protektora powrócił do Polski i osiadł w Krakowie.
Zaliczany jest do grona wczesnorenesansowych poetów polsko-łacińskich (podobnie jak Klemens Janicki). Jego twórczość nie jest obszerna, wyróżnia się jeden sporych rozmiarów poemat - "Carmen de statura, feritate ac venatione bisontis" ("Pieśń o wyglądzie, dzikości i polowaniu na żubra") Kraków 1523, znany powszechnie pod skróconym tytułem: "Carmen de bisonte" ().
Poemat ten powstał jako uzupełnienie niezwykłego prezentu ofiarowanego papieżowi Leonowi X, którym był wypchany żubr. Dar ten miał sprezentować wojewoda wileński Mikołaj Radziwiłł, jednak całe przedsięwzięcie nie doszło do skutku z powodu śmierci papieża (jeszcze przed napisaniem utworu). Ostatecznie "Pieśń" powstała w Krakowie i była dedykowana królowej Bonie. 
W kompozycji i w warstwie narracyjnej dzieła widać wpływ doświadczeń twórców skupionych wokół papieża Leona X, tworzących poezję opiewającą myśliwskie dokonania swego mecenasa. Jednakże w samej warstwie faktograficznej pieśń pozostała dziełem na wskroś oryginalnym. Autor przedstawił w nim bardzo cenne obserwacje i opisy przyrody litewskiej, nawiązania do historii tych terenów, scenki myśliwskie, a także opis osobistych przeżyć. Zrezygnował zarazem z tradycyjnych w ówczesnej kulturze literackiej nawiązań do sztafażu mitologicznego. 
W zakończeniu utworu zawarł apel o podjęcie działań przeciw Turkom. Tym samym stał się jednym z prekursorów polskiej poezji patriotycznej.
W 1524 napisał epinicjon "Nova et miranda victoria de Turcis mense Iulio" o zwycięstwie hetmana wielkiego koronnego Mikołaja Firleja nad Tatarami.
W 1525 na procesie kanonizacyjnym Jacka Odrowąża ogłosił panegiryk "De vita et gestis Divi Hyacinthi".

</doc>
<doc id="525933" url="https://pl.wikipedia.org/wiki?curid=525933" title="Dow Ber z Międzyrzecza">
Dow Ber z Międzyrzecza

Dow Ber z Międzyrzecza zwany Wielkim Magidem (ur. 1704 na Wołyniu, zm. 15 grudnia 1772 w Międzyrzeczu Koreckim) – rabin, jeden z najwybitniejszych przedstawicieli chasydyzmu, uczeń Baal Szem Towa, mistrz Elimelecha z Leżajska oraz Samuela Szmelke Horowica z Sieniawy i Menachema Mendla z Witebska.
Początkowo był nauczycielem w Torczynie niedaleko Łucka, później został kaznodzieją w Korcu i Równem, a następnie osiadł w Międzyrzeczu Koreckim, który po śmierci założyciela chasydyzmu, Baala Szem Towa, stał się głównym centrum ruchu chasydzkiego.
Szybko zetknął się z literaturą kabalistyczną, której studiowaniu poświęcił całe swoje życie. Został uczniem Baal Szem Towa, a po jego śmierci został jego następcą jako przywódca chasydów. Liczni uczniowie Dow Bera przenosili jego nauczanie do wszystkich zakątków Rzeczypospolitej. Spotkało się to z ostrym sprzeciwem rabinów ortodoksyjnych, którzy w chasydyzmie widzieli osłabienie i zagrożenie dla judaizmu.
11 kwietnia 1771 roku przywódca wileńskich Żydów Eliasz ben Salomon Zalman ekskomunikował gminę chasydów w tym mieście.

</doc>
<doc id="525936" url="https://pl.wikipedia.org/wiki?curid=525936" title="Mikrokosmki">
Mikrokosmki



</doc>
<doc id="525944" url="https://pl.wikipedia.org/wiki?curid=525944" title="Samolot akrobacyjny">
Samolot akrobacyjny

Samolot akrobacyjny – samolot, który dzięki swoim cechom konstrukcyjno-pilotażowym może wykonywać 
akrobację lotniczą i jest dopuszczony do wykonywania bądź tylko określonych figur akrobacji bądź do akrobacji pełnej (wszystkie figury akrobacji).
Samolot przeznaczony do wykonywania akrobacji z figurami generującymi jedynie przeciążenia dodatnie są zwane czasem samolotami 
półakrobacyjnymi, zaś te, które dopuszczają zakres przeciążeń od -10g do +12g - samolotami akrobacji pełnej (wyczynowej).
Zasadnicze cechy konstrukcyjne to:
Zasadnicze cechy pilotażowe to:

</doc>
<doc id="525952" url="https://pl.wikipedia.org/wiki?curid=525952" title="Acalvaria">
Acalvaria

Acalvaria – wada rozwojowa polegająca na braku kości sklepienia czaszki (łac. "calvaria" – sklepienie czaszki), opony twardej i mięśni tej okolicy. Kości twarzoczaszki są prawidłowo ukształtowane.

</doc>
<doc id="525965" url="https://pl.wikipedia.org/wiki?curid=525965" title="Anopla">
Anopla

Anopla – gromada wstężnic obejmująca gatunki z nieuzbrojonym "proboscis" (bez sztyletu), otworem gębowym położonym za lub poniżej zwoju mózgowego i z otworem ryjka oddzielonym od otworu gębowego. 
W tradycyjnej klasyfikacji opartej na cechach morfologicznych gromadę podzielono, na podstawie wykształcenia mięśni wora powłokowego, na dwa rzędy:
Badania molekularne wykazały, że Palaeonemertea nie jest taksonem monofiletycznym.

</doc>
<doc id="525966" url="https://pl.wikipedia.org/wiki?curid=525966" title="Palaeonemertea">
Palaeonemertea

Palaeonemertea – rząd wyłącznie morskich wstężnic o najbardziej prymitywnych wśród wstężnic cechach budowy. W ich worze powłokowym znajdują się dwie lub trzy warstwy mięśni: zewnętrzne mięśnie okrężne, pod którymi położone są mięśnie podłużne, a w przypadku występowania trzeciej warstwy, środkowa jest podłużna, objęta warstwami okrężnymi. Pnie nerwowe biegną w naskórku albo w mięśniach podłużnych, w kontakcie z naskórkiem. Układ krwionośny zbudowany jest z dwóch naczyń, bez grzbietowych naczyń krwionośnych. 
Palaeonemertea zasiedlają głównie wody przybrzeżne, nieliczne gatunki występują w głębinach morskich. 
Filogeneza rodzin zaliczanych do tego rzędu nie została wyjaśniona. W tradycyjnym ujęciu obejmującym rodziny Tubulanidae, Cephalothricidae, Carinomidae i Hubrechtidae rząd Palaeonemertea nie jest taksonem monofiletycznym.

</doc>
<doc id="525971" url="https://pl.wikipedia.org/wiki?curid=525971" title="Sara (księżna Yorku)">
Sara (księżna Yorku)

Sara, księżna Yorku z domu Ferguson ("Sarah Margaret Ferguson", ur. 15 października 1959 w Londynie) - brytyjska pisarka, osobowość telewizyjna, producent filmowy; od 1986 do 1996 członkini brytyjskiej rodziny królewskiej jako żona Andrzeja, księcia Yorku.
Rodzina i edukacja.
Sara Małgorzata Ferguson urodziła się 15 października 1959 w London Welbeck Hospital w Londynie.
Jej rodzicami byli Ronald Ferguson, major i jego pierwsza żona, Susan Barrantes z domu Wright.
W 1974 matka Sary opuściła męża oraz dzieci i związała się z Hectorem Barrantesem, graczem polo, znajomym rodziny. Małżeństwo Fergusonów zakończyło się rozwodem, a Susan Ferguson wzięła ślub cywilny z Barrantesem w 1975 w Argentynie, gdzie odtąd mieszkała. Mężczyzna zmarł w sierpniu 1990 z powodu nowotworu węzłów chłonnych.
Sara wychowywała się w posiadłości swojego ojca w Dummer. Ronald Ferguson ożenił się ponownie w 1976, a jego żoną została Susan Deptford.
Księżna ma jedną siostrę, Jane Luedecke oraz troje przyrodniego rodzeństwa: brata Andrew Ferguson, siostrę Alice Stileman i siostrę Elizabeth Cobb.
21 września 1998 Susan Barrantes zginęła w wypadku samochodowym w Argentynie. Księżna Yorku poleciała do Ameryki Południowej i wzięła udział w prywatnym pogrzebie matki w Buenos Aires.
16 marca 2003 z powodu zawału serca zmarł ojciec księżnej. Książę Andrzej, książę Edward, księżniczka Beatrycze i księżniczka Eugenia towarzyszyli jej w czasie pogrzebu w Dummer.
Edukacja.
Uczęszczała do Daneshill School w Stratfield Turgis, a następnie do Hurst Lodge School w Ascot.
W wieku osiemnastu lat ukończyła Queen's Secretarial College i rozpoczęła pracę w galerii sztuki.
Życie prywatne.
17 marca 1986 Pałac Buckingham ogłosił zaręczyny Sary Ferguson z księciem Andrzejem, drugim synem Elżbiety II, królowej Zjednoczonego Królestwa i Filipa, księcia Edynburga. Para spotkała się po raz pierwszy w dzieciństwie w czasie meczu polo. W czerwcu 1985 zostali sobie przedstawieni przez ówczesną bratową Andrzeja, księżną Dianę, która zaprosiła Sarę na organizowane przez królową przyjęcie z okazji Royal Ascot i przydzieliła jej miejsce obok księcia.
Książę oświadczył się 19 marca, w dniu swoich dwudziestych szóstych urodzin. Po ogłoszeniu zaręczyn para wzięła udział w sesji fotograficznej i udzieliła wywiadu.
Sara i Andrzej są ze sobą daleko spokrewnieni poprzez bycie potomkami Williama Cavendisha, 4. księcia Devonshire i Jakuba I, króla Szkocji i Anglii.
Narzeczeni zawarli związek małżeński 23 lipca 1986 o godzinie 11:30 w opactwie westminsterskim w Londynie. Ceremonii przewodniczył arcybiskup Canterbury, Robert Runcie. Świadkiem pana młodego był jego młodszy brat, książę Edward.
Na 90 minut przed ślubem królowa Elżbieta II nadała swojemu synowi tytuły: księcia Yorku, hrabiego Inverness i barona Killyleagh. W okresie małżeństwa tytuł Sary brzmiał: Jej Królewska Wysokość Księżna Yorku. Małżonkowie pojechali w 5-dniową podróż na Azory i pływali promem Britannia po Oceanie Atlantyckim.
25 stycznia 1988 Pałac Buckingham ogłosił pierwszą ciążę księżnej. 8 sierpnia o godzinie 8:18 w Portland Hospital w Londynie urodziła się córka pary. Księżniczka Yorku, która zajęła piąte miejsce w linii sukcesji brytyjskiego tronu, otrzymała imiona Beatrycze Elżbieta Maria.
12 września 1989 podano informację, że para książęca spodziewa się narodzin drugiego dziecka. Ich córka, księżniczka Eugenia Wikoria Helena z Yorku przyszła na świat 23 marca 1990 w londyńskim Portland Hospital i zajęła szóste miejsce w linii sukcesji.
19 marca 1992 rodzina królewska ogłosiła separację księcia Andrzeja i księżnej Sary z powodu "różnic nie do pogodzenia". Według Ferguson, jedną z przyczyn rozpadu małżeństwa była częsta nieobecność księcia, zaangażowanego w sprawy marynarki, co prowadziło do tego, że małżonkowie widzieli się ze sobą przez około 40 dni w roku. Królowa ogłosiła, że księżna Yorku nie będzie pełniła więcej obowiązków w imieniu korony oraz, że monarchini nie będzie odpowiadała za długi synowej.
W sierpniu 1992 brytyjski tabloid "Daily Mirror" opublikował fotografie skąpo ubranej księżnej w towarzystwie amerykańskiego milionera, Johna Bryana. Publikacja spowodowała krytykę w kierunku Ferguson i pogłębiła jej konflikt z rodziną królewską. Francuski magazyn "Paris Match", który również przedrukował zdjęcia, otrzymał karę finansową w wysokości 84 000 funtów.
30 maja 1996 Sąd Najwyższy w Londynie orzekł rozwód pary książęcej. Początkowo tytuł księżnej pozostał bez zmian, miała jedynie nie używać predykatu Jej Królewskiej Wysokości. Sytuacja zmieniła się w sierpniu 1996, kiedy w obliczu rozwodu księcia Karola królowa uregulowała sprawy tytułów, pozbawiając rozwiedzione małżonki książąt możliwości używania predykatu. Jej nowy tytuł brzmiał Sara, księżna Yorku. Ferguson otrzymała również odszkodowanie, którego wysokość nie została potwierdzona.
Do 2004 rozwiedziona para książęca nadal mieszkała razem w Sunninghill Park w Berkshire. Sara przeprowadziła się następnie do Doplhin House, ale po pożarze, który miał miejsce w 2008, zamieszkała w Royal Lodge w Windsorze razem z byłym mężem.
W listopadzie 2019 książę Andrzej udzielił wywiadu na temat jego znajomości z przestępcą seksualnym, Jeffrey'em Epsteinem. Rozmowa została wyemitowana w programie "Newsnight". 20 listopada książę wydał oświadczenie, w którym wycofał się z pełnienia oficjalnych obowiązków oraz z życia publicznego w związku z reperkusjami, jakie przyniosły jego kontakty z Epsteinem. 13 stycznia 2022 utracił swoje patronaty i rangi wojskowe. Andrzej został pozwany o molestowanie seksualne niepełnoletniej wówczas Virginii Giuffre. Księżna Yorku kilkakrotnie publicznie stawała w obronie byłego męża.
Członkini rodziny królewskiej.
W lutym 1987 Sara ukończyła 40-godzinny kurs i uzyskała prywatną licencję pilota. Szkolenie było prezentem ślubnym, którzy otrzymała od Lorda Hensona.
W lipcu 1987 książę i księżna Yorku uczestniczyli w kilkunastodniowej oficjalnej wizycie w Kanadzie. W marcu 1988 udali się do Kalifornii.
W październiku 1988 para książęca poleciała z dyplomatyczną wizytą do Australii z okazji 200 lat istnienia państwa. Prasa skrytykowała Sarę i Andrzeja, którzy pozostawili w domu sześciotygodniową córką, a następnie przedłużali pobyt na półkuli południowej, spędzając czas z siostrą księżnej i pływając statkami wzdłuż wybrzeża Australii.
W maju 1989 podczas swojej pierwszej solowej oficjalnej wizyty księżna pojechała do Berlina.
Późniejsze związki z rodziną królewską.
We wrześniu 1997 towarzyszyła swoim córkom w pogrzebie Diany, księżnej Walii, z którą wcześniej była w przyjaźni.
W kwietniu 2002 uczestniczyła w pogrzebie Elżbiety, królowej-matki.
Nie została zaproszona na ślub księcia Edwarda w 1999 i księcia Wilhelma w 2011. Otrzymała zaproszenie na ślub księcia Henryka w 2018, ale została pominięta na liście gości weselnych.
W październiku 2018 wystąpiła oficjalnie z członkami rodziny królewskiej w czasie ślubu jej córki, księżniczki Eugenii z Jackiem Brooksbank w Windsorze.
W kwietniu 2021 zmarł Filip, książę Edynburga, były teść Sary, ale nie uczestniczyła w jego uroczystościach pogrzebowych z powodu ograniczeń wynikających z pandemii COVID-19. We wrześniu 2022 została zaproszona do udziału w państwowym pogrzebie byłej teściowej, królowej Elżbiety II, z którą pozostawała w przyjacielskich stosunkach. Przydzielono jej miejsce w drugim rzędzie, obok córek, za księciem i księżną Walii.
Działalność charytatywna.
W 1990 została patronką "Teenage Cancer Trust", organizacji pomagającej dzieciom i młodym dorosłym w zmaganiach z chorobą nowotworową, w której działalnośc jest aktywnie zaangażowana, również we współpracy ze swoimi córkami.
W 1993 założyła"Children In Crisis", zainspirowana spotkaniem z chorującą na nowotwór Polką, Anią. Celem organizacji jest, aby "widzieć wszystkie dzieci bezpieczne, w szkole i w nauce".
W grudniu 1994 w Stanach Zjednoczonych otworzyła własną fundację charytatywną, "Chances for Children".
Została patronką "Springboard for Children", organizacji pomagającej dzieciom, mającym trudności z pisaniem i czytaniem. Do tego rodzaju działalności zainspirowało ją rozpoznanie dysleksji u jej starszej córki.
W 2005 została globalną ambasadorką "Ronald McDonald House Charities".
We wrześniu 2017 została ogłoszona ambasadorem "British Heart Foundation".
Od czerwca 2019 jest patronem "Natasha Allergy Research Foundation", fundacji zajmującej się walką z ostrymi reakcjami alergicznymi i wstrząsami anafilaktycznymi.
W 2020 założyła własną fundację, "Sarah's Trust". 
Wizyty w Polsce.
Podczas swojej wizyty w Polsce w lipcu 2022 księżna powiedziała, że "Polska uratowała jej życie" i tutaj zrozumiała, że chce pomagać innym ludziom.
W 1992 odwiedziła dziecięce szpitale w Katowicach i Zabrzu. Obserwacja warunków panujących w lecznicach zainspirowała ją do założenia organizacji "Children in Crisis".
W grudniu 1999 została Damą Orderu Uśmiechu, a wyróżnienie odebrała w Warszawie.
We wrześniu 2021 wizytowała Śląskie Centrum Chorób Serca w Zabrzu.
Po inwazji Rosji na Ukrainę w lutym 2022 odwiedzała Polskę trzykrotnie.
Inne aktywności.
Księżna jest pisarką. Napisała autobiografię "My Story" (1996) oraz książki dla dzieci, m.in. "Budgie the Little Helicopter", "Budgie at Bendick's Point", "Budgie Goes to Sea" i "Budgie and the Blizzard".
Wolny czas księżna Yorku spędza w swej rodzinnej posiadłości w Hampshire. Ma licencję pilota i interesuje się narciarstwem i malarstwem.
Została sportretowana w serialu komediowym "The Windsors", w rolę Fergie wcieliła się Katy Wix.

</doc>
<doc id="525973" url="https://pl.wikipedia.org/wiki?curid=525973" title="Dekstrokardia">
Dekstrokardia

Dekstrokardia () – medyczne określenie sytuacji, gdy serce znajduje się po prawej stronie klatki piersiowej.
Jeżeli towarzyszy mu nieprawidłowe (po przeciwnych stronach, jakby odbite w lustrze) położenie innych narządów w obrębie klatki piersiowej i jamie brzusznej mówimy o odwróceniu trzewi (łac. "situs inversus").

</doc>
<doc id="525974" url="https://pl.wikipedia.org/wiki?curid=525974" title="Dekstrocardia">
Dekstrocardia



</doc>
<doc id="525976" url="https://pl.wikipedia.org/wiki?curid=525976" title="Festiwal Piosenki Polskiej w Opolu">
Festiwal Piosenki Polskiej w Opolu



</doc>
<doc id="525977" url="https://pl.wikipedia.org/wiki?curid=525977" title="Situs inversus">
Situs inversus



</doc>
<doc id="525985" url="https://pl.wikipedia.org/wiki?curid=525985" title="Maryon Pittman Allen">
Maryon Pittman Allen

Maryon Pittman Allen (ur. 30 listopada 1925, zm. 23 lipca 2018.) – amerykańska dziennikarka, autorka i wykładowczyni, która przez pół roku zasiadała w Senacie Stanów Zjednoczonych.
Urodziła się w Meridian w stanie Missisipi, a w roku 1926 wraz z rodziną przeprowadziła się do Birmingham w Alabamie. Ukończyła studia na University of Alabama, po czym pracowała jako dziennikarka, autorka, wykładowczyni i redaktorka. Prezydent Gerald Ford mianował ją w roku 1974 przewodniczącą Komisji ds. Sztuki przy Blair House (części kompleksu Białego Domu).
Maryon Pittman była żoną Jamesa Allena, który w latach 1969-1978 był Senatorem z Alabamy, reprezentującym Partię Demokratyczną. Kiedy zmarł, gubernator George Wallace mianował wdowę po nim na to stanowisko. Maryon zasiadała w Senacie przez około pół roku (8 czerwca – 7 listopada 1978). Nie udało jej się uzyskać nominacji demokratów na pełną kadencję (wybory wygrał, pokonując ją w prawyborach, Donald W. Stewart).
Po zakończeniu swej krótkiej kariery politycznej Maryon Pittman Allen była m.in. felietonistką „The Washington Post” (1978-1981).

</doc>
<doc id="525986" url="https://pl.wikipedia.org/wiki?curid=525986" title="Andrzej Minko">
Andrzej Minko

Andrzej Marek Minko (ur. 1948 w Śremie) – polski dziennikarz, autor i producent programu telewizyjnego „Ktokolwiek widział, ktokolwiek wie” emitowanego od września 1996 roku w TVP. 
Pomysłodawca, autor cyklu „Spojrzenia”, poświęconego zmianom jakie następowały pod koniec lat osiemdziesiątych w sąsiednich krajach (ponad 120 wydań). Współautor reportaży o białych plamch w historii stosunków polsko-sowieckich (Katyń, Miednoje i Kozielsk, cykl „Śladami pierestrojki” wspólnie z Waldemarem Karwatem). Od 1991 roku w firmie producenckiej Euromedia Ltd. Producent Wykonawczy seriali telewizyjnych dla dzieci „Stella Stelaris” dla ZDF (2 program tv niemieckiej), „Trzy szalone zera” – dla TVP i WDR, filmów telewizyjnych „La belle de Varsovie” (dla telewizji francuskiej program 2/3), „Nechste Woche ist Frieden” (dla SAT 1), „Die Bademeister” (dla RTL2). Współautor i realizator cyklu reportaży dokumentalnych dla West Deutscher Rundfunk poświęconych Polsce (2 odcinki) oraz Estonii, Łotwie i Litwie.

</doc>
<doc id="525990" url="https://pl.wikipedia.org/wiki?curid=525990" title="Greatest Hits II">
Greatest Hits II

Greatest Hits II – kompilacja studyjnych nagrań brytyjskiej grupy Queen, wydana w październiku 1991. Zawiera największe przeboje zespołu od 1982 do 1991. Album był później dostępny również jako część wydawnictw: "Greatest Hits Vols I &amp; II", i "The Platinum Collection: Greatest Hits I, II &amp; III". Łączna sprzedaż albumu wyniosła na świecie ok. 20 mln sztuk. Jest to ostatni album Queen wydany przed śmiercią Mercury'ego.

</doc>
<doc id="525991" url="https://pl.wikipedia.org/wiki?curid=525991" title="Sitowate">
Sitowate

Sitowate ("Juncaceae" Juss.) – rodzina roślin jednoliściennych. Liczy ok. 430 gatunków skupionych w 7 rodzajach. Rozpowszechnione są one na całym świecie, przy czym w strefie tropikalnej głównie na obszarach górskich. Najbardziej zróżnicowane są w strefie klimatu chłodnego umiarkowanego oraz w górach. Najczęściej zasiedlają siedliska wilgotne. We florze Polski występują tylko dwa rodzaje roślin należące do tej rodziny: sit i kosmatka. Znaczenie ekonomiczne jest niewielkie – niektóre gatunki wykorzystywane są w plecionkarstwie i są sadzone jako rośliny ozdobne.
Systematyka.
Klad okrytonasienne, klad jednoliścienne ("monocots"), rząd wiechlinowce ("Poales"), rodzina sitowate ("Juncaceae"). Rodzina stanowi grupę siostrzaną dla rodziny ciborowatych "Cyperaceae", wraz z którymi tworzy grupę siostrzaną rodziny turniowatych "Thurniaceae".
W obrębie rodziny wyróżnianych jest siedem rodzajów z 430 gatunkami, spośród których najwięcej (ok. 300) należy do parafiletycznego rodzaju "Juncus".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd sitopodobne ("Juncanae" Takht.), rząd sitowce ("Juncales" Dumort.), podrząd "Juncineae " Engl., rodzina sitowate ("Juncaceae" Juss.).
Zastosowanie.
Łodygi różnych gatunków sitów (np. sit rozpierzchły, sztywny i bałtycki) wykorzystywane są do wiązania i wyplatania. Niektóre gatunki sitów i kosmatek sadzone są jako rośliny ozdobne.

</doc>
<doc id="525993" url="https://pl.wikipedia.org/wiki?curid=525993" title="Break">
Break



</doc>
<doc id="525994" url="https://pl.wikipedia.org/wiki?curid=525994" title="Berlin Potsdamer Platz">
Berlin Potsdamer Platz

Berlin Potsdamer Platz – jeden z nowych dworców kolejowych w Berlinie otwartych w 2006, w związku z uruchomieniem tzw. "grzyba kolejowego". Dworzec mieści się pod powierzchnią Placu Poczdamskiego, w dzielnicach Mitte oraz Tiergarten, w okręgu administracyjnym Mitte. Zatrzymują się na nim pociągi regionalne, zaś dalekobieżne przejeżdżają bez zatrzymania. Na wschód od dworca regionalnego mieści się otwarty w 1939 również podziemny dworzec S-Bahn, a jeszcze dalej – otwarta w 1907 stacja metra, niemająca podziemnego połączenia z resztą kompleksu.
Dworce kolejowe.
Już w roku 1838 powstał przy Potsdamer Platz, w miejscu dzisiejszego południowego wejścia na dworzec, końcowy przystanek prowadzącej do Poczdamu i dalej do Magdeburga drugiej linii kolejowej Niemiec – Potsdamer Bahnhof. Stacja leżała bezpośrednio przed Bramą Poczdamską w berlińskim murze akcyzowym. W 1891 na wschód i zachód od tego dworca czołowego wzniesiono dwa również czołowe dworce lokalne. W latach 30. zbudowano tunel północ-południe dla S-Bahn, a wraz z nim podziemny dworzec z dwoma peronami (arch. Richard Brademann), obecnie znajdujący się na liście zabytków. W 1945 stare dworce czołowe zostały całkowicie zniszczone i wkrótce rozebrane. Po podziale Berlina podziemna stacja znalazła się w Berlinie Wschodnim, przy samej granicy. Gdy zbudowano Mur Berliński, pociągi przejeżdżały przez stację bez zatrzymania. Część wejść, mimo że leżały na terytorium NRD, znajdowała się po jego zachodniej stronie, ale pozostawały one zamknięte.
Po zjednoczeniu Berlina zaczęto budowę dworca w ciągu nowego tunelu kolei dalekobieżnej, realizowanego wraz z nowym kompleksem biurowo-mieszkalno-rozrywkowym i mającego z nim podziemne połączenie. Dworzec zaprojektowały biura architektoniczne Hilmer &amp; Sattler i Modersohn &amp; Freiesleben, zaś położone dalej na wschód dotychczas niezrealizowane dodatkowe pawilony wejściowe – Oswald Mathias Ungers. Przy okazji zbudowano poprzecznie położony dworzec planowanej linii metra, która jednak nie będzie w najbliższym czasie realizowana.
Stacje metra.
Obecnie na Potsdamer Platz znajduje się tylko jedna czynna stacja metra, jednak łącznie zbudowano trzy stacje. Pierwsza z nich została zamknięta i częściowo wyburzona po pięciu latach użytkowania, druga jest od prawie stu lat (choć z 31-letnią przerwą) w użytku, zaś trzecia zapewne nie zostanie nigdy uruchomiona.
Dawna stacja metra Potsdamer Platz.
Na najstarszym odcinku berlińskiego metra, otwartym 18 lutego 1902 znajdowała się stacja Potsdamer Platz. Tak samo jak inne stacje tej pierwszej trasy posiadała ona perony boczne. Początkowo była to stacja końcowa odgałęzienia prowadzącego od trójkąta torowego ("Gleisdreieck") w kierunku śródmieścia. Jako pierwszy etap przedłużania linii w kierunku śródmieścia aż do Spittelmarkt zbudowano nową stację, "Leipziger Platz", pod placem noszącym to imię i położonym w sąsiedztwie placu Poczdamskiego. Gdy w 1907 otwarto tę stację, zamknięto pierwszą ze stacji Potsdamer Platz, wówczas stosunkowo nową. Po wyburzeniu platform peronowych przekształcono halę dworca w komorę torów manewrowych i postojowych.
Stacja metra Potsdamer Platz (U2).
Nowa stacja Leipziger Platz wyposażona była w praktyczniejszy peron wyspowy i połączona była tunelem dla pieszych z domem towarowym "Wertheim". Ten tunel istnieje do dziś, choć nie jest używany. W 1923 przemianowano stację na "Potsdamer Platz". Nazwę tę zachowaał ona do dziś.
W czasie podziału Berlina linia metra, przedłużona w 1930 do stacji Pankow (Vinetastraße), została podzielona na dwie części. Ponieważ granica przebiegała bezpośrednio przez Potsdamer Platz, stacja metra nie mogła być używana ani przez wschodnią, ani przez zachodnią część linii. Możliwość używania przez zachodnioberlińskie pociągi, jednak z zawracaniem po wschodniej stronie, została odrzucona przez senat jeszcze w 1961. Stacja służyła zatem jako tory odstawcze wschodnioberlińskiej linii A, która kończyła na położonej dalej na wschód stacji "Thälmannplatz" (później "Otto-Grotewohl-Straße", a obecnie "Mohrenstraße"). Dopiero w 1993 połączono obie części linii i ponownie uruchomiono stację Potsdamer Platz. Dziś stanowi ona najstarszą z zachowanych w zasadzie w oryginalnym stanie podziemnych stacji berlińskiego metra i jest wpisana na listę zabytków.
Stacja metra Potsdamer Platz (U3).
Dla planowanej długoterminowo linii metra z Weißensee na Kurfürstendamm, zbudowano w czasie budowy dworca pociągów regionalnych w stanie surowym stację. To druga obok torów dworca Alexanderplatz, gdzie dwa tory od 1930 czekają na uruchomienie, stacja dla tej linii. Nie wiadomo jednak, kiedy ta linia powstanie, gdyż obecnie nie jest zbyt potrzebna, jak również nie ma stosownych środków budżetowych. Obecnie nieukończona stacja używana jest jako przestrzeń dla różnych wydarzeń kulturalnych.

</doc>
<doc id="525997" url="https://pl.wikipedia.org/wiki?curid=525997" title="Michał Tarkowski">
Michał Tarkowski

Michał Krzysztof Tarkowski (ur. 11 lipca 1946 w Warszawie) – polski aktor, scenarzysta i reżyser, współtwórca (razem z Januszem Weissem i Jackiem Kleyffem) grupy kabaretowej Salon Niezależnych.
Życiorys.
Otrzymał dyplom na Wydziale Architektury Politechniki Warszawskiej w 1974, a w 1979 ukończył studia na Wydziale Reżyserii PWSFTviT w Łodzi. W latach 70. współtworzył kabaret Salon Niezależnych. Następnie zajął się głównie działalnością filmową. Znany jest głównie z ról w takich filmach jak "Człowiek z marmuru" i "Wodzirej".
Po prawie trzydziestu latach przerwy wrócił do wspólnej pracy artystycznej z Jackiem Kleyffem. W 2003 i 2004 roku wraz z Orkiestrą Na Zdrowie realizował spektakl „Kinoteatrzyk Jacka Kleyffa i Michała Tarkowskiego” w warszawskim Teatrze Studio.
Od 2003 roku do chwili obecnej współpracuje z firmą CHRIS Turystyka i Rekreacja jako instruktor na obozach filmowych. Do 2010 roku jego podopieczni zrealizowali w sumie ponad 250 filmów krótkometrażowych.
Został odznaczony Krzyżem Oficerskim Orderu Odrodzenia Polski (2011).
Filmografia.
Obsada:
Scenariusz i reżyseria:

</doc>
<doc id="525999" url="https://pl.wikipedia.org/wiki?curid=525999" title="Renminbi">
Renminbi

Renminbi, w skrócie RMB () – oficjalna waluta Chińskiej Republiki Ludowej. 
Podstawową jednostką renminbi jest yuan (),
kod ISO 4217 to CNY (skrót od ang. "chinese yuan"). Jeden yuan dzieli się na 10 jiao (角), a jeden jiao na 10 fenów (分). Wszystkie nominały, od najmniejszego 1 jiao, do największego 100 yuanów, dostępne są w postaci banknotów. W monetach obiegowych występują nominały od 1 fena do 1 yuana.
Słowo „yuan” jest również używane w odniesieniu do chińskiej waluty (w znaczeniu ogólnym), zwłaszcza w kontekście międzynarodowym. Potocznym określeniem yuana w języku chińskim jest „kuai” (块), czyli „kawałek”; a „jiao” jest potocznie nazywany „mao” (毛), czyli „włos” (tym samym znakiem zapisuje się popularne w Chinach nazwisko, które nosił m.in. Mao Zedong).
Chińska waluta posiada dwa odrębne rynki: wewnętrzny dla rezydentów tzw. "onshore renminbi" oraz zewnętrzny tzw. "offshore renminbi". Na rynku wewnętrznym obowiązującą walutą jest CNY. Na rynku zewnętrznym (w tym zagranicznym) waluty oznaczone są różnymi skrótami: w Hongkongu – CNH, Tajwanie – CNT, Singapurze – CNS.
Znaczenie słownikowe.
W języku chińskim słowo „"yuan"” oznacza po prostu „"pieniądz"”, na przykład "měiyuán" (美元) to dolar amerykański (USD), którego nazwa wywodzi się od "Měiguó" (美國), oznaczającego USA; "měiyuán" (美元) to po prostu „"amerykański pieniądz"”.
Na Tajwanie "yuan" to potoczna nazwa tamtejszej waluty, czyli (nowego) dolara tajwańskiego. Z kolei w Hongkongu to nazwa dolarów hongkońskich. Mieszkańcy Tajwanu i Hongkongu określają walutę w Chinach nazwą oficjalną, "renminbi". Podobne, lokalne znaczenie ma słowo "yuan" także dla Chińczyków mieszkających w Singapurze i Makau.
Z języka chińskiego zapożyczone zostały także nazwy pieniądza w innych językach Dalekiego Wschodu: japońskiego jena i koreańskiego wona.
Użycie poza Chinami kontynentalnymi.
W Hongkongu w myśl zasady jeden kraj, dwa systemy używana jest odrębna waluta, dolar hongkoński (HKD). RMB pozostaje tam drugą pod względem popularności walutą, a jego rola stale rośnie w związku z ożywioną wymianą handlową z kontynentem. Banki w Hongkongu prowadzą dla klientów konta w RMB.
Podobna sytuacja panuje w Makau, gdzie chociaż lokalną walutą pozostaje pataca, to miejscowe banki wydają karty płatnicze umożliwiające płatności w RMB. Nie są one jednak dopuszczane w miejscowych kasynach.
Yuan w postaci kryptowaluty.
W roku 2020 Ludowy Bank Chin wprowadził do obiegu własną kryptowalutę DC/EP (ang. "digital currency electronic payment").

</doc>
<doc id="526003" url="https://pl.wikipedia.org/wiki?curid=526003" title="Nokia 5510">
Nokia 5510

Nokia 5510 – telefon komórkowy fińskiej firmy Nokia. 5510 jest pierwszym telefonem tej firmy z wbudowanym odtwarzaczem MP3. Posiada 64 megabajty pamięci wewnętrznej oraz pełną klawiaturę QWERTY.
Wygląd.
Telefon ma wymiary 134 × 58 × 28 mm, a wraz z baterią waży 155 g. Ma klawiaturę QWERTY, klawisz cofający i przyciski nawigacyjne. Wyposażony jest w podświetlany wyświetlacz o rozdzielczości 84 x 48 pikseli, na którym mieści się 5 wierszy tekstu. Telefon ma trzy fabryczne kolory obudów: "Groove Red", "Melody Blue" i "Allegro Blue".
Funkcje.
Nokia ma możliwość wysyłania SMS, zegar, budzik, kalkulator, przelicznik walut, stoper, minutnik, wygaszacze ekranu, radio oraz odtwarzacz MP3. Telefon wyposażony jest w pięć gier: Snake II, Pairs II, Space Impact, Bantumi oraz Bumper. 5510 oferuje także zapis 100 numerów telefonów
Połączenia.
Telefon ma funkcję wybierania głosowego (8 numerów) oraz szybkiego (9 numerów). Nokia 5510 oferuje także automatyczne odbieranie, ponowne wybieranie, przekazywanie połączeń, licznik czasu, połączenia oczekujące oraz zawieszanie połączeń. Telefon wyposażony został też w 35 standardowych dzwonków, a istnieje też możliwość dodania swoich siedmiu.
Wiadomości.
Maksymalna długość wiadomości SMS to 459 znaków w wiadomości łączonej. Można także korzystać z czatu, emotikon oraz szablonów. Nokia obsługuje też wiadomości obrazkowe (Smart Messaging).
Muzyka.
Nokia 5510 wyposażona jest w 64 megabajty pamięci wewnętrznej oraz stereofoniczne radio FM. Odtwarzacz wbudowany w telefon umożliwia odtwarzanie plików AAC oraz MP3 przekształconych na format LSE zabezpieczony przed nielegalnym powielaniem muzyki. Do telefonu dołączony jest kabel z wtyczką USB umożliwiający pobieranie plików muzycznych z komputera za pomocą programu Nokia Audio Manager 2.0. W systemie Windows XP wykorzystać do tego celu można też darmowy program Another Audio Manager, szybszy w działaniu i przez wielu uznawany za wygodniejszy w obsłudze. W środowisku Linux konwersja plików do formatu LSE możliwa jest dzięki programowi Nokryptia. Telefon pozwala też na nagrywanie z radia. Wraz z telefonem sprzedawana jest przejściówka umożliwiająca słuchanie muzyki przez zwykłe słuchawki. Ma on również wejście audio do nagrywania z zewnętrznych źródeł dźwięku.
Pamięć masowa.
Po podłączeniu telefonu przez kabel USB do komputera, telefon funkcjonuje jako pamięć masowa, co umożliwia swobodne przesyłanie plików.

</doc>
<doc id="526004" url="https://pl.wikipedia.org/wiki?curid=526004" title="Pałac Augusta Haertiga w Łodzi">
Pałac Augusta Haertiga w Łodzi

Pałac Augusta Haertiga – pałac znajdujący się w Łodzi przy ulicy Piotrkowskiej 236 w Łodzi.
Historia.
Pałac został zbudowany dla łódzkiego fabrykanta Augusta Haertiga w latach 1895–1896 według projektu Franciszka Chełmińskiego. Przed wybudowaniem pałacu właściciel mieszkał w przylegającym doń domu tkacza pod numerem 234. Pałac pełnił funkcję mieszkalną i handlowo-przemysłową – na parterze było biuro firmy Haertiga, a na piętrze apartamenty.
Budynek składa się z części frontowej na planie kwadratu i oficyny. Fronton jest eklektyczny z elementami baroku, rokoka i empire’u. Pod wieńczącym budowlę gzymsem, wysuniętym przed lico, znajduje się kimation joński. Po bokach są dwa ryzality. W jednoosiowym ryzalicie, na wysokości pierwszego piętra, nad bramą przejazdową, jest wykusz wspierany postaciami kariatyd. Okna są obramowane lizenami. Nad oknami obu pięter są ornamentowane tympanony. Boczne osie budynku wieńczą szczyty z motywami dekoracyjnymi. Po śmierci Haertiga wdowa sprzedała pałac. W latach 30. XX w. jego właścicielem był wicedyrektor w fabryce Izraela Poznańskiego, Juliusz Flejszer
Od 1934 do 1991 roku mieściła się w pałacu siedziba łódzkiego PCK, a następnie budynek należał do osoby prywatnej. Na początku XXI wieku pałac wraz z przyległym placem zostały zakupione przez Towarzystwo Ubezpieczeń i Reasekuracji „Warta”. Pałac odrestaurowano, a obok wzniesiono nowoczesny gmach. Prace konserwatorskie trwały półtora roku. Odnowiono wszystko, od sufitów po podłogi: boazerie, cenne polichromie, kute kraty, kaflowe piece. W 2005 po zakończeniu remontu, pałac otrzymał nagrodę w konkursie "Zabytek zadbany" organizowanym przez Krajowy Ośrodek Badań i Dokumentacji Zabytków. Nagrodę odebrał nowy właściciel. Także Fundacja Ulicy Piotrkowskiej doceniła wysiłek konserwatorów, nadając w konkursie "Najlepsze Wnętrze Roku 2005" nagrodę w kategorii "Rekonstrukcji historycznej".

</doc>
<doc id="526005" url="https://pl.wikipedia.org/wiki?curid=526005" title="JavaBeans">
JavaBeans

JavaBeans — mechanizm komponentów wielokrotnego użytku dla platformy Java opracowany w latach 90. przez firmę Sun Microsystems. Pozwalają opakować wiele małych obiektów w jeden obiekt zwany "ziarnem" (ang. "bean"), przestrzegający ściśle określonych konwencji, który może być przenoszony i używany w różnych miejscach aplikacji. Każde ziarno to serializowalny obiekt z bezargumentowym konstruktorem, do którego właściwości można dostać się przy pomocy metod dostępowych.
JavaBeans nie powinny być mylone z Enterprise JavaBeans, architekturą komponentową dla aplikacji rozproszonych, która mimo pewnych podobieństw realizuje inne zadania.
Konwencje.
Klasa obiektu ziarna nie jest wyróżniona w kodzie przez żaden specjalny znacznik. Wyróżniana jest ona na podstawie tego czy przestrzega ściśle określonych konwencji, które pozwalają na manipulację ziarnem innym partiom kodu oraz zewnętrznym narzędziom do wizualnego budowania oprogramowania. W każdym ziarnie możemy wyróżnić:
Dodatkowo, obiekt ziarna musi być serializowalny oraz posiadać bezargumentowy konstruktor.
Właściwości.
Właściwość to prywatne pole obiektu ziarna, do którego dostęp jest kontrolowany przez metody dostępowe. Zakładając, że pole nosi nazwę codice_1, obie metody muszą nosić nazwy codice_2 oraz codice_3. Dla pól logicznych dopuszczalne jest stosowanie nazw codice_4 oraz codice_3. Poniższy przykład demonstruje komponent z dwiema właściwościami:
class Foo implements Serializable {
 private int bar;
 private boolean joe;
 public Foo() {
 public int getBar() {
 return this.bar;
 public void setBar(int value) {
 this.bar = value;
 public boolean isJoe() {
 return this.joe;
 public void setJoe(boolean value) {
 this.joe = value;
Wizualne narzędzia budowy kodu udostępniane przez wiele zintegrowanych środowisk programistycznych potrafią rozpoznać właściwości i umożliwić manipulację ich wartościami przy pomocy edytora właściwości obiektu.
Zdarzenia.
Ziarno może generować różne zdarzenia, które mogą być przechwycone i obsłużone przez inne składniki aplikacji. Dzięki zdarzeniom możliwe jest nieinwazyjne wiązanie komponentów ze sobą. Zdarzenie codice_1 tworzone jest poprzez:
Specyfikacja nie precyzuje, w jaki sposób komponent odpala zdarzenie. Operacja ta może, ale nie musi być udostępniona na zewnątrz ziarna. Jeśli komponent reprezentuje kontrolkę graficznego interfejsu użytkownika, wygenerowanym zdarzeniem może być np. kliknięcie w kontrolkę. Tworząc obiekt implementujący wymieniony wyżej interfejs, możemy dodać do kontrolki własny kod obsługi kliknięcia.
import java.util.EventListener;
import java.util.List;
import java.util.LinkedList;
class SomeControl implements Serializable {
 private List&lt;FooListener&gt; fooListeners;
 public SomeControl() {
 this.fooListeners = new LinkedList&lt;&gt;();
 public void addFooEventListener(FooListener listener) {
 this.fooListeners.add(listener);
 public void removeFooEventListener(FooListener listener) {
 this.fooListeners.remove(listener);
 public static interface FooListener extends EventListener {
 public void processFoo();
Wizualne narzędzia budowy kodu potrafią rozpoznawać zdarzenia obsługiwane przez ziarno i udostępniać kreatory obiektów odpowiedzi.
Metody.
Wszystkie pozostałe metody obiektu ziarna są traktowane jako operacje, które programista może wykonywać na komponencie. Nie ma tutaj żadnej konwencji, ani ograniczeń co do ich formy, roli i działania.
Dodatkowe interfejsy programistyczne.
Choć ziarno można utworzyć jedynie poprzez przestrzeganie określonych konwencji nazewniczych, środowisko programistyczne udostępnia także dodatkowe, opcjonalne interfejsy oraz klasy pomocnicze. Pozwalają one na zaimplementowanie semantyki, której nie da się wyrazić poprzez odpowiednią strukturę kodu. Przykładem takiej semantyki jest zawężenie zbioru dopuszczalnych wartości dla właściwości, np. do przedziału liczb z zakresu 0-10, którego nie da się wyrazić typami prostymi. W metodzie codice_11 można dodać kod sprawdzania zakresu, który ma prawo rzucić wyjątek codice_12 blokujący zmianę właściwości, jeśli argument będzie mniejszy od 0 lub większy niż 10. Zmianę określonych właściwości można też blokować wybranym procedurom obsługi zdarzeń.
Innym kierunkiem rozszerzania ziaren jest wykorzystanie interfejsów takich, jak codice_13, które mogą być wykorzystane przez wizualne narzędzia budowy kodu do pobierania dodatkowych informacji o komponencie. Przykładowo, wymieniony w poprzednim zdaniu interfejs pozwala na zmianę sposobu prezentacji i obsługi właściwości w edytorze właściwości. Jeśli dana właściwość przyjmuje zakres wartości z określonego podzbioru, zamiast pola tekstowego, wygodniej byłoby wybierać jej wartość z listy.
Zastosowanie.
Głównym obszarem zastosowań komponentów "JavaBeans" są biblioteki tworzenia graficznego interfejsu użytkownika. Ziarnami "JavaBeans" są wszystkie kontrolki GUI w pakietach AWT, Swing oraz SWT.

</doc>
<doc id="526006" url="https://pl.wikipedia.org/wiki?curid=526006" title="John Hurt">
John Hurt

John Hurt, właśc. sir John Vincent Hurt (ur. 22 stycznia 1940 w Chesterfield, zm. 25 stycznia 2017 w Londynie) – brytyjski aktor filmowy, telewizyjny i teatralny.
Należał do tych aktorów, którzy w filmach grają chętnie i często, niezależnie od rodzaju proponowanej roli – jego filmografia liczy grubo ponad sto pozycji. Pojawiał się w wielkich hitach, ale także w małych dziełach niezależnych, produkowanych po obu stronach oceanu. Był dwukrotnie nominowany do Oscara: w 1979 roku za uhonorowaną Złotym Globem drugoplanową rolę "Midnight Express" (1978) oraz za tytułową postać w dramacie Davida Lyncha "Człowiek słoń" ("The Elephant Man", 1980). Zdobywca czterech statuetek nagród BAFTA za występy w filmach "Nagi urzędnik" ("The Naked Civil Servant", 1975), "Midnight Express" (1978) i "Człowiek słoń" (1980) oraz za Wybitny Brytyjski Udział w Kinie (2012). W 2004 został Komandorem Orderu Imperium Brytyjskiego. W Pasowaniach Noworocznych 2015 otrzymał tytuł szlachecki "Sir"
Życiorys.
Wczesne lata.
Urodził się w Chesterfield w hrabstwie Derbyshire jako najmłodszy z trojga dzieci anglikańskiego duchownego i matematyka Arnoulda Herberta Hurta oraz inżynier i byłej aktorki Phyllis (z domu Massey). W okresie swojego dzieciństwa przebywał najczęściej w samotności. Był konserwatywnie wychowywany i trzymany „pod kloszem”. Pomimo że po drugiej stronie ulicy było kino, jego rodzice nie pozwalali mu oglądać filmów. Jednakże brał udział w teatralnych przedstawieniach szkolnych. Kiedy miał dwanaście lat rodzina przeprowadziła się do Grimsby.
Rodzice zapisali go do Grimsby Art School i St. Martin’s School of Art. Po otrzymywaniu stypendium, zainteresował się aktorstwem i zapisał się do Royal Academy of Dramatic Art, którą ukończył w 1962 r.
Kariera.
Karierę sceniczną rozpoczął w 1962 r. w Londynie. Debiutował w sztuce "Dzieciobójstwo w domu Freda Gingera" ("Infanticide in the House of Fred Ginger"). Potem występował w spektaklach: Johna Osborne "Nie do obrony" ("Inadmissible Evidence", 1965), "Mały Malcolm i jego walka z Eunuchem" ("Little Malcolm and His Struggle Against the Eunuchs", 1966), szekspirowski "Makbet" jako Malcolm (1967) i "Człowiek i nadczłowiek" ("Man and Superman", 1969). W 1973 wcielił się w Romea w szekspirowskiej tragedii "Romeo i Julia", a następnie wystąpił w sztukach Harolda Pintera: "Dozorca" ("The Caretaker"), "Samoobsługa" ("The Dumb Waiter") i "Extravaganza" ("Travesties", 1974).
Na dużym ekranie wystąpił po raz pierwszy w epizodycznej roli Phila Corbetta w melodramacie "Dziki i skłonny" ("The Wild and the Willing", 1962) u boku Iana McShane’a, Samanthy Eggar i Jeremy’ego Bretta. Uznanie krytyki zdobył cztery lata później jako Richard Rich w biograficznym dramacie historycznym Freda Zinnemanna "Oto jest głowa zdrajcy" ("A Man for All Seasons", 1966). Grał szalonego rzymskiego cesarza Kaligulę w serialu BBC "Ja, Klaudiusz" ("I, Claudius", 1977).
Za drugoplanową rolę Maxa, heroinisty uwięzionego w Turcji, w Alana Parkera "Midnight Express" (1978) uhonorowano go Złotym Globem, został także nominowany do Oscara. Kolejną nominację zdobył w 1980, za tytułową rolę w dramacie Davida Lyncha "Człowiek słoń" ("The Elephant Man", 1980), gdzie wystąpił w specjalnej masce. Jest trzykrotnym zdobywcą nagrody BAFTA – za występy w filmach "Nagi urzędnik" ("The Naked Civil Servant", 1975), "Midnight Express" (1978) i "Człowiek słoń" (1980).
Często grywał zgorzkniałych mężczyzn, którzy swe rozczarowanie starają się maskować cynizmem. Na swoim koncie ma także role w tym m.in. w "Obcym" ("Alien", 1979), "Hellboyu" (2004) czy "V jak Vendetta" ("V for Vendetta", 2006). Młodszej widowni znany jest z filmów o Harrym Potterze, gdzie wcielał się w postać pana Garricka Ollivandera.
Życie prywatne.
W latach 1962-1964 był żonaty z Annette Robertson. 6 września 1984 ożenił się z Donną Peacock, lecz w roku 1990 doszło do rozwodu. 24 stycznia 1990 r. poślubił Jo Dalton, z którą ma dwóch synów: Nicolasa i Alexandra. Jednak i ten związek rozpadł się w 1996 r. W marcu 2005 r. ożenił się z Anwen Rees-Myers.
W czerwcu 2015 r. zdiagnozowano u niego raka trzustki. Choroba została wykryta na wczesnym etapie.

</doc>
<doc id="526007" url="https://pl.wikipedia.org/wiki?curid=526007" title="John Vincent Hurt">
John Vincent Hurt



</doc>
<doc id="526008" url="https://pl.wikipedia.org/wiki?curid=526008" title="Bila">
Bila

Bila – kula używana do gry w bilard.
Historia.
Bile były wykonywane z różnych materiałów, m.in. gliny, bakelitu, celuloidu, krystalitu, kości słoniowej, tworzyw sztucznych, stali czy drewna. Głównym materiałem od 1627 aż do początku XX wieku była kość słoniowa. Pogoń za jej substytutem nie brała się z motywacji ekologicznych, lecz ekonomicznych. Była ona też w części kreowana przez nowojorskich producentów bil, którzy ogłosili nagrodę 10 000 dolarów za substytut kości słoniowej. Pierwszym sztucznym materiałem okazał się celuloid wymyślony przez Johna Wesleya Hyatta w 1868, ale tworzywo to czasami wybuchało podczas produkcji i było wysoce łatwopalne. Dziś bile wykonuje się z tworzyw sztucznych, np. z żywicy fenolowej. Są to materiały o wysokiej odporności na pękanie i odpryskiwanie.
Jest wiele rozmiarów i zestawów bil.
W bilardzie francuskim.
Do gry w bilard francuski stosuje się nieponumerowane trzy bile o średnicy 61,5 mm: jedną czerwoną, jedną białą oraz jedną żółtą (lub białą z kropką, tzw. „bilę pikową”).
W bilardzie amerykańskim.
Do gry w bilard amerykański stosuje się piętnaście kolejno ponumerowanych bil oraz jedną bilę białą (rozgrywającą). Bile mają wymiar 57,15 ±0,127 mm. Bile z numerami od 1 do 8 mają jednolity kolor, przez co nazywa się je „całymi”, zaś te oznaczone liczbami od 9 do 15 są pomalowane tylko częściowo i z tego powodu nazywane są „połówkami”.
Bile mają różne kolory i wartości:
Niekiedy w bilardzie amerykańskim nie stosuje się numeracji i kolorów (w grze w ósemkę nie są one istotne). Wtedy występuje siedem bil czerwonych, jedna czarna i siedem żółtych (oraz biała).
W bilardzie angielskim.
W bilardzie angielskim bile mają wymiary 52,5 mm ±0,05 mm. Zestaw składa się z 22 bil: białej (rozgrywającej), piętnastu czerwonych, sześciu kolorowych, czasem oznaczonych numerami, aby amatorzy wiedzieli, za ile są punktów. Bile powinny mieć jednakową wagę z tolerancją 3 g na komplet.
W bilardzie rosyjskim.
Standardowo występuje piętnaście bil białych i jedna żółta (rozgrywająca), czasem rozgrywająca ma kolor czerwony, czasem biały „z kropką”. Bile są większe i cięższe niż standardowe. Są dwa dopuszczalne rozmiary: 68 mm lub 71 mm.

</doc>
<doc id="526011" url="https://pl.wikipedia.org/wiki?curid=526011" title="Snooker plus">
Snooker plus

Snooker Plus – modyfikacja gry snooker wymyślona przez byłego mistrza świata, Joe Davisa, i przedstawiona przez niego na mistrzostwach 26 października 1959 roku.
Istotą wprowadzonej zmiany było dodanie dwóch bil – pomarańczowej i fioletowej (odpowiednio za 8 i 10 punktów) – tak, aby suma punktów w maksymalnym breaku wynosiła 210 (w zwykłym snookerze wynosi 147). W zamierzeniu Davisa taka zmiana miała przyciągnąć większą widownię, jednak gra w tej wersji nie przyjęła się powszechnie.

</doc>
<doc id="526015" url="https://pl.wikipedia.org/wiki?curid=526015" title="Anna Falchi">
Anna Falchi

Anna Falchi (ur. 22 kwietnia 1972 w Tampere) – modelka i aktorka pochodzenia włoskiego, urodzona w Finlandii.
Karierę rozpoczęła jako modelka. Na ekranie pojawiła się po raz pierwszy w reklamie dla pewnego włoskiego banku w 1992, reżyserowanej przez Federico Felliniego. Umożliwiło jej to rozpoczęcie kariery w kinie. Jej debiut na szerokim ekranie to film "Nel continente nero" ("Na Czarnym Lądzie") z 1993 roku. Od tamtej pory zagrała jeszcze w kilkunastu filmach, w tym w kilku baśniach filmowych włoskiej telewizji, w Polsce wyświetlano m.in. baśnie "Pierścień smoka", "Szpiedzy i piraci", "Księżniczka i żebrak". Ostatni film z jej udziałem to "Nessun messaggio in segreteria" z 2005 roku.

</doc>
<doc id="526018" url="https://pl.wikipedia.org/wiki?curid=526018" title="Prawo minimum Liebiega">
Prawo minimum Liebiega



</doc>
<doc id="526019" url="https://pl.wikipedia.org/wiki?curid=526019" title="Jan Czarnocki">
Jan Czarnocki

Jan Józef Czarnocki (ur. 24 maja 1889 w Kielcach, zm. 16 grudnia 1951 w Warszawie) – polski geolog, dyrektor Państwowego Instytutu Geologicznego.
Życiorys.
Wykształcenie.
Syn mierniczego przysięgłego Jarosława i Jadwigi Korejwo. Początkowo uczył się w szkole rosyjskiej, którą po strajku szkolnym w 1905 opuścił z „wilczym biletem”. Po 1905 kształcił się w polskiej Szkole Handlowej w Kielcach. Już jako uczeń kolekcjonował okazy geologiczne i przyrodnicze podczas wędrówek z kolegą szkolnym, Janem Samsonowiczem, po Górach Świętokrzyskich. Ostatecznie wybrał geologię. Pierwsze, jeszcze uczniowskie opracowanie "Paleontologiczny rys iłołupków górnodewońskich okolic Kielc", znajduje się w Pamiętniku Szkoły Handlowej "Dla siebie i szkoły" z 1909.
W latach 1910–1913 studiował geologię na Uniwersytecie Franciszkańskim we Lwowie, u profesorów Józefa Siemiradzkiego, Mariana Alojzego Łomnickiego i Rudolfa Zubera. W 1913 roku studiował na Uniwersytecie Jagiellońskim w Krakowie, m.in. u profesorów Eugeniusza Romera i Mariana Raciborskiego. Wybuch wojny w 1914 i śmierć ojca przeszkodziły mu w powrocie do Lwowa i w formalnym zakończeniu studiów. 
Podczas studiów Czarnocki kontynuował wraz z Janem Samsonowiczem badania geologiczne Gór Świętokrzyskich. Wyniki opublikowane zostały w 1915 roku, w Wydawnictwach Towarzystwa Naukowego Warszawskiego.
Praca zawodowa.
W latach 1916–1919 Czarnocki był zatrudniony jako asystent u prof. Jana Lewińskiego w Zakładzie Geologii Uniwersytetu Warszawskiego. Równocześnie, w 1917 roku, pracował w Muzeum Przemysłu i Rolnictwa jako Kierownik Pracowni Geologicznej. Umieścił tam też swoje zbiory geologiczne z Gór Świętokrzyskich. W 1919 wraz ze zbiorami i biblioteką pracowni wszedł w skład nowo tworzonego Państwowego Instytutu Geologicznego. Jego zbiory zapoczątkowały utworzenie Muzeum Geologicznego Instytutu.
W Państwowym Instytucie Geologicznym Czarnocki pracował jako geolog terenowy i kustosz Muzeum, a od 1937 roku jako Kierownik Grupy Świętokrzyskiej. Badał zwłaszcza paleozoik świętokrzyski i miocen Przedgórza Karpat, gromadząc m.in. bogate kolekcje skamieniałości: kambryjskich trylobitów, dewońskich głowonogów (klimenii) i mioceńskich mięczaków. Opracowywał mapy geologiczne, w tym: środkowej części Gór Świętokrzyskich w skali 1: 100 000 (1919) oraz arkusza Kielc "Mapy geologicznej Polski" w skali 1: 100 000 (1938).
W 1938 nastąpiła zmiana dyrekcji w PIG i reorganizacja Instytutu. Na dyrektora PIG został powołany Karol Bohdanowicz, a na jego zastępcę Jan Czarnocki. Wprowadzono wówczas w dużym zakresie badania geofizyczne i prace wiertnicze do badań północno-wschodniej i północno-zachodniej Polski, a także Gór Świętokrzyskich. Wybuch wojny w 1939 roku przerwał te działania.
Był dyrektorem Państwowego Instytutu Geologicznego w latach 1947–1951. Wydał ponad sto publikacji poświęconych głównie Górom Świętokrzyskim.
Został pochowany na cmentarzu Powązkowskim w Warszawie (aleja zasłużonych-1-46,47).
Postanowieniem prezydenta Bolesława Bieruta z 18 grudnia 1951 został pośmiertnie odznaczony Krzyżem Kawalerskim Orderu Odrodzenia Polski. 
Upamiętnienie.
W Kielcach jego imieniem nazwano rezerwat przyrody Ślichowice oraz jedno z osiedli.

</doc>
<doc id="526022" url="https://pl.wikipedia.org/wiki?curid=526022" title="Berlin Südkreuz">
Berlin Südkreuz

Dworzec Berlin Südkreuz (niem. dosłownie: "Berlin Krzyż Południowy") – dworzec kolejowy położony w dzielnicy Schöneberg w Berlinie otwarty 28 maja 2006 jako dworzec dalekobieżny, regionalny i stacja S-Bahn. Poprzedni dworzec w tym miejscu, Berlin Papestraße, był jedynie dworcem kolei miejskiej i został otwarty już w 1901.
Struktura dworca.
Dworzec Südkreuz, tak samo jak jego poprzednik Papestraße, a także główny dworzec Berlina, jest dworcem typu wieżowego, a zatem ruch kolejowy odbywa się na dwóch poziomach. Dolny poziom, w kierunku północ-południe, posiada pięć peronów, z czego jeden dla linii S-Bahn w ciągu kolei Drezdeńskiej i Kolei Anhalckiej, zaś pozostałe dla pociągów regionalnych i dalekobieżnych na Kolei Anhalckiej. Hala peronowa kolei obwodowej ma długość 183 m i szerokość 47 m, do jej budowy zużyto 24 900 m³ betonu, 2400 t stali oraz 3700 m² szkła. Po wschodniej i zachodniej stronie przylegają do niej hale wejściowe, każda o powierzchni 2000 m², w których znajdują się też sklepy. W parkingach piętrowych położonych na południe i północ od górnej hali peronowej znajduje się 2500 miejsc postojowych.
Historia.
Stary dworzec Berlin Papestraße.
Stary dworzec Papestraße został tak nazwany ze względu na pobliską General-Pape-Straße, która z kolei nosi imię pruskiego generała Alexandra Augusta Wilhelma von Papego (1813-1895). Peron kolei obwodowej uruchomiono 1 stycznia 1901, zaś peron kolei podmiejskiej – 1 grudnia tegoż roku. Górny poziom stanowi szeroki peron położony w kierunku wschód-zachód położony na kolei obwodowej S-Bahn, po której kursują linie okrężne oraz prowadzące do Königs Wusterhausen i Spindlersfeld.
Nowy dworzec Berlin Südkreuz.
W ramach tzw. "koncepcji grzyba kolejowego" powstał na miejscu dworca Papestraße nowy dworzec. Reaktywowane trasy Kolei Anhalckiej i Kolei Drezdeńskiej miały zostać poprzez Tiergartentunnel połączone w przelotowe połączenie północ-południe z Koleją Lehrteńską i Hamburską. Na skrzyżowaniu tej trasy z południową częścią Kolei Obwodowej zaplanowano budowę nowego dworca dalekobieżnego, wspomagającego również wówczas planowany Dworzec Główny. W czasie przygotowań do budowy dworca w 1996 powstała największa wówczas na świecie monolityczna płyta betonowa, nakrywająca przebiegającą pod dworcem autostradę A100.
W sierpniu 1998 Deutsche Bahn rozpisała konkurs realizacyjny na przebudowę dworca. Spośród 20 zgłoszonych prac wybrano 20 kwietnia 1999 koncepcję architekta Maksa Dudlera. Następnie opracowano przy współudziale biura inżynierskiego specjalizującego się w budownictwie kolejowym projekt wykonawczy. Konkurs architektoniczny przewidywał budżet w wysokości 55 mln marek dla budynku dworca przy ogólnym budżecie węzła komunikacyjnego 640 mln marek. Ostatecznie koszt budowy nowego dworca wyniósł 115 milionów euro.
Ze względu na liczne skargi mieszkańców, problemy finansowe oraz nieporadne zarządzanie ze strony senatu Berlina nie wykorzystano części przydzielonych środków. Początkowo zakładano, że otwarcie dworca nastąpi w roku 2000. Ostatecznie po przeciągającej się budowie otwarto dworzec 28 maja 2006, już dzień wcześniej otwarto nowe perony dalekobieżne.

</doc>
<doc id="526023" url="https://pl.wikipedia.org/wiki?curid=526023" title="Berlin Suedkreuz">
Berlin Suedkreuz



</doc>
<doc id="526024" url="https://pl.wikipedia.org/wiki?curid=526024" title="Berlin Sudkreuz">
Berlin Sudkreuz



</doc>
<doc id="526026" url="https://pl.wikipedia.org/wiki?curid=526026" title="Obrona Robatscha">
Obrona Robatscha

Obrona Robatscha – półotwarty debiut szachowy, oznaczony kodem ECO B06 i powstąjacy po posunięciach:
Nazwa otwarcia związana jest z austriackim arcymistrzem, Karlem Robatschem, który stosował je wielokrotnie, było jednak znane silnym szachistom już w XIX wieku. Najczęściej gra przebiega: 2.d4 Gg7 3.Sc3 (3.Sf3) d6, debiut może zresztą przejść na tory nie tylko obrony Pirca, lecz także obrony sycylijskiej, obrony królewsko-indyjskiej, obrony Caro-Kann. Przestawienie posunięć jest tak częste, że istnienie obrony Robatscha bywa niekiedy pomijane, a kod B06 traktowany jako wariant obrony Pirca- skądinąd niesłusznie, odrębność obrony Robatscha jest szczególnie widoczna w wariantach, gdzie czarne po e7-e6 rozwijają królewskiego skoczka na pole e7. Obrona Robatscha jest grana stosunkowo często, z dobrymi wynikami dla czarnych.

</doc>
<doc id="526027" url="https://pl.wikipedia.org/wiki?curid=526027" title="Berlin Papestraße">
Berlin Papestraße



</doc>
<doc id="526028" url="https://pl.wikipedia.org/wiki?curid=526028" title="Berlin Papestrasse">
Berlin Papestrasse



</doc>
<doc id="526029" url="https://pl.wikipedia.org/wiki?curid=526029" title="Obrona nowoczesna">
Obrona nowoczesna



</doc>
<doc id="526030" url="https://pl.wikipedia.org/wiki?curid=526030" title="Zasłonakowate">
Zasłonakowate

Zasłonakowate ("Cortinariaceae" R. Heim ex Pouzar) – rodzina grzybów znajdująca się w rzędzie pieczarkowców ("Agaricales").
Charakterystyka.
Grzyby kapeluszowe o mięsistym owocniku, często uderzająco ubarwione. Szczególnie typowe są kolory żółtawe, czerwonawe lub brązowawe. Skórka kapelusza może być sucha, jedwabiście włóknista, promieniście włóknista, łuszcząca się, lepka lub śliska. Brzeg kapelusza czasami może być prążkowany. Hymenofor blaszkowaty, trzon centralny. Kształt i właściwości trzonu są ważne dla identyfikacji i systematycznej klasyfikacji gatunku. Może być suchy, lepki lub śliski, a czasami ma bulwiastą podstawę. Często tworzy się na nim pierścień lub strefa pierścieniowa. Są to pozostałości osłony, które u wielu gatunków mogą rozpadać się na wczesnym etapie rozwoju. Blaszki są często w tym samym kolorze co czapka, ale mogą być też w innym kolorze. Z wiekiem zmieniają kolor na mniej lub bardziej rdzawobrązowy z powodu brązowawego pyłu zarodników. Ostrza blaszek są u niektórych gatunków orzęsione ze względu na występowanie cheilocystyd. Strzępki często barwią się jodem, sprzążki mogą być obecne lub nieobecne. Mogą występować cystydy. Podstawki są 2- lub 4-zarodnikowe. Bazydiospory o mniej lub bardziej brązowawym zabarwieniu mogą mieć różny kształt (od prawie kulistego do wydłużonego) i mogą być cienkie do grubościennych. Są gładkie lub brodawkowate, zwykle bez pory rostkowej.
Rosną na ziemi lub na drewnie.
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do rodziny tej należą rodzaje:
Liczne rodzaje dawniej zaliczane do tej rodziny w wyniku badań filogenetycznych uznane zostały za synonimy rodzaju "Cortinarius".
Polskie nazwy na podstawie pracy Władysława Wojewody z 2003 r.

</doc>
<doc id="526032" url="https://pl.wikipedia.org/wiki?curid=526032" title="Debiut Ujtelky'ego">
Debiut Ujtelky'ego



</doc>
<doc id="526033" url="https://pl.wikipedia.org/wiki?curid=526033" title="Alan Kay">
Alan Kay

Alan Kay (ur. 17 maja 1940) – amerykański informatyk. Jeden z pierwszych pracowników Xerox PARC. Jeden z twórców koncepcji programowania obiektowego.
Laureat nagrody Turinga w 2003 za pionierską pracę nad obiektowymi językami programowania jako lider zespołu tworzącego język Smalltalk i fundamentalny wkład w rozwój komputerów osobistych.
W Xerox PARC pracował m.in. nad koncepcją Dynabooka. Komputera przenośnego, pierwowzoru dzisiejszych tabletów. Miał on kosztować nie więcej niż 500 dolarów i ważyć kilka kilogramów. Dynabook był inspiracją przy powstaniu projektu One Laptop Per Child. Koncepcja ta powstała na długo przed powstaniem komputerów osobistych.
Wymyślił powiedzenie, które zostało uznane za motto Xerox PARC:
W 2004 roku został odznaczony Nagrodą Kioto w dziedzinie zaawansowanych technologii.

</doc>
<doc id="526034" url="https://pl.wikipedia.org/wiki?curid=526034" title="Heteronemertea">
Heteronemertea

Heteronemertea – rząd wstężnic obejmujący gatunki o trójwarstwowej strukturze wora powłokowo-mięśniowego. Pomiędzy dwiema warstwami mięśni podłużnych leży warstwa mięśni okrężnych. Pnie nerwowe znajdują się pomiędzy zewnętrzną warstwą mięśni podłużnych a środkową warstwą mięśni okrężnych. W układzie krwionośnym oprócz bocznych naczyń krwionośnych zawsze występują naczynia grzbietowe i – zwykle – łączące, poprzeczne. 
W większości są to gatunki morskie, kilka występuje w wodach słodkich. Przechodzą rozwój złożony, w którym występują różne typy larw: pilidium, larwa Desora i larwa Schmidta. 
Rząd Heteronemertea obejmuje rodziny:

</doc>
<doc id="526035" url="https://pl.wikipedia.org/wiki?curid=526035" title="Hoplonemertea">
Hoplonemertea

Hoplonemertea – rząd wstężnic charakteryzujących się obecnością ryjka ("proboscis") uzbrojonego w kolec jadowy z przynajmniej jednym sztyletem oraz obecnością metamerycznie rozmieszczonych uchyłków jelita środkowego. 
Hoplonemertea obejmuje gatunki wolno żyjące, morskie, słodkowodne i lądowe. Wśród morskich są zarówno przybrzeżne, jak i pelagiczne oraz głębinowe. Należą do niego wszystkie 4 gatunki wstężnic występujących w Polsce.
Na podstawie uzbrojenia "proboscis" A. Brinkmann w 1917 roku wyróżnił dwa podrzędy:

</doc>
<doc id="526036" url="https://pl.wikipedia.org/wiki?curid=526036" title="Cortinarius">
Cortinarius

Cortinarius (Pers.) Gray) (zasłonak) – rodzaj grzybów z rodziny zasłonakowatych ("Cortinariaceae"). Do 2017 r. na terenie Polski opisano występowanie 251 gatunków (przy uwzględnieniu tylko gatunków pewnych, zweryfikowanych przez Index Fungorum). Nie jest to jednak liczba ostateczna. Liczba występujących w Polsce gatunków zmienia się zarówno w wyniku znajdywania nowych, dotąd nie znanych w Polsce gatunków, jak i w wyniku zmian w nazewnictwie gatunków dokonywanych przez Index Fungorum. Dwie monografie o zasłonakach napisał Andrzej Nespiak w 1975 i 1981 r.
W wyniku prac mykologów liczba gatunków "Cortinarius" znacznie się zmniejszyła, gdyż część z nich poprzenoszono do innych rodzajów.
Systematyka i nazewnictwo.
Pozycja w klasyfikacji: "Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Jest to najliczniejszy w gatunki rodzaj grzybów kapeluszowych. W Europie występuje około 500 gatunków. Istnieje wiele koncepcji ich systematycznego podziału, liczne gatunki mają wiele synonimów nazwy naukowej, a niektóre także różne nazwy polskie. Oznaczanie gatunków jest trudne, a rozróżnienie niektórych możliwe tylko przy użyciu mikroskopu.
Polską nazwę zasłonak podał Franciszek Błoński w 1889 r. W polskim piśmiennictwie mykologicznym należące do tego rodzaju gatunki opisywane były także pod nazwami: bedłka, gąska, opieńki, guzotrzonowiec, zasłoniak, skórzak, flegmiak, modrzaczek, śluzak, tłustocha, wodniak. Jeszcze więcej ma synonimów naukowych – ponad 40.
Morfologia.
Owocniki o bardzo zmiennym kształcie i wielkości; od bardzo małych (poniżej 1 cm) do bardzo dużych (powyżej 20 cm). Kapelusz początkowo ma kształt wypukły, dzwonkowaty lub stożkowaty, potem wypłaszcza się. Są higrofaniczne lub niehigrofaniczne. U różnych gatunków występują prawie wszystkie kolory. Skórka kapelusza jest błoniasta, śluzowata, włóknisto-brązowata, łuszcząca się lub naga. Od trzonu do ronda kapelusza rozciąga się przypominająca pajęczynę zasnówka, która zwykle pozostaje włóknistą pozostałością na trzonie po odsłonięciu kapelusza. Trzon o kształcie od bardzo delikatnego i cienkiego do bardzo grubego, może być śluzowaty lub suchy, z resztkami zasnówki lub bez nich i powierzchni od nagiej do włóknistej. Miąższ jest w smaku łagodny, gorzki lub pikantny. Blaszki są zwykle wybrzuszone, ale na trzonie są również szerokie lub wygięte w łuk. Kolor w pełni dojrzałych okazów jest rdzawobrązowy ze względu na pył zarodników, u niedojrzałych grzybów spektrum waha się od prawie białawego przez jaskrawo zabarwione do ciemno rdzawobrązowego lub fioletowego. Zarodniki w kształcie pestek jabłek, migdałów lub cytryn, nawet okrągławe, lekko szorstkie do brodawkowatych, bez pory rostkowej. Trama blaszek regularna (strzępki biegną równolegle).
Znaczenie.
Grzyby mikoryzowe, saprotrofy. Tylko nieliczne gatunki to grzyby jadalne. Większość stanowią grzyby niejadalne lub podejrzane o trujące własności. Jest też kilka gatunków śmiertelnie trujących. Powodują zatrucia orellaninowe (8 grupa). Z powodu trudności w oznaczaniu gatunków zasadniczo odradza się zbierania tych grzybów w celach spożywczych. Niektóre gatunki wykorzystywane były dawniej do barwienia wełny i innych tkanin.

</doc>
<doc id="526037" url="https://pl.wikipedia.org/wiki?curid=526037" title="Bdellonemertea">
Bdellonemertea

Bdellonemertea – takson w obrębie wstężnic (Nemertea) tradycyjnie klasyfikowany w randze monotypowego rzędu z – również monotypową – rodziną Malacobdellidae. Zaliczany do niej rodzaj "Malacobdella" obejmuje kilka gatunków będących komensalami mięczaków. Żyją w jamie płaszczowej morskich małży, a jeden w jamie płaszczowej słodkowodnych ślimaków.
"Proboscis" jest pozbawiony sztyletu i wraz z otworem gębowym otwiera się do wspólnego przedsionka (atrium). Przezroczyste ciało ma pijawkowaty kształt. Na tylnym odcinku ciała znajduje się prosta przyssawka. 
"Malacobdella" odżywiają się drobnymi zwierzętami i glonami dostającymi się do jamy płaszczowej gospodarza. Przechodzą rozwój prosty. 
Analizy filogenetyczne oparte na wynikach badań molekularnych sugerują, że rodzaj "Malacobdella" zawiera się w kladzie Monostilifera (jeden z podrzędów Hoplonemertea). Dlatego badacze sugerują, by zaliczyć rodzinę Malacobdellidae do Monostilifera i zaprzestać stosowania nazwy Bdellonemertea .

</doc>
<doc id="526045" url="https://pl.wikipedia.org/wiki?curid=526045" title="VBS1">
VBS1

VBS1 – w pełni interaktywny, trójwymiarowy system treningowy armii amerykańskiej i australijskiej. Bazuje on na silniku "Real Virtuality", stworzonym przez czeskie studio Bohemia Interactive na potrzeby gry Operation Flashpoint. Został on przerobiony tak, aby jak najlepiej dostosować się do wymogów symulatora współczesnego pola walki.
W 2007 roku wydany został "VBS2" wykorzystujący zalety silnika gry "Arma 2".

</doc>
<doc id="526046" url="https://pl.wikipedia.org/wiki?curid=526046" title="Enopla">
Enopla

Enopla – gromada wstężnic wyróżniana na podstawie cech morfologicznych, takich jak obecność uzbrojonego "proboscis" (z wyjątkiem "Malacobdella" sp., u których "proboscis" jest wtórnie pozbawione sztyletu), 
otwór gębowy zlokalizowany jest z przodu zwojów głowowych i zwykle otwiera się do pochewki ryjkowej, pnie nerwowe są wyraźnie zagłębione do wnętrza ciała – znajdują się w mięśniach wora powłokowego lub w parenchymie.
Na podstawie cech ekologicznych gromadę podzielono na dwa rzędy:
Wyniki badań molekularnych sugerują, że monotypowy Bdellonemertea zawiera się w kladzie Hoplonemertea, co oznaczałoby zrównanie taksonów Enopla i Hoplonemertea.

</doc>
<doc id="526047" url="https://pl.wikipedia.org/wiki?curid=526047" title="Mario Adorf">
Mario Adorf

Mario Adorf (ur. 8 września 1930 w Zurychu) – niemiecki aktor filmowy, telewizyjny, teatralny i dubbingowy, a także pisarz.
Życiorys.
Wczesne lata.
Urodził się w Zurychu w Szwajcarii jako syn niemieckiej pielęgniarki i włoskiego chirurga. Wychowywany przez samotną matkę w Eifel w Niemczech w miasteczku Mayen. W 1950 studiował germanistykę, filozofię i dramat na Uniwersytecie Jana Gutenberga w Moguncji. W tym czasie był aktywny zarówno w studenckim klubie bokserskim, a także na scenie studenckiej. Po kilku semestrach przeniósł się na Uniwersytet w Zurychu, gdzie miał praktykę jako asystent reżysera. W 1953 uczył się w szkole aktorskiej Otto-Falkenberg w Monachium. W latach 1955-62 grał na scenie w Monachium w repertuarze klasycznym jak "Tramwaj zwany pożądaniem" Tennessee Williamsa czy "Otello" Szekspira.
Kariera.
Podczas studiów aktorskich w 1954 roku otrzymał swoją pierwszą rolę filmową jako Gefreiter Wagner w niemieckim dramacie "08/05". Trzy lata później zagrał przełomową rolę zbrodniarza Bruno Ludke w psychodramie Roberta Siodmaka "Nocą, kiedy przychodzi diabeł" ("Nachts, wenn der Teufel kam", 1957), za którą otrzymał niemiecką nagrodę filmową jako "najbardziej obiecujący aktor". W następnych latach grał w filmach niemieckich, m.in.: "Statek śmierci" ("Das Totenschiff", 1959) jako Stanisław Lawski u boku Horsta Buchholza, "Dzień, w którym spadł deszcz" ("Am Tag, als der Regen kam", 1959) jako młody przywódca gangu Werner Maurer w Gerd Oswald lub "" ("Winnetou, Teil 1", 1963) jako bandyta Frederick Santer z udziałem Pierre'a Brice'a i Lex Barkera.
We wczesnych latach sześćdziesiątych Adorf przeniósł się do Włoch. Aż do połowy lat siedemdziesiątych, oprócz swoich ról w filmach niemieckich, występował w niezliczonych międzynarodowych produkcjach, pracował z takimi reżyserami jak Sam Peckinpah (western "Major Dundee" (1965) z Charltonem Hestonem), Sergio Corbucci (spaghetti western "Specjalista" ("Gli specialisti", 1969) z Johnnym Hallydayem), Billy Wilder (dramat "Fedora" (1978) z Williamem Holdenem), John Frankenheimer ("Pakt Holcrofta" ("The Holcroft Covenant", 1985) wg powieści Roberta Ludluma) czy Claude Chabrol ("Spokojne dni w Clichy" ("Jours tranquilles à Clichy", 1990) wg Henry'ego Millera z Andrew McCarthym). Był królem w telewizyjnej baśni Lamberto Bavy "Fantaghiro" ("Fantaghirò", 1991) i "Fantaghiro 2" (1992). Podkładał też głos pod smoka w niemieckiej wersji językowej filmu "Ostatni smok".
Wiele z jego ról opierało się na kontraście między jego wyglądem i typową męską posturą a wrażliwością charakteru.
W 2001 został Honorowym Obywatelem miasta Mayen.
Życie osobiste.
W 1963 poślubił Lis Verhoeven, córkę Paula Verhoevena, z którą ma córkę Stellę Marię Adorf (ur. 29 sierpnia 1963). Jednak doszło do rozwodu. W 1985 ożenił się po raz drugi z Monique Faye.

</doc>
<doc id="526048" url="https://pl.wikipedia.org/wiki?curid=526048" title="Zasłonak rudy">
Zasłonak rudy

Zasłonak rudy ("Cortinarius orellanus" Fr.) – gatunek grzybów z rodziny zasłonakowatych ("Cortinariaceae"). 
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy nazwy naukowej:
Nazwę polską podali Barbara Gumińska i Władysław Wojewoda w 1968 r.
Morfologia.
Średnica 4–7 cm. Za młodu półkulisty lub dzwonkowaty, później wypukły z podwiniętymi brzegami, z tępym garbkiem pośrodku. Powierzchnia matowa i pilśniowa z delikatnymi łuskami. Kolor cynamonowobrązowy, brązowoczerwony lub brązowy. 
Początkowo szafranowożółte, potem pomarańczowe do pomarańczowordzawych. Są wypukłe, rzadkie i dość grube, szeroko przyrośnięte do trzonu lub nieco zbiegające.
O wysokości 5–10 cm, cylindryczny, u dołu zwężony, pełny, żółtawy lub żółtawobrązowy z podłużnymi ciemniejszymi włóknami.
Żółtawy. Smak łagodny lub lekko kwaskowaty, zapach słaby, podobny do zapachu rzodkwi.
Rdzawobrązowy. Zarodniki elipsoidalne lub migdałkowate, lekko brodawkowate o wielkości 8-11 x 5,5-7 μm.
Występowanie i siedlisko.
Notowany jest w wielu krajach Europy oraz Kolumbii Brytyjskiej w Kanadzie. W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Szwajcarii, Niemczech, Danii, Holandii, Norwegii, Szwecji.
Występuje w lasach liściastych i mieszanych, od sierpnia do października. Jest pospolity zarówno na nizinach, jak i na pogórzu i w górach. Szczególnie często występuje pod dębami, rzadziej pod bukami i brzozami.
Znaczenie.
Grzyb mikoryzowy. Grzyb śmiertelnie trujący. Zawiera alkaloid orellaninę, która nie rozpuszcza się w wodzie, dlatego gotowanie nie zmniejsza toksyczności grzyba. Orellanina selektywnie uszkadza komórki kanalików nerkowych, powodując rozległe zmiany zwyrodnieniowe i martwicze. Toksyna ma charakter kumulatywny – powtarzane spożywanie nawet niewielkich dawek powoduje narastające objawy chorobowe. Dochodzi do uszkodzenia nerek i w następstwie ich niewydolności. Pierwsze objawy pojawiają się po kilku dniach, ale rozwinięte objawy zatrucia występują dopiero po ok. 2 tygodniach (z tego względu niekiedy można nie wiązać ich ze spożyciem tego grzyba).
Ocenia się, że dawką śmiertelną jest ok. 100-200 g zasłonaka rudego, ale działanie toksyczne zależy też od osobniczej wrażliwości oraz stanu nerek przed zatruciem. Śmierć może nastąpić w wyniku nieleczonej niewydolności nerek. Nie ma specyficznej odtrutki na orellaninę i leczenie sprowadza się do dializoterapii lub transplantacji nerki.
O tym, że jest to grzyb trujący dowiedzieliśmy się w Polsce dopiero pod koniec lat 50. XX wieku. Miały miejsce wówczas dwie fale zatruć tym grzybem, w wyniku których zmarło około 10 ludzi. Dawniej uważano zasłonaki za grzyby nietrujące.

</doc>
<doc id="526049" url="https://pl.wikipedia.org/wiki?curid=526049" title="Park Staromiejski w Łodzi">
Park Staromiejski w Łodzi

Park Staromiejski (tzw. "Park Śledzia") – park w Łodzi, położony pomiędzy ulicami Zachodnią, Ogrodową, Północną, Franciszkańską i Wolborską, przedzielony Nowomiejską. Powierzchnia wynosi 17 ha.
Historia i architektura.
Powstał w latach 1951–1953 według projektu K. Chrabelskiego. Położony na "Starym Mieście", w dolinie rzeki Łódki, schowanej obecnie w podziemnym kanale.
Miejsce, w którym znajduje się park, niemal do końca XIX wieku było zbiornikiem wodnym (tzw. Staw na rzece Łódce). Gdy zbiornik osuszono, a płynącą tamtędy rzekę ujęto w kanał, okolica została ściśle zabudowana. Mieszkali tu przede wszystkim wyznawcy judaizmu. W dzielnicy znajdował się m.in. Targ rybny, a w okolicy Starego Rynku, w północnych krańcach dzisiejszego parku stanęła synagoga wielka, tzw. Altstedt. W 1941 roku władze okupacyjne zdecydowały o wyburzeniu części budynków, chcąc w ten sposób zarysować południową granicę Litzmannstadt Ghetto. Po wojnie postanowiono w tej okolicy stworzyć teren zielony. W 1951 roku – na skraju powstającego parku, w bliskiej okolicy skrzyżowania Północnej i Franciszkańskiej – oddano do użytku pętlę tramwajową, na której swój bieg kończyły linie podmiejskie. Zwyczajowo, okolica ta nazywana jest tzw. „zaginionym kwartałem”.
W parku znajduje się staw na rzece Łódce, rzeźba Henryka Burzeca, rzeźba Całoroczny Zegar Słoneczny i pomnik Dekalogu (Mojżesza) po stronie wschodniej oraz fontanna, pomnik Aleksandra Kamińskiego i stoliki szachowe po zachodniej.
Park nazywany jest potocznie przez łodzian „parkiem śledzia”. Nazwa pochodzi prawdopodobnie od zlokalizowanego w tym miejscu przed II wojną światową targu rybnego. Na targu sprzedawano przede wszystkim solone śledzie – jedne z najtańszych wówczas artykułów spożywczych.
Przyszłość.
W 2017 roku zdecydowano o rewitalizacji parku Staromiejskiego. Najważniejszym zadaniem ma być odtworzenie skrzyżowania ulic Wolborskiej i Jerozolimskiej, i dobudowanie w jego miejscu fragmentów ścian oporowych. Planowane jest posadzenie na terenie parku żywopłotów, które miałyby przypominać o przedwojennej zabudowie w tym miejscu. Zrekonstruowane mają być też dwie bramy, które prowadziły niegdyś na targ Eljasza Karo. Zbudowana ma być także druga fontanna, która wraz z istniejącą ukazywać będzie miejsce, w którym płynie podziemna rzeka Łódka. Ponadto planowany jest remont wspomnianej wyżej pętli tramwajowej, a w jej bezpośrednim sąsiedztwie powstaną zielony amfiteatr oraz "skatepark".

</doc>
<doc id="526050" url="https://pl.wikipedia.org/wiki?curid=526050" title="Brigitte Nielsen">
Brigitte Nielsen

Brigitte Nielsen, właśc. Gitte Nielsen (ur. 15 lipca 1963 w Rødovre) – duńska aktorka, modelka, prezenterka i piosenkarka.
Życiorys.
Wczesne lata.
Przyszła na świat w Rødovre, na przedmieściach Kopenhagi jako jedyna córka bibliotekarki Hanne Nielsen i inżyniera Svenda Nielsena (zm. 1999). Wychowywała się z młodszym bratem Janem (ur. 1965).
Kariera.
Po ukończeniu szkoły średniej w wieku 16 lat pozostawiła rodzinę i wyjechała do Włoch, by rozpocząć karierę modelki dla renomowanej agencji Elite Models. Pracowała tam między innymi z takimi projektantami mody jak Giorgiem Armanim, Gianni Versace i Gianfranco Ferré. Była ozdobą światowych wybiegów w Rzymie, Mediolanie, Nowym Jorku, Paryżu i Berlinie. Na początku lat 80. pracowała z takimi fotografami jako Greg Gorman i Helmut Newton. Wielokrotnie jej zdjęcia znalazły się w magazynie „Playboy” (w sierpniu 1986, w edycji australijskiej we wrześniu 1986, w edycji francuskiej w październiku 1986, w grudniu 1987, w edycji australijskiej w styczniu 1988), „Penthouse” (we francuskiej edycji w październiku 1994), a w „Marvel Comics” pozowała do zdjęć ubrana jak komiksowy charakter She-Hulk.
Na jej zdjęcia trafił włoski producent filmowy Dino de Laurentiis, szukający partnerki dla Arnolda Schwarzeneggera do baśni kostiumowej "Czerwona Sonja" ("Red Sonja", 1984), gdzie zadebiutowała jako tytułowa bohaterka kobieta-wojownik. Jednak krytycy nie byli zachwyceni jej talentem aktorskim, przyznając Złotą Malinę dla najgorszej gwiazdy i nominację dla najgorszej aktorki. Była brana pod uwagę do roli Pani Jane Porter w filmie przygodowym Hugh Hudsona "" ("Greystoke: The Legend of Tarzan, Lord of the Apes", 1984), którą w rezultacie zagrała Andie MacDowell.
W 1985 wyszła za mąż za Sylvestra Stallone’a. Nielsen i Stallone byli razem na okładce „Muscle &amp; Fitness” (w październiku 1985) i „Vanity Fair” (w brytyjskiej edycji w listopadzie 1985). Stallone zaangażował ją do roli Ludmiły Vobet Drago, żony sowieckiego boksera (Dolph Lundgren) w swoim filmie "Rocky IV" (1985). Lecz i ta kinowa postać była nominowana do Złotej Maliny w dwóch kategoriach: najgorsza nowa gwiazda i najgorsza aktorka drugoplanowa. U boku swojego męża wystąpiła ponownie w roli prześladowanej przez okrutnego seryjnego mordercę modelki Ingrid w kryminalnym filmie akcji "Kobra" ("Cobra", 1986) i po raz kolejny otrzymała nominację do Złotej Maliny w kategorii „Najgorsza aktorka roku”. W 1987 odbył się głośny rozwód państwa Stallone. Jako Karla Fry, posągowa wspólniczka handlarza bronią, znalazła się w obsadzie komedii sensacyjnej "Gliniarz z Beverly Hills II" ("Beverly Hills Cop II", 1987) z Eddiem Murphym.
W okolicach Bożego Narodzenia 1987 menadżer Nielsen skontaktował się z muzykiem Dieterem Bohlenem (Blue System, Modern Talking), któremu zaoferowano ok. 600 tys. dolarów za realizację nagrań w studiu Spiama w Los Angeles. Po nagraniu kilku taśm demo z Brigitte Nielsen, Dieter wrócił do Niemiec i poprawił demówki. Projekt upadł, ponieważ prawnicy Nielsen zdecydowali, że Bohlen może napisać dla niej tylko trzy piosenki. Po tej wiadomości Bohlen nie był już zainteresowany dalszą współpracą. Pod koniec 1987 Nielsen nagrała w duecie z austriackim piosenkarzem Falco singel „Body Next to Body”, którego producentem był Giorgio Moroder. Piosenka ta trafiła na jej debiutancką płytę "Everybody Tells a Story". 
Brała udział w drugorzędnych włoskich dramatach – "Bye Bye Baby" (1988, jeszcze jedna nominacja do Złotej Maliny) u boku Carol Alt, Luca Barbareschi i Jasona Connery i "Domino" (1988). Była brana pod uwagę do roli królowej Marii Zofii Bawarskiej w komediodramacie historycznym Luigiego Magniego[ "Król Neapolu" ("’O Re", 1989), którą przyjęła Ornella Muti. W telewizyjnym filmie fantastycznonaukowym CBS "Morderstwo w księżycowej poświacie" ("Murder by Moonlight", 1989) zagrała agentkę NASA z Julianem Sandsem. W dreszczowcu erotycznym "Więzienie kobiet 2" ("Chained Heat II", 1993) wystąpiła w roli uzależnionej od narkotyków perwersyjnej naczelniczki czeskiego więzienia o skłonnościach lesbijskich. Mimo tego była jednak absolutną gwiazdą kina światowego końca lat 80., która zgasła równie szybko, jak się pojawiała. Powodzeniem wśród widzów cieszyły się zwłaszcza jej role kobiet heroicznych, wyrachowanych i żądnych władzy, jak choćby kultowa dziś Czerwona Sonja czy Czarna Wiedźma z serii włoskich baśni telewizyjnych "Fantaghiro" ("Fantaghirò", 1992-1996). 
Pojawiła się w teledysku do przeboju Michaela Jacksona „Liberian Girl” (1989) oraz zespołu Korn do piosenki „Make Me Bad”' (2000) jako lekarka z Udem Kierem, Tatjaną Patitz i Shannyn Sossamon. Kandydowała do roli Gayle w sensacyjnym filmie fantastycznonaukowym "BattleQueen 2020" (2001), jednak propozycja trafiła do Julie Strain. Miała zagrać postać Fran w komedii sportowej "Zabawy z piłką" ("Dodgeball: A True Underdog Story", 2004), jednak ostatecznie zaangażowano Missi Pyle. Wydała kilka singli z muzyką taneczną, w tym „No More Turn Back” (2000), „Tic Toc” (2001) i „You’re No Lady” (2002) w duecie z drag-queen RuPaul, gdzie użyła swojego prawdziwego imienia Gitta.
W lipcu 2017 dostała się do obsady w roli superzłoczyńcy w sensacyjnym serialu "Gods and Secrets", gdzie zastąpiła Marka Sallinga, który został aresztowany pod zarzutem posiadania pornografii dziecięcej.
W 2018 powróciła na kinowy ekran w dramacie sportowym "Creed II" jako Ludmilla Drago, ex-żona Ivana (Dolph Lundgren), matka Viktora (Florian Munteanu), która porzuciła go w okresie niemowlęcym.
Życie prywatne.
W 1982 poznała duńskiego muzyka i kompozytora Kaspera Windinga, przyrodniego brata reżysera "Drive" – Nicolasa Windinga Refna, za którego poślubiła w kwietniu 1983. Mają syna Juliana (ur. 12 kwietnia 1984 w Kopenhadze). W październiku 1984 małżeństwo rozpadło się. 
W latach 1984–1985 romansowała z Arnoldem Schwarzeneggerem. Spotykała się z brytyjskim wokalistą z grupy muzycznej Simply Red – Mickie Hucknallem, aktorem Seanem Pennem i raperem Vanillą Ice. 15 grudnia 1985 w posiadłości Irwina Winklera w Beverly Hills poślubiła Sylvestra Stallone’a. Małżeństwo przetrwało 19 miesięcy i zakończyło się 13 lipca 1987.
Romansowała z reżyserem Tonym Scottem (1987) i jego sekretarką Kelly Sahnger (1987–1988).
Od 29 września 1990 do maja 1992 tworzyła związek małżeński z Sebastianem Copelandem, kuzynem Orlanda Blooma. Od 17 grudnia 1993 do kwietnia 2005 jej kolejnym mężem był szwajcarski kierowca rajdowy Raoul Meyer Ortolani (ur. 1960), z którym ma dwóch synów: Douglasa Aarona (ur. 20 kwietnia 1993) i Raoula Ayrtona Juniora (ur. 21 maja 1995). W latach 1988–1990 była w nieformalnym związku z amerykańskim futbolistą Markiem Gastineau (ur. 1956). W latach 2003–2005 jej narzeczonym był amerykański raper Public Enemy Flavor Flav (ur. 1959).
W marcu 2005 poznała włoskiego byłego modela i barmana, producenta filmowego Mattię Dessìego (ur. 1978). Para pobrała się 8 lipca 2006 na Malcie. 22 czerwca 2018 urodziła piąte dziecko, córkę Fridę.

</doc>
<doc id="526051" url="https://pl.wikipedia.org/wiki?curid=526051" title="Brigitte Nielsen-Stallone">
Brigitte Nielsen-Stallone



</doc>
<doc id="526052" url="https://pl.wikipedia.org/wiki?curid=526052" title="Zasłonak ceglastożółty">
Zasłonak ceglastożółty

Zasłonak ceglastożółty, zasłonak nijaki ("Cortinarius varius" (Schaeff.) Fr.) – gatunek grzybów należący do rodziny zasłonakowatych ("Cortinariaceae"). 
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Cortinarius varius". Obecną, uznaną przez Index Fungorum nazwę nadał mu w 1838 r. Elias Fries.
Niektóre synonimy naukowe:
Obydwie nazwy polskie podał Andrzej Nespiak w 1975. 
Morfologia.
Średnica 4–9 cm, za młodu półkulisty i otoczony zasnówką, później łukowaty, na koniec rozpostarty. Nie posiada garba, brzeg gładki, ostry i długo pozostaje podwinięty. Powierzchnia gładka, w czasie wilgotnej pogody błyszcząca i śliska, w czasie suchej jedwabiście błyszcząca, barwy od żółtawej do beżowobrązowej. 
Przyrośnięte do trzonu, wąskie, o ostrych blaszkach, początkowo jasnoróżowe, później niebieskofioletowe i długo nie zmieniające barwy, w końcu cynamonowobrązowe od zarodników.
Pełny, wysokość 5–10 cm, grubość 1-2,5 cm. Kształt pałkowaty, rzadziej walcowaty. U młodych okazów powierzchnia jest biała z lekkim niebieskawym nalotem, później posiada zanikającą strefę zasnówkową, na koniec pokryta jest tylko miejscami bladokremową zasnówką.
Gruby, biały. Smak niewyraźny, zapach niewyczuwalny. Śluz na kapeluszu ma gorzki smak.
Rdzawobrązowy. Zarodniki o kształcie migdałkowatym, brodawkowane. Rozmiar 10-12 × 6-7 μm. 
Występowanie i siedlisko.
Opisano występowanie tego gatunku w Ameryce Północnej i w Europie. W Europie jest szeroko rozprzestrzeniony, w Ameryce Północnej znane są jego stanowiska tylko w zachodnich regionach USA. W Europie Środkowej występuje w rozproszeniu. W Polsce jest dość rzadki, w piśmiennictwie naukowym do 2003 r. podano tylko dwa jego stanowiska (w Tatrzańskim Parku Narodowym i w Kotlinie Rabczańskiej.
Owocniki wyrastają latem i jesienią, w górskich i podgórskich lasach świerkowych, głównie na glebach wapiennych. 
Znaczenie.
Grzyb mikoryzowy. Jest jadalny, jednak odradza się jego zbieranie, gdyż bardzo łatwo można go pomylić z innymi, bardzo podobnymi, ale śmiertelnie trującymi gatunkami zasłonaków. 
Gatunki podobne.
Istnieje wiele gatunków zasłonaków o żółtej barwie. Ich oznaczenie jest trudne. Gatunki te różnią się m.in. barwą osłony, barwą blaszek i miąższu oraz obrzeżeniem bulwki na trzonie. Podobne są m.in.:

</doc>
<doc id="526053" url="https://pl.wikipedia.org/wiki?curid=526053" title="Zasłonak krwistoczerwony">
Zasłonak krwistoczerwony

Zasłonak krwistoczerwony ("Cortinarius anthracinus" (Fr.) Sacc.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1838 r. Elias Fries nadając mu nazwę "Cortinarius sanguineus" var. "anthracinus". Obecną, uznaną przez Index Fungorum nazwę nadał mu w 1887 r. Pier Andrea Saccardo.
Ma około 20 synonimów naukowych. Niektóre z nich:
Nazwę polską podał Stanisław Domański w 1955 r. W polskim piśmiennictwie mykologicznym opisywany był też jako zasłonak karminowy i zasłonak różowoczarny.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek zagrożony wymarciem. Znajduje się na listach gatunków zagrożonych także w Niemczech, Danii, Holandii, Norwegii, Finlandii.
Rośnie na ziemi w lasach liściastych, iglastych i mieszanych, w miejscach wilgotnych i zyznych, szczególnie pod bukami i dębami.

</doc>
<doc id="526054" url="https://pl.wikipedia.org/wiki?curid=526054" title="Zasłonak majerankowy">
Zasłonak majerankowy

Zasłonak majerankowy ("Phlegmacium percome" (Fr.) A. Blytt) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Phlegmacium, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Gatunek ten został po raz pierwszy opisany przez Eliasa Friesa w „Epicrisis systematis mycologici” z 1838 r., gdzie zaliczono go do ówczesnego plemienia "Phlegmacium" w rodzaju "Cortinarius". Nadał mu nazwę "Cortinarius percomis". Obecną nazwę nadał mu Axel Gudbrand Blytt w 1905 r.
Nazwę polską podał Andrzej Nespiak w 1975 r. Pochodzi od zapachu i smaku przypominającego majeranek. Jest niespójna z aktualną nazwą naukową.
Morfologia.
Średnica 3–8 cm, za młodu półkulisty, potem łukowaty, u starszych owocników płaski, zazwyczaj bez garba, czasami tylko z niewyraźnym garbem. Powierzchnia gładka, podczas suchej pogody jedwabista i matowa, podczas wilgotnej śliska i błyszcząca. Ma barwę od złocistożółtej do pomarańczowożółtej, u starszych owocników z odcieniem brązu. W młodych owocnikach zielonożółta zasnówka łączy brzeg kapelusza z trzonem.
Szeroko przyrośnięte, szerokie z delikatnie prążkowanymi ostrzami. Początkowo są zielonkawożółte, potem brązowożółte do oliwkowobrązowych.
Wysokość 4–8 cm, grubość 1–1,5 cm. Kształt walcowaty lub maczugowaty, u podstawy osiągający szerokość do 2,5 cm. Jest kruchy i pełny, na powierzchni podłużnie włóknisty. Ma barwę jasno żółtozielonkawą, podstawa u starszych owocników brązowieje.
Ma barwę jasno żółtozieloną i słaby smak i zapach podobny do majeranku
Rdzawobrązowy. Zarodniki w kształcie cytryny o szorstkiej powierzchni i rozmiarach 9–10,5 × 3,5–5,5 μm.
Występowanie i siedlisko.
Opisano występowanie tego gatunku w wielu krajach Europy. Poza Europą notowany jest tylko w stanie Waszyngton w USA. W Polsce jego rozprzestrzenienie i częstość występowania nie są znane i wymagają badań terenowych. W piśmiennictwie naukowym do 2003 r. notowany był tylko w okolicach Elbląga i w Pienińskim Parku Narodowym.
Występuje pod świerkami, w lasach iglastych i mieszanych od sierpnia do listopada. Preferuje podłoże wapienne.

</doc>
<doc id="526055" url="https://pl.wikipedia.org/wiki?curid=526055" title="Ajron">
Ajron

Ajron, właśc. Michał Dąbal (ur. 9 listopada 1985 w Warszawie) − polski producent muzyczny, a także reżyser, montażysta i operator filmowy. Michał Dąbal działalność artystyczną rozpoczął na początku pierwszej dekady XXI w. Początkowo tworzył jako producent hip-hopowy dla wytwórni muzycznej JuNouMi Records. Jednakże rozgłos przyniosła mu współpraca z raperem Michałem „Małolatem” Kaplińskim wraz z którym nagrał wydany w 2005 roku album zatytułowany "W pogoni za lepszej jakości życiem". Materiał dotarł do 14. miejsca listy najpopularniejszych płyt w Polsce (OLiS). Ponadto, z tejże płyty pochodzi przebój duetu pt. „W tej grze”, który dotarł do 4. miejsca Szczecińskiej Listy Przebojów Polskiego Radia.
Do 2007 roku Ajron współpracował ponadto z takimi wykonawcami hip-hopowymi jak: Noon, Pezet, Eldo oraz Włodi. Następnie Dąbal porzucił działalność muzyczną i wyemigrował do Stanów Zjednoczonych, gdzie ukończył American Film Institute Conservatory w Los Angeles. Pierwszy sukces odniósł rok później za sprawą krótkometrażowej produkcji „Pralnia”, Dąbal m.in. wyreżyserował, zmontował i wykonał zdjęcia do obrazu. Film spotkał się z przychylnością krytyki czego efektem była m.in. Nagroda Specjalna Jury na Festiwalu Kina Niezależnego „OFF jak gorąco” w Łodzi. W międzyczasie Ajron współpracował z polskimi raperami jako autor zdjęć teledysków w tym, m.in. z duetem Łona i Webber oraz zespołem HiFi Banda.
Syn operatora filmowego Wita Dąbala.

</doc>
<doc id="526056" url="https://pl.wikipedia.org/wiki?curid=526056" title="Zasłonak rudawy">
Zasłonak rudawy

Zasłonak rudawy, zasłonak spiczasty ("Cortinarius rubellus" Cooke) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Niektóre synonimy naukowe:
Obydwie nazwy polskie podał Andrzej Nespiak w 1975 r. dla synonimu "Cortinarius orellanoides" Rob. Henry. W niektórych atlasach grzybów gatunek ten opisany jest jako zasłonak czerwony. 
Morfologia.
Osiąga średnicę 3–8 cm, pomarańczowo-brązowawy, rdzawo-pomarańczowy do cynamonowo-pomarańczowego, rudy, o dość cienkim miąższu, w środku ze spiczastym lub zaokrąglonym garbkiem. Skórka matowa, delikatnie filcowata lub szorstka.
Zabarwiony jak kapelusz, z krętym wzorkiem z żółtawej osłony, cylindryczny do wysmukło-maczugowatego.
Cynamonowo-pomarańczowe do rdzawo-brązowawych, szeroko ustawione, grubawe.
Żółtawy, w trzonie bardziej rdzawo-brązowawy. Po przekrojeniu wydziela słaby zapach rzodkwi.
Ciemny. Zarodniki okrągławo-eliptyczne, brodawkowate, o rozmiarach 8,5–11,5 × 6,5–9 µm.
Występowanie i siedlisko.
Notowany jest tylko w Europie oraz na zachodnim wybrzeżu Kanady. W Polsce jego rozprzestrzenienie i częstość występowania nie są znane. W piśmiennictwie naukowym do 2003 r. podano tylko 3 stanowiska. 
Owocniki wyrastają zwykle gromadnie, od sierpnia do października, w lasach iglastych, zwłaszcza pod świerkami, na kwaśnych glebach, nawet wśród torfowców.
Znaczenie.
Grzyb mikoryzowy i śmiertelnie trujący.

</doc>
<doc id="526057" url="https://pl.wikipedia.org/wiki?curid=526057" title="Uncompahgre Peak">
Uncompahgre Peak

Uncompahgre Peak (4361 m n.p.m.) – jest szóstym pod względem wysokości szczytem w amerykańskim stanie Kolorado, jak również najwyższym szczytem Gór San Juan, części Gór Skalistych. Położony na obszarze rezerwatu przyrody Uncompahgre Wilderness, w północnej części Hrabstwa Hinsdale około 11 km na zachód od miejscowości Lake City.
Główne wejście na Uncompahgre Peak jest szlakiem numer 239 z drogi Henson Creek, około 6 km na zachód od Lake City przy Nellie Creek. Szlak na szczyt jest dość stromy i trudny do sforsowania, wznosi się 900 m na dystansie 8 km.

</doc>
<doc id="526058" url="https://pl.wikipedia.org/wiki?curid=526058" title="Gołąbek wyborny">
Gołąbek wyborny

Gołąbek wyborny ("Russula vesca" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 2003 r., Alina Skirgiełło opisała w 1991 r. ten gatunek jako gołąbek jadalny. Synonim naukowy – "Russula mitis" Rea:
Morfologia.
Średnicy 4-12 cm. Bladoochrowy, czerwonawy lub brązowoczerwony, często w różowe lub fioletowe plamy, na brzegach najpierw gładki, potem lekko bruzdkowaty. Za młodu półkolisty, potem wypukły, w końcu płaski zwykle z wgłębieniem pośrodku. Skórka matowa, niezupełnie sięgająca do krawędzi kapelusza.
Kruche, łamliwe, młode białe, dojrzałe z rdzawymi plamami na ostrzach, zaokrąglone przy brzegach kapelusza.
Cylindryczny, zawężony na dole, pełny, twardy, biały, u podstawy żółtawy lub rdzawoochrowy.
Kruchy, biały, na przekroju zabarwia się miejscami na rdzawobrązowo. Smak nieznaczny, łagodny, przypominający orzechy laskowe. Świeży owocnik pachnie niewyraźnie, stary jak śledzie.
Biały. Zarodniki o średnicy 6-8 × 5-6 µm, prawie kuliste lub jajowate, lekko ziarniste, bezbarwne.
Występowanie.
Rośnie od czerwca do października w lasach liściastych i iglastych, pod dębami, bukami, sosnami lub świerkami, przy odpowiedniej pogodzie zawsze w dużych ilościach; wszędzie częsty. Często atakowany przez larwy owadów.
Znaczenie.
Grzyb jadalny. Nadaje się do zup i duszenia.
Gatunki podobne.
Czerwony lub różowy kapelusz ma też lekko trujący, o ostrym smaku, gołąbek wymiotny ("Russula emetica") i gołąbek buczynowy ("Russula mairei"). W przeciwieństwie do nich gołąbek wyborny zawsze jest mniej lśniący, a miąższ ma ściślejszy. Dobrą cechą rozpoznawczą jest skórka kapelusza, której brakuje 1-2 mm do brzegu. Porównaj też z jadalnym gołąbkiem ceglastoczerwonym ("Russula velenovskyi").
Filatelistyka.
Poczta Polska wyemitowała 29 sierpnia 2014 r. znaczek pocztowy przedstawiający gołąbka wybornego o nominale 3,75 zł. Autorem projektu znaczka była Marzanna Dąbrowska. Znaczek wydrukowano techniką offsetową, na papierze fluorescencyjnym, w nakładzie 400 000 szt..

</doc>
<doc id="526060" url="https://pl.wikipedia.org/wiki?curid=526060" title="Akademia wojskowa">
Akademia wojskowa

Akademia wojskowa – uczelnia wojskowa, kształcąca kadry oficerskie o wysokich kwalifikacjach dla wszystkich rodzajów sił zbrojnych i wojsk, a także prowadząca B+R.
Polskie akademie wojskowe.
Istniejące obecnie:
Nieistniejące obecnie:

</doc>
<doc id="526061" url="https://pl.wikipedia.org/wiki?curid=526061" title="Gąskowate">
Gąskowate

Gąskowate ("Tricholomataceae" R. Heim ex Pouzar) – rodzina grzybów należąca do rzędu pieczarkowców ("Agaricales").
Charakterystyka.
Wytwarzają mięsiste lub łykowate owocniki o hymenoforze blaszkowym. Wysyp zarodników jasny, często biały, czasami różowy lub kremowy.
Systematyka.
Pozycja w klasyfikacji według Index Fungorum: "Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według CABI databases bazującego na "Dictionary of the Fungi" do rodziny "Tricholomataceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="526062" url="https://pl.wikipedia.org/wiki?curid=526062" title="Da'i">
Da'i

Da'i (wł. "Dāˤī al-Mutlaq", arab. الداعي المطلق) – w ismailizmie mustalickim osoba kierująca wspólnotą jako zastępca ukrytego imama. Współczesne gałęzie bohrów różnią się głównie liniami sukcesji (najczęściej są to linie rodowe) da'iów. Da'iowie nie mają tak silnej pozycji we wspólnocie jak imamowie w konkurencyjnych gałęziach ismailizmu.

</doc>
<doc id="526063" url="https://pl.wikipedia.org/wiki?curid=526063" title="Bayani">
Bayani



</doc>
<doc id="526064" url="https://pl.wikipedia.org/wiki?curid=526064" title="Azalici">
Azalici



</doc>
<doc id="526065" url="https://pl.wikipedia.org/wiki?curid=526065" title="Teoria nadprzewodnictwa Ginsburga-Landaua">
Teoria nadprzewodnictwa Ginsburga-Landaua



</doc>
<doc id="526066" url="https://pl.wikipedia.org/wiki?curid=526066" title="Dawoodi">
Dawoodi

Dawoodi (daudi, bohrowie dawooodi) (arab. داؤدی بوہرہ) – główna gałąź bohrów. Ich 52 da'iem jest Syedna Mohammed Burhanuddin. Zamieszkują głównie Indie. Znani są z prowadzenia drobnego i średniego handlu oraz prowadzenia licznych placówek oświatowych. W latach 80. oddzieliła się od nich liberalna grupa, która przyjęła nazwę Postępowych Bohrów Dawoodi. Wyznanie liczy ok. 1,2 miliona członków (2010).

</doc>
<doc id="526069" url="https://pl.wikipedia.org/wiki?curid=526069" title="Maya (góry)">
Maya (góry)

Maya – pasmo górskie w środkowej części Belize i we wschodniej Gwatemali, w południowej części Półwyspu Jukatan, zbudowane ze skał paleozoicznych (granity i skały osadowe) oraz mezozoicznych (wapienie, dolomity i margle). Na terenach wapiennych rozwinęły się zjawiska krasowe. Są silnie pocięte dolinami rzek. Najwyższy szczyt to Doyle’s Delight w Belize – 1124 m n.p.m. Góry porośnięte są wilgotnym lasem równikowym.
Lista szczytów w górach Maya:
W górach Maya zachowały się ruiny miast Majów: Lubaantun, Nim Li Punit, Cahal Pech i Chaa Creek.

</doc>
<doc id="526070" url="https://pl.wikipedia.org/wiki?curid=526070" title="Franciszek Szymura">
Franciszek Szymura

Franciszek Szymura (ur. 7 grudnia 1912 w Dortmundzie, zm. 18 maja 1985 w Warszawie) – polski bokser, dwukrotny wicemistrz Europy, olimpijczyk.
Życiorys.
Z zawodu był ślusarzem samochodowym. Jeden z wielu bokserów, którzy z wielkim powodzeniem startowali przed II wojną światową, jak i po jej zakończeniu. Walczył w wadze półciężkiej. Największe sukcesy odniósł zdobywając dwukrotnie srebrny medal na mistrzostwach Europy w Mediolanie 1937 i Dublinie 1939, dwukrotnie ulegając w finale Luigi Musinie z Włoch. Po wojnie dwa razy startował w mistrzostwach Europy w Dublinie 1947 i Oslo 1949, za każdym razem dochodząc do ćwierćfinału. Ćwierćfinał osiągnął także w swym jedynym starcie olimpijskim w Londynie 1948 (przegrał z późniejszym brązowym medalistą, Argentyńczykiem Maurio Cia).
Był 10-krotnym mistrzem Polski w wadze półciężkiej (1935, 1936, 1937, 1939, 1946, 1947, 1948, 1949 i 1950), zaś w 1951 zdobył brązowy medal.
W latach 1931–1948 był zawodnikiem Warty Poznań, z którą czterokrotnie zdobywał drużynowe mistrzostwo Polski w latach 1935–1939, a od 1949 do 1951 występował w barwach Gwardii Warszawa (drużynowe mistrzostwo Polski 1950).
Był także wyróżniającym się koszykarzem, uczestnikiem mistrzostw Europy w 1946.
Został pochowany na cmentarzu Lutycka w Poznaniu (kwatera św. Michała, rząd 9, miejsce 30).

</doc>
<doc id="526071" url="https://pl.wikipedia.org/wiki?curid=526071" title="Sultana">
Sultana



</doc>
<doc id="526073" url="https://pl.wikipedia.org/wiki?curid=526073" title="Droga 66">
Droga 66



</doc>
<doc id="526075" url="https://pl.wikipedia.org/wiki?curid=526075" title="Waga (przyrząd)">
Waga (przyrząd)



</doc>
<doc id="526076" url="https://pl.wikipedia.org/wiki?curid=526076" title="Waga (ćwiczenie gimnastyczne)">
Waga (ćwiczenie gimnastyczne)

Waga – statyczne ćwiczenie polegające na skłonach lub skrętach ciała tylko z jednym punktem podparcia (na jednej nodze lub ręce) lub na przyrządach tzw. „poziomka“. Staje się na jednej nodze podczas druga (wyprostowana lub zgięta w kolanie) podnosi się razem z tułowiem – to najpopularniejsza forma wagi.

</doc>
<doc id="526077" url="https://pl.wikipedia.org/wiki?curid=526077" title="Kanał Niegociński">
Kanał Niegociński

Kanał Niegociński – jeden z kanałów mazurskich łączący Niegocin z jeziorem Tajty. Ma długość 1200 metrów, przechodzi pod mostem kolejowym odcinka linii kolejowej z Wilkas do Giżycka, a dalej pod mostem drogowym łączącym te same miejscowości. Po zachodniej stronie kanału leżą Wilkasy, a po wschodniej Giżycko. Kanał ten służy dla mniejszych jednostek pływających. Statki pasażerskie Żeglugi Mazurskiej korzystają z Kanału Łuczańskiego.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia.      

</doc>
<doc id="526078" url="https://pl.wikipedia.org/wiki?curid=526078" title="Parafia Podwyższenia Krzyża Świętego w Przegędzy">
Parafia Podwyższenia Krzyża Świętego w Przegędzy

Parafia Podwyższenia Krzyża Świętego w Przegędzy -– parafia rzymskokatolicka w dekanacie dębieńskim.
Starania o własny kościół.
Przegędza to wioska znajdująca się pomiędzy Rybnikiem a Leszczynami. Pierwsze wzmianki o niej pochodzą z XIII wieku, jednak parafia jest młoda i istnieje dopiero od 1973 roku. Przegędza początkowo była związana z parafią rybnicką, która w szczytowym okresie swojej działalności skupiała 25 miejscowości, a w późniejszym okresie, aż do 1973 roku, z parafią leszczyńską św. Andrzeja Boboli. Msze św. odprawiano wówczas w małej, przydrożnej kaplicy. Wierni z Przegędzy mieli ambicje zbudować własny kościół. Do kościoła w Leszczynach iść 20 do 35 minut. 22 maja 1973 roku biskup Herbert Bednorz mianował rektorem kapliczki ks. Henryka Pawlicę, będącego w tym czasie wikariuszem w parafii leszczyńskiej. Przyszła parafia liczyła 1200 wiernych. 30 grudnia 1980 roku Urząd Wojewódzki w Katowicach wydał zgodę na rozbudowę kaplicy, a to umożliwiło biskupowi Herbertowi Bednorzowi erygowanie tam parafii (17 marca 1981). 
Budowa kościoła.
16 kwietnia 1982 roku rozpoczęto prace budowlane. Pasterkę 1982 roku odprawiono już w dolnych pomieszczeniach, które obecnie są salkami katechetycznymi. W marcu 1987 roku biskup Janusz Zimniak dokonał wmurowania kamienia węgielnego. Konsekracji dokonał w niedzielę 28 sierpnia 1988 roku biskup Damian Zimoń. Zespół budynków części sakralnej i mieszkalnej oraz wystrój wnętrza kościoła zaprojektował inż. arch. Karol Gierlotka. Kościół i otoczenie swoją wielofunkcyjnością nawiązuje do typu kościołów osiedlowych. Natomiast pod względem wystroju „łączy elementy świątyń namiotowych i rzeźbiarskich”. 
W dolnej części kościoła znajdują się salki katechetyczne.
W 1995 roku została w parafii założony cmentarz.
Dzwony odlane w ludwisarni Felczyńskich w Taciszowie zawieszono na dzwonnicy w 1997 roku. 
Kapliczki, krzyże przydrożne.
Z 1840 roku pochodzi kapliczka przydrożna wybudowana przez jednego z mieszkańców - Józefa Piątka. Jest to budowla w stylu klasycystycznym, ozdobiona profilowanym gzymsem i ośmioboczna wieżyczka na dachu. Do niedawna znajdował się w jej wnętrzu XVIII-wieczny obraz „Ukrzyżowanie”, który trafił tu rozebranego na początku XIX kościoła pw. Jana Chrzciciela. Kapliczka została przesunięta i odnowiona w 1966 dzięki proboszczowi z Leszczyn - Wilhelmowi Dłucikowi. Od 1946 roku w niedziele i święta odprawiali przy niej msze św. duchowni parafii leszczyńskiej, zwłaszcza dla ludzi starszych. Z chwila budowy kościoła, pełni ona funkcje kaplicy cmentarnej.
Krzyż przydrożny przy ul. Mikołowskiej, oraz trzy kapliczki: przy ul. Mikołowskiej i przy ul. Powstańców. Wszystkie kapliczki powstały w latach 1913-1930.

</doc>
<doc id="526084" url="https://pl.wikipedia.org/wiki?curid=526084" title="Tajty">
Tajty

 
Tajty – jezioro rynnowe w woj. warmińsko-mazurskim, w pow. giżyckim, w gminie Giżycko, leżące na terenie Krainy Wielkich Jezior Mazurskich w dorzeczu Węgorapy
Powierzchnia zwierciadła wody według różnych źródeł wynosi od 232,5 ha do 265,1 ha.
Zwierciadło wody położone jest na wysokości 115,8 m n.p.m. lub 116,2 m n.p.m. Średnia głębokość jeziora wynosi 7,5 m, natomiast głębokość maksymalna 34,0 m. Największa głębia znajduje się w pobliżu północnego brzegu jeziora, na zachód od miejscowości Wrony, obok wyspy Malinowa.
Długość jeziora to 5,4 km, szerokość maksymalną 1,3 km, szerokość średnią 0,49 km (najwęższa jest zatoka położona we wschodniej części jeziora, do której dochodzi Kanał Niegociński). Wyspy na jeziorze mają powierzchnię 0,4 ha. Jezioro składa się z dwóch wyraźnie wyodrębnionych części: wschodniej, wąskiej, o wysokich, gęsto zalesionych brzegach i zachodniej – większej, szerokiej, o płaskich, łąkowych brzegach. Z zachodniej części jeziora Kanałem Dejguny (dostępnym obecnie tylko dla kajaków) można dopłynąć na jezioro Dejgunek, łączącym się z jeziorem Dejguny.
Północny brzeg jeziora w okolicach wsi Wrony jest coraz gęściej zabudowywany domami letniskowymi i pensjonatami.
Na podstawie badania przeprowadzonego w 1992 roku wody jeziora zaliczono do III klasy czystości.
Na południowym brzegu jeziora znajduje się Wronka. Między Wronką, a brzegiem jeziora biegnie linia kolejowa z Kętrzyna do Giżycka. Na większości obszaru jeziora obowiązuje strefa ciszy (poza wschodnim krańcem, przez który przechodzi szlak żeglowny od Kanału Piękna Góra do Kanału Niegocińskiego).

</doc>
<doc id="526085" url="https://pl.wikipedia.org/wiki?curid=526085" title="Michaił Jewstafjew">
Michaił Jewstafjew

Michaił Aleksandrowicz Jewstafjew (ros. Михаил Александрович Евстафьев; ur. 1963) – rosyjski malarz, fotografik, i pisarz. 
Zajął się malarstwem i fotografią w bardzo młodym wieku. Jego matka, babcia, i pradziadek byli rosyjskimi rzeźbiarzami. 
W latach 90 XX w. pracował dla najważniejszych międzynarodowych agencji informacyjnych. Jego prace znajdują się głównie w Moskiewskim Domu Fotografii, oraz w prywatnych zbiorach w Austrii, Anglii, Francji, Rosji, w Polsce, i w Stanach Zjednoczonych.

</doc>
<doc id="526088" url="https://pl.wikipedia.org/wiki?curid=526088" title="Stały dostęp do Internetu">
Stały dostęp do Internetu



</doc>
<doc id="526091" url="https://pl.wikipedia.org/wiki?curid=526091" title="Słońce poboczne">
Słońce poboczne

Słońce poboczne, parhelion (gr. "parēlion" od "parà" – „obok” i hēlios – „słońce”) – zjawisko optyczne w atmosferze. Jest ono jasną plamą światła, powstającą na przecięciu halo opisanego oraz kręgu parhelicznego.
Opis.
Zjawisko występuje często po obu stronach Słońca; szczególnie dobrze jest widoczne, gdy Słońce jest nisko nad horyzontem. Im słońce znajduje się wyżej, tym większa jest odległość słońc pobocznych od miejsca przecięcia się halo 22-stopniowego i kręgu parhelicznego.
Słońca poboczne są jednym z najczęściej obserwowanych typów halo. Powstają one w wyniku załamania się promieni słonecznych na kryształach lodu występujących w formie sześciokątnych płytek opadających w pozycji poziomej, podobnie jak opadające liście.
Niekiedy w sprzyjających warunkach, gdy jest się ponad chmurami (np. na pokładzie samolotu, w górach), możliwe jest dostrzeżenie podsłońca i towarzyszących mu podsłońc pobocznych poniżej horyzontu. Powstają one podobnie jak zwykłe słońca poboczne, przy większej liczbie odbić światła od płaskiej, poziomej powierzchni kryształków lodu.
Zjawisko takie obserwować można także w przypadku halo powstającego wokół Księżyca.

</doc>
<doc id="526093" url="https://pl.wikipedia.org/wiki?curid=526093" title="Parhelion">
Parhelion



</doc>
<doc id="526095" url="https://pl.wikipedia.org/wiki?curid=526095" title="Górny łuk styczny">
Górny łuk styczny

Górny łuk styczny (ang. "upper tangent arc") – zjawisko optyczne, przejawiające się w postaci łuku o delikatnych barwach, stycznego do halo 22-stopniowego w punkcie ponad słońcem. Przy gorszych warunkach przejawia się tylko jako intensyfikacja światła w górnej części halo.
Zjawisko powstaje w identyczny sposób jak halo 22°, ale tylko na kryształach lodu ułożonych poziomo. Jego kształt zależy od wysokości słońca nad horyzontem. Gdy słońce jest wyżej, ramiona uginają się w dół coraz bardziej. Dla kątów powyżej 29° ramiona łuku górnego łączą się z ramionami łuku stycznego dolnego, tworząc halo opisane.

</doc>
<doc id="526098" url="https://pl.wikipedia.org/wiki?curid=526098" title="Łuki Parry’ego">
Łuki Parry’ego

Łuki Parry’ego (ang. "Parry Arcs") – intensyfikacja światła nad górną częścią 22-stopniowego halo. Łuki te pojawiają się nad oraz (rzadziej obserwowane) pod słońcem. Łuki Parry’ego mogą być różnych typów - wypukłe lub wklęsłe w stosunku do tarczy Słońca, zależnie od jego wysokości nad horyzontem.

</doc>
<doc id="526101" url="https://pl.wikipedia.org/wiki?curid=526101" title="Łuki Lowitza">
Łuki Lowitza

Łuki Lowitza (ang. "Lowitz arcs") – zjawisko optyczne związane prawdopodobnie z płytkowymi kryształami lodu wirującymi podczas spadania.
Są zjawiskiem występującym niezmiernie rzadko, a ze względu małą intensywność trudne do zauważenia. Pierwszy raz opisane w 1790 r., ale jeszcze w 1990 r. wątpiono w ich istnienie. Dzięki automatycznym aparatom cyfrowym oraz wzrostowi zainteresowania optycznymi zjawiskami atmosferycznymi ich istnienie zostało potwierdzone wieloma fotografiami. W dalszym ciągu nie ma konsensusu co do mechanizmu ich powstawania. Klasyczne wyjaśnienie opierało się na załamaniu światła w kryształach płytkowych wirujących względem osi Lowitza. Wyjaśnienie to nie w pełni zgadza się z obserwacją, zaproponowano wyjaśnienie w oparciu o rozpraszanie na półregularnych sześciokątnych kryształach płytkowych.

</doc>
<doc id="526102" url="https://pl.wikipedia.org/wiki?curid=526102" title="46-stopniowe halo">
46-stopniowe halo



</doc>
<doc id="526103" url="https://pl.wikipedia.org/wiki?curid=526103" title="Sazan">
Sazan

Sazan (alb. "Sazani", wł. "Sasseno") – niewielka wyspa o strategicznym położeniu u wejścia do Zatoki Vlora, należy do Albanii. Zajmuje powierzchnię 5 km², a zamieszkuje ją około 50 osób.
Historia.
W starożytności znana pod nazwą "Saso". Później przez dłuższy czas należała do Republiki Weneckiej, by w wyniku wojen napoleońskich stać się częścią brytyjskiego protektoratu Wysp Jońskich. W 1864 wraz z innymi Wyspami Jońskimi przekazana Grecji. W wyniku wydarzeń II wojny bałkańskiej Grecja, naciskana w tej sprawie przez Włochy i Austrię, opuściła wyspę w 1914. Sazan dostał się pod okupację włoską, na wyspie ustanowiono zarządcę wojskowego. Fakt ten został potwierdzony w tajnym układzie zawartym rok później w Londynie. Po I wojnie światowej Albania formalnie zrzekła się wyspy na rzecz Włoch. Sazan przyłączono do Albanii na mocy decyzji aliantów, podjętych na konferencji paryskiej 10 lutego 1947. W czasach, gdy Albania była państwem komunistycznym, na wyspie istniało więzienie, w którym umieszczano głównie więźniów politycznych, zwane "albańskim Alcatraz".
Znaczki pocztowe.
Podczas włoskiej okupacji wyspy używano na niej znaczków Poczty Włoskiej. Jednakże w kwietniu 1923 r. wprowadzono do obiegu serię ośmiu znaczków włoskich z nadrukiem „Saseno”.

</doc>
<doc id="526107" url="https://pl.wikipedia.org/wiki?curid=526107" title="Łuk okołozenitalny">
Łuk okołozenitalny

Łuk okołozenitalny (ang. "Circumzenithal arc") – zjawisko optyczne w atmosferze. Jest zjawiskiem typu halo i powstaje na kryształach lodu zawartych w chmurach piętra wysokiego. Łuk okołozenitalny przyjmuje formę otaczającego zenit tęczowego łuku. Promień łuku maleje wraz ze wzrostem wysokości Słońca ponad horyzontem. Niezwykle rzadko powstaje pełny okrąg dookoła zenitu, czyli tzw. łuk Kerna. Łuk Kerna został po raz pierwszy sfotografowany dopiero w 2007 r.
Powstawanie.
Łuk okołozenitalny powstaje, gdy światło słoneczne ulega załamaniu przechodząc przez kryształy lodu, mające formę sześciokątnych płytek. Płytki takie ustawiają się poziomo, natomiast promień światła wchodzi do płytki jej górną powierzchnią a wychodzi prostopadłą do niej ścianką boczną. Duży kąt (90°) między powierzchniami łamiącymi sprawia, że separacja kolorów jest duża, a barwy łuku okołozenitalnego są jeszcze czystsze niż w tęczy. Aby łuk ten powstał, Słońce nie może znajdować się wyżej niż 32,5° ponad horyzontem. W przeciwnym wypadku światło ulega całkowitemu wewnętrznemu odbiciu zanim opuści kryształ lodu. Dla tej krytycznej wysokości łuk okołozenitalny jest najszerszy, a zarazem dość słaby i znajduje się najbliżej zenitu. Najjaśniejsze łuki okołozenitalne powstają, gdy Słońce znajduje się między 15 a 25° ponad horyzontem. Szerokość kątowa łuku dochodzi do 1,5°. Minimalny kąt łamiący dla pryzmatu z lodu o kącie łamiącym 90° jest równy 46°, dlatego łuk okołozenitalny w swym najbliższym Słońcu miejscu jest styczny do łuku pobocznego górnego.
Płytki lodowe o orientacji i proporcjach właściwych dla powstania łuku okołozenitalnego są odpowiedzialne również za powstawanie słońc pobocznych i łuków stycznych, dlatego też oba te zjawiska często towarzyszą sobie (przy czym te drugie występują znacznie częściej). Dzieli je jednak znaczna odległość kątowa, więc uchwycenie obu na jednej fotografii wymaga zastosowania szerokokątnego obiektywu lub łączenia kilku zdjęć.

</doc>
<doc id="526111" url="https://pl.wikipedia.org/wiki?curid=526111" title="Łuk okołohoryzontalny">
Łuk okołohoryzontalny

Łuk okołohoryzontalny (ang. "circumhorizontal arc") – zjawisko optyczne w atmosferze ziemskiej, powstające na kryształach lodu, w związku z tym zaliczane do halo. Zjawisko występuje w postaci położonego blisko horyzontu i niemal równoległego do niego barwnego łuku przypominającego tęczę, z kolorem czerwonym u góry. Ze względu na jego rozległe rozmiary kątowe, zazwyczaj obserwuje się niewielki fragment łuku w obszarze, gdzie występuje chmura pierzasta. Łuk tworzy ze słońcem kąt około 46°, a słońce znajduje się powyżej łuku. 
Łuk tworzony jest przez załamanie światła w kryształkach lodu o kształcie płytki zawartych w chmurach pierzastych. Promień słoneczny wchodzi do położonej poziomo płytki jej boczną (pionową) powierzchnią, a wychodzi dolną, załamując się w sumie o kąt bliski 58°, dlatego powstaje tylko wtedy, gdy słońce położone jest nad horyzontem wyżej niż 58°. Załamanie prawie równoległych promieni słonecznych przez położone niemal jednakowo kryształy, stanowiące pryzmat o kącie łamiącym 90°, wytwarza czyste, jasne i dobrze oddzielone pryzmatyczne kolory czystsze niż w tęczy. 
Powyższe warunki powstawania sprawiają, że łuk okołohoryzontalny jest obserwowany dość często na średnich szerokościach geograficznych, a nigdy na dużych. Na obszarze Polski (dla 50° szerokości geograficznej) może być obserwowany od połowy maja do początku sierpnia; w sumie możliwy czas obserwacji to 200 godzin w roku. Łuk okołohoryzontalny nie powstaje na szerokościach geograficznych większych niż 55°.

</doc>
<doc id="526114" url="https://pl.wikipedia.org/wiki?curid=526114" title="Słup słoneczny">
Słup słoneczny

Słup słoneczny, słup świetlny – zjawisko optyczne w atmosferze przyjmujące postać kolumny świetlnej. Powstaje w wyniku odbicia światła nisko położonego słońca lub innego źródła światła od poziomych powierzchni uporządkowanych poziomo swobodnym opadaniem kryształów płatkowych lodu.
Najłatwiej jest go zaobserwować tuż przed wschodem słońca lub tuż po jego zachodzie. Przybiera wtedy formę świetlnej kolumny, na ogół zabarwionej czerwonawo, przemieszczającej się wraz z ruchem słońca pod horyzontem. Gdy słońce jest ponad horyzontem, często mogą towarzyszyć mu także parhelia.

</doc>
<doc id="526115" url="https://pl.wikipedia.org/wiki?curid=526115" title="Han Keiko">
Han Keiko



</doc>
<doc id="526116" url="https://pl.wikipedia.org/wiki?curid=526116" title="Laurencja (kontynent)">
Laurencja (kontynent)

Laurencja – kraton tworzący większą część Ameryki Północnej i Grenlandii. W historii Ziemi kraton ten bywał samodzielnym kontynentem, a także wchodził w skład większych superkontynentów.
Budowa i powstanie.
Kraton laurentyński jest jednym z największych i najstarszych na Ziemi. Obejmuje prekambryjskie tarcze: tarczę kanadyjską i grenlandzką, pokrytą osadami platformę wnętrza kontynentu północnoamerykańskiego i przedpole Kordylierów. Formował się w paleoproterozoiku, kiedy pasy orogeniczne połączyły co najmniej sześć archaicznych mikrokontynentów i paleoproterozoiczne łuki wyspowe, wraz z osadami oceanicznymi. Największym archaicznym terranem tarczy kanadyjskiej jest terran prowincji Superior, który 1,9–1,8 miliarda lat temu połączył się z terranem prowincji Wyoming i Hearne. Na południe od nich znajduje się strefa skorupy utworzonej między 1,8 a 1,6 miliarda lat temu. W czasie 1,2–1,0 miliarda lat temu powstał długi na ponad 1500 km ryft śródkontynentalny (zwany także ryftem Keweenaw), który jednak zamarł, zanim rozerwał Laurencję. W tym samym czasie miała miejsce orogeneza grenwilska, w ramach której do wschodniej części Laurencji przyłączony został pas terranów, a także fragment północnej Ameryki Południowej, w ramach konsolidacji superkontynentu Rodinii.
Położenie i dryf.
Jeszcze w latach 1980. zasugerowano, że konsolidacja Laurencji 1,8–1,6 miliarda lat temu była częścią procesów formowania się większego superkontynentu. Obecnie zgromadzono dowody na istnienie paleproterozoicznego superkontynentu Kolumbii, którego trzonem była Laurencja połączona z Bałtyką (kratonem wschodnioeuropejskim) i Syberią. W mezoproterozoiku większość płyt kontynentalnych ponownie utworzyła superkontynent – Rodinię, która uległa rozpadowi w neoproterozoiku.
We wczesnym paleozoiku (kambr, ordowik) Laurencja była samodzielnym kontynentem, położonym w pobliżu równika, który od północy oblewały wody oceanu Panthalassa, a od Bałtyki i Gondwany (później oddzielnego mikrokontynentu Awalonii) dzielił ocean Japetus. W kambrze miała miejsce transgresja morza, która spowodowała, że choć środkowa część Laurencji pozostawała suchym lądem, obrzeża kratonu stanowiły szeroki szelf kontynentalny. W ordowiku we wschodniej części Laurencji miała miejsce orogeneza takońska, związana z akrecją grupy wysp, która rozpoczęła formowanie się Appalachów. Rozleglejsza orogeneza kaledońska (w Ameryce znana jako orogeneza akadyjska) miała miejsce na skutek postępującej kolizji Laurencji z Bałtyką i Awalonią, i utworzyła na równiku kontynent Laurosji (Eurameryki), przecięty pasmem kaledonidów. Zamykanie się oceanu Reik, który oddzielał Laurosję od Gondwany, spowodowało orogenezę hercyńską, wypiętrzając Hercynidy, i scalając superkontynent Pangei. W mezozoiku (dokładniej w jurze) Pangea rozdzieliła się na część południową (odtworzona Gondwana) i północną (Laurazja), w której skład weszła także Laurencja. Powstanie północnego Oceanu Atlantyckiego oddzieliło Eurazję od Ameryki Północnej, której trzon stanowi Laurencja.

</doc>
<doc id="526118" url="https://pl.wikipedia.org/wiki?curid=526118" title="Halo opisane">
Halo opisane

Halo opisane (ang. "circumscribed halo") – halo w postaci jasnego zniekształconego owalu opisującego halo 22°. Przy równomiernym rozłożeniu kryształów lodu w atmosferze, halo opisane jest najjaśniejsze na dole i górze, a słabsze z boków.
Kształt halo opisanego zależy od wysokości słońca. Im wysokość słońca jest mniejsza tym bardziej boki halo opisanego oddalają się od halo 22°. Gdy wysokość słońca stanowi kąt mniejszy niż 29° do 32°, halo opisane rozdziela się na górny łuk styczny i dolny łuk styczny. Gdy słońce jest powyżej 50° nad horyzontem halo opisane jest bliskie halo 22°, słabe z boków, praktycznie obserwuje się tylko jaśniejsze halo 22° u dołu i góry. Powyżej 70° niemożliwe jest do odróżnienia od halo 22°.
Halo opisane powstaje przez załamanie światła w kryształach kolumnowych ułożonych poziomo, przechodząc przez powierzchnie kryształu ustawione do siebie pod kątem 60°, podczas gdy za halo 22° odpowiadają także kryształy nie ułożone poziomo.
Na przecięciu halo opisanego i kręgu parhelicznego powstają słońca poboczne.

</doc>
<doc id="526119" url="https://pl.wikipedia.org/wiki?curid=526119" title="Australian Classification Board">
Australian Classification Board

Australian Classification Board (do 2006 roku Office of Film and Literature Classification, OFLC) – ustawowe narzędzie cenzury i klasyfikacji filmów, gier komputerowych i publikacji, pozwalające na prowadzenie aktualizowanej na bieżąco klasyfikacji przez australijską Komisję Klasyfikacyjną, której zadaniem jest ocena i klasyfikowanie tychże oraz podawanie do publicznej wiadomości wyników oceny. Gry komputerowe i filmy ocenione przez Komisję są następnie oznaczane specjalnym, umownym kodem, począwszy od 1995 roku.
Aktualnymi członkami Komisji Klasyfikacyjnej są: Des Clark (kierownik), Paul Hunt (zastępca kierownika), Wendy Banfield (starszy klasyfikator), Marie-Louise Carroll (starszy klasyfikator), Jeremy Fenton, Alexandra Greene, Robert Sanderson, Rodney Smith i Lynn Townsend.
Aktualnymi członkami klasyfikacji przeglądu są: Maureen Shelley (organizator), Trevor Griffin (delegat organizatora), Rob Shilkin, Kathryn Smith, Gillian Groom i Anthony Hetrih.
Komisja zmieniła nazwę usuwając z niej słowo „cenzura”. Mimo to Komisja Klasyfikacyjna może cenzurować media odmawiając klasyfikacji, przez co nielegalna staje się ich sprzedaż, pokaz i import do kraju.
Budziło to kontrowersje zwłaszcza w przypadku gier komputerowych, bo nie istniała do 2013 dla nich klasyfikacja „adult R18+”.
Oceny.
Klasyfikacja programów telewizyjnych.
Oznaczenie jest wyświetlane przez pierwszych kilka sekund programu po jego rozpoczęciu i po bloku reklamowym.
Poprzednia klasyfikacja filmów i gier komputerowych.
Takie oznaczenia można jeszcze spotkać na starszych filmach czy dystrybucjach gier w Australii.

</doc>
<doc id="526121" url="https://pl.wikipedia.org/wiki?curid=526121" title="OFLC (Australia)">
OFLC (Australia)



</doc>
<doc id="526123" url="https://pl.wikipedia.org/wiki?curid=526123" title="Mieczysław Honzatko">
Mieczysław Honzatko

Mieczysław Honzatko (ur. 9 października 1903 w Stanisławowie, zm. w 1945) – polski prawnik, profesor prawa handlowego i wekslowego w Uniwersytecie Jana Kazimierza we Lwowie w latach 1935–1939. Autor opracowań z zakresu teorii prawa, prawa cywilnego oraz prawa handlowego.
Młodość i edukacja.
Był synem Fryderyka i Joanny z Madejów. Ukończył szkołę powszechną w Stanisławowie, a następnie I Państwowe Gimnazjum w Stanisławowie (1913–1921) (do klasy IV uczęszczał w Krakowie). W latach 1921–1925 studiował na Wydziale Prawa Uniwersytetu Jana Kazimierza we Lwowie, uzyskując stopień magistra praw.
Kariera.
Już jako student IV roku zaczął pracę jako demonstrator przy Katedrze Ogólnej Teorii Prawa UJK (czerwiec 1925- lipiec 1926). W okresie od 1 października 1926 do 31 sierpnia 1935 był asystentem starszym kontraktowym przy Katedrze Ogólnej Teorii Prawa prof. Kamila Stefki. 
Doktorat uzyskał w 1928 na podstawie pracy "Istota luki w prawie”. W 1930 przebywał na ośmiomiesięcznych studiach w Berlinie. W 1932 habilitował się z prawa handlowego i wekslowego na podstawie pracy: „Własność dobra komisowego" (Lwów 1931).
W roku akademickim 1934-35 był zastępcą profesora prawa handlowego i wekslowego. Od 1 września 1935 r. profesor nadzwyczajny i kierownik Katedry Prawa Handlowego i Wekslowego. W latach 1931-1933 wykładał prawo handlowe i wekslowe w Katolickim Uniwersytecie Lubelskim, a w latach 1936-1939 w Wyższej Szkole Handlu Zagranicznego we Lwowie (od 1937 Akademia Handlu Zagranicznego). Od 1936 r. był adwokatem we Lwowie. Od 1924 pracował w Komisji Kodyfikacyjnej RP, gdzie przez wiele lat prowadził protokół Kodeksu Handlowego.
Od stycznia do czerwca 1939 przebywał w USA, celem odbycia studiów z zakresu organizacji bankowości i obrotu pieniężnego. Po zajęciu Lwowa do 3 stycznia 1940 pracował na Wydziale Prawa UJK, po czym, wraz z przekształceniem uniwersytetu w uczelnię sowiecką został zwolniony (z wieloma innymi polskimi profesorami). Do ok. 1941 przebywał wraz z rodziną we Lwowie, potem w majątku w Zimnej Wodzie pod Lwowem. W 1944 mieszkał w Warszawie u kuzyna Tadeusza Więcka. Prawdopodobnie w okresie Powstania Warszawskiego przeniósł się do Krakowa. Prawdopodobnie miał w 1945 objąć wykłady w Uniwersytecie Jagiellońskim. Wiosną 1945 wyjechał z Krakowa do Warszawy w celach służbowych. Nie wiadomo, czy do celu dotarł. Żonie przywieziono jedynie płaszcz, w którym znajdowała się przepustka do Warszawy. Według relacji ustnych zasłyszanych przez rodzinę, w czasie drogi do Warszawy został zastrzelony przez żołnierza Armii Czerwonej.
Życie prywatne.
Był żonaty z Jadwigą Dolińską (ur. 18 lipca 1907) – córką prof. Aleksandra Dolińskiego i Idy Wiktorii ze Slawików (ślub 2.01.1931 r. w parafii św. Antoniego we Lwowie). Mieli dwie córki: Ewę i Irenę.

</doc>
<doc id="526129" url="https://pl.wikipedia.org/wiki?curid=526129" title="Figury akrobacji lotniczej">
Figury akrobacji lotniczej

Figury akrobacji lotniczej - zaplanowane i celowe działania pilota mające na celu wykonanie przez samolot akrobacyjny lub szybowiec akrobacyjny manewru o określonym torze i kształcie. 
Następujące po sobie kolejne figury akrobacji lotniczej nazywamy "wiązanką". 
Figury akrobacji lotniczej są elementem akrobacji lotniczej, a ich punktowane przez sędziów wykonanie zalicza się do sportów lotniczych.
Figury akrobacji lotniczej to:

</doc>
<doc id="526141" url="https://pl.wikipedia.org/wiki?curid=526141" title="Jörð">
Jörð

Jörð (isl. „ziemia”; zwana także Fjörgyn lub Hlóðyn; w zapisie anglosaskim czasami jako Jord lub Jorth) – staronordycka bogini uosabiająca personifikowaną Ziemię. Jest lodowym żółwiem z Jotunheimu,z powodu jej miłosnych związków z bogami zaliczana jest w ich poczet. Córka Annara i Nótt, kochanka Odyna, matka Thora i Meiliego.,

</doc>
<doc id="526142" url="https://pl.wikipedia.org/wiki?curid=526142" title="Fundacja Viva!">
Fundacja Viva!

Fundacja Viva! Akcja dla zwierząt (, międzynarodowy głos wegetarian w sprawie zwierząt) – założona w 1994 przez Juliet Gellatley międzynarodowa organizacja zajmująca się ochroną praw zwierząt, promocją zdrowego stylu życia i żywienia.
Fundacja.
Viva! prowadzi następujące kampanie:
Fundacja co roku organizuje akcje: Dzień bez Futra, Ogólnopolski Tydzień Wegetarianizmu, Międzynarodowy Dzień Wegetarianizmu czy Dzień Ryby. Przez akcje informacyjne, kontakt z mediami, patronaty nad imprezami i festiwalami, pikiety działacze starają się wpłynąć na poprawę losu zwierząt w Polsce i świadomość konsumentów. Viva! działa w Polsce poprzez ok. 25 grup lokalnych.
Od 2006r posiada status organizacji pożytku publicznego (OPP).
W 2015 r. zysk netto fundacji wyniósł prawie 3,5 miliona złotych.
Kontrowersje.
W 2008 roku, fundacja była obiektem kontrowersji w związku ze sposobem wykorzystania materiałów filmowych Fundacji Viva! w reportażu wyemitowanym przez TVP w programie "Tomasz Lis na Żywo".
W 2014 roku kontrola wojewody mazowieckiego oceniła pozytywnie działalność organizacji, jednak wykazała uchybienia w sprawozdaniu finansowym i nieprawidłowości w sprawozdaniu merytorycznym fundacji.
W 2015 roku lekarz weterynarii zatrudniona przez fundację VIVA! stwierdziła stan koni nad Morskim Okiem dużo lepszy niż ten, który fundacja przedstawia w środkach masowego przekazu.

</doc>
<doc id="526146" url="https://pl.wikipedia.org/wiki?curid=526146" title="Mariusz Wilk">
Mariusz Wilk

Mariusz Henryk Wilk (ur. 19 stycznia 1955 we Wrocławiu) – polski dziennikarz, pisarz, eseista i podróżnik.
Życiorys.
Ukończył filologię polską na Uniwersytecie Wrocławskim.
Od 1978 był działaczem opozycji demokratycznej. Współtwórca „podziemnych” pism opozycyjnych: „Biuletyn Dolnośląski”, „Podaj dalej”, „Tematy”. Podczas wydarzeń Sierpnia 1980 był współredaktorem biuletynu strajkowego NSZZ „Solidarność”, wydawanego w Stoczni Gdańskiej. Od 1980 r. mieszkał w Gdańsku, gdzie był redaktorem naczelnym „Solidarności. Pisma Zarządu Regionu” (tu m.in. jego wywiad z Günterem Grassem). Po wprowadzeniu stanu wojennego ukrywał się, pozostając redaktorem pisma, aż do aresztowania w grudniu 1982 r. Po zwolnieniu z aresztu, od 1983 r. pracował w Spółdzielni Pracy Usług Wysokościowych „Gdańsk”. W 1984 r. wspólnie z Maciejem Łopińskim i Zbigniewem Gachem (pseudonim Marcin Moskit) opublikował w Paryżu książkę o czasach podziemnej „Solidarności” pt. "Konspira. Rzecz o podziemnej Solidarności" (równocześnie ukazało się „podziemne” wydanie książki w Polsce), z wypowiedziami Bogdana Borusewicza, Zbigniewa Bujaka, Władysława Frasyniuka, Aleksandra Halla, Tadeusza Jedynaka, Bogdana Lisa, Eugeniusza Szumiejki. Książka stała się szybko jednym z największych bestsellerów drugiego obiegu, otrzymała Nagrodę „Solidarności” Pracowników Wydawnictw w 1984 roku i miała dwadzieścia wydań, tysiące egzemplarzy wydrukowanych w podziemnych i emigracyjnych wydawnictwach. Aresztowany ponownie w 1986 r., m.in. pod zarzutem rzekomej współpracy z przedstawicielem obcego wywiadu (na co dowodem miało być wydanie na Zachodzie "Konspiry"). Zwolniony po kilku miesiącach na mocy amnestii. Po strajkach na Wybrzeżu w 1988 r. nie uczestniczył w czynnej działalności politycznej, ponieważ Okrągły Stół okazał się poważnym rozczarowaniem dla pisarza: nie rozumiał on zgody kolegów na podjęcie rozmów z ludźmi, o których sądzili, że mają krew na rękach. Wtedy wyjechał jako korespondent prasowy do Berlina Zachodniego, gdzie pod pseudonimem „Mathilde Weckler” pisał korespondencje dla pisma „Młoda Polska” (1989-1990).
W latach 90. XX w. przebywał za granicą. Gdy jego korespondencja dla „Młodej Polski” napotkała cenzurę, wyjechał do USA, w końcu zaś osiedlił się w Rosji, na Wyspach Sołowieckich. Później przebywał nad jeziorem Onega, następnie znów na Dalekiej Północy. W tym okresie był rosyjskim korespondentem paryskiej „Kultury”, do ostatniego numeru pisma (2000 r.). Otrzymał m.in. Nagrodę Literacką „Kultury” im. Zygmunta Hertza w 1997 r.). Współpracuje obecnie z „Rzeczpospolitą” (dodatek „Plus-Minus”), jego teksty ukazywały się także w „Zeszytach Literackich”, „Gazecie Gdańskiej” i „Przeglądzie Politycznym”. Nominowany do wyróżnienia: "Paszporty „Polityki”" 2006.
W 2006, Prezydent RP Lech Kaczyński, odznaczył pisarza Krzyżem Oficerskim Orderu Odrodzenia Polski. 4 czerwca 2015 roku Mariusz Wilk został pozbawiony prawa do życia w Rosji na pięć lat. W 2021 otrzymał Krzyż Wolności i Solidarności.
Język.
Pisarz świadomie używa rusycyzmów.

</doc>
<doc id="526151" url="https://pl.wikipedia.org/wiki?curid=526151" title="Hodur">
Hodur

Hodur (lub "Höd", "Hedr", "Hödr", "Hoder", "Höthur", "Hedhr"; dosł. „Wojownik”) – w mitologii nordyckiej ślepy bóg, syn Odyna i Frigg, brat Baldura. Nieświadomie zabił swojego brata, za namową Lokiego, przy pomocy strzały wykonanej z jemioły. Zgładzony przez boga imieniem Wali.
Po Ragnaröku Hodur i Baldur powrócą do życia w nowym świecie i razem będą rządzić w Gimle.

</doc>
<doc id="526152" url="https://pl.wikipedia.org/wiki?curid=526152" title="Cienka">
Cienka

Cienka (dawniej Jasionka lub Jasienica) – struga, prawy dopływ Rządzy o długości 30,69 km.
Rzeka płynie na Nizinie Mazowieckiej. Jej źródła znajdują się niedaleko wsi Dobre. Przepływa m.in. przez miejscowości Głęboczyca, Kąty-Miąski, Rudniki, Dzięcioły, Tłuszcz, Jasienica, Klembów, za którym uchodzi do Rządzy. Wizerunek obu rzek znajduje się w herbie gminy Klembów. Rzeki symbolizowane są przez złoty falisty rosochacz (figurę zaszczytną) umieszczony w zielonym polu.
Cienka jest częściowo uregulowana, jednak na wielu odcinkach swobodnie meandruje. W dolnym biegu na wysokości wsi Jasienica znajdują się w kilometrowych odstępach 3 mosty kolejowe wybudowane w XIX i XX w. Żyją w niej bobry.
Dopływami Cienkiej są m.in. Borucza (lewym, w okolicy miejscowości Kąty-Wielgi i Radziowizna) i niżej Rynia (dopływ Cienkiej) (prawym, w okolicy wsi Kury i Stryjki). Rynia była w średniowieczu uważana za rzekę główną (do której wpadała Cienka) i jej nazwa ma związek z 2 miejscowościami o tej samej nazwie: Rynią spod której wypływa, oraz Rynią, gdzie uchodzą do Narwi (obecnie Zalewu Zegrzyńskiego) jej wody, płynąc wcześniej strugami Cienką i Rządzą.

</doc>
<doc id="526157" url="https://pl.wikipedia.org/wiki?curid=526157" title="Skadi">
Skadi

Skadi – w mitologii nordyckiej olbrzymka reprezentująca dzikość gór i polowanie. Miała pomścić swego ojca Thjaziego, który to ukradł Asom złote jabłka. Asowie, by zawrzeć pokój, pozwolili jej wybrać męża spośród wszystkich bogów, oglądając tylko ich stopy. Skadi chciała trafić na Baldura, jednak padło na Njörðra.
Poślubiając Njörðra, dołączyła do grona bogiń. Stanowiła parę z mężem: symbolizowała zimę, podczas gdy on uosabiał lato.

</doc>
<doc id="526159" url="https://pl.wikipedia.org/wiki?curid=526159" title="Pęcina">
Pęcina

Pęcina – część nogi konia, która razem ze znajdującym się nad nią stawem pęcinowym łączy kopyto końskie z dalszą częścią nogi. Kąt nachylenia pęciny do podłoża powinien być zgodny z kątem nachylenia ściany kopyta. Pęcina umożliwia poruszanie się koniowi poprzez amortyzowanie ciężaru konia i wstrząsów podczas ruchu. 
Niekiedy, przede wszystkim u koni zimnokrwistych, występują "szczotki pęcinowe" – bardziej lub mniej obfite włosy obrastające kopyta konia, wyrastające z okolic pęcin. U niektórych koni występują także plamy białej sierści w okolicy pęcin – są to tzw. "odmiany" (np. "skarpetka").

</doc>
<doc id="526161" url="https://pl.wikipedia.org/wiki?curid=526161" title="Wanaheim">
Wanaheim

Wanaheim (staroisl. "Vanaheimr" "Domostwo Wanów") – w mitologii nordyckiej jeden z dziewięciu światów, w którym mieszkali bogowie urodzaju i płodności ziemi – Wanowie. Wanahaim jest starszy od Asgardu, jako że Wanowie panowali przed Asami.
Wanaheim i Asgard, dwie boskie krainy, położone są w niebiosach podtrzymywanych przez czterech krasnoludów (Austriego, Westriego, Nordriego i Sudriego). Według Eddy starszej Wanaheim położony jest na zachód od Asgardu, według Sagi o Ynglingach znajduje się on w Wielkiej Swithjod (utożsamianej z Scytią, u ujścia rzeki Tanais (obecnie Don).
W Wanaheim znajdował się pałac Njörðra, który po wojnie Wanów z Asami został włączony do Asgardu. Po wojnie jedyną mieszkanką Wanaheimu była Gullweig.

</doc>
<doc id="526163" url="https://pl.wikipedia.org/wiki?curid=526163" title="Dorothea Douglass Chambers">
Dorothea Douglass Chambers

Dorothea Katherine Lambert Chambers, z domu Douglass (ur. 3 września 1878 w Ealing, zm. 7 stycznia 1960 w Kensington) – tenisistka brytyjska, siedmiokrotna zwyciężczyni Wimbledonu w grze pojedynczej, mistrzyni olimpijska.
Była córką pastora. Tenisem zainteresowała się dość późno, dopiero po ukończeniu 20. roku życia, okazując duży talent do tej dyscypliny. W swoim debiucie wimbledońskim w 1902 osiągnęła półfinał, przegrywając z Muriel Robb. Rok później zdobyła pierwszy tytuł, w finale turnieju pretendentek ("All Comers"), pokonując Ethel Thomson (później po mężu Larcombe); broniąca tytułu Robb nie przystąpiła do właściwego finału ("challenge round"). W 1904 Douglass obroniła tytuł po zwycięstwie nad kilkakrotną mistrzynią Charlotte Sterry, natomiast w kolejnym finale musiała uznać wyższość Amerykanki May Sutton, która została pierwszą triumfatorką Wimbledonu spoza Wysp Brytyjskich. W latach 1905–1907 Douglass i Sutton spotkały się w meczach o tytuł trzykrotnie, Brytyjce udało się wygrać jedynie w 1906. Tytuł mistrzowski odzyskała w 1910, już pod wyjściu za mąż, pokonując Dorę Boothby. W 1911 w meczu o tytuł nie oddała Boothby nawet jednego gema.
Status najwybitniejszej brytyjskiej tenisistki w okresie przed I wojną światową potwierdziła kolejnymi dwoma tytułami w 1913 i 1914. Sięgając po swoje ostatnie singlowe mistrzostwo w 1914 pokonała w finale tę samą rywalkę, co przy pierwszym tytule – Ethel Larcombe. Po wojnie nadal obowiązywał regulamin gwarantujący triumfatorce poprzedniej edycji automatyczny udział w finale – w 1919 prawo to przysługiwało Dorothei Chambers. Brytyjka, świadoma pięcioletniej przerwy i własnego wieku, zamierzała początkowo zrezygnować z występu, szczególnie, że spodziewała się konfrontacji z nową gwiazdą, dynamiczną Francuzką Suzanne Lenglen. Ostatecznie jednak zdecydowała się wystąpić w "challenge round", mimo iż turniej pretendentek wygrała rzeczywiście Lenglen, i to bez większych problemów. Finał Wimbledonu z 1919 przeszedł do historii jako jeden z najciekawszych meczów kobiecych. Spotkały się dwie zawodniczki, które różniło niemal wszystko – od wieku (Chambers dwukrotnie starsza), stroju, po styl gry. Wszechstronnej Francuzce Brytyjka postawiła opór konsekwentną grą z głębi kortu, imponując regularnością i zaskakując sporadycznie skrótami i lobami. Finał nie tylko stał na bardzo wysokim poziomie, ale miał również dramatyczny przebieg. Pierwszą partię rozstrzygnęła na swoją korzyść Lenglen 10:8, ale kiedy rywalka wyrównała stan meczu, wyglądała na mocno zmęczoną, podobno pokrzepiając się łykiem koniaku. Kolejne emocje tenisistki zafundowały widzom, wśród których znajdowała się m.in. para królewska z córką, w trzecim secie. Lenglen wyszła na prowadzenie 4:1, z kolei Chambers objęła prowadzenie 6:5 i 40:15 przy własnym serwisie. Piłek meczowych jednak nie wykorzystała, a jedną z nich Lenglen obroniła zagraniem ramą rakiety, które dodatkowo zawadziło o taśmę siatki. Ostatecznie po 44 gemach, co długo stanowiło rekord finału (w 1970 46 gemów rozegrały – chociaż w dwóch setach – Margaret Court i Billie Jean King), tytuł przypadł Suzanne Lenglen, ale obie rywalki były tak zmęczone, że nie miały siły udać się do loży królewskiej na uroczystość dekoracji.
Podobnych emocji nie przyniósł finał rok później, kiedy jeszcze raz Dorothea Chambers zmierzyła się z Lenglen. Tym razem Brytyjka zdołała wygrać tylko trzy gemy. Jej siedem tytułów w grze pojedynczej stanowiło rekord niewiele ponad dwadzieścia lat – w 1938 ósmy raz Wimbledon wygrała Amerykanka Helen Wills. Dziewięcioma tytułami może pochwalić się Martina Navrátilová, a podobnie jak Chambers siedmioma – Steffi Graf. Jedenaście występów finałowych stawia Chambers na trzecim miejscu, za Blanche Hillyard (13 finałów) i Navrátilovą (12). Brytyjka kontynuowała jeszcze starty na Wimbledonie do 1927. Nie udało się jej wygrać innej konkurencji w tym turnieju, ale była m.in. w finale pierwszej oficjalnej edycji debla w 1913 (z Charlotte Sterry). W 1919 wystąpiła we wszystkich finałach – w singlu przegrała z Lenglen, w deblu w parze z Larcombe uległa Lenglen i Elizabeth Ryan, w mikście w parze z Albertem Prebble poniosła dotkliwą porażkę (0:6, 0:6) z Ryan i Randolphem Lycettem.
W 1908 na igrzyskach olimpijskich w Londynie zdobyła złoty medal w grze pojedynczej, pokonując w finale Dorę Boothby. W 1924 została kapitanem brytyjskiej reprezentacji w Pucharze Wightman i poprowadziła zespół do pierwszego zwycięstwa w tych rozgrywkach. Rok później przyczyniła się osobiście do zdobycia Pucharu, pokonując w singlu Eleanor Goss, a w deblu, w parze z Ermyntrude Harvey, swoją dawną rywalkę z Wimbledonu May Sutton Bundy i Mollę Mallory. W 1926 swój mecz deblowy w Pucharze Wightman przegrała, a trofeum odzyskały Amerykanki.
W 1938 Dorothea Chambers oficjalnie zakończyła występy jako amatorka i została zawodową trenerką tenisa. Poza tenisem z pewnymi sukcesami uprawiała badminton (była mistrzynią Anglii w deblu i mikście) oraz hokej na trawie (reprezentowała hrabstwo Middlesex). Była zawodniczką praworęczną, grającą przede wszystkim z głębi kortu, słynącą z regularności. W 1981 jej nazwisko wpisano do Międzynarodowej Tenisowej Galerii Sławy.
Osiągnięcia w najważniejszych turniejach:
Występy w "challenge round" na Wimbledonie:

</doc>
<doc id="526164" url="https://pl.wikipedia.org/wiki?curid=526164" title="Widar">
Widar

Widar – bóg nordycki. Syn Odyna i gigantki Grid. Nazywany był "Milczącym", ponieważ odzywał się tylko wtedy, kiedy musiał. Zamieszkiwał zaciszny i spokojny gaj zwany Widi. Ten wymieniany w Eddzie bóg ciszy i zemsty przeżyje Ragnarök i pomści śmierć Odyna, zabijając Fenrira. Miał tego dokonać, przydeptując jedną nogą dolną szczękę potwornego wilka, a rękami rozewrzeć jego paszczę i rozedrzeć ją na kawałki. Jego przyrodnim bratem był Wali, syn Odyna i Rind, który również miał ocaleć z Ragnaroku.

</doc>
<doc id="526168" url="https://pl.wikipedia.org/wiki?curid=526168" title="Ägir">
Ägir

Ägir, Ægir (staroisl. „morze”) – w mitologii nordyckiej olbrzym mieszkający na (w) skale w cieśninie Kattegat. Był mężem bogini morza Ran, z którą miał dziewięć córek, uosabiających fale morskie, o imionach: Himinglefa, Blodughadda, Hefring, Dufa, Udr, Hronn, Bylgja, Bara i Kolga.
Wstęp do pieśni "Połajanki Lokego" opowiada, jak swego czasu Egir zajął się warzeniem piwa. Uwarzył wielki kocioł, w związku z czym wyprawił wielką ucztę, na której zjawili się bogowie. Przybyli do niego Odyn, Frigg, Sif, Bragi, Idunn, Njord, Skadi, Frey, Freya i Loki. Dostępne były popularne wśród Skandynawów piwo i miód, użyto naczyń z kryształu. Uczta udała się dobrze, goście chwalili służących Egira. Zdenerwowało to Lokego, który zabił jednego ze sług Gymira, Fimafenga. Został on przez to wygnany przez bogów, którzy wrócili do ucztowania. Tak niska kara za zabójstwo sługi Gymira przywodzi na myśl niewolnictwo, praktykowane przez Skandynawów od okresu podbojów wikingów. Loki powrócił jednak i przystąpił do rozmowy z innym służącym Egira, Eldirem, by dowiedzieć się, na jaki temat rozmawiają podczas jego nieobecności bogowie. Poinformowany przez sługę, ponownie udał się do Gymira na ucztę, na której wywołał awanturę. Uciekł, dopiero gdy u Egira pojawił się Thor.

</doc>
<doc id="526169" url="https://pl.wikipedia.org/wiki?curid=526169" title="Połączenie wdzwaniane">
Połączenie wdzwaniane

Połączenie wdzwaniane, połączenie komutowane – sposób połączenia komputera z siecią komputerową polegający na wykorzystaniu modemu telefonicznego do połączenia się z serwerem dostępowym sieci. W celu uzyskania połączenia wykorzystywana jest zwykła stacjonarna linia telefoniczna (analogowa lub cyfrowa) w postaci metalowej pętli abonenckiej lub rzadziej, jako radiowe łącze abonenckie albo bezprzewodowe łącze telefonii komórkowej w publicznej sieci telekomunikacyjnej. Serwer dostępowy przekazuje ruch pochodzący z tak połączonego komputera do sieci komputerowej, np. sieci Internet. 
Dostęp wdzwaniany był popularnym sposobem połączenia z Internetem świadczonym przez dostawców usług internetowych jako najprostsza, ale zazwyczaj też najdroższa w przeliczeniu na czas połączenia, forma dostępu do Internetu. Często jest to jedyna możliwość połączenia z Internetem w krajach o słabo rozwiniętej szerokopasmowej infrastrukturze sieciowej. Poza tym, tego typu połączenia są używane jako sposób na łączenie się z siecią korporacyjną przez użytkowników zdalnych i jako łącza zapasowe w sieciach WAN (głównie kablowe linie cyfrowe ISDN).
Wdzwaniane połączenie z Internetem traci na popularności na rzecz technologii ADSL, oferowanej na przykład w ramach usługi Neostrada w sieci Orange Polska, oraz stałych łączy. W większych miastach konkurencją dla połączeń wdzwanianych są też dostawcy telewizji kablowej oferujący szerokopasmowy dostęp do Internetu jako jedną z usług w pakiecie z programami telewizyjnymi. Wykorzystują do tego specjalne urządzenia zwane modemem kablowym.
Połączenia wdzwaniane dzielą się na dwie główne kategorie:
Aby rozpocząć połączenie wdzwaniane, należy wybrać tzw. telefoniczny numer dostępowy, pod którym stale oczekuje na połączenia serwer dostępowy "(ang. Network access server)". W przypadku sieci telefonii komórkowej numerem dostępowym zwykle jest ciąg znaków *99***1# lub podobny zależnie od konfiguracji serwerów operatora sieci. Najpopularniejszym numerem dostępowym w Polsce jest 202122 (dawniej 0202122) (Orange Polska).
Współczesne modemy telefoniczne mają zazwyczaj teoretyczną szybkość transferu 56 kbit/s (przy użyciu protokołu V.90 lub V.92), chociaż w większości przypadków normą jest 40-50 kbit/s. Czynniki takie jak szum linii telefonicznej oraz jakość samego modemu odgrywają dużą rolę przy określaniu prędkości połączenia. Niektóre połączenia mogą mieć prędkość zaledwie 20 kbit/s w środowisku o dużym natężeniu hałasu, na przykład w pokoju hotelowym, w którym linia telefoniczna jest dzielona z wieloma osobami lub na obszarach wiejskich, wiele kilometrów od centrali telefonicznej. Inne czynniki, takie jak bardzo długie pętle, cewki Pupina, podwójne skrętki, ogrodzenia elektryczne (zazwyczaj na obszarach wiejskich) i cyfrowe nośniki pętli mogą również spowolnić połączenia do 20 kbit/s lub mniej.
Połączenia wdzwaniane są zwykle realizowane z użyciem protokołu PPP (dawniej też SLIP) w warstwie łącza, na którym bazują wyższe warstwy stosu TCP/IP.
W oparciu o połączenia wdzwaniane działały serwisy typu BBS.
Odwrotnością połączenia wdzwanianego pod względem sposobu inicjowania jest połączenie typu call back, czyli oddzwaniane. Polega ono na tym że użytkownik łączy się z serwerem dostępowym na czas najwyżej kilkunastu sekund, podczas których następuje autoryzacja użytkownika i ewentualnie ustalenie numeru, z którego nastąpiło połączenie, po czym serwer dostępowy przerywa połączenie i za chwilę oddzwania na ten sam lub inny wcześniej zdefiniowany numer telefoniczny użytkownika.

</doc>
<doc id="526171" url="https://pl.wikipedia.org/wiki?curid=526171" title="Gerda">
Gerda

Gerda (Gerd) – w mitologii nordyckiej piękna córka olbrzyma Gymira, która została żoną Frejra.
Początkowo nie chciała oddać mu swej ręki ani za dające nieśmiertelność złote jabłka, ani pod groźbą odcięcia głowy. Uległa, dopiero gdy wysłannik boga Skirnira zagroził jej żądzą, której nic nie byłoby w stanie zaspokoić, głodem, którego nic nie mogłoby nasycić, i uwięzieniem u bram piekła.
Według innej wersji podziałała groźba, że Skirnir wytnie przeciwko niej magiczne znaki na drewnianych prętach (tj. runy), które zniszczy, kiedy tylko zechce.
W końcu pokochała swego męża i urodziła mu syna Fiolnira.
Ceną, jaką musiał Frejr zapłacić Skirnirowi za pomoc w zdobyciu Gerdy, był jego własny miecz. Oddając go Frejr tym samym stał się bezbronny w dniu Ragnarok.

</doc>
<doc id="526173" url="https://pl.wikipedia.org/wiki?curid=526173" title="Modi">
Modi

Modi („Śmiały”) – Áss, syn Thora, przyrodni brat Magniego będący personifikacją odwagi swego ojca Thora.
Razem z bratem Modim mają mają przetrwać Ragnarök, odziedziczyć Mjóllnir i zbudować nowy Asgard – Gimle.

</doc>
<doc id="526174" url="https://pl.wikipedia.org/wiki?curid=526174" title="Snopowiązałka">
Snopowiązałka

Snopowiązałka, wiązałka – maszyna rolnicza służąca do zautomatyzowanego koszenia zboża, traw nasiennych i rzepaku, układania skoszonego materiału w snopy i wiązania ich sznurkiem. Jest to żniwiarka wyposażona w urządzenie do wiązania snopów.
Snopowiązałki można podzielić na urządzenia wprawiane w ruch przy pomocy koni (wtedy zasilanie mechanizmów odbywa się poprzez przenoszenie ruchu z koła jezdnego) lub jako maszyny dołączane do ciągnika rolniczego i czerpiące z niego zasilanie z wałka odbioru mocy poprzez wał Cardana.
Snopowiązałki były jednymi z pierwszych żniwnych maszyn rolniczych znacznie usprawniających prace polowe. Chociaż wyszły już niemal z użycia zastąpione przez kombajny zbożowe to jednak bywają jeszcze czasami użytkowane głównie w gospodarstwach o niedużych areałach i w specjalistycznych uprawach nasiennych.
Historia.
Pierwsza snopowiązałka (podobnie jak i żniwiarka) była maszyną ciągniętą przez konie lub woły i została skonstruowana w roku 1876 w Stanach Zjednoczonych (podobnie jak żniwiarka) przez Cyrusa McCormicka.
Ludzie przyjeżdżali nawet z bardzo odległych stron aby obejrzeć na własne oczy maszynę obsługiwaną tylko przez jednego człowieka, która mogła kosić zboże i jednocześnie je wiązać. Pomiędzy rokiem 1877 a 1885 McCormick wyprodukował i sprzedał ok. 50 000 (takich jak przedstawiony na zdjęciu model) snopowiązałek.
Produkowany z importowanego sizalu sznurek do snopowiązałek był w PRL ważnym tematem w mediach, zawsze go brakowało. Po roku 1989, gdy opanowano produkcję sznurka z polipropylenu, Polska stała się eksporterem takiego sznurka, z uwagi jednak na coraz większą powszechność kombajnów, zapotrzebowanie na sznurek spadło.

</doc>
<doc id="526177" url="https://pl.wikipedia.org/wiki?curid=526177" title="Sobranie">
Sobranie

Sobranie – ekskluzywna marka papierosów, produkowana przez kompanię Gallaher. Jej sztandarowe produkty to "Sobranie Black Russian" i "White Russian", a także "Sobranie Cocktail." Oprócz nich w sprzedaży występują także bardziej typowe papierosy, przeznaczone głównie dla kobiet. Producent wycofał Sobranie ze sprzedaży z większości rynków Europy Zachodniej – są dostępne tylko m.in. na Ukrainie i w Rosji, a także w kilku krajach Azji Południowo-Wschodniej.

</doc>
<doc id="526179" url="https://pl.wikipedia.org/wiki?curid=526179" title="White Wolf Game Studio">
White Wolf Game Studio



</doc>
<doc id="526180" url="https://pl.wikipedia.org/wiki?curid=526180" title="Skidbladnir">
Skidbladnir

Skidbladnir ("Skibladne", "Skíðblaðnir", "Skithblathnir", "Skipbladnir") – w mitologii nordyckiej cudowny statek boga Frejra. Mógł on pomieścić na swym pokładzie wszystkich bogów, można go było składać, a złożony mieścił się w kieszeni. Słuchał głosu swojego pana, a w czasie rejsów miał zawsze sprzyjający wiatr.

</doc>
<doc id="526181" url="https://pl.wikipedia.org/wiki?curid=526181" title="Hermod">
Hermod

Hermod – As, syn Odyna i Frigg, posłaniec bogów, najprawdopodobniej deifikowany heros. Gdy jego brat Baldur zginął z ręki ślepego Hodura, udał się do podziemnego królestwa bogini umarłych Hel na ośmionogim koniu Sleipnirze, aby prosić o jego uwolnienie. Hel nie wysłuchała prośby Hermoda; pozwoliła mu jedynie zabrać do siedziby bogów bransoletę, którą Odyn w geście rozpaczy rzucił na stos pogrzebowy Baldura.

</doc>
<doc id="526184" url="https://pl.wikipedia.org/wiki?curid=526184" title="Gymer">
Gymer

Gymer (Gymir) - w mitologii nordyckiej jeden z olbrzymów mieszkających w Utgardzie, ojciec Gerdy, żony Frejra.

</doc>
<doc id="526185" url="https://pl.wikipedia.org/wiki?curid=526185" title="Antoni Stanisław Marczyński">
Antoni Stanisław Marczyński



</doc>
<doc id="526187" url="https://pl.wikipedia.org/wiki?curid=526187" title="Idunna">
Idunna



</doc>
<doc id="526189" url="https://pl.wikipedia.org/wiki?curid=526189" title="Cameltoe">
Cameltoe

Cameltoe (, wielbłądzie kopyto) – określenie sposobu, w jaki obcisły ubiór wcina się w kobiecy srom. Nazwa wywodzi się od kształtu tej części ciała, przypominającego kopyto wielbłąda.
Określenie to dotyczy też mężczyzn, gdzie ubiór wcina się w mosznę i rozdziela jądra. Bywa też nazywane mianem Moose Knuckle.
Ze względu na erotyczny charakter tego zjawiska zdjęcia przedstawiające "cameltoe", także u celebrytów, są popularne w Internecie. Jest ono oznaczane semigraficznym symbolem codice_1.

</doc>
<doc id="526191" url="https://pl.wikipedia.org/wiki?curid=526191" title="Noatun">
Noatun

Noatun – w mitologii nordyckiej nadmorska siedziba boga Njördhra, która mieściła się w Asgardzie. Noatun był miejscem narodzin Frejra i Frei, co nasuwa przypuszczenie, że pierwotnie musiał stać na terenie Wanaheimu, zaś w obręb Asgardu został włączony dopiero po wojnie między Azami a Wanami. 

</doc>
<doc id="526192" url="https://pl.wikipedia.org/wiki?curid=526192" title="Abbas II Hilmi">
Abbas II Hilmi

Abbas II Hilmi (arab. عباس حلمي باشا, ur. 14 lipca 1874 w Aleksandrii, zm. 19 grudnia 1944 w Genewie) – ostatni kedyw Egiptu, panujący w latach 1892-1914.
Życiorys.
Abbas II był praprawnukiem Muhammada Alego i następcą swego ojca, Taufika. Będąc chłopcem odwiedził Wielką Brytanię i miał angielskiego wychowawcę w Kairze. Uczęszczał do szkoły w Lozannie, a następnie w Wiedniu. Potrafił porozumieć się po turecku (był to jego język ojczysty), a także po arabsku, angielsku, francusku i niemiecku.
Będąc na uniwersytecie w Wiedniu dowiedział się o śmierci swego ojca oraz że on sam został nowym kedywem, i to tuż po ukończeniu 18 roku życia, wieku uprawniającego go według ówczesnych przepisów tureckich do sukcesji tronu. Od pewnego czasu nie współpracował życzliwie z Wielką Brytanią. Podobnie jak jego przodkowie marzył o przekształceniu Egiptu w mocarstwo. Jego władza i życie nie było chronione przez Brytyjczyków, odwrotnie do panowania jego ojca. Był otoczony ciągle przez intrygantów. Z czasem jednak zaczął doceniać wartość brytyjskich porad. Podczas swojej drugiej wizyty w Wielkiej Brytanii w 1900 przyznał, iż jego protektorzy uczynili dla jego kraju wiele dobrego i obiecał postępowanie zgodnie z radami i współpracę z wysłannikami Jej Królewskiej Mości. Do jego sukcesów należy zaliczyć sprecyzowanie prawa, zmniejszenie opodatkowania, ponowny podbój Sudanu po powstaniu Mahdiego, rozpoczęcie prac irygacyjnych w Asuanie, rozpowszechnienie edukacji wśród uboższych warstw społeczeństwa. Dużo większą wagę przykładał do rolnictwa niż do przeprowadzania reform kraju: jego farma bydła i koni w pobliżu Kairu oraz Aleksandrii mogła być chlubą władcy. Ożenił się z księżniczką Ikbal Hanem, z którą miał kilkoro dzieci. Jego tytularny następca Muhammad Abdul Moneim urodził się 20 lutego 1899.
Przez cały czas swego panowania pozostawał zwolennikiem ruchu narodowego, zmierzającego do wyzwolenia się spod protektoratu brytyjskiego. Kiedy w 1894 skrytykował Wielką Brytanię za militarną okupację Egiptu, Evelyn Baring, zwany lordem Cromerem, postanowił ograniczyć polityczną niezależność Abbasa. Chociaż po 1894 Abbas II nie przewodził już ruchowi nacjonalistycznemu to zapewnił sobie finansową pomoc dla wydawania antybrytyjskiej, proislamskiej gazety „Al-Mu'ayyad”. Gdy w 1906 nacjonaliści domagali się powołania rządu egipskiego, pojednany z protektorami Abbas II stanowczo odrzucił ich żądania. W 1907 zgodził się na utworzenie Partii Narodowej, z przewodniczącym Mustafą Kamilem. Przy pomocy lorda Kitchenera członkowie partii zostali wydaleni z kraju lub uwięzieni, a władza Abbasa umocniła się.
Kiedy Turcja przystąpiła do I wojny światowej po stronie państw centralnych, Abbas II zaapelował do ludności Egiptu i Sudanu o podjęcie walki przeciwko Anglikom. 18 grudnia 1914 Wielka Brytania ustanowiła protektorat nad Egiptem i pozbawiła Abbasa II władzy, wprowadzając jednocześnie na jego miejsce Husajna Kāmila. Były wicekról wspierał Imperium Osmańskie, prowadząc atak na Kanał Sueski. Jego stryj, Husajn Kāmil, a następnie Fuad I (wybrańcy Brytyjczyków na władców Egiptu) wprowadzili serię zakazów zmierzających do pozbawienia Abbasa posiadłości w Egipcie, zabroniono jego wspierania. Zakazano Abbasowi wjazdu do kraju i anulowano jego prawo odwoływania się do wyroków sądowych. Abbas ostatecznie zaakceptował serię zakazów i zrzekł się swoich praw do tronu 12 maja 1931. Wyemigrował do Szwajcarii, zmarł w Genewie 19 grudnia 1944.
Odznaczenia.
M.in.:

</doc>
<doc id="526193" url="https://pl.wikipedia.org/wiki?curid=526193" title="Antonio Possevino">
Antonio Possevino

Antonio Possevino (ur. 1533 lub 1534 w Mantui, zm. 26 lutego 1611 w Ferrarze) – dyplomata, legat papieski, jezuita, wikariusz generalny Szwecji, Danii i wysp północnych, Moskwy, Inflant, Rusi, Węgier, Pomorza, Saksonii od 1578, doskonały mówca, uczony, teolog, organizator i dyplomata.
Życiorys.
W 1559 wstąpił do zakonu jezuitów i w latach 1572–1578 był sekretarzem jednego z generałów tego zakonu. W 1578 papież Grzegorz XIII wysłał go z misją do Szwecji, gdzie miał doprowadzić do zakończenia wojen inflanckich. Jednocześnie pojechał do Moskwy, przyczyniając się do zawarcia w 1582 polsko-rosyjskiego rozejmu w Jamie Zapolskim. Od 1582 organizował seminaria papieskie: w Braniewie, Wilnie, Rydze, Dorpacie i Kolozsvárze. Był doradcą króla Stefana Batorego. Odsunięty od dworu w 1585, osiadł w Braniewie. Ostatecznie opuścił Polskę w 1587 roku i wykładał w Padwie oraz oddawał się pracy pisarskiej.
Pozostawił bardzo wnikliwy opis państwa rosyjskiego i rządów cara Iwana IV Groźnego. Opisał Moskwę, jej historię, obyczaje i sytuację religijną w książce "Moscovia" (1586). Z jego polecenia w 1585 do Szwecji z misją specjalną (rekatolicyzacja) wyruszyli jezuici: Bernard Gołyński i Bartłomiej Tomaszewicz.

</doc>
<doc id="526194" url="https://pl.wikipedia.org/wiki?curid=526194" title="Sonic &amp; Knuckles">
Sonic &amp; Knuckles

Sonic &amp; Knuckles – gra platformowa z serii Sonic the Hedgehog wydana na konsolę Sega Mega Drive w 1994 roku przez firmę Sega. Kilka lat później pojawiła się także wersja na komputery PC. W grze po raz pierwszy jako postać grywalna pojawia się Knuckles, czerwona kolczatka płci męskiej, która potrafi szybować.
Kartridż.
Gra posiada innowacyjny kartridż, który umożliwia wpinanie jednej gry w drugą, przez co powstaje trzecia gra będąca wynikiem połączenia dwóch poprzednich. Podpiąć można grę Sonic the Hedgehog 2 i Sonic the Hedgehog 3, w przypadku innych gier uruchamiała się ta sama gra, w której gracz sterując Soniciem zmieniał kolory kulek z niebieskich na czerwone. Zadaniem gracza było zamienienie wszystkich niebieskich kulek na czerwone. Połączenie Sonic &amp; Knuckles z Sonic 3 tworzy jedną, dłuższą grę znaną jako Sonic 3 &amp; Knuckles, gdzie przechodzi się obie gry jedną po drugiej, mając do wyboru trzy postacie (Sonic, Tails, Knuckles, a także możliwość grania Soniciem z pomocą sterowanego komputerowo Tailsa).
Fabuła.
Fabułę można oglądać z dwóch perspektyw – Sonica i Knucklesa.
Grając Soniciem próbujemy ponownie zniweczyć plany Doktora Eggmana, niszcząc Jajo Śmierci (). Początkowo walka z Eggmanem wydaje się bezsensowna, jednak od poziomu Lava Reef można zobaczyć Jajo Śmierci wbite w ziemię (dowód na to, że w Sonic 3 nie został on całkowicie zniszczony). W grze cały czas przeszkadza Knuckles, jednak nie ma z nim prawdziwej interakcji aż do Hidden Palace Zone. Tam Sonic i Knuckles walczą ze sobą, a w tym czasie Doktor Eggman kradnie skarb, którego Knuckles miał pilnować – Główny Szmaragd (). Knuckles, zdając sobie sprawę, że został oszukany, pomaga Sonicowi. Sam będąc wycieńczony walką, nie jest w stanie iść dalej. W Sky Sanctuary obaj widzą Jajo Śmierci wyłaniające się z gęstych chmur. Sonicowi udaje się dobiec na szczyt sanktuarium i po pokonaniu Mecha Socnica, doskoczyć do Death Egg. W końcu dochodzi do walki Sonica z najsilniejszym robotem Eggmana – Egg Emperor Mk II. Robot ten zasilany jest energią Głównego Szmaragdu. Po pokonaniu robota Sonic ściga Eggmana próbującego uciec z Głównym Szmaragdem. Jeśli gracz uzbierał podczas gry wszystkie 7 Szmaragdów Chaosu, ma szansę walki z prawdziwym finałowym bossem na poziomie Doomsday Zone. Walka odbywa się w kosmosie, gdzie Super Sonic ponownie ściga Eggmana uciekającego z Głównym Szmaragdem. Po pokonaniu go, Sonic spada na ziemię wraz ze skarbem. Przed upadkiem ratuje go Tails w swoim samolocie. Razem lecą oddać szmaragd prawowitemu właścicielowi (Knuckles). Jeśli gracz nie uzbierał szmaragdów, Sonic spada sam. Tails go ratuje i w tym wypadku, jednak po napisach końcowych widzimy Eggmana z Głównym Szmaragdem, co sugeruje, że gra nie została w pełni ukończona.
Fabuła Knucklesa ma miejsce po pokonaniu Eggmana przez Sonica. Można to wywnioskować po fakcie, że Eggman i Sonic nie występują podczas gry Knucklesem. Tutaj do czynienia mamy z robotem przypominającym Eggmana znanym jako EggRobo (podczas gry Soniciem występuje on w Sky Sanctuary jako zwykły wróg). Poziomy Knucklesa są nieco inne, generalnie trudniejsze. EggRobo zastępuje Eggmana w roli bossów, i jest od niego nieco trudniejszy. EggRobo usiłuje ukraść Master Emerald po porażce Eggmana. Gdy Knuckles dochodzi do Sky Sanctuary, zostaje schwytany przez EggRobo. Mecha Sonic usiłuje go zniszczyć, jednak Knucklesowi udaje się uciec, w efekcie czego Mecha Sonic niszczy EggRobo. Po porażce Mecha Sonic wskakuje na Główny Szmaragd, zmieniając się w Super Mecha Sonic. Po pokonaniu go Knuckles spada razem z Głównym Szmaragdem. Zostaje uratowany przez Sonica lecącego w samolocie Tailsa. Zakończenie jest niezależne od tego, czy gracz uzbierał Szmaragdy Chaosu, czy nie.

</doc>
<doc id="526195" url="https://pl.wikipedia.org/wiki?curid=526195" title="Kationit">
Kationit



</doc>
<doc id="526196" url="https://pl.wikipedia.org/wiki?curid=526196" title="Karabin Springfield M21">
Karabin Springfield M21

Springfield M21 – amerykański karabin wyborowy. Produkowana na rynek cywilny i policyjny klon karabinu M21.
Historia konstrukcji.
W 1975 roku do uzbrojenia US Army przyjęto karabin wyborowy M21. Była to produkowana w zakładach "Rock Island Arsenal" wersja sportowego karabinu M14NM, który z kolei był odmianą M14, przepisowego karabinu armii amerykańskiej.
Zalety tej broni sprawiły, że w prywatnej firmie "Springfield Armory" uruchomiono produkcję podobnego karabinu, także opartego na konstrukcji M14. W odróżnieniu od oryginalnego M21, karabin Springfield M21 posiada ciężką lufę (firmy Douglas), kolbę z regulowaną poduszką podpoliczkową (baką), dwójnóg i celownik optyczny Leupold o powiększeniu zmiennym w zakresie 3,5 do 10x.
Opis konstrukcji.
Springfield M21 jest bronią samopowtarzalną. Zasada działania oparta o odprowadzanie części gazów prochowych przez boczny otwór lufy, z krótkim ruchem tłoka gazowego. M21 strzela z zamka zamkniętego. Zamek ryglowany przez obrót. Mechanizm uderzeniowy kurkowy.
M21 jest zasilany z pudełkowych magazynków 20 nabojowych.
Karabin posiada lufę gwintowaną, skok gwintu 254 mm.
M21 wyposażony jest w osadę drewnianą. Kolba z integralnym chwytem pistoletowym i baką. Zasadniczym celownikiem jest celownik optyczny Leupold 3,5–10x. Karabin jest wyposażony w mechaniczne przyrządy celownicze (celownik przeziernikowy i muszka).

</doc>
<doc id="526198" url="https://pl.wikipedia.org/wiki?curid=526198" title="Anionit">
Anionit



</doc>
<doc id="526201" url="https://pl.wikipedia.org/wiki?curid=526201" title="Springfield M21">
Springfield M21



</doc>
<doc id="526202" url="https://pl.wikipedia.org/wiki?curid=526202" title="Jonit">
Jonit

Jonit – substancja służąca do przeprowadzania selektywnego procesu wymiany jonowej, stosowana w kolumnach jonitowych i filtrach jonitowych. Przepuszczenie przez warstwę jonitu ciekłej lub gazowej mieszaniny lub roztworu powoduje albo wzbogacenie jej o określony jon albo przeciwnie pozbycie się z niej określonego jonu. 
Jonity to zwykle żele lub substancje porowate, które mają zdolność selektywnego uwalniania jednych jonów i pochłaniania innych. Ich działanie opiera się na fakcie występowania na ich powierzchni określonych chemicznych grup funkcyjnych, które wiążą jony. Są to zwykle grupy mające silne własności kwasowe lub zasadowe, które w kontakcie z rozpuszczalnikiem lub roztworem aktywującym (zwykle silnym kwasem lub zasadą) ulegają dysocjacji elektrolitycznej powodującej naładowanie ich powierzchni. 
Każdy jonit ma określoną pojemność jonową – tj. liczbę moli jonów, które może zaabsorbować w jednostce swojej masy. Po pełnym wykorzystaniu swojej pojemności jonity wymagają regeneracji. Regeneracja jonitów polega na płukaniu złoża roztworem zawierającym jony, które uległy usunięciu z jonitu np. HCl, NaCl, NaOH.
Rodzaje jonitów.
Ze względu na pochodzenie jonity dzieli się na:
oraz
Ze względu na rodzaj pochłanianych jonów jonity dzieli się na:
Ze względu na agregację na:
Jonity oprócz własności jonowymiennych różnią się również własnościami sorpcyjnymi. Stąd też w jonicie oprócz wymiany jonów zachodzi sorpcja. Mówi się wówczas o jonitosorbencie, podkreślając w ten sposób, że mamy tu do czynienia z dwoma efektami.
Zastosowania.
Jonity są szeroko stosowane w laboratoriach i w przemyśle. 
Na przykład do zmiękczania i demineralizacji wody dla energetyki, wydzielania i rozdzielania jonów cennych metali w metalurgii, wydzielania uranu i pochłaniania pierwiastków promieniotwórczych, katalizowania procesów chemicznych, odbarwiania i oczyszczania soków w cukrownictwie oraz przemyśle spożywczym, wydzielania antybiotyków i rozdzielania aminokwasów w przemyśle farmaceutycznym, stanowią podstawę jednej z chromatograficznych technik analitycznych (chromatografia jonowymienna).
Wymiennik jonitowy jest integralną częścią każdej domowej zmywarki do naczyń, z tego powodu konieczne jest okresowe uzupełnianie w urządzeniu soli regeneracyjnej.

</doc>
<doc id="526205" url="https://pl.wikipedia.org/wiki?curid=526205" title="Jotunheim">
Jotunheim



</doc>
<doc id="526210" url="https://pl.wikipedia.org/wiki?curid=526210" title="Znakowanie izotopowe">
Znakowanie izotopowe

Znakowanie izotopowe – technika badawcza stosowana głównie w chemii organicznej polegająca na wymianie wybranych atomów w cząsteczce na jego izotop, nie występujący naturalnie lub występujący w niewielkiej ilości. Tak wymieniony atom jest "oznakowany", dzięki czemu można go obserwować rozmaitymi technikami analitycznymi. Izotopy wprowadza się do cząsteczek w trakcie syntezy związków chemicznych, stosując odpowiednio zmodyfikowane substraty. Najczęściej stosuje się izotopy promieniotwórcze, ale współczesne techniki analityczne umożliwiają też stosowanie izotopów stabilnych.
Znakowanie izotopowe bywa stosowane w celu:
Do śledzenia znakowanych atomów stosuje się m.in. następujące techniki analityczne:

</doc>
<doc id="526211" url="https://pl.wikipedia.org/wiki?curid=526211" title="Karabin Grendel SRT">
Karabin Grendel SRT

Grendel SRT – amerykański karabin wyborowy. Najlżejszy karabin wyborowy kalibru 7,62 mm NATO.
Opis.
Grendel SRT jest bronią powtarzalną, z zamkiem suwliwo-obrotowym, czterotaktowym.
Lufa gwintowana, posiada rowki zmniejszające masę. Lufa zakończona jest hamulcem wylotowym o efektywności 50%.
Zasilanie z magazynka o pojemności 9 naboi.
Osada wykonana z tworzywa sztucznego. Kolba składana pod spód broni, po złożeniu osłania spust i magazynek. Do broni można dołączyć lekki dwójnóg. Karabin nie posiada mechanicznych przyrządów celowniczych.

</doc>
<doc id="526213" url="https://pl.wikipedia.org/wiki?curid=526213" title="Grendel SRT">
Grendel SRT



</doc>
<doc id="526216" url="https://pl.wikipedia.org/wiki?curid=526216" title="Medal Brązowego Lwa">
Medal Brązowego Lwa

Medal Brązowego Lwa (niderl. "Bronzen Leeuw") – holenderskie wysokie odznaczenie wojskowe. Został ustanowiony jako wypełnienie luki pomiędzy Orderem Wojskowym Wilhelma a Brązowym Krzyżem. 
W aktualnej kolejności starszeństwa holenderskich odznaczeń następuje po Orderze Korony (nie licząc honorowego wyróżnienia Eervolle Vermelding nadawanego w formie niewielkiej korony mocowanej na wstążce któregoś z medali), a przed Gwiazdą Ruchu Oporu Azji Wschodniej.
Medal Brązowego Lwa został ustanowiony Dekretem Królewskim z 30 marca 1944 roku. Artykuł 2 Dekretu Królewskiego brzmi jak następuje: "Medal Brązowego Lwa zostaje przez Nas przyznany wojskowym w służbie Królestwa Niderlandów, którzy w walce z nieprzyjacielem odznaczyli się czynami mężnymi i roztropnymi". Artykuł 3 dodaje do tego: "Medal Brązowego Lwa może być, z powodów, wymienionych w Artykule 2, przyznany:
Medal Brązowego Lwa zastąpił ww. Eervolle Vermelding. W hierarchii holenderskich odznaczeń za męstwo wojskowe zajmuje drugie miejsce po Orderze Wojskowym Wilhelma. Do tej pory Brązowego Lwa przyznano łącznie 1210 osobom, z czego 336 cudzoziemcom. Ostatnie odznaczenia, w liczbie trzech, zostały przyznane w 1962 roku w związku z konfliktem z Indonezją o Nową Gwineę. Tylko jeden raz przyznano Order Brązowego Lwa sztandarowi jednostki. Dekretem Królewskim z 9 maja 1950 roku postanowiono, że to odznaczenie zostanie nadane 2. i 3. Pułkowi Strzelców Spadochronowych (Regiment Chasseurs Parachutistes) armii francuskiej, w związku z ich zasługami w wyzwalaniu Holandii w kwietniu 1945 roku.
Oznaka.
Brązowy krzyż Ruperta z zaokrąglonymi ramionami, z okrągłą tarczą pośrodku z wizerunkiem holenderskiego lwa królewskiego. Rewers jest gładki. Medal jest zawieszony na wstążce szerokości 37 mm, podzielonej na 9 równych pionowych pasków w kolorach pomarańczowym (4 paski) i niebieskim Nassau (5 pasków). Przy powtórnym nadaniu tej samej osobie, dodawana jest złota liczba "2" na wstążce.
Odznaczeni.
Kawalerem Brązowego Lwa jest m.in. generał Stanisław Sosabowski, odznaczony pośmiertnie 31 maja 2006 za zasługi wojenne podczas Operacji Market Garden w 1944.

</doc>
<doc id="526219" url="https://pl.wikipedia.org/wiki?curid=526219" title="Order Wojskowy Wilhelma">
Order Wojskowy Wilhelma

Order Wojskowy Wilhelma (nl.: "Militaire Willems-Orde", MWO) – najstarsze i najwyższe odznaczenie wojskowe (order) Królestwa Niderlandów, nadawane od 1815.
Historia.
Order został ustanowiony 30 kwietnia 1815 przez pierwszego (i ostatniego) króla Zjednoczonych Niderlandów Wilhelma I. Nadawany jest wojskowym za wyjątkową odwagę, zasługi przy dowodzeniu lub za wielką lojalność wobec monarchy lub ojczyzny. W wyjątkowych przypadkach otrzymać go mogą również cudzoziemcy i cywile. IV. klasa może być nadawana jednostkom wojskowym. Rzadko nadawany order cieszy się wielkim poważaniem. Żołnierze wojska holenderskiego mają obowiązek oddawania honorów wojskowych osobom, które mają na sobie Order Wilhelma. Jako jedyne odznaczenie niderlandzkie order może być nadany na wniosek osoby, która uważa się za uprawnioną do jego posiadania. 30 czerwca 1941 order otrzymał nowe statuty.
Order posiada cztery klasy:
Niektórzy posiadacze orderu (Wielki Krzyż, osoby fizyczne).
Pierwszą osobą, której nadano order Wilhelma, był książę Orański – następca tronu Niderlandów, późniejszy król Wilhelm II, który w 1815 roku dowodził holenderskimi wojskami pod Quatre Bras i Waterloo.
W okresie do 1940 Order Wojskowy Wilhelma nadano 5874 osobom. Posiadali go m.in.:
W czasie I wojny światowej neutralna Holandia orderu nie nadawała. Po 1940 otrzymało go 199 osób. Wśród nich znajdują się:
Jednostki wojskowe odznaczone orderem.
Holenderskie jednostki wojskowe odznaczone Krzyżem Kawalerskim Orderu Wilhelma:
Zagraniczne jednostki odznaczone Orderem Wilhelma:
Przedostatnim konfliktem, w związku z którym przyznano Order Wojskowy Wilhelma, była wojna koreańska. Z 3500 żołnierzy, którzy służyli w Korei w Holenderskim Oddziale Narodów Zjednoczonych, order otrzymało dwóch. W 2006 pozostało przy życiu tylko 12 kawalerów orderu. W tym samym roku nadano odznaczenie (jako pierwszemu kawalerowi w XXI wieku) kapitanowi "Marco Kroon" (ur. 1970), oficerowi niderlandzkich oddziałów stacjonujących w Afganistanie i Iraku.
Insygnia.
Insygnia orderu to oznaka i gwiazda I. klasy. Oznaką jest emaliowany na biało ze złotymi brzegami krzyż maltański ze złotymi kulkami na zakończeniach ramion, na ramionach awersu noszący dewizę orderu „Voor Moed, Beleid, Trouw” („Za odwagę, zapał i wierność”). W medalionie środkowym awersu znajduje się symbol pochodzącego z Orderu Złotego Runa (do nadawania którego królowie Niderlandów rościli sobie prawo) krzesiwa, między ramionami krzyża umieszczone są stylizowane, emaliowane na zielono krzyże burgundzkie. W medalionie środkowym rewersu znajduje się ukoronowany monogram założyciela „W”. Zawieszką orderu jest złota (przy IV. klasie srebrna) korona królewska.
Przysługująca tylko posiadaczom Wielkiego Krzyża gwiazda jest srebrna, ośmiopromienna, i nosi na sobie awers oznaki bez korony. Order noszony jest na żółtej wstędze z obustronnymi niebieskimi bordiurami.

</doc>
<doc id="526227" url="https://pl.wikipedia.org/wiki?curid=526227" title="Armillaria">
Armillaria

Armillaria (Fr.) Staude (opieńka) – rodzaj grzybów z rodziny obrzękowcowatych ("Physalacriaceae").
Systematyka i nazewnictwo.
Pozycja w klasyfikacji: "Physalacriaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podał Stanisław Chełchowski w 1898 r. Część gatunków dawniej zaliczanych do rodzaju "Armillaria" zostało przeniesionych do rodzaju "Desarmillaria" (podopieńka).
Synonimy naukowe: "Agaricus" trib. "Armillaria" Fr., "Aphotistus" Humb.,
"Armillaria" sect. "Armillariella" P. Karst., "Armillariella" (P. Karst.) P. Karst., "Polymyces" Battarra ex Earle, "Rhizomorpha" Roth:
Charakterystyka.
Gatunki z rodzaju "Armillaria" są szeroko rozprzestrzenione na całym świecie. Kapelusze suche, łuskowate. Blaszki białe do cielistych, trochę zbiegające na trzon. Trzony często mają pierścień. Wysyp zarodników biały, kremowy, nieamyloidalny. Zarodniki jajowate, gładkie, bez pory rostkowej. Trama blaszek regularna (strzępki biegną równolegle). Pasożyty i saprotrofy, przeważnie rosnące kępkowato na drewnie, wywołujące białą zgniliznę. Wytwarzają zmelanizowane ryzomorfy, czym odróżniają się od rodzajów "Desarmillaria" (podopieńka) i "Guyanagaster".
Są to grzyby pasożytnicze i grzyby saprotroficzne rozwijające się na drewnie. Analizy filogenetyczne wykazały, że przodek grzybów z rodzaju "Armillaria" powstał w okresie, gdy na Ziemi istniał jeden kontynent Gondwana. To tłumaczy ich tak szerokie rozprzestrzenienie na całym świecie. W Eurazji zaczęły się różnicować 33 miliony lat temu, gdy klimat z tropikalnego zmieniał się na zimniejszy klimat umiarkowany z porą zimową.
Znaczenie.
Saprotrofy i groźne pasożyty drzew wywołujące u nich opieńkową zgniliznę korzeni.
Grzyby jadalne wysoko cenione przez grzybiarzy. Nadają się do gotowania, smażenia, marynowania, mogą też być przyrządzane na różne inne sposoby, jednakże zawierają pewne związki chemiczne, które w stanie surowym dla niektórych ludzi mogą być szkodliwe. Dlatego też należy je najpierw obgotować przez około 5 minut i odlać wywar, po czym dopiero poddaje się go dalszej obróbce termicznej. Oznaczenie poszczególnych gatunków jest trudne, W atlasach grzybów jeszcze do lat 80. XX wieku wyróżniano tylko jeden gatunek pod nazwą opieńka miodowa. Z punktu widzenia grzybiarzy nierozróżnianie tych gatunków nie ma jednak większego znaczenia, gdyż wszystkie są jadalne.

</doc>
<doc id="526230" url="https://pl.wikipedia.org/wiki?curid=526230" title="Stężenie molalne">
Stężenie molalne

Stężenie molalne (molalność) – jeden ze sposobów wyrażenia stężenia substancji w mieszaninie (roztworze), zdefiniowany jako stosunek liczby moli substancji rozpuszczonej do masy rozpuszczalnika:
gdzie:
Molalność roztworu jest najczęściej stosowana do roztworów ciekłych i wyrażana jednostce mol/kg. W przeciwieństwie do stężenia molowego, molalność jest niezależna od temperatury i ciśnienia.
W literaturze spotykane są również pojęcia „molarności” bądź „stężenia molarnego” stosowane w rozumieniu stężenia molalnego. Międzynarodowa Unia Chemii Czystej i Stosowanej (IUPAC) podaje jednak pojęcie ' (molarność) jako synonim stężenia molowego, natomiast definicji stężenia molalnego przyporządkowany jest termin ' (molalność).

</doc>
<doc id="526231" url="https://pl.wikipedia.org/wiki?curid=526231" title="Svald">
Svald



</doc>
<doc id="526232" url="https://pl.wikipedia.org/wiki?curid=526232" title="Piotr Gabryel">
Piotr Gabryel

Piotr Gabryel (ur. 2 marca 1961 w Nidzicy) – polski dziennikarz, działacz PZPR, publicysta, w latach 1982–1987 i 1990–2007 dziennikarz tygodnika „Wprost”, w latach 2006–2007 redaktor naczelny tego tygodnika.
Życiorys.
W 1980 wstąpił do Polskiej Zjednoczonej Partii Robotniczej. Ukończył w tym czasie Szkołę Podchorążych Rezerwy LWP i naukę w Centrum Szkolenia Oficerów Politycznych im. Ludwika Waryńskiego. Zajmował się również pracą propagandową i obsługiwał X zjazd PZPR; był laureatem konkursu pt. „PZPR kierowniczą siłą narodu”. W PZPR udzielał się do czasu rozwiązania tej partii w 1990 r.
W latach 1982–1984 był współpracownikiem tygodnika „Wprost”, potem, do 1987, jego reporterem. W 1984 został absolwentem Wydziału Nauk Społecznych Uniwersytetu im. Adama Mickiewicza w Poznaniu ze specjalizacją dziennikarstwo. W latach 1987–1990 był reporterem miesięcznika „Reporter”. Przed 1989 otrzymał Nagrodę im. Juliana Bruna.
W 1990 wrócił do tygodnika „Wprost”, będąc do 2001 zastępcą redaktora naczelnego, od 2001 do 2006 pierwszym zastępcą redaktora naczelnego. Od maja 2006 do stycznia 2007 pełnił funkcję redaktora naczelnego tego tygodnika. W 1994 został stypendystą Agencji Informacyjnej USA. Dwukrotnie był członkiem Rady Programowej Polskiej Agencji Prasowej w latach 1999–2002 i 2009–2013. Od 2000 do stycznia 2007 był wiceprezesem zarządu Agencji Wydawniczo-Reklamowej „Wprost”.
Był pomysłodawcą i jednym z pierwszych autorów rankingu „100 najbogatszych Polaków”. Wymyślił i doprowadził do powstania Nagród Kisiela (wspólnie ze Stefanem Kisielewskim) oraz zorganizował pierwsze polskie prawybory we Wrześni.
Często reprezentował tygodnik „Wprost”, występując w innych mediach, np. w programach telewizyjnych „7 dni świat” czy „Loża Prasowa”.
W maju 2007 zaczął pracować w redakcji „Rzeczpospolitej”. Początkowo objął stanowisko szefa działu krajowego, a w lipcu 2007 został jednym z zastępców redaktora naczelnego. Po odejściu z „Rzeczpospolitej”, od grudnia 2011 do listopada 2012 był zastępcą redaktora naczelnego tygodnika „Uważam Rze”. Od stycznia 2013 zastępca redaktora naczelnego tygodnika „Do Rzeczy”.
W 2014 jego reportaż "Zamawiam taczkę dla obywatela M." ukazał się w antologii 100 najlepszych reportaży polskich XX wieku „100/XX” pod redakcją Mariusza Szczygła.

</doc>
<doc id="526233" url="https://pl.wikipedia.org/wiki?curid=526233" title="EURONEXT">
EURONEXT



</doc>
<doc id="526235" url="https://pl.wikipedia.org/wiki?curid=526235" title="Mohammed Siad Barre">
Mohammed Siad Barre

Mohammed Siad Barre (som. Maxamed Siyaad Barre; arab.محمّد زياد بري; ur. 6 października 1919 w Shilavo w Ogadenie, zm. 2 stycznia 1995 w Lagos) – przywódca i dyktator wojskowy Somalii w latach 1969–1991.
Życiorys.
Urodził się w rodzinie nomadów klanu Darod. Jego rodzice zmarli gdy miał dziesięć lat. Po ukończeniu szkoły podstawowej w mieście Luuq w południowej Somalii, przeniósł się do stolicy ówczesnej Somalii włoskiej, Mogadiszu, gdzie kontynuował naukę w szkole średniej. Według różnych źródeł mógł się urodzić w 1912, 1916, 1919 lub 1921 roku. W młodości wstąpił do somalijskiej policji kolonialnej. Po tym gdy w 1941 roku kraj został zajęty przez Brytyjczyków awansował na stanowisko głównego inspektora. Gdy w 1950 roku Somalia powróciła pod zarząd włoski, Siad wysłany został na dwuletnie szkolenie do akademii wojskowej we Florencji. Po uzyskaniu przez kraj niepodległości został przydzielony do armii narodowej. Od 1966 roku sprawował rangę generała majora i naczelnego wodza.
22 października 1969 roku zainspirowany panarabskim puczem w Sudanie przeprowadził zamach stanu. W wyniku puczu wojsko powołało Najwyższą Radę Rewolucyjną której Siad został przewodniczącym. Rada zawiesiła konstytucję, rozwiązała parlament, aresztowała członków obalonego rządu, zakazała działalności partii politycznym, przeprowadziła reformy utrzymane w lewicowym stylu (w 1970 roku nacjonalizacja przedsiębiorstw, ożywienie kontaktów z krajami socjalistycznymi) i przemianowała kraj na Demokratyczną Republikę Somalii. Działania te przyniosły Somalii uznanie ze strony ZSRR, co przełożyło się na dużą pomoc wojskową w latach 70. Do Somalii trafiły czołgi i jednostki powietrzne radzieckiej konstrukcji. W 1976 roku w miejsce Rady wojskowi powołali monopartię o nazwie Somalijska Rewolucyjna Partia Socjalistyczna, Siad został jej przywódcą i prezydentem kraju jednocześnie. W tak skonstruowanym systemie realna autorytarna władza należała do Siada który rządy sprawował powołując się na oficjalną państwową ideologię znaną jako socjalizm naukowy będącą w praktyczne mieszanką marksizmu i islamu. W tym quasi-socjalistycznym ustroju w niewielkim stopniu pozwolono na funkcjonowanie prywatnym firmom a zasady kulturowe islamu nie były zwalczane.
Eliminował przejawy klanowości, usiłował wprowadzić w Somalii alfabet łaciński, wprowadził państwową kontrolę nad instytucjami religijnymi (w tym meczetami). Junta na dużą skalę prowadziła programy robót publicznych i alfabetyzacji. W polityce zagranicznej bardziej podkreślano powiązania Somalii ze światem arabskim. W 1975 roku Siad włączył Somalię w strukturę Ligi Arabskiej. W tym samym roku został wybrany przewodniczącym Organizacji Jedności Afrykańskiej.
Opowiadał się za koncepcją Wielkiej Somalii, która odnosiła się do całości regionu Rogu Afryki w których mieszkają etniczni Somalijczycy. Teren ten obejmuje więc Ogaden, Dżibuti i północno-wschodnią Kenię a więc tereny zamieszkałe prawie wyłącznie przez Somalijczyków. W ramach tej koncepcji zaostrzył relacje z sąsiednią Etiopią. W okresie wojny o niepodległość Erytrei wspierał separatystów z Erytrejskiego Frontu Wyzwolenia i Erytrejskiego Ludowego Frontu Wyzwolenia. Od czasu puczu w Etiopii z 1974 starał się wykorzystać panującą w tym kraju dezintegrację do rozszerzenia Somalii na Ogaden. Ta etiopska prowincja była zamieszkiwana w większości przez ludność somalijską która w przeszłości podejmowała się zbrojnych prób oderwania od Etiopii. Polityka integracji w konflikt w Ogadenie w latach 1976-77 ograniczył się do zaopatrywania tamtejszych rebeliantów z Frontu Wyzwolenia Zachodniej Somalii. W lipcu 1977 roku Siad zdecydował o bezpośrednim wsparciu działań separatystów i uderzeniu regularnej armii na etiopskie pozycje w Ogadenie.
Wraz z rozpoczęciem inwazji na Etiopię, Somalia utraciła wsparcie Moskwy co spowodowane było radzieckim wsparciem dla Etiopii. Rząd Somalii w efekcie zerwał wszelkie porozumienia z ZSRR i wycofał z kraju radzieckich doradców, równocześnie zwracając się o pomoc militarną do Stanów Zjednoczonych. W 1978 roku Waszyngton zainstalował w Somalii misję pod nazwą Amerykańska Agencja na rzecz Rozwoju Międzynarodowego, utworzono także bazę wojskową w Berberze. Amerykańskie wsparcie okazało się zbyt późne - do września 1977 roku jedynie 10% Ogadenu znajdowało się poza kontrolą Etiopii.
Po militarnej porażce zmienił kurs. W 1979 roku ogłosił nową konstytucję i przeprowadził wybory do Zgromadzenia Ludowego. W październiku 1980 roku rozwiązał rządzącą monopartię, a w jej miejscu przywrócił Najwyższą Radę Rewolucyjną.
W latach 80. klęska suszy wywołała kryzys gospodarczy i wzmogła nastroje antyrządowe. W czerwcu 1982 rebelianci z ugrupowania Demokratyczny Front Ocalenia Somalii z obszaru Etiopii (i z jej pomocą) przeprowadzili atak na Somalię, zajmując kilka miast. Wojna zakończyła się klęską sił rebeliancko-etiopskich, z powodu militarnego wsparcia Somalii przez Stany Zjednoczone.
W 1990 roku w kraju wybuchły walki klanowe które zmusiły Siada do wprowadzenia reform. W grudniu tego samego roku wprowadził on nową konstytucję regulującą system wielopartyjny. Jednocześnie rząd zapowiedział przeprowadzenie wolnych wyborów. Spóźnione reformy nie zdołały zatrzymać postępującej dezintegracji kraju. W styczniu 1991 roku Siad został zmuszony do rezygnacji i udał się na emigrację do Nigerii, gdzie zmarł w 1995 roku.

</doc>
<doc id="526237" url="https://pl.wikipedia.org/wiki?curid=526237" title="Fair use">
Fair use

Fair use – instytucja prawa autorskiego w systemach prawnych niektórych państw należących do systemu "common law" ("copyright"), która stanowi elastyczne ograniczenie autorskich praw wyłącznych. Modelowa postać "fair use" jest uregulowana w prawie Stanów Zjednoczonych. "Fair use" odpowiada polskiemu dozwolonemu użytkowi.
Prawo federalne USA definiuje zasady "fair use" w paragrafie 107 Copyright Act of 1976. Paragraf ten „zawiesza” penalizację i możliwość dochodzenia roszczeń z tytułu praw autorskich w przypadku „uczciwego” użycia kopii utworów w celu krytyki, komentarza, informacji o aktualnościach, nauczania, prowadzenia badań. „Uczciwe” użycie utworu jest według tego zapisu rozpoznawane w oparciu o następujące kryteria:
W odróżnieniu od polskiego prawa, w którym zasada dozwolonego użytku dotyczy wyłącznie już rozpowszechnionego utworu, w prawie USA fakt rozpowszechnienia dzieła nie ma bezpośredniego wpływu na ocenę, czy nie doszło do nadużycia zasad "fair use".
Ze względu na to, że prawo amerykańskie ma charakter precedensowy, zasady "fair use" są stale uściślane przez orzeczenia sądów w konkretnych sprawach. Zbiór tych orzeczeń tworzy faktyczne granice "fair use", które podlegają zmianom, w szczególności w obszarze mediów elektronicznych i Internetu. Przykładowo orzeczenie Sądu Najwyższego USA z 2005 w stosunku do przedsiębiorstwa Napster obciążyło operatorów sieci wymiany plików typu "peer-to-peer" odpowiedzialnością za każde naruszenie zasad "fair use" dokonane przez ich użytkowników, co spowodowało bankructwo tego przedsiębiorstwa.

</doc>
<doc id="526241" url="https://pl.wikipedia.org/wiki?curid=526241" title="Promontorio del Gargano">
Promontorio del Gargano

Półwysep Gargano (wł. "Promontorio del Gargano" lub "Testa del Gargano") – półwysep w Europie Południowej, we wschodniej części Półwyspu Apenińskiego, położony nad Morzem Adriatyckim. Na południe od półwyspu znajduje się Zatoka Manfredonia.
Półwysep w całości leży na terenie Włoch, należy do regionu Apulia na jego obszarze znajduje się 15 gmin. Gargano rozciąga się od wschodu do zachodu na długości 70 km i zajmuje powierzchnię ok. 2 tys. km². Na obszarze półwyspu znajdują się jeziora Varano (będące największym jeziorem przybrzeżnym Włoch) oraz Lesina. Największe miasta to: Vieste, Peschici, Rodi Garganico, Mattinata, Manfredonia, Monte Sant’Angelo, San Giovanni Rotondo. Niedaleko półwyspu leży grupa wysp Tremiti.
Wnętrze jest wyżynno-górzyste, z najwyższym wzniesieniem Monte Calvo sięgającym na wysokość 1065 m n.p.m., znaczna część powierzchni zbudowana jest z wapienia w którym rozwijają się zjawiska krasowe. Półwysep Gargano leży w strefie klimatu śródziemnomorskiego. Naturalną jego roślinność stanowi makia oraz lasy bukowe, dębowe i sosnowe. Rozwinięte rolnictwo, zwłaszcza uprawa winorośli, oliwek oraz drzew owocowych. Na półwyspie ma miejsce eksploatacja boksytów.
Rozbudowana baza turystyczna i wypoczynkowa, także turystyka pielgrzymkowa. Półwysep słynie z pięknych plaż. Na terenie półwyspu znajduje się Park Narodowy Gargano, na terenach którego znajduje się las "Foresta Umbra""."
Północna linia brzegowa półwyspu Gargano aż po kurort Vieste to plaże piaszczyste, z nielicznymi skalistymi klifami. Po południowej stronie półwyspu znajdują się wysokie klify oraz plaże żwirowe. Jedną z najsłynniejszych plaż jest "Vignanotica" z charakterystycznym białym klifem, górującym nad zatoką.
Półwysep Gargano nazywany jest "Ostrogą włoskiego buta".

</doc>
<doc id="526243" url="https://pl.wikipedia.org/wiki?curid=526243" title="Gargano">
Gargano

Osoby o tym nazwisku:
Inne:

</doc>
<doc id="526245" url="https://pl.wikipedia.org/wiki?curid=526245" title="Kristen Nygaard">
Kristen Nygaard

Kristen Nygaard (ur. 27 sierpnia 1926 w Oslo, zm. 10 sierpnia 2002) – norweski matematyk, pionier informatyki oraz polityk. 
Współtwórca koncepcji obiektowych języków programowania i języka Simula. W 2001 r. wraz z Ole-Johanem Dahlem został uhonorowany nagrodą Turinga.

</doc>
<doc id="526248" url="https://pl.wikipedia.org/wiki?curid=526248" title="Wałerjan Pidmohylny">
Wałerjan Pidmohylny

Wałerjan Pidmohylny ukr. Валер’ян Підмогильний, (ur. 2 lutego 1901 we wsi Pysariwka lub Czapli w guberni katerynosławskiej – zm. 3 listopada 1937 na uroczysku Sandarmoch) – ukraiński prozaik i tłumacz. Jeden z przedstawicieli "rozstrzelanego odrodzenia".
Życiorys.
Urodził się we wsi Pysariwka pod Jekaterynosławiem, gdzie zakończył szkołę średnią, a później kontynuował naukę na Wydziale Prawa, próbował studiować matematykę na Uniwersytecie Jekaterynosławskim. Z przyczyn materialnych nie udało mu się zakończyć studiów. Rozpoczął działalność literacką często przerywaną pracą w wydawnictwach i na posadzie nauczyciela. Po zabójstwie Siergieja Kirowa, 8 grudnia 1934, został aresztowany przez NKWD. Na posiedzeniu wyjazdowym Kolegium Wojskowego Sądu Najwyższego ZSRR 27-28 marca 1935 skazany na 10 lat obozu koncentracyjnego i konfiskatę mienia. Karę odbywał w łagrze SŁON na Wyspach Sołowieckich. Rozstrzelany 3 listopada 1937 na uroczysku Sandarmoch w Karelii w masowej egzekucji ukraińskich twórców i działaczy społecznych (Łeś Kurbas, Mykoła Kulisz, Mykoła Zerow, Ołeksa Slisarenko, Wołodymyr Czechiwski i in.)
Twórczość.
Pierwszy zbiór jego opowiadań "Twory. Tom I" (1920) został wydany w Katerynosławiu. Stworzył w nich ciekawe psychologiczne sylwetki bohaterów, specyfika tomu polega na zwróceniu uwagi na funkcjonowanie wewnętrznego świata człowieka ("Stareć", "Hajdamaka", "Dobryj Boh", "Wania").
Następne zbiory opowiadań, które w pełni zaświadczyły o dojrzałości twórczej autora, to: "Wijśkowyj litun" (1924) i "Probłema chliba" (1927). W opowiadaniach i nowelach ("Probłema chliba", "W epidemicznemu baraci", "Istorija pani Jiwhy") autor, na przykładzie życia zwyczajnych ludzi, porusza złożone, moralno-psychologiczne problemy swojej doby. Rewolucja i człowiek to jeden z centralnych tematów jego twórczości lat 20. Problem ten poruszają takie powieści, jak: "Tretia rewolucija" (1925), w której irracjonalna, anarchiczna wieś wchodzi w konflikt z miastem; "Ostam Szaptała" (1921), a także najważniejsza z powieści, jaka stanowi apogeum twórczego kunsztu Pidmohylnego, "Misto" (1927), będące wieloplanową opowieścią, w której główny bohater przyjeżdża do Kijowa, by zdobyć wykształcenie, lecz z czasem jego oczekiwania zmieniają się, a duże miasto okazuje się żywiołem, którego okiełznanie uniemożliwiają bohaterowi sprzeczności realnego życia. W tym utworze znalazły odzwierciedlenie europejskie osiągnięcia w dziedzinie literatury, w szczególności francuskiej, która stanowiła silne źródło inspiracji dla autora.
Porewolucyjną sytuację opisuje także w cyklu nowel "Powstanci" (1923) i w opowiadaniu "Iwan Bosyj". Poruszana przez Pidmohylnego tematyka wywołała głosy ostrej krytyki. Pomimo to, autor pisze "Newełyczką dramę" – utwór o tematyce bliskiej "Mistu". Skutkiem tego otrzymuje zakaz drukowania książek, jednak nie przestaje pracować. Jedzie do ówczesnej stolicy USRR Charkowa, gdzie przebywa w latach 1931-1934. W tym czasie udaje mu się wydać tylko jeden utwór – opowiadanie "Z żyttia budynku", a swoje siły skupia głównie na tłumaczeniu.

</doc>
<doc id="526253" url="https://pl.wikipedia.org/wiki?curid=526253" title="Tabela rozpuszczalności">
Tabela rozpuszczalności

Tabela rozpuszczalności – tabela obrazująca rozpuszczalność związków, które komponuje się z umieszczonych na jednej z osi kationów, na drugiej anionów.
Tabela zwykle zawiera dane o charakterze rozpuszczalności w wodzie, tj. czy dany związek jest (umownie): 
Niektóre tabele oprócz rozpuszczalności podają także przybliżony kolor uzyskiwanej substancji/roztworu.

</doc>
<doc id="526254" url="https://pl.wikipedia.org/wiki?curid=526254" title="C-17">
C-17



</doc>
<doc id="526255" url="https://pl.wikipedia.org/wiki?curid=526255" title="Brauron">
Brauron

Brauron () – starożytne miasto greckie i sanktuarium ku czci Artemidy, położone na terenie dzisiejszej miejscowości Wrawrona (Βραυρώνα) we wschodniej części Attyki. Według Homera Brauron było miejscem zbiórki okrętów przed wyruszeniem na wojnę trojańską.
Historia osady.
Najstarsze ślady bytności człowieka na terenie późniejszego Brauron pochodzą z neolitu. We wczesnej starożytności istniało tu ważne miasto portowe (dziś ruiny położone są kilka kilometrów w głąb lądu), z niewiadomych przyczyn prawdopodobnie opuszczone po okresie mykeńskim (ok. XII wieku p.n.e.). W VIII wieku p.n.e. rozpoczyna się ponowny rozkwit miasta, zakończony powodzią w 300 r. p.n.e.
Sanktuarium.
W Brauron znajdują się pozostałości dawnej świątyni ku czci Artemidy. Do naszych czasów dotrwało kilka doryckich kolumn. W starożytności pokazywano tu także grób Ifigenii, według tradycji złożonej w ofierze Artemidzie i pochowanej w Brauron. Na terenie kompleksu świątynnego zachowało się też źródło, uważane przez starożytnych Greków za święte. 
Praktyki religijne.
Według źródeł starożytnych świątynia Artemidy w Brauron była miejscem, w którym ateńskie dziewczęta w wieku między 5 a 10 lat "odgrywały niedźwiedzice" w służbie bogini, jednak dokładny sens tego wyrażenia nie jest jasny. Według klasycznej interpretacji, sformułowanej przez A. Brelicha, "odgrywanie niedźwiedzicy" było formą rytuału inicjacyjnego dziewcząt ateńskich przechodzących do kolejnej grupy wiekowej. Obecnie jednak uważa się, że pod wyrażeniem "odgrywać niedźwiedzicę" kryły się przynajmniej dwie różne praktyki religijne, które nie miały związku z inicjacją do grupy wiekowej. Jedną z nich była ofiara przebłagalna, składania w imieniu wspólnoty przez dziewczęta i analogiczna do składanej przez chłopców ofiary przebłagalnej dla Apollona. Drugą natomiast była nieobligatoryjna i indywidualna ofiara, którą składały dziewczęta przed zamążpójściem, również w celu odżegnania potencjalnego gniewu bogini.

</doc>
<doc id="526257" url="https://pl.wikipedia.org/wiki?curid=526257" title="Wrawrona">
Wrawrona

Wrawrona (gr. Βραυρώνα) – miejscowość w środkowej Grecji, w Attyce, u wybrzeży Morza Egejskiego, w gminie Markopulo Mesojeas. W 2011 roku liczyła 195 mieszkańców.
Pomiędzy 2000 a 1600 rokiem p.n.e. na zachód od współczesnej miejscowości, na położonym wśród bagien i rozlewisk wzgórzu wzniesiono akropol, użytkowany do IX wieku p.n.e. W VI wieku p.n.e. u stóp tego wzgórza, nad rzeczką Erasinos, powstało sanktuarium Artemidy oraz starożytne miasto Brauron (gr. η Βραυρών). Według Pauzaniasza była to jedna z dwunastu głównych miejscowości ówczesnej Attyki.
Przy dobrze zachowanych dawnego miasta znajduje się państwowe muzeum archeologiczne.
Do miasteczka położonego o 2 km od sanktuarium dojeżdża autobus podmiejski z Aten.

</doc>
<doc id="526262" url="https://pl.wikipedia.org/wiki?curid=526262" title="Hazel Hotchkiss Wightman">
Hazel Hotchkiss Wightman

Hazel Virginia Hotchkiss, zamężna Wightman (ur. 20 grudnia 1886 w Healdsburg, zm. 8 grudnia 1974 w Newton) – amerykańska tenisistka, szesnastokrotna zwyciężczyni mistrzostw USA w grze pojedynczej, podwójnej i mieszanej, deblowa mistrzyni Wimbledonu, mistrzyni olimpijska, inicjatorka Pucharu Wightman.
Hazel Hotchkiss Wightman jest uważana za pierwszą mistrzynię woleja w kobiecym tenisie. Praworęczna zawodniczka była zdecydowaną zwolenniczką gry ofensywnej i dominowała w rozgrywkach amerykańskich na początku XX wieku. Umiejętności wolejowe pozwoliły jej na długie kontynuowanie kariery w deblu – na różnych nawierzchniach i w różnych konkurencjach zdobyła 34 tytuły mistrzyni USA, ostatni w wieku 57 lat w mistrzostwach halowych (1943, z Pauline Betz). Zasłużona także jako trenerka i inicjatorka rozgrywek amerykańsko-brytyjskich, otrzymała przydomek "Lady Tennis".
Studiowała na Uniwersytecie Kalifornijskim, grę wolejową ćwicząc z czterema braćmi oraz na ścianie domu. W 1909 debiutowała na mistrzostwach USA (obecne US Open) i chociaż nie miała doświadczenia w grze na trawie, triumfowała nie tylko w grze pojedynczej, ale także w deblu i mikście. W singlu jej najgroźniejszą rywalką okazała się Louise Hammond w finale turnieju pretendentek ("All Comers"), która jako jedyna urwała jej seta (Hotchkiss wygrała 6:8, 6:1, 6:4). We właściwym finale ("challenge round") dominacja Hotchkiss nad broniącą tytułu Maud Barger-Wallach nie podlegała dyskusji (6:0, 6:1). W dwóch kolejnych latach Hotchkiss z powodzeniem broniła wszystkich trzech tytułów. Nie stanęła na starcie turnieju w 1912 po ślubie z George Wightmanem z Bostonu, wkrótce urodziła dziecko. Do powrotu na korty zachęcił ją ojciec, który chciał ją widzieć jako pierwszą zwyciężczynię mistrzostw USA, kontynuującą karierę po urodzeniu dziecka.
W 1915 Hazel Wightman odzyskała tytuły w deblu i mikście, ale w singlu w finale "All Comers" musiała uznać wyższość Molli Bjurstedt (później po mężu Mallory). W edycji tej tytułu nie broniła Mary K. Browne, w związku z czym w większości statystyk finał "All Comers" jest uważany za właściwy finał. W kolejnych latach Molla Mallory pozostawała niepokonana w mistrzostwach USA, a porażkę poniosła dopiero w 1919, kiedy zniesiono instytucję "challenge round", gwarantującą zwycięzcy udział w finale kolejnej edycji turnieju. Hazel Wightman wykorzystała porażkę rywalki i w finale pokonała jej pogromczynię, Marion Zinderstein, sięgając po swój czwarty singlowy tytuł. Sukces ten pozwolił Wightman zająć pozycję liderki rankingu amerykańskiego w 1919.
W kolejnych latach odnosiła sukcesy już tylko w grach podwójnych, po ostatni tytuł w międzynarodowych mistrzostwach USA sięgając w 1928. Partnerowała jej wówczas młodsza o prawie dwadzieścia lat Helen Wills, z którą Wightman tworzyła szczególnie dobrą parę – nigdy nie przegrały meczu, a w 1924 zdobyły mistrzostwo Wimbledonu (jedyny tytuł Hazel Wightman na londyńskich kortach) oraz złoty medal igrzysk olimpijskich w Paryżu. Na tej samej olimpiadzie Wightman sięgnęła także po złoto w mikście w parze z Richardem Williamsem. Amerykańska para zamykała listę mistrzów olimpijskich w tenisowej grze mieszanej przez 88 lat – po paryskich igrzyskach tenis zniknął z rodziny sportów olimpijskich, a po powrocie na igrzyska w 1988 zrezygnowano z rozgrywania miksta. Gra mieszana powróciła do programu zawodów w 2012 roku, gdy zwyciężyła Białoruska para Wiktoryja Azaranka i Maks Mirny.
Szczególne zasługi dla popularyzacji tenisa kobiecego Hazel Wightman położyła jako inicjatorka rozgrywek o Puchar, nazwany jej nazwiskiem. Amerykanka chciała nawiązać w ten sposób do męskiej rywalizacji o Puchar Davisa i podobnie jak w tamtych rozgrywkach pierwszy mecz stoczyły między sobą reprezentacje USA i Wielkiej Brytanii w 1923. Nie doszło jednak do rozszerzenia rozgrywek na inne kraje i Puchar Wightman pozostał wewnętrzną sprawą brytyjsko-amerykańską, a inicjatywa Hazel Wightman znalazła realizację dopiero w Pucharze Federacji (od 1963). Hazel Wightman sama uczestniczyła w rozgrywkach, zdobywając m.in. punkt deblowy (z Eleanor Goss) w pierwszej edycji (przeciwko parze Phyliss Covell i Kitty McKane). Występowała w pucharze swojego imienia w 1923, 1924, 1927, 1929 i 1931, wyłącznie w deblu. Pełniła w tych latach funkcję kapitana, a niegrającym kapitanem była w 1933, 1935 oraz w latach 1937–1948 (w czasie II wojny światowej nie rozgrywano Pucharu). Ze wszystkich wymienionych wyżej edycji jedynie w 1924 Amerykanki nie zdobyły trofeum.
W 1957 "Lady Tennis" została wpisana do Międzynarodowej Tenisowej Galerii Sławy. Na jubileusz 50-lecia Pucharu Wightman w 1973 uhonorowano ją komandorią Orderu Imperium Brytyjskiego. Pozostawała wówczas – w wieku 86 lat – aktywną trenerką tenisa.

</doc>
<doc id="526263" url="https://pl.wikipedia.org/wiki?curid=526263" title="Statek żelbetowy">
Statek żelbetowy

Statek żelbetowy, statek betonowy, betonowiec - nawodna jednostka pływająca, której kadłub wykonany jest z żelbetu lub gazobetonu.

</doc>
<doc id="526264" url="https://pl.wikipedia.org/wiki?curid=526264" title="Hazel Hotchkiss">
Hazel Hotchkiss



</doc>
<doc id="526265" url="https://pl.wikipedia.org/wiki?curid=526265" title="Alcatel">
Alcatel



</doc>
<doc id="526268" url="https://pl.wikipedia.org/wiki?curid=526268" title="Dharmaguptaka">
Dharmaguptaka

Dharmaguptaka (pali Dhammaguttika, chiń. pinyin fǎzāngbù 法蔵部) – jedna z osiemnastu szkół wczesnego buddyzmu. Kierunek ten wyłonił się ze szkoły mahisasaka na przełomie II i I wieku p.n.e. Założycielem był cejloński mnich Dharmagupta. Jednak za swego największego nauczyciela uważają ucznia Buddy – Mahamaudgalyayanę (pali. Mahamoggallana) Szkoła ta miała wielki wkład w kształtowanie się wczesnego buddyzmu w Chinach i Centralnej Azji. Ich dyscyplina klasztorna jest wciąż przestrzegana w niektórych krajach Wschodniej Azji.
Oprócz trzech koszów "Kanonu palijskiego" uznawali jeszcze dodatkowo dwa zbiory (kosze): "Bodhisattwapitaka" i "Dharanipitaka".
Nauka dharmaguptaki głosiła pojmowanie Buddy jako szczególnej istoty – w przeciwieństwie do innych szkół – będącą zwierzchnikiem zgromadzenia mnichów, lecz niebędąca jej częścią. Dlatego też dary składane Buddzie są bardziej wartościowe, niż dary składane wspólnocie buddyjskiej. Wielkim znaczeniem dążyli kult stupy. Wierzyli, że drogi jakimi kroczą Budda i bodhisattwowie są różne od drogi, którą kroczy zwykły mnich (śrawaka). W niebach bóstw dew istnieje cnotliwe życie brahmaćarian. Wiele z ich poglądów było zbliżone do poglądów mahāsaṃghików i zawierały elementy, które później rozwinęła mahajana np. kult Buddy, ofiary, bodhisattwowie.
Gandharyjskie teksty buddyjskie, najstarsze buddyjskie teksty dotąd odkryte, są poświęcone nauczycielom ze szkoły dharmaguptaka. Potwierdzają one rozkwit szkoły dharmaguptaki w północno-zachodnich Indiach około I wieku n.e. To wyjaśniałoby późniejszy wpływ dharmaguptaków w Centralnej Azji a następnie w Północno-wschodniej Azji.
Zbiór zasad klasztornych dharmaguptaki został przetłumaczony na chiński przez Kuanga Sengkaia w 152 roku n.e. Wtedy też dyscyplina ta stała się dominującą w chińskich klasztorach buddyjskich. Kiedy Xuanzang podróżował po Azji w VII wieku, pisał iż dharmaguptaka niemal całkowicie zniknęła z Indii i Centralnej Azji.
Zasady klasztorne dharmaguptaki wciąż są przestrzegane na Tajwanie, w Chinach, Korei (kyeyul), Japonii (ritsu) i Wietnamie. Linia wyświęceń mniszek (bhikkhuni) w tej tradycji przetrwała nieprzerwanie do dzisiaj.
Wyświęcenie w duchu zasad dharmaguptaka dotyczy jedynie klasztornych ślubowań i tradycji. Nie stoi w konflikcie z tradycją buddyjską, którą podąża wyświęcany.

</doc>
<doc id="526271" url="https://pl.wikipedia.org/wiki?curid=526271" title="Hazel V. Hotchkiss">
Hazel V. Hotchkiss



</doc>
<doc id="526273" url="https://pl.wikipedia.org/wiki?curid=526273" title="Hazel H. Wightman">
Hazel H. Wightman



</doc>
<doc id="526275" url="https://pl.wikipedia.org/wiki?curid=526275" title="Romuva">
Romuva

Romuva (lit. Senovės baltų religinė bendrija "Wspólnota religijna dawnych Bałtów") – założona w XX w. na Litwie i tam głównie działająca współczesna pogańska wspólnota religijna, odmiana bałtowierstwa. Romuva prowadzi działalność również w Stanach Zjednoczonych, Australii, Kanadzie, Wielkiej Brytanii oraz Norwegii (głównie wśród emigrantów z Litwy). Praktyki religijne Romuvy uważane są przez wielu jej wyznawców za ważny element składowy dziedzictwa kulturowego Bałtów, na równi z tradycyjną sztuką, bałtyjskim folklorem, kultywowaniem świąt czy wykonywaniem tradycyjnych pieśni. Nazwa wspólnoty pochodzi od nazwy starożytnej pruskiej świątyni Romowe (prus. Rāmawa) z Nadrowii, którą opisał Piotr z Dusburga.
Historia.
Pogaństwo i chrześcijaństwo.
Przedchrześcijańskie bałtyjskie praktyki oraz kulty religijne ewoluowały pod wpływem rozmaitych – wewnętrznych i zewnętrznych – sił oraz procesów (migracja, podboje), jakim podlegało społeczeństwo. Od XI wieku Bałtowie zaczęli mocniej zderzać się z kulturą chrześcijańską, chociaż pierwsi wspomniani w źródłach pisanych misjonarze przybyli na te tereny już w IX wieku. Roczniki Kwedlinburskie opisują misję Brunona z Kwerfurtu, który próbował nawrócić pogan zamieszkujących tereny pomiędzy ówczesną Litwą a Prusami w 1009 r. Wraz z 18 towarzyszami został jednak zamordowany przez Jaćwingów. Od 1199 r. Kościół rzymskokatolicki zaczął organizować wyprawy krzyżowe przeciwko poganom znad Morza Bałtyckiego. Od wschodu, przez księstwa ruskie, do plemion bałtyjskich docierało też prawosławie. 
W 1251 r. Wielki Książę Litewski Mendog (lit. Mindaugas) przyjął chrzest. Pomimo przyjęcia wiary katolickiej, jak wspomina Kodeks Hipacki, książę nie zrezygnował z czczenia „pogańskich bogów”. Składał ofiary najwyższemu bogu Perkunowi, Telawelowi (bóg kowali) oraz Żvorunie (bogini lasów oraz myśliwych). W 1261 r. Mendog oficjalnie wyrzekł się chrześcijaństwa. Pomimo ciągłych ataków krzyżowców w czasach Wielkiego Księcia państwo litewskie znacznie powiększyło swoje terytorium i utworzyło „imperium pogańskie”. 
Wiara dawnych Bałtów praktycznie do 1387 r. była oficjalną religią Wielkiego Księstwa Litewskiego. Syn Olgierda, Jagiełło (lit. Jogaila) w 1386 r. przyjął chrzest i został królem Polski. W 1387 r. ochrzcił Litwinów w Wilnie. Właśnie tę datę uznaje się za datę chrztu Litwy, ponieważ kraj został ponownie uznany za pogański po tym, jak Mendog rzekomo wyparł się chrześcijaństwa.
Litwa była ostatnim państwem w Europie, którego władcy przyjęli chrześcijaństwo. W związku z tym aż do końca XIV wieku oficjalnie kultywowano tam rdzenną religię. Po przyjęciu chrześcijaństwa wierzenia bałtyjskie zaczęły stopniowo zanikać i zachowały się głównie wśród chłopstwa; w wyższych warstwach odchodzenie od wiary etnicznej było widoczne już wcześniej. Rdzenne praktyki religijne wśród chłopów, zwłaszcza na Żmudzi, odnotowywano aż do początku XVII wieku.
Romantyzm i odrodzenie narodowe.
W XIX wieku pod wpływem idei romantyzmu, a zwłaszcza na początku okresu odrodzenia narodowego (koniec stulecia), litewski folklor i „pogaństwo” zaczęły być idealizowane przez litewską inteligencję. Niektórzy historycy tego okresu wskazywali na piękno „starożytnego politeizmu” i sami tworzyli pewne elementy litewskiej mitologii. Najsłynniejszym z nich był Teodor Narbutt (lit. Teodoras Narbutas), który przystosował mitologię litewską do starożytnych mitów greckich, a także tworzył nowe mity.
Na początku XX wieku elementy pogaństwa można było jeszcze odnaleźć w folklorze oraz zwyczajach. Lud celebrował tradycyjne święta, w których dawne tradycje przeplatały się z chrześcijańskimi. W tym czasie wartość naturalnej wiary bałtyjskiej propagował w swych publikacjach Vydūnas (Vilhelmas Storosta). Pisarz jest uważany za jednego z prekursorów "Romuvy". To właśnie od niego twórcy wspólnoty przejęli zalążki podobieństw bałtyjskiego pogaństwa z hinduizmem. Poszukiwania dotyczyły nie tylko wątków językowych, lecz także duchowych oraz kulturowych powiązań z Indiami.
Okupacja sowiecka.
W latach 70. XX wieku stosunkowo przyjazne stosunki między Związkiem Radzieckim a Indiami umożliwiły prowadzenie badań naukowych, które ujawniły podobieństwa pomiędzy mitologią, zwyczajami, a także językiem w krajach bałtyjskich i w Indiach. W 1967 roku grupa profesorów założyła "Towarzystwo Przyjaciół Indii". W tym samym roku Jonas Trinkūnas powołał do życia towarzystwo krajoznawcze "Ramuva".
Ateistyczna polityka Związku Radzieckiego miała przede wszystkim na celu odwrócenie uwagi społeczeństwa od Kościoła katolickiego, który był postrzegany przez władzę jako wróg polityczny, tj. siła zdolna do mobilizowania i organizowania społeczeństwa. Jednocześnie ruchy „nowopogańskie” były kojarzone z nacjonalizmem i z tego powodu także nie były tolerowane (w 1974 r. Jonas Trinkūnas został usunięty z Uniwersytetu Wileńskiego za „działalność narodową”). Zgodnie z polityką „głasnosti” Michaiła Gorbaczowa, w 1988 r. "Romuva" ponownie rozpoczęła swoją działalność. Organizacja była aktywnie zaangażowana w ruch na rzecz niepodległości Litwy.
Po odzyskaniu niepodległości.
Po odzyskaniu niepodległości neopogaństwo stało się ruchem bardziej religijnym niż społeczno-kulturowym. Działalność "Romuvy" została sformalizowana w 1992 r., kiedy to po raz pierwszy została ona oficjalnie zarejestrowana jako wspólnota religijna Bałtów. W 2002 r. neopogańskie społeczności z Wilna, Kowna oraz Malatów formalnie połączyły się w jedną "Romuvę".
W 2003 r. z powodu różnic teologicznych, obrzędowych oraz świątecznych od "Romuvy" oddzieliła się społeczność "Druwi".
Według spisu powszechnego z 2011 r. ponad 5 tys. mieszkańców Litwy zadeklarowało się jako wyznawcy „wiary bałtyjskiej”. W 2001 r. liczba ta wynosiła około 1 tysiąca. Warto zauważyć, że nie wszyscy wyznawcy „wiary bałtyjskiej” należą do wpólnoty "Romuva". Obecnie "Romuva" jest największą spośród nietradycyjnych religii na Litwie.
Struktura.
Wyznawcy "Romuvy" są zjednoczeni w formalnych wspólnotach religijnych. W 2002 r. "Romuva" została zarejestrowana  przez Ministerstwo Sprawiedliwości Republiki Litewskiej. Zrzesza obecnie około 30 zarejestrowanych bądź nieformalnie aktywnych społeczności na Litwie i za granicą (w USA, Kanadzie, Wielkiej Brytanii oraz Norwegii). 
Sformalizowaną wspólnotą religijną kieruje wyłoniony pogański duchowny – kriwe (lit. krivis). Od samego początku istnienia wspólnoty stanowisko to zajmował Jonas Trinkūnas – etnolog, laureat nagrody im. J. Basanavičiusa. Po jego śmierci w 2014 r. funkcję tę sprawuje jego żona Inija Trinkūnienė. Poszczególne grupy mają od jednego do kilku kapłanów (wajdelotów, lit. vaidila). Mają oni prawo m.in. do udzielania małżeństwa oraz przeprowadzania ceremonii pochówku. W razie potrzeby kriwe zwołuje krąg wajdelotów. Takie zgromadzenie omawia oraz podejmuje decyzje w ważnych dla społeczności sprawach.
W 2018 r. przedstawiciele litewskich wspólnot religijnych wchodzących w skład "Romuvy" oraz bałtowiercy z Łotwy (grupa "Dievturība") postanowili połączyć siły i utworzyć jedną międzynarodową organizację.
Wiara.
Religia dawnych Bałtów, na której skupia się Romuva, stanowi zbiór różnych przedchrześcijańskich praktyk religijnych, kultów oraz światopoglądów, które funkcjonowały na obszarze zamieszkiwanym przez plemiona bałtyjskie. Wspomniane praktyki oraz zwyczaje były wielowarstwowe i z czasem ewoluowały, np. zmieniały się zwyczaje pogrzebowe, co wskazuje na istotne zmiany światopoglądowe. Marija Gimbutas uważała, iż przodkowie Bałtów czcili boginię Ziemi oraz inne bóstwa kobiece, podczas gdy indoeuropejscy przybysze wierzyli w boga Nieba oraz czcili inne bóstwa męskie. Romuva nie stara się objąć całej różnorodności dawnej religii Bałtów, lecz skupia się na jednym jej aspekcie - chtonicznym, którego elementy zachowały się w wierzeniach kultywowanych przez warstwę chłopską. Sama Romuva uważa się za kontynuatorkę bałtyjskich praktyk religijnych, które przetrwały w folklorze oraz zwyczajach ludowych.
Obrzędy i święta "Romuvy" jej założyciele tworzyli na podstawie zachowanych i zrekonstruowanych elementów przedchrześcijańskiej religii bałtyjskiej oraz folkloru. Inspiracje czerpali również z Wed. Zarówno Vydūnas, jak i J. Trinkūnas w celu zdystansowania się od chrześcijaństwa zaczęli kojarzyć dawną wiarę bałtycką z hinduizmem. Audrius Dundzila, założyciel chicagowskiej "Romuvy", nie wyklucza możliwości uzupełnienia wiary Bałtów niektórymi filozoficznymi i religijnymi elementami hinduizmu, a także wprowadzenia praktyk duchowych, takich jak medytacja czy joga. J. Trinkūnas, opierając się na filozofii hinduizmu, z pojęcia "Dharma" wyprowadził jedną z podstawowych zasad wiary "Romuvy" – harmonię (lit. "darna").
Światopogląd.
Wspólnota "Romuvy" uważa, że reprezentuje religię praktykowaną przez ludność zajmującą się głównie pracą na roli, czyli religię chtoniczną (tj. ziemi i podziemia). Jej wyznawcy wierzą w świętość przyrody, więc niebiańska transcendencja traci tu swoje szczególne znaczenie, choć nie jest odrzucana. Członkowie "Romuvy" uważają również, że natura jest wieczna. Według litewskich mitów (etiologicznych legend wywodzących się z dawnych wierzeń) świat został stworzony przez dwóch bogów – światła i ciemności, stworzenia i zniszczenia, nieba i podziemia – Dievsa oraz Velniasa. Ich interakcje i opozycje tworzą harmonię i byt.
Główne bóstwa mitologii bałtyjskiej to: Dievas (bóg nieba, Prawiek), Perkūnas (odpowiednik słowiańskiego Peruna), Žemyna (Matka Ziemia), Laima (bogini przeznaczenia) oraz Saule (bogini słońca). Na świecie istnieje jednak wiele pomniejszych bóstw, dlatego ludzie wybierają je zgodnie z tradycją lub tym, co jest im najbliższe. Według wierzeń, bogowie oraz boginie mogą być też powiązani z określonymi miejscami oraz wydarzeniami historycznymi.
Według "Romuvy" człowiek i bogowie są częściami natury, które są od siebie zależne. Jej wyznawcy wierzą, że harmonia – równowaga między czynnikami natury, świata i społeczeństwa – ma tendencję do osłabiania się i erozji. Uważa się więc, że celem człowieka jest dążenie do harmonii. Podkreśla się też wagę uczciwości, a także szacunku do innych. Wyznawcy Romuvy otaczają czcią swoich przodków, wierzą też w istnienie świata pozagrobowego.
Obrzędy.
Najważniejsze obrzędy odbywają się raz w roku, podczas święta Jorė, celebrowanego jako święto wiosny i przebudzenia przyrody. Inne uroczystości odbywają się według kalendarza oraz cyklu życia człowieka. Święta oparte na kalendarzu oraz cyklu życia człowieka posiadają wiele tradycyjnych obrzędów, które często różnią się w poszczególnych regionach. Różnice dotyczą również czczenia poszczególnych bogów oraz bogiń.
Podczas obrzędów wykonywane są ludowe pieśni oraz tańce. Rytuały są zazwyczaj odprawiane w starożytnych litewskich świętych miejscach - dawnych pogańskich świątyniach (lit. alkas), które najczęściej znajdowały się na wzgórzach, skałach, wśród drzew. Starożytni Bałtowie byli uważani za mediatorów pomiędzy ludźmi a bóstwami.
W czasie najważniejszej ceremonii we wspólnocie "Romuvy" następuje zapalenie rytualnego ognia oraz złożenie hołdu bogini Gabiji, poprzez ofiarowanie jej soli. Jeszcze do XX w. obrzędy te były odprawiane każdego ranka podczas rozpalania ognia w domu. Kolejnym etapem jest  oddanie czci głównej parze bogów: Žemynie oraz Perkūnasowi. Odbywa się to poprzez łyk piwa, miodu pitnego (lub innego odświętnego napoju) i przesłanie światu ceremonialnej miarki (zgodnie z ruchem wskazówek zegara), tj. życząc sąsiadowi po lewej stronie dobra (dostatku, harmonii, płodności oraz radości). Naczynie krąży pośród zebranych raz bądź trzy razy. Następnie oddaje się cześć pozostałym bóstwom.
Święta.
Główne święta wyznawców "Romuvy" związane są z przyrodą, zwłaszcza z przesileniem i równonocą (równonoc wiosenna, przesilenie letnie, równonoc jesienna oraz przesilenie zimowe).
Wyznawcy obchodzą również inne święta: Wielkanoc, Noc Kupały, Święto plonów (lit. Dagotuvės), Boże Narodzenie, Ostatki, Zielone Świątki, Dziady (lit. Vėlynės) i inne.
Wspólnota organizuje również uroczystości z okazji szczególnych wydarzeń w życiu wyznawców (zawarcie małżeństwa itp.).

</doc>
<doc id="526276" url="https://pl.wikipedia.org/wiki?curid=526276" title="Instrukcja UOP nr 0015/92">
Instrukcja UOP nr 0015/92

Instrukcja UOP nr 0015/92 wydana została w październiku 1992 przez dyrektora Biura Analiz i Informacji UOP Piotra Niemczyka. Istnienie jej ujawnił Jarosław Kaczyński w marcu 1993 r. W dniu 15 czerwca 1993 r. Trybunał Konstytucyjny wydał postanowienie w sprawie sygn. akt: U 3/93, którym umorzył postępowanie w zakresie zbadania konstytucyjności instrukcji, gdyż w dniu 26 maja 1993 r. ówczesny szef UOP zatwierdził decyzję uchylającą tę instrukcję. Zdaniem wielu polityków przewidywała inwigilację członków partii politycznych i pozyskanie płatnych informatorów wśród ugrupowań sprzeciwiających się polityce prezydenta Lecha Wałęsy i rządu Hanny Suchockiej oraz określanych mianem „ekstremistycznych” (Konfederacja Polski Niepodległej, Polska Partia Socjalistyczna, Porozumienie Centrum, Ruch dla Rzeczypospolitej, Ruch Trzeciej Rzeczypospolitej). Zdaniem Piotra Niemczyka "instrukcja ta nigdy nie obowiązywała. Została uchylona przed wejściem w życie, niezwłocznie po jej upublicznieniu. Ale, nawet gdyby weszła w życie, nie umożliwiałaby ani werbowania kogokolwiek, ani inwigilowania żadnego środowiska. Instrukcja 0015 dotyczyła zakresu obowiązków Biura Analiz i Informacji UOP, była typową instrukcją tzw. białego wywiadu i nie dawała uprawnień ani śledczych, ani operacyjnych, i jako taka nie mogła służyć inwigilacji prawicy lub jakiejkolwiek formacji politycznej czy społecznej".
W oparciu o tę instrukcję miał powstać tzw. zespół pułkownika Jana Lesiaka, który w 1993 opracował plany działań operacyjnych UOP, których elementem miała być inwigilacja przywódców antywałęsowskiej prawicy. Zamierzano ich kompromitować m.in. przy wykorzystaniu tajnych agentów UOP w środowiskach prawicowych. Do zespołu pułkownika Lesiaka wchodzić mieli zarówno byli oficerowie SB, jak i ludzie z naboru do UOP po 1990 (ci pierwsi stanowili większość). Sam Lesiak stwierdził, że instrukcja 0015 nie odnosiła się do jego zespołu.
Szefem UOP był wtedy generał Gromosław Czempiński, a nadzorował go ówczesny szef MSW Andrzej Milczanowski. Obaj zaprzeczali, by doszło do inwigilacji. Temat inwigilacji posłów prawicy powracał wielokrotnie. Według słów Pałubickiego badanie dokumentacji UOP w okresie jego sprawowania funkcji koordynatora służb specjalnych potwierdziło zarzuty. Jan Lesiak, Lech Wałęsa, całe ówczesne władze UOP, a także Andrzej Barcikowski (były szef ABW) zaprzeczają prawdziwości informacji podawanych przez Jarosława Kaczyńskiego i Janusza Pałubickiego.
Mimo publicznie składanych deklaracji materiały z szafy Lesiaka w okresie rządów Prawa i Sprawiedliwości nie zostały ujawnione.
20 września 2006 rozpoczął się proces Lesiaka, oskarżonego o przekroczenie w latach 1991-1997 uprawnień, m.in. przez stosowanie technik operacyjnych i źródeł osobowych wobec legalnie działających partii politycznych, za co groziło mu do 3 lat więzienia. Sąd Okręgowy w Warszawie umorzył postępowanie ze względu na przedawnienie karalności czynu. Uznał zarazem, że Lesiak złamał prawo, przekraczając swoje uprawnienia, dezintegrując legalnie działające partie polityczne.

</doc>
<doc id="526279" url="https://pl.wikipedia.org/wiki?curid=526279" title="WZW C">
WZW C



</doc>
<doc id="526281" url="https://pl.wikipedia.org/wiki?curid=526281" title="Instrukcja UOP">
Instrukcja UOP



</doc>
<doc id="526285" url="https://pl.wikipedia.org/wiki?curid=526285" title="0015/92">
0015/92



</doc>
<doc id="526286" url="https://pl.wikipedia.org/wiki?curid=526286" title="Arnold Ludwig Mendelssohn">
Arnold Ludwig Mendelssohn

Arnold Ludwig Mendelssohn (ur. 26 grudnia 1855 w Raciborzu, zm. 18 lutego 1933 w Darmstadt) – niemiecki kompozytor, odnowiciel muzyki i śpiewu kościelnego, pedagog.
Pochodzenie.
Wilhelm – ojciec Arnolda urodził się 20 czerwca 1821 r. w Nysie, lecz od 1854 r. mieszkał w Raciborzu. Był tu wysokiej rangi urzędnikiem kolejowym, a mianowicie mistrzem maszynowym, zatrudnionym w „Wilhelmsbahn”. Stanowisko, które piastował w ówczesnych czasach było bardzo wysokie, dawało godziwą pensję, a osoba miała poważanie wśród innych. Louisa Aimee z domu Cauer (1826–1894) była matką Arnolda. Rodzina kompozytora była pochodzenia żydowskiego, która wydała na świat wielu kupców, bankierów, myślicieli, malarzy, historyków, inżynierów, techników, reżyserów, muzyków i kompozytorów. Zamieszkiwali oni większość Europy. Kuzynem Wilhelma był sławny Felix Mendelssohn-Bartholdy (1809–1847).
Dzieciństwo.
Arnold urodził się 26 grudnia 1855 roku w nieistniejącym już dzisiaj raciborskim domu, który stał naprzeciw sądu krajowego (obecnie budynek zakładu poprawczego) przy ul. Wojska Polskiego. Trzy lata później cała rodzina przeniosła się do domu urzędników kolejowych, który znajdował się nieopodal dworca kolejowego (dzisiejsza ul. Pocztowa). Okolice dworca, Odry i kolei były dla niego rajem. Szybko zaprzyjaźnił się z pracownikami kolejowych zakładów naprawczych, kontrolerami ruchu i maszynistami, którzy nauczyli go wielu rzeczy. Jedna pozostała mu do końca życia, a mianowicie palenie papierosów. Podróżował często koleją, na gapę, ale za przyzwoleniem maszynistów do Nędzy, w której to wsi mieszkał jego najlepszy kolega Viktor Lück. Już w wieku 5 i pół roku trafił do szkoły za przyczyną matki. W szkole osiągał dobre wyniki, śpiewał w szkolnym chórze, gdzie był nawet solistą. Na zajęciach muzycznych dokonując wyboru między fortepianem a wiolonczelą wybrał to pierwsze, ponieważ wiolonczeli nie cierpiał, a fortepian był mu zupełnie obojętny. Był to dla niego znaczący wybór. W 1864 roku bez wiedzy rodziców rozpoczął naukę w raciborskim Królewskim Gimnazjum Ewangelickim. Rodzice dowiedzieli się o tym dopiero wtedy, gdy poprosił o pieniądze na czerwoną czapkę, którą trzeba było nosić w tym gimnazjum. Ojciec dał mu pieniądze na ową czapkę. Do gimnazjum uczęszczał do 11 roku życia, a w 1866 roku cała rodzina przeniosła się do Poczdamu za sprawą wybuchu wojny prusko-austriackiej. Przez Racibórz przechodziło dużo transportów z rannymi żołnierzami i istniała duża możliwość wybuchu zarazy. Po wojnie jednak powrócili do Raciborza, a ojciec zmarł zaraziwszy się cholerą. Wtedy matka wraz z czwórką dzieci wyjechała do Gdańska, a po paru latach przeniosła się do Berlina, gdzie pomogła im ich bliska rodzina – siostra matki Emma Cauer i kuzyn ojca, berliński bankier Aleksander Mendelssohn, który sprawnie zarządzał majątkiem rodziny.
Młodość.
Arnold rozpoczął w 1877 r. studia na uniwersytecie w Tybindze, studiował przez rok prawo, ale doszedł do wniosku, że to nie prawo jest jego życiową pasją i powołaniem, a muzyka. Przeniósł się do berlińskiego Instytutu Muzyki Kościelnej, gdzie studiował pod kierunkiem wielu znanych profesorów, m.in.: Haupta, Grella, Wilsinga, Tauberta i Löschorna. 
Praca.
W 1880 r. otrzymał stanowisko dyrektora muzycznego i organisty uniwersytetu w Bonn. Pracował tam ze świetnymi teologami i badaczami dziejów muzyki kościelnej, m.in.: profesorami Juliusem Smendą i Friedrichem Spittą. W latach 1883–1885 pracował jako dyrektor muzyczny w Bielefeld, a w 1885 r. przeniósł się do Kolonii, gdzie wykładał na tamtejszym konserwatorium muzycznym. W 1890 r. był wykładowcą gimnazjalnym w Darmstadt, udzielając się także jako organista w kilku tamtejszych kościołach protestanckich, a w 1899 r. uzyskał tytuł profesora. Od 1912 r. pracował jako nauczyciel akademicki w Wyższym Konserwatorium Muzycznym we Frankfurcie nad Menem. Mendelssohn zmarł 12 lutego 1933 r. w Darmstadt.
Tytuły.
Kościół protestancki w Niemczech oraz wiele innych organizacji i instytucji uhonorowało go wieloma zaszczytnymi nagrodami i tytułami za wszechstronne zasługi w dziedzinie rozwoju muzyki kościelnej, etyki i światopoglądu chrześcijańskiego.
W 1917 r. Uniwersytet z Gießen nadał mu tytuł doktora honorowego, a w 1919 r. został członkiem berlińskiej Akademii Sztuki, a w 1923 r. otrzymał prestiżową nagrodę Büchnera. W 1927 r. Uniwersytet w Tybindze docenił jego działalność pisarską, nadając mu tytuł doktora honorowego z zakresu filozofii. Miasta Darmstadt i Lipsk nadały mu obywatelstwo honorowe. W jego rodzinnym Raciborzu nie zapomniano o nim także, na jego domu wmurowano tablicę pamiątkową ku jego czci, a jego imię zaś nosiła jedna z raciborskich ulic. Po dojściu do władzy Hitlera, z powodu niearyjskiego (żydowskiego) pochodzenia Mendelssohna, tablicę zdjęto, zaś nazwę ulicy noszącej jego imię zmieniono na Kleistrasse.
Nowa tablica ku pamięci kompozytora.
Raciborzanie jednak nie zapomnieli o wielkim kompozytorze, ur. 26 grudnia 1855 r. w Raciborzu. Dlatego 2 maja 2006 roku odsłonięto nową tablice poświęconą Arnoldowi Ludwigowi Mendelssohnowi. Umieszczono ją na budynku Poczty Polskiej, ponieważ jest najbliżej usytuowana miejsca, gdzie stała ogromna kamienica, w której mieszkał. Znajdowała się ona po drugiej stronie ulicy, zaraz obok głównego dworca kolejowego w Raciborzu. 2 maja 2006 w Raciborzu odbył się koncert kameralny na którym wystąpili: Joanna Wojnowska – sopran, Michał Oślizlok – wiolonczela, Klaudiusz Rosół – skrzypce i Andrzej Rosół – fortepian.
Twórczość.
Arnold pozostawił po sobie bogatą spuściznę, w postaci dzieł muzycznych późnego romantyzmu niemieckiego, prac naukowych z dziedziny teologii, filozofii, historii i teorii muzyki. Skomponował około 290 utworów muzycznych, religijnych i poetyckich, z których na szczególną uwagę zasługuje 35 wierszy Göthego, a z nich najpiękniejszą oprawę, według fachowców, zyskał „Der Blumengruß” („Bukiet kwiatów”). Z utworów muzycznych na uwagę zasługują 3 symfonie Es-dur, C-dur, F-dur, utwory na fortepian, 2 kwartety smyczkowe i kilka mniejszych, ale pięknych sonat. Ze spuścizny wokalno-instrumentalnej uwagę przyciągają 3 opery: „Elsi, die seltsame Magd” („Elsi osobliwa dziewczyna”) powstała w 1896 r., „Die Bärenhäuter” z 1900 r. i „Die Minneburg” z 1909 r., kantaty: „Aus tiefer Not” („Z głębokiej potrzeby”) i „Psalm 137” na sopran, chór mieszany i orkiestrę. Do tej części jego twórczości zaliczamy setki drobniejszych utworów, m.in. madrygałów i
pieśni, głównie na chór męski lub mieszany, solo i orkiestrę. 
Najwyżej oceniane w jego twórczości są dwa dzieła „Paria", „Pandora” i „Die Seligspreisungen” („Błogosławieństwa”) na chór, solo i kwartet smyczkowy, ze względu na swe walory muzyczne oraz na piętno, jakie wywarły na rozwój muzyki i śpiewu kościelnego. W latach 80. XIX w. wydał zapomniane, skomponowane przez Heinricha Schütza pasje św. Mateusza, Jana i Łukasza oraz Historię Bożego Narodzenia. 
Jego twórczość pisarska z lat 1912–1933 została zawarta w wydanym pośmiertnie zbiorze pt. „Gott, Welt und Kunst” („Bóg, świat i kultura”).

</doc>
<doc id="526287" url="https://pl.wikipedia.org/wiki?curid=526287" title="Krzysztof Ścierański">
Krzysztof Ścierański

Krzysztof Marian Ścierański (ur. 24 sierpnia 1954 w Krakowie) – polski gitarzysta basowy, muzyk sesyjny.
Życiorys.
Jest muzycznym samoukiem (ukończył Pomaturalną Szkołę Ochrony Środowiska). Po kilku latach gry w zespołach muzycznych, m.in. w hard-rockowym zespole muzycznym System, został w wieku 22 lat basistą jazz-rockowego zespołu Laboratorium, z którym nagrał 5 płyt i zagrał kilkaset koncertów, także za granicą, m.in. na festiwalach w Hiszpanii i w Indiach.
W 1980 na zaproszenie Zbigniewa Namysłowskiego przystąpił do zespołu Air Condition. Na kilka dni przed ogłoszeniem stanu wojennego zagrał pierwszy koncert ze swoim nowym zespołem, String Connection Krzesimira Dębskiego. Po zawieszeniu działalności przez grupę, Ścierański zaczął realizację projektów autorskich.
Obecnie grywa z Bernardem Maselim, a także Zbigniewem Jakubkiem, Markiem Napiórkowskim i Markiem Radulim. Ma na koncie współpracę z artystami reprezentującymi różne gatunki muzyczne, jak Ewa Bem, Tomasz Stańko, Ryszard Sygitowicz, Marek Grechuta, John Porter, Jan Pluta, Grzegorz Ciechowski, Marek Wilczyński, zespół Wilki, zespół Krzak i inni.
Jego bratem jest Paweł Ścierański, muzyk, gitarzysta. W 1975 obaj bracia dołączyli do zespołu Laboratorium. Syn Krzysztofa Ścierańskiego, Marcin, jest perkusistą.

</doc>
<doc id="526298" url="https://pl.wikipedia.org/wiki?curid=526298" title="Operacje otwartego rynku">
Operacje otwartego rynku

Operacje otwartego rynku – jeden z instrumentów polityki pieniężnej banku centralnego służący regulowaniu wielkości pieniądza w obiegu. Operacje otwartego rynku polegają na zakupie lub sprzedaży papierów wartościowych oraz bonów pieniężnych emitowanych na własny rachunek przez bank centralny. Poprzez ich sprzedawanie i kupowanie bank centralny wpływa na płynność i zdolności emisyjne banków komercyjnych, wysokość stóp procentowych oraz efektywność funkcjonowania rynku pieniężnego.
Operacje otwartego rynku są skutecznym instrumentem wykorzystywanym do regulowania podaży pieniądza. Charakteryzują się one elastycznością oraz łagodnym i płynnym oddziaływaniem na gospodarkę. Nie można ich jednak wykorzystywać do realizowania dwóch podstawowych celów polityki pieniężnej jednocześnie: do utrzymywania rynkowych stóp procentowych na ustabilizowanym poziomie i do dostosowania podaży pieniądza do potrzeb gospodarczych kraju. Realizacja jednego z nich odbywa się kosztem niemożności zrealizowania drugiego.
Typy operacji otwartego rynku.
Ze względu na cel podejmowania przez bank centralny działań ingerujących w stan płynności sektora bankowego wyróżnia się 3 typy operacji otwartego rynku: podstawowe, dostrajające oraz strukturalne.
Gdyby wystąpiła taka konieczność, bank centralny może przeprowadzić m.in. następujące operacje strukturalne: emisję obligacji, zakup oraz sprzedaż papierów wartościowych na rynku wtórnym.
Ze względu na charakter transakcji dokonywanych w ramach operacji otwartego rynku można podzielić je na:
Jedną z form operacji otwartego rynku, mającą charakter nadzwyczajny, jest luzowanie ilościowe (ang. "quantitative easing", QE).

</doc>
<doc id="526300" url="https://pl.wikipedia.org/wiki?curid=526300" title="SNOBOL">
SNOBOL



</doc>
<doc id="526302" url="https://pl.wikipedia.org/wiki?curid=526302" title="Aleksander Błędowski">
Aleksander Błędowski

Aleksander Błędowski (ur. 3 maja 1788 w Błudów, w powiecie włodzimierskim na Wołyniu, zm. w 1831 w Krzeszowicach) – generał brygady.
Życiorys.
Aleksander Błędowski urodził się 3 maja 1788 w majątku ziemskim Błudów, w powiecie włodzimierskim na Wołyniu, w polskiej rodzinie szlacheckiej Błędowskich herbu Półkozic, jako syn Tadeusza i Antoniny z Czosnowskich
. W lipcu 1809 wstąpił jako kadet do armii Księstwa Warszawskiego. Bardzo szybko awansował, od 1 listopada 1809 był kapitanem nowo utworzonego 16 pułku jazdy. W 1812 roku pojedynkował się z przyszłym poetą romantycznym, Antonim Malczewskim, którego ranił w kostkę. W kampanii moskiewskiej 1812 walczył pod Smoleńskiem. W 1813 został szefem szwadronu macierzystego pułku. Kilkakrotnie ranny w walkach w kampanii niemieckiej (1813), został skierowany na leczenie do Lipska, tam dostał się do niewoli rosyjskiej. Za męstwo w wojnach napoleońskich był odznaczany: Krzyżem Virtuti Militari, Krzyżem Legii Honorowej i Krzyżem Neapolitańskim.
Od 13 lutego 1815 służył w 3 Pułku Strzelców Konnych jako oficer w randze majora, w armii Królestwa Polskiego. 20 września 1817 z powodów zdrowotnych podał się do dymisji i osiadł w Błudowie na Wołyniu.
W powstaniu listopadowym najpierw był podpułkownikiem w sztabie głównym. W styczniu 1831 przydzielony do sztabu generała Dwernickiego w związku z planowaną wyprawą na Wołyń. Następnie został mianowany pułkownikiem i objął dowództwo nad 3 Pułkiem Strzelców Konnych. W czasie walki pod Wawrem został ciężko raniony pociskiem armatnim i dostał się do niewoli. Po kilku dniach gen. F. Geismar przekazał go Polakom. Podleczony po amputacji nogi, umarł na cholerę, w 1831 w Krzeszowicach.
Grobowiec generała A. Błędowskiego znajduje się na cmentarzu oo. karmelitów bosych w Czernej koło Krzeszowic. Ma kształt tumby z hełmem greckiego hoplity, a jego fundatorem był przyjaciel Błędowskiego, gen. Stanisław Klicki. Autorem monumentu jest rzeźbiarz z Krzeszowic, Ferdynand Khun. W 1836 władze Rzeczypospolitej Krakowskiej na żądanie komendanta okupacyjnych władz rosyjskich usunęły z monumentu 3 linijki mówiące o „wiernej towarzyszce Moskali” cholerze, na którą zmarł gen. A. Błędowski.
Był członkiem loży wolnomularskiej Ciemność Rozproszona.

</doc>
<doc id="526310" url="https://pl.wikipedia.org/wiki?curid=526310" title="Joshua Bell">
Joshua Bell

Joshua Bell (ur. 9 grudnia 1967 w Bloomington) – amerykański skrzypek.
Życiorys.
Urodził się w Bloomington, Indiana. Jest synem psychologa i terapeuty, jego matka jest pochodzenia żydowskiego, natomiast ojciec jest chrześcijaninem. Naukę gry na skrzypcach rozpoczął w wieku 4 lat. W wieku 14 lat zadebiutował jako solista w Orkiestrze Filadelfijskiej pod batutą włoskiego dyrygenta Riccardo Muti. Studiował na wydziale instrumentalnym (skrzypce) w "Indiana University Jacobs School of Music" u Josefa Gingolda. W 1985 roku po raz pierwszy wystąpił w Carnegie Hall (Nowy Jork) z "St Louis Symphony Orchestra". Gra muzykę poważną, interesuje go również muzyka filmowa oraz bluegrass. Należy do grona najwybitniejszych i najbardziej popularnych skrzypków świata. Występuje z wieloma bardzo znanymi orkiestrami oraz dyrygentami, kompozytorami. M.in. na jednej z płyt gra wraz z Londyńską Orkiestrą Symfoniczną pod dyrygenturą Johna Williamsa.
Joshua ma bardzo szeroki repertuar. Wykonywał również partie solowe skrzypiec w filmie Purpurowe skrzypce (ang. "The Red Violin"), do ścieżki dźwiękowej, która została nagrodzona Oscarem, a także w filmie pt. Lawendowe wzgórze (ang. "Ladies in lavender") oraz Iris (ang. "Iris"). Nagrał ponad 30 płyt (łącznie z Soundtrackami).
Bell jest posiadaczem skrzypiec wykonanych przez Stradivariego – "Gibson ex Huberman" z roku 1713. W przeszłości instrument ten należał do znanego polskiego skrzypka, Bronisława Hubermana.
Joshua jest partnerem artystycznym "Saint Paul Chamber Orchestra" oraz przyjezdnym profesorem "Royal Academy Of Music" w Londynie.
12 stycznia 2007 rano, Bell uczestniczył w eksperymencie artystycznym zorganizowanym przez dziennik "Washington Post": przez 43 minuty anonimowo grał na skrzypcach na stacji metra w Waszyngtonie. Eksperyment miał odpowiedzieć na pytanie, czy „w banalnych okolicznościach i o niekorzystnej porze piękno zostanie zauważone”.
Latem 2007 w nowojorskiej Carnegie Hall dał premierowe wykonanie dedykowanego mu Koncertu skrzypcowego Jaya Greenberga z towarzyszeniem Orchestra of St. Luke's pod dyrekcją Roberto Abbado.
Koncertował w Polsce. 20 października 2009 r. wystąpił w Filharmonii Częstochowskiej w ramach Festiwalu im. Bronisława Hubermana, a 21 października 2009 r. w Teatrze Wielkim w Warszawie w koncercie na rzecz budowy Muzeum Żydów Polskich.

</doc>
<doc id="526312" url="https://pl.wikipedia.org/wiki?curid=526312" title="Józef Mroziński">
Józef Mroziński

Józef Mroziński herbu Prus III (ur. 19 marca 1784 w Koniuchach pod Brzeżanami, zm. 16 stycznia 1839 w Warszawie) – polski generał brygady, językoznawca.
Życiorys.
Był synem Tomasza i Brygidy Białkowskiej. Pierwsze nauki pobierał w szkołach niemieckich we Lwowie.
Od 25 maja 1807 służył w armii Księstwa Warszawskiego, gdzie początkowo trafił do 1. pułku huzarów polsko-francuskich. Dwa tygodnie później (7 czerwca) przeszedł w randze podporucznika do 1. pułku piechoty Legii Nadwiślańskiej, gdzie 15 sierpnia 1807 został awansowany na porucznika. Walczył w Hiszpanii (1807–1814) pod Saragossą (w stopniu kapitana od 23 października 1807, uczestniczył w 2 oblężeniach), Murviedrą, Walencją, Tudellą, Castelli, Epilą, Saguntoem i Lleidą. Brał udział w odsieczy Tarragony, rany odniósł pod Col d’Ordal. Był również adiutantem polowym (od 1 sierpnia 1811) marszałka Sucheta. 29 grudnia 1809 otrzymał francuski krzyż Legii Honorowej, a 31 marca 1812 został mianowany "kawalerem państwa francuskiego". 7 kwietnia 1813 przeszedł do wojska francuskiego, obejmując stanowisko kapitana adiunkta. 20 stycznia 1814 awansował na stanowisko szefa batalionu.
Po upadku Napoleona wrócił do Polski i wstąpił w 1815 do armii Królestwa Polskiego. Był w nim szefem sztabu piechoty. W 1830 roku został nagrodzony Znakiem Honorowym za 20 lat służby. W powstaniu listopadowym został szefem sztabu głównego i uczestniczył w bitwie pod Grochowem, następnie został inspektorem rezerw i dyrektorem w Komisji Rządowej Wojny. Po upadku powstania złożył przysięgę wierności Mikołajowi I i został zesłany do Wołogdy. Wrócił do Polski w 1833 i osiadł w Warszawie, gdzie zmarł w 1839 roku. Pochowany został na cmentarzu Powązkowskim w Warszawie w katakumbach.
Twórczość.
Napisał wspomnienia "Oblężenie i obrona Saragossy w latach 1808 i 1809, ze względem szczególnym na czynności korpusu polskiego", w której Feliks Bentkowski wytknął mu wiele błędów stylistycznych. Aby rzetelnie odpowiedzieć na krytykę, Mroziński zajął się studiowaniem gramatyki polskiej. Wydał w 1822 "Pierwsze zasady, grammatyki języka polskiego", a w 1824 "Odpowiedź na umieszczoną w Gazecie Literackiej recenzyę dzieła pt. Pierwsze zasady, grammatyki języka polskiego". Zenon Klemensiewicz pisze w "Historii języka polskiego" „...w obu tych pracach okazuje się Mroziński bardzo wybitnym gramatykiem /.../ ze stanowiska historycznego trzeba uznać w Mrozińskim pierwszego naszego nowoczesnego gramatyka, który stanowczo góruje nad Kopczyńskim przygotowaniem językoznawczym, umiejętnością spostrzegania faktów, ich analizy oraz formułowania uogólnień”.
Ważniejsze utwory.
Rękopisy Mrozińskiego odnoszące się do gramatyki polskiej, różne artykuły, pisma wojskowe i wypisy – Ossolineum, sygn. 1458/III, 1459/I.

</doc>
<doc id="526318" url="https://pl.wikipedia.org/wiki?curid=526318" title="Gradacja (fotografia)">
Gradacja (fotografia)

Gradacja w fotografii - sposób odtwarzania przez obraz fotograficzny różnic w luminacji w poszczególnych częściach obiektu.
Także nieścisłe i ograniczone, określenie współczynnika kontrastowości, gradientu lub skali naświetlania papieru fotograficznego.

</doc>
<doc id="526321" url="https://pl.wikipedia.org/wiki?curid=526321" title="Dominic Keating">
Dominic Keating

Dominic Keating (ur. 1 lipca 1962 w Leicesterze) - brytyjski aktor teatralny i filmowy. Znany głównie z roli porucznika Reeda w serialu ". Absolwent University College London.

</doc>
<doc id="526324" url="https://pl.wikipedia.org/wiki?curid=526324" title="Widelands">
Widelands

Widelands – darmowa strategiczna gra czasu rzeczywistego wzorowana na "The Settlers II" i rozpowszechniana na licencji GNU/GPL. Dostępna jest na różne systemy operacyjne, w tym Linux, OS X i Microsoft Windows. Zawiera szereg elementów niedostępnych w produkcie Blue Byte Software. Przede wszystkim występują dodatkowe budynki i towary, wprowadzona została możliwość rozbudowy zabudowań, a niektórzy osadnicy mogą zwiększać swoje kwalifikacje (wymagane do obsługi nowocześniejszej infrastruktury). Gra wymaga biblioteki SDL. Dostępna jest w wielu wersjach językowych, w tym w języku polskim.

</doc>
<doc id="526326" url="https://pl.wikipedia.org/wiki?curid=526326" title="Wartościowości pierwiastków chemicznych">
Wartościowości pierwiastków chemicznych



</doc>
<doc id="526327" url="https://pl.wikipedia.org/wiki?curid=526327" title="Sautrantika">
Sautrantika

Sautrāntika – należy do wczesnych szkół buddyjskich. Oddzieliła się od sarvāstivādy w latach pomiędzy 50 p.n.e. i 100 n.e. Nazwa nawiązuje do autorytetu wczesnych pism (pali: sutta) kanonu palijskiego (pali: tipitaka) oraz odwrotu od ówcześnie nowych poglądów o metafizyce, etyce i psychologii i oznacza „tych, co opierają się na pismach sutt”. Obecnie traktowana jest jako jeden z poglądów do stopniowego zrozumienia natury rzeczywistości zwanej z sanskrytu siunjata.
Opis doktryny.
Sautrantika odrzucała ówczesną buddyjską wiedzę (pali: abhidhamma), traktującą o metafizyce, etyce i psychologii, na rzecz oryginalnych wcześniejszych pism (pali: sutta) kanonu palijskiego (pali: tipitaka). Abhidhamma bowiem nie była nauczana oryginalnie przez Buddę, ale później przez Arhatów, jego uczniów/uczennic, jako tylko komentarze.
Sautrantikowie uznawali, że świadomość (pali: vinnana) jest tym, co doświadcza samsary poprzez reprezentacje mentalne (pali: vijnapti). Pozostałe cztery khandhy rozpływają się w świadomości w chwili śmierci. Te siły tworzące (pali: samskara) są nietrwałe i zanikają zaraz po przeniesieniu się świadomości do innego ciała (reinkarnacja). Przy czym oni uznawali to istnienie rzeczywistych dharm reprezentacji mentalnych, lecz tylko w czasie teraźniejszym, po tym jak świadomość je zaprezentowała. Dopuszczali istnienie dharm w trzech czasach, ale miały to być nie te same dharmy; inne były w przeszłości, inne są w teraźniejszości i inne będą w przyszłości a świadomość ma w tym pośredniczyć (Wylie: bar du chod pa). W ten sposób wyjaśniało by to przyczynowość (pali: kamma), konsekwencje czynów.
Szkole tej przypisuje się duże znaczenie, gdyż stała się prekursorem czittamatry, będącej jedną z dwóch głównych doktryn mahajany.
Buddyzm tybetański obecnie rozróżnia etapy w stopniowych medytacjach na „pustość” (siunjata), gdzie sautrantrika znajduje się pomiędzy poglądem wajbaszika a czittamatra. Tutaj zaliczana jest ona do nauk hinajany tzw. poglądu śrawaki, podobnie jak szkoła wajbaszika. Wajbaszika, jako pierwszy etap w tych stopniowych medytacjach, przedstawia pogląd o ostatecznej naturze z trwałych niepodzielnie istniejących jednostek (Wylie: rtag dngos) jako najmniejszych cząsteczek składowych rzeczywistości doświadczanej poprzez świadomość. Sautrantrika, jako następny etap, naucza, że to co przejawia się jako „zewnętrzna rzeczywistość” jest niczym innym tylko własną projekcją mentalną (pali: vijnapti), niż faktycznym doświadczaniem „niepodzielnie istniejących cząsteczek” i w ten sposób tłumaczy jak możliwe jest doświadczanie, gdyż świadomość (pali: vinnana) nie jest różna w naturze od tego jej mentalnego doświadczenia. Czittamatra, jako trzeci etap, naucza, że nie ma oddzielnej od świadomości (lub jej projekcji wg sautrantiki) „zewnętrznej rzeczywistości”, a wszystko ma ostatecznie naturę umysłu, który „samoświadomy i samorozświetlający się” jest wolny od dualizmu doświadczającego i doświadczanego.
Sautrantika a realizm świadomościowy.
Sautrantika opisuje, że to, co przejawia się jako „zewnętrzna rzeczywistość”, jest niczym innym, tylko własną projekcją mentalną (pali: vijnapti), lub obrazem (sanskryt akara, Wylie: rnam pa) prezentowanym przez świadomość. Współcześnie Donald D. Hoffman, amerykański profesor psychologii poznawczej, reprezentuje podobny pogląd o nazwie realizm świadomościowy posługując się weryfikowalnymi matematycznymi modelami i wieloletnimi badaniami kogniwistycznymi. Wnioskuje, że istoty nie ewoluowały, aby postrzegać rzeczywistość taką jaką ona jest, ale by postrzegać tak, by tylko maksymalizować swoją skuteczność w przetrwaniu i rozmnażaniu. Takie doświadczanie to tylko „multimodalny interfejs użytkownika” (MUI), zgodnie z metaforą pulpitu komputerowego i jego ikon. Ikony pulpitu zapewniają funkcjonalny interfejs, dzięki czemu użytkownik nie musi już zajmować się całym działaniem komputera, jego elektronicznych podzespołów i przyłączy z całym internetem.
Realizm świadomościowy opisuje, że to świadomość każdej jednostki doświadcza siebie jako użytkownika a rzeczywistość wokół jako swój model MUI. Takich jednostek świadomościowych jest niezliczona ilość, i każdy doświadcza tylko innych jednostek, poprzez ten własny indywidualny model, w interakcjach z nimi niezliczonymi, jako swoją rzeczywistość. Jest to jednak uproszczone doświadczenie tylko modelu dla innych jednostek świadomościowych, niczym jednostkowych portali z nimi, a nie samych jednostek świadomościowych jako nieuwarunkowanych. Nie neguje to przyczynowości, konsekwencji czynów, jak również jest w sautrantice, gdzie (pali: kamma). Własny ukształtowany MUI jest wszak narażony na uszkodzenia, tak jak np. nie kasuje się na pulpicie ikony plików swojej kilkuletniej pracy. Dana jednostka świadomościowa jest nieuwarunkowana, a od pulpitu (MUI) przecież można odejść, że inni użytkownicy nie będą danego użytkownika już nigdy postrzegać, co analogią w santrantice do świadomości (pali: vinnana), która pozostaje po śmierci.
Poza jednostkami świadomościowymi nie ma więc żadnej materii, a nawet cała czasoprzestrzeń jest tylko ich indywidualnym MUI. Pogląd ten zarazem pozwala ominąć krytykę czittamatry. Owe jednostki świadomościowe mają bowiem tą samą ostateczną i nieuwarunkowaną naturę. Sautrantika również tłumaczy istnienie czasu za pośrednictwem świadomości.

</doc>
<doc id="526329" url="https://pl.wikipedia.org/wiki?curid=526329" title="Jerzy Langerman">
Jerzy Langerman



</doc>
<doc id="526330" url="https://pl.wikipedia.org/wiki?curid=526330" title="Zespół Kościelno-Klasztorny oo. Franciszkanów-Reformatów">
Zespół Kościelno-Klasztorny oo. Franciszkanów-Reformatów



</doc>
<doc id="526332" url="https://pl.wikipedia.org/wiki?curid=526332" title="Albert Thomas (polityk)">
Albert Thomas (polityk)

Albert Thomas (ur. 16 czerwca 1878 w Champigny-sur-Marne, zm. 7 maja 1932 w Paryżu) – francuski polityk, socjalista.
Życiorys.
W 1910 roku został deputowanym do parlamentu Republiki Francuskiej. W latach 1915-1917 pełnił funkcję ministra przemysłu zbrojeniowego w rządzie Aristide Brianda. Późniejszych latach należał do bliskich współpracowników premiera Georges'a B. Clemenceau. Pierwszy dyrektor Międzynarodowej Organizacji Pracy przy Lidze Narodów w latach 1920–1932.
Honorowy Obywatel Łodzi decyzją Rady Miejskiej tego miasta podjętą 25 lutego 1924 roku. Tytuł otrzymał za głoszenie – jeszcze przed wybuchem I wojny światowej – konieczności wskrzeszenia niepodległego państwa polskiego oraz za wybitną rolę odegraną po I wojnie światowej w sporze polsko-niemieckim o Górny Śląsk.
Doktor honoris causa Uniwersytetu Jagiellońskiego wnioskowany przez Wydział Prawa w 1926 roku.

</doc>
<doc id="526334" url="https://pl.wikipedia.org/wiki?curid=526334" title="Manganometria">
Manganometria



</doc>
<doc id="526340" url="https://pl.wikipedia.org/wiki?curid=526340" title="Obarzanków-Strugi">
Obarzanków-Strugi

Obarzanków-Strugi – wieś w Polsce położona w województwie łódzkim, w powiecie opoczyńskim, w gminie Mniszków. Obecnie zamieszkuje w niej 60 osób.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Najświętszego Serca Jezusowego w Zajączkowie.

</doc>
<doc id="526341" url="https://pl.wikipedia.org/wiki?curid=526341" title="Widłak goździsty">
Widłak goździsty

Widłak goździsty, widłak babimór, czarcia drabina ("Lycopodium clavatum" L.) – gatunek rośliny kosmopolitycznej z rodziny widłakowatych ("Lycopodiaceae"). Rośnie na całym świecie w klimacie umiarkowanym. W Polsce pospolity na niżu i w górach. Status gatunku w florze Polski: gatunek rodzimy.
Biologia i ekologia.
W zarodniach widłaków jednakozarodnikowych (usadowionych na liściach zarodnionośnych tworzących zazwyczaj kłos) powstają po mejozie identyczne zarodniki. Przedrośla widłaków jednakozarodnikowych są jednopienne, czyli na jednej roślinie tworzą się zarówno rodnie jak i plemnie. Po zapłodnieniu (w wodzie) z zygoty wyrasta nowa rozgałęziona łodyżka sporofitu. U współczesnych widłaków cały ten cykl może trwać nawet 25 lat (kilkanaście lat trwa rozwój samego przedrośla). Często rozmnaża się wegetatywnie.
Jest rośliną trującą. Cały pęd zawiera trujące alkaloidy.
Porasta torfowiska, wrzosowiska, widne suche bory i lasy mieszane, ze szczególnym upodobaniem lasów iglastych. Lubi ubogie gleby krzemowe, silnie zakwaszone i umiarkowanie suche. W górach występuje po piętro kosodrzewiny. Chamefit. Gatunek charakterystyczny dla zbiorowisk wrzosowisk i ubogich muraw bliźniczkowych klasy (Cl.) "Nardo-Callunetea". Często tworzy duże łany będące wielkim klonem pochodzącym od jednego macierzystego osobnika. Odgrywa ważną rolę w poszyciu lasu, gromadząc wodę, oraz tworzy specyficzne zbiorowiska roślinne – torfowiska.
Zastosowanie.
Jest rośliną leczniczą. Do celów leczniczych wykorzystywany jest wysuszony pyłek zarodnikowy. Ma działanie moczopędne i dezynfekujące drogi moczowe. Zalecany przy schorzeniach dróg moczowych, piasku w moczu i schorzeniach wątroby. Używany zewnętrznie jako zasypka na rany, wypryski oraz przy łuszczycy. Indianie Potawatomi używali dojrzałych kłosów zarodnionośnych w zaburzeniach menstruacyjnych, jako leku tamującego krew i jako leczniczego środka ściągającego.
Zarodniki w postaci proszku – likopodium – używane są lub były m.in. w odlewnictwie do wysypywania form precyzyjnych odlewów.
Zagrożenie i ochrona.
Roślina była objęta w Polsce ścisłą ochroną gatunkową w latach 1946–2014. W 2014 roku zmieniono jej status ochronny i podlega ochronie częściowej. Widłak goździsty bywa na dużą skalę niszczony wskutek zrywania pędów do celów ozdobnych oraz leczniczych. Umieszczony na polskiej czerwonej liście w kategorii NT (bliski zagrożenia).

</doc>
<doc id="526342" url="https://pl.wikipedia.org/wiki?curid=526342" title="Ole-Johan Dahl">
Ole-Johan Dahl

Ole-Johan Dahl (ur. 12 października 1931, zm. 29 czerwca 2002) – norweski informatyk i opracowania języka Simula, za co wraz z Kristen Nygaardem został uhonorowany nagrodą Turinga w 2001 roku.

</doc>
<doc id="526346" url="https://pl.wikipedia.org/wiki?curid=526346" title="John Hadley">
John Hadley

John Hadley (ur. 16 kwietnia 1682 w Bloomsbury, zm. 14 lutego 1744 w East Barnet) – angielski wynalazca. Starszy brat George’a, meteorologa.
Ulepszył teleskop zwierciadlany, wspólnie z braćmi (George i Henry) zbudował w 1721 teleskop newtonowski. Około 1730 wynalazł również sekstant, niezależnie od innego jego wynalazcy, Thomasa Godfreya.
Jego nazwiskiem są nazwane dwa masywy na Księżycu: Mons Hadley i Mons Hadley Delta.

</doc>
<doc id="526350" url="https://pl.wikipedia.org/wiki?curid=526350" title="Andrzej Mencwel">
Andrzej Mencwel

Andrzej Stanisław Mencwel (ur. 11 września 1940 w Tarnobrzegu) – polski historyk literatury oraz krytyk literatury i kultury polskiej, antropolog kultury, eseista, publicysta. Profesor nauk humanistycznych. Ojciec Jana Mencwela.
Życiorys.
Studiował filologię polską na Uniwersytecie Warszawskim, uzyskał w 1976 stopień doktora za rozprawę o Stanisławie Brzozowskim. W 1990 habilitował się na podstawie książki "Etos lewicy. Esej o narodzinach kulturalizmu polskiego". W 1998 uzyskał tytuł profesora nauk humanistycznych.
Jest profesorem w Instytucie Kultury Polskiej na Wydziale Polonistyki Uniwersytetu Warszawskiego i na Wydziale Reżyserii Akademii Teatralnej im. A. Zelwerowicza w Warszawie, wykłada historię i antropologię kultury (polskiej i porównawczej); eseista, krytyk, publicysta. Od 1992 kierownik Katedry Kultury Polskiej UW, od 1998 wraz z jej przekształceniem w Instytut Kultury Polskiej – jego dyrektor (do 2005), obecnie przewodniczący Rady IKP.
Członek Komitetu Nauk o Kulturze (wiceprzewodniczący) oraz Komitetu Nauk o Literaturze PAN, przewodniczący Humanistycznego Zespołu Ekspertów Ministra Edukacji Narodowej, członek-korespondent Towarzystwa Naukowego Warszawskiego, członek Rady Towarzystwa Popierania i Krzewienia Nauk, członek Międzynarodowego Stowarzyszenia im. Janusza Korczaka, Association Internationale de Critiques Litteraires oraz Collegium Invisibile.
Debiutował na łamach dwutygodnika „Współczesność” jako krytyk. W latach 1978–1981 był redaktorem tygodnika „Literatura”, a w 1981 – czasopisma „Meritum”. Autor i współautor licznych publikacji, książek i podręczników. Współautor (wespół z Tomaszem Zygadło) scenariusza do obyczajowego filmu fabularnego pt. "Sceny dziecięce z życia prowincji" (reż. Tomasz Zygadło, premiera 12 stycznia 1987).
W latach 1967–1983 był członkiem Związku Literatów Polskich, członek PZPR w latach 1976–1981, ekspert IX Nadzwyczajnego Zjazdu PZPR w 1981.
Laureat nagrody Polskiego PEN-Clubu im. Jana Strzeleckiego (1998). Dwukrotnie nominowany do Nagrody Literackiej „Nike”: w 2007 za "Wyobraźnię antropologiczną" oraz w 2018 za "Toast na progu". Mieszka w Warszawie.
Jest redaktorem serii „Communicare” wydawanej przez Wydawnictwa Uniwersytetu Warszawskiego i został wyróżniony nagrodą czasopisma „Literatura na Świecie” w kategorii „Inicjatywy Wydawnicze” w 2010.
W 2015 jego książka pt. "Stanisław Brzozowski. Postawa krytyczna. Wiek XX" została nominowana do Nagrody Historycznej im. Kazimierza Moczarskiego oraz do Nagrody Literackiej Gdynia w kategorii eseistyka. Za pracę tę został także uhonorowany Nagrodą im. Kazimierza Wyki.
Syn krawca Antoniego Mencwela i Stanisławy z domu Walkowiak. W 1970 ożenił się z Anną Gettlich, z którą ma synów: Stanisława (ur. 1971) i Jana (ur. 1983).

</doc>
<doc id="526354" url="https://pl.wikipedia.org/wiki?curid=526354" title="Andrzej Ruttié">
Andrzej Ruttié

Andrzej Ruttié herbu Bojomir (ur. 25 listopada 1777 w Warszawie, zm. 1853 w Lublinie) – generał brygady powstania listopadowego, członek loży wolnomularskiej "L’Union" we Włoszech.
Syn Jana i Marii Lekarskiej. Od 1794 towarzysz Brygady Kawalerii Narodowej. Walczył w powstaniu kościuszkowskim, gdzie otrzymał stopień chorążego. Od 1797 w Legionach Polskich uczestniczył we wszystkich kampaniach. Kapitan od 1799 r. Po rozwiązaniu Legionów służył w armii francuskiej. Był adiutantem gen. J.H. Dąbrowskiego. Walczył pod Fiorentino i Civita Castellana. Uczestnik obrony Mantui. Po ciężkiej ranie i jej wyleczeniu powrócił do służby i wziął udział w bitwach nad Trebbią i pod Novi. W kampaniach napoleońskich 1805, 1807, 1809 i 1813 walczył pod Sandomierzem, Langonecją, Tudelą, Yevenes, Wachau i pod Lipskiem. W 1808 major w pułku lansjerów nadwiślańskich, podpułkownik pułku jazdy z 1811. W 1813 dowódca francuskiego pułku strzelców konnych, na jego czele walczył w kampaniach saskiej 1813 i francuskiej 1814.
Po powrocie do kraju, od 1815 r. w armii Królestwa Polskiego. Pułkownik z 1819. Dowódca 4 pułku ułanów w 1820 roku. W 1830 roku został nagrodzony Znakiem Honorowym za 30 lat służby.
Andrzej Ruttié był posiadaczem folwarku należącego do klucza kijowieckiego Chotyłów. Obszar liczył 1055 mórg.
W powstaniu listopadowym dowódca Brygady Jazdy. Walczył pod Kałuszynem, Grochowem, Dębem Wielkim. Generał z marca 1831. Od czerwca do sierpnia 1831 był gubernatorem Warszawy. Walczył również w obronie stolicy. Po kapitulacji stolicy pozostał w niej. Po upadku powstania złożył przysięgę wierności carowi, jednak został zesłany do Wołogdy. W 1833 r. powrócił i osiadł w Czerniejowicach pow. Chełm, gdzie gospodarował na roli. Zmarł w 1853 r.

</doc>
<doc id="526359" url="https://pl.wikipedia.org/wiki?curid=526359" title="Below the Lights">
Below the Lights

Below the Lights – siódmy pełny album norweskiej grupy metalowej Enslaved. Wydany w 2003 roku został w tym samym roku nominowany w kategorii "metal" do nagrody Spellemannsprisen, norweskiego odpowiednika Nagrody Grammy. 
Album wydano też w limitowanej edycji na płycie winylowej w ilości 1000 kopii.

</doc>
<doc id="526360" url="https://pl.wikipedia.org/wiki?curid=526360" title="Vatsiputriya">
Vatsiputriya

Vatsīputrīya to wczesna szkoła buddyjska wywodząca się z vibhajjavādy. Powstała za panowania króla Aśoki i była szeroko rozpowszechniona w Indiach i w Azji Południowej. Później jej nazwę zmieniono na "sammitiya".
Wyznawcy vatsīputrīyi podzielali pogląd wcześniejszej szkoły pudgalavādinów, głosząc, iż istnieje prawdziwa „osoba”, która niesie ze sobą bagaż skandh, podlegający procesom takim, jak karma i odrodzenie. Jednak istota osobowości nie zawsze jest identyczna z jej składnikami. Pojmowali istnienie osobowości w kategoriach metafizyki – jest rzeczywista, lecz nie można jej zdefiniować. Podobnie do pudgalavadinów uznawali również istnienie stanu pośredniego pomiędzy życiem a odrodzeniem.
Głosili, że popełnienie jakiegoś czynu powoduje powstanie bodźca (sanskara), który staje się zalążkiem owocu, będącego konsekwencją poprzedniego czynu – pomimo iż czyn ten już nie istnieje.

</doc>
<doc id="526362" url="https://pl.wikipedia.org/wiki?curid=526362" title="Konstantyn VI (patriarcha Konstantynopola)">
Konstantyn VI (patriarcha Konstantynopola)

Konstantyn VI, grec. Κωνσταντίνος Στ', właśc. Konstantinos Arapoglou, ur. 1860 w Bursie, zm. 28 listopada 1930 w Atenach) – ekumeniczny patriarcha Konstantynopola, sprawujący urząd od 17 grudnia 1924 do 19 maja 1925.
Życiorys.
Studiował w patriarszym seminarium duchownym na wyspie Chalki (archipelag Wysp Książęcych). W 1896 został biskupem Kırkkilise (dziś Kırklareli), później pełnił także funkcję metropolity w miejscowościach Konitsa, Trapezunt i Kyzikos. Wybrany został również metropolitą Bursy, jednak ze względu na działania wojny grecko-tureckiej nie mógł objąć urzędu.
Po śmierci patriarchy Grzegorza VII Konstantyn został wybrany jako "locum tenens"; następnie został wybrany na jego następcę. W 1925 rząd turecki, który nie zaakceptował wyboru, zmusił Konstantyna do opuszczenia Turcji. W obronie patriarchy wystąpił m.in. papież Pius XI, dążący do wznowienia rozmów na temat ewentualnej unii Kościołów katolickiego i prawosławnego, jednak rząd turecki się nie ugiął. 30 stycznia 1925 Konstantyn wyjechał do Aten, gdzie cztery miesiące później zrezygnował z godności patriarchy.

</doc>
<doc id="526363" url="https://pl.wikipedia.org/wiki?curid=526363" title="Butler Lampson">
Butler Lampson

Butler W. Lampson (ur. 23 grudnia 1943 w Waszyngtonie) – informatyk amerykański, jeden z założycieli centrum badawczego Xerox PARC firmy Xerox. Wizjoner, współtwórca pierwszego komputera osobistego i innych przełomowych rozwiązań takich jak: drukarka laserowa, Ethernet, szybka sieć lokalna i innych. Za swoje zasługi dla rozwoju informatyki otrzymał w 1992 roku Nagrodę Turinga.

</doc>
<doc id="526366" url="https://pl.wikipedia.org/wiki?curid=526366" title="Sprzęgło wielopłytkowe cierne">
Sprzęgło wielopłytkowe cierne

Sprzęgło wielopłytkowe cierne jest zwielokrotnionym sprzęgłem tarczowym. Płytki cierne są osadzone na przemian: jedna wewnątrz, następna na zewnątrz. Płytki w tulejach są osadzone na wypustach. Włączenie sprzęgła następuje w wyniku przesunięcia nasuwy, która za pomocą dźwigni dociska zespół płytek.

</doc>
<doc id="526367" url="https://pl.wikipedia.org/wiki?curid=526367" title="Siderosis">
Siderosis



</doc>
<doc id="526368" url="https://pl.wikipedia.org/wiki?curid=526368" title="Stannosis">
Stannosis



</doc>
<doc id="526370" url="https://pl.wikipedia.org/wiki?curid=526370" title="Barytosis">
Barytosis



</doc>
<doc id="526372" url="https://pl.wikipedia.org/wiki?curid=526372" title="Goniec Łódzki">
Goniec Łódzki

Goniec Łódzki – gazeta codzienna wydawana w Łodzi w latach 1898–1906.
Pierwszy numer „Gońca Łódzkiego" ukazał się 3 stycznia 1898, jako wydawca i redaktor figurował Henryk Łubieński. Gazetę drukowano w tłoczni Stanisława Dębskiego przy ul. Mikołajewskiej 25, gdzie mieściła się także redakcja i administracja. 
Pismo miało duży format gazetowy o objętości 4 stron i posiadało następujące działy i rubryki: „Z bliska i z daleka”, „Kronika łódzka”, „Z sąsiedztwa”, „Z nad Newy”, „Teatr i sztuka”, „Dziś i jutro”, „Goniec handlowy”, „Z sądu”, „Kronika sportowa”, „Z pism i książek” itp. Na pierwszej stronie zwykle drukowano większy artykuł lub felieton o treści aktualnej oraz odcinek utworu powieściowego, przy końcu trzeciej strony podawano zwięzłe informacje pod stałym tytułem „Telegramy”, ostatnią zaś stronę zajmowały ogłoszenia.
Bibliografia.
Janina Jaworska, ""Goniec Łódzki" (1898 - 1906) wobec rosyjskiej cenzury", str. 368

</doc>
<doc id="526373" url="https://pl.wikipedia.org/wiki?curid=526373" title="Wawrzyniec Senes">
Wawrzyniec Senes

Wawrzyniec Senes występujący również jako "Laurentius de Sent" i "Muretto de Sant" (XVII w.), architekt i budowniczy w Polsce, pochodzący z Sent koło Muretto w Gryzonii. 
Pracował m.in. dla braci Ossolińskich, wojewody sandomierskiego Krzysztofa i kanclerza Jerzego. 
W latach 30. i 40. XVII w. projektował, przy współudziale wojewody Krzysztofa, ostateczny kształt i budował zamek Krzyżtopór w Ujeździe, jedną z najwspanialszych rezydencji magnackich w Polsce XVII w. Był również architektem i budowniczym kolegiaty w Klimontowie (1643-1650), ufundowanej przez kanclerza Jerzego. Wzorowany na wczesnobarokowej architekturze rzymskiej kościół, zaprojektowany na rzucie elipsy wpisanej w wielobok, jest uważany za jedną z oryginalniejszych budowli XVII w. w Polsce. Senesowi przypisywany jest projekt zamku Jerzego Ossolińskiego w Ossolinie, chociaż brak na to bezpośrednich dowodów, zbudowanego w latach 30. XVII w. 
Z życia Wawrzyńca zachowało się niewiele informacji. Urodził się w alpejskiej Gryzonii, przebywał we Włoszech, ale o jego działalności tam nic nie wiemy. W Polsce pojawił się przed 1632 r., kiedy to 13 stycznia nabył w Krakowie za 6 000 złotych polskich kamienicę na ulicy Sławkowskiej, naprzeciw Bramy Sławkowskiej, obciążoną dodatkową kwotą 1 000 złotych wyderkafu na rzecz Kościoła Mariackiego, od Zuzanny, wdowy po mieszczaninie Janie Głowackim. W dokumencie sporządzonym przed ławą miejską występuje żona Wawrzyńca, Zofia, córka krawca Wojciecha Trelpy, mieszczanina warszawskiego, co świadczy, że "murator" przebywał już jakiś czas w Polsce i jest prawdopodobne, że do Krakowa zawitał z Warszawy. Przypuszczenie, że Senes przybył do Polski ściągnięty przez Ossolińskich kilka lat wcześniej i brał udział w budowie zamku w Ujeździe od początku (ok. 1627), jest tylko hipotezą. 
4 czerwca 1633 r. "Laurentius Meretor de Sene in Grizonia, murator", został obywatelem Krakowa. Już jako krakowski mieszczanin, dwa dni później, zapewnił żonie sumę posagową w wysokości 1 000 złotych węgierskich, zabezpieczoną na połowie nabytej rok wcześniej kamienicy. Jednocześnie małżonkowie zawarli umowę na przeżycie, w której Wawrzyniec zapewnił żonie po swojej śmierci 2 000 złotych węgierskich na całym swoim majątku, a Zofia zapisała mu na wypadek swej śmierci, cały swój majątek. Jednocześnie małżonkowie zagwarantowali sobie prawo dożywocia w kamienicy, a na wspólne dzieci miała ona przejść dopiero po śmierci obojga. W trakcie prac przy budowie Krzyżtopora w latach 30. i 40., Wawrzyniec przebywał z rodziną najczęściej w dobrach Ossolińskich w Ujeździe, Klimontowie i Ossolinie położonych w sandomierskim. Praca na rzecz magnatów wiązała się podwyższeniem materialnego statusu Senesa. Po zakończeniu ok. 1644 r. budowy zamku w Ujeździe, Wawrzyniec zajął się znów swoim majątkiem. W 1645 r. sprzedał kamienicę na Sławkowskiej, a kupił 10 maja tego roku, od sekretarza królewskiego Stanisława Baryczki za 9 000 złotych polskich (dał 4 000 zaliczki), inną kamienicę, położoną na rogu ulic Brackiej i Gołębiej. Kilkanaście dni później, 23 maja, kupił dla swego syna, Jana Baptysty, kolejną kamienicę, tym razem od pasierbów Baryczki, czterech braci Gisz. Była ona położona obok wcześniej kupionej, a zapłacił za nią 10 000 florenów.
Rozliczenia z Baryczką z tytułu dopłaty 5 000 złotych za pierwszą kamienicę ciągnęły się aż do 1649 r. Wtedy to kontrahenci zawarli ugodę, w której Senes zobowiązywał się do czasu uregulowania płatności oddawać połowę czynszu z kamienicy. Powyższe kłopoty świadczą o nie najlepszej kondycji finansowej architekta w tym czasie, nie wiemy jednak nic na temat rozliczeń z Ossolińskimi. Na tym informacje o budowniczym Krzyżtopora się urywają.

</doc>
<doc id="526375" url="https://pl.wikipedia.org/wiki?curid=526375" title="Krzywa Huntera-Driffielda">
Krzywa Huntera-Driffielda



</doc>
<doc id="526377" url="https://pl.wikipedia.org/wiki?curid=526377" title="Krzywa charakterystyczna">
Krzywa charakterystyczna

Krzywa charakterystyczna, krzywa Hurtera-Driffielda - polega na zależności między gęstością optyczną ("D") a logarytmem ekspozycji ("H") materiału światłoczułego.
Przedstawia ją układ współrzędnych (f to liczba przesłony):
D = f (log H)

</doc>
<doc id="526378" url="https://pl.wikipedia.org/wiki?curid=526378" title="Mahīśāsaka">
Mahīśāsaka



</doc>
<doc id="526379" url="https://pl.wikipedia.org/wiki?curid=526379" title="Pałacyk Wilhelma Ellisa Raua w Warszawie">
Pałacyk Wilhelma Ellisa Raua w Warszawie

Pałacyk Wilhelma Ellisa Raua – neorenesansowy pałac zaprojektowany przez Leandra Marconiego dla Wilhelma Ellisa Raua, znajdujący się przy Al. Ujazdowskich 27 róg ul. Pięknej w Warszawie. Siedziba Ambasady Szwajcarii.
Historia.
Wilhelm Rau był warszawskim przemysłowcem, współzałożycielem zakładów metalowych firmy „Lilpop, Rau i Loewenstein”. W 1865 zatrudnił Leandra Marconiego do budowy pałacyku na swojej posesji w Alejach Ujazdowskich. Wybudowano go w latach 1866–1868 w stylu włoskiego renesansu. 
W fasadzie pałacyku umieszczono ryzality wzbogacone portykami z okrągłymi balkonami. W narożach ryzalitów elewacji frontowej znajdowały się figury przedstawiające Architekturę i Rzeźbę wykonane przez Marconiego oraz posągi Malarstwa i Mechaniki dłuta Andrzeja Pruszyńskiego. Ludwik Kucharzewski stworzył dekoracje fontanny oraz dwóch grup rzeźbiarskich. W pracach nad dekorowaniem wnętrz pałacu pracował także malarz Jan Strzałecki.
W 1906 właścicielką pałacu została Maria z Sapiehów Branicka. Zmarła w 1919; pałacyk odziedziczyła po niej jej córka Maria Radziwiłłowa. Po 1906 pałacyk rozbudowano od strony ogrodu dodając dwa krótkie skrzydła.
W drugiej połowie dwudziestolecia międzywojennego pałac wynajmowany był przez Ministerstwo Spraw Zagranicznych i pełnił funkcję rezydencji wiceministra Jana Szembeka. 
Budynek spłonął w 1944. W latach 1948–1949 został odbudowany ze zmianami według projektu Szymona Syrkusa i szwajcarskiego architekta Hansa Schmidt z przeznaczeniem na siedzibę Ambasady Szwajcarii. W czasie nie uwzględniono rzeźb znajdujących się wcześniej w elewacjach, a elewacja ogrodowa została zniekształcona w wyniku wbudowania między skrzydła garaży.
W 1965 pałac został wpisany do rejestru zabytków.

</doc>
<doc id="526380" url="https://pl.wikipedia.org/wiki?curid=526380" title="Państwo holantarktyczne">
Państwo holantarktyczne



</doc>
<doc id="526383" url="https://pl.wikipedia.org/wiki?curid=526383" title="Kij (broń)">
Kij (broń)



</doc>
<doc id="526384" url="https://pl.wikipedia.org/wiki?curid=526384" title="Tachypnoe">
Tachypnoe

Tachypnoe, tachypnoë (z łac.) – medyczny termin odnoszący się do przyspieszenia częstości oddechów.
W warunkach prawidłowych liczba oddechów u osoby dorosłej wynosi 12–15lub 12–16 na minutę (tachypnoe powyżej 30), natomiast u noworodka około 40 (dopiero powyżej 60 oddechów na minutę pozwala na rozpoznanie tachypnoe).
Przyspieszenie oddechu spowodowane wysiłkiem fizycznym lub emocjami jest objawem fizjologicznym. Jako objaw chorobowy może towarzyszyć gorączce lub duszności, między innymi w zapaleniu płuc.
W niektórych sytuacjach chorobowych, oprócz przyspieszenia szybkości oddychania, może dochodzić także do zmian rytmu oddychania doprowadzających do powstania patologicznego toru oddechowego jak: oddech Biota, oddech Kussmaula, oddech Cheyne’a-Stokesa.

</doc>
<doc id="526388" url="https://pl.wikipedia.org/wiki?curid=526388" title="Mahisasaka">
Mahisasaka

Mahīśāsaka to jedna ze szkół wczesnego buddyzmu. Wyróżniła się ze szkoły vibhajjavādy w II w.n.e. Jej nazwa prawdopodobnie pochodzi od nazwiska jej twórcy lub od miejsca jej powstania. Jednym z jej pierwszych wyznawców był Asanga, jednak zrezygnował z jej nauk i założył szkołę yogacara zwana też szkołą tantryczną. Z tej tradycji wywodziło się wielu dharmaguptaków.
Przyjmują poglądy:

</doc>
<doc id="526389" url="https://pl.wikipedia.org/wiki?curid=526389" title="David Villa">
David Villa

David Villa Sánchez (wym. []; ur. 3 grudnia 1981 w Langreo) – hiszpański piłkarz, który występował na pozycji napastnika. Złoty medalista z Mistrzostw Świata 2010 oraz Mistrzostw Europy 2008.
Karierę rozpoczął w Sportingu Gijón, gdzie w 2000 zadebiutował w Segunda División. Podczas dwóch lat gry wystąpił w 76 spotkaniach i zdobył 44 bramki. Następnie w Realu Saragossa po raz pierwszy zagrał w Primera División. Z klubem wygrał Puchar Króla oraz Superpuchar Hiszpanii, łącznie zagrał w 73 meczach, w których 32 razy wpisał się na listę strzelców. W 2005 za sumę 12 milionów euro przeszedł do Valencii. W debiutanckim sezonie w zespole strzelił 25 bramek, zajmując drugie miejsce w klasyfikacji najlepszych strzelców ligi hiszpańskiej przegrywając tylko o jedną bramkę z Samuelem Eto’o, zaś trzy lata później po raz drugi w karierze zwyciężył w rozgrywkach o Puchar Króla. 19 maja 2010 podpisał kontrakt z FC Barceloną. Kwota transferu wyniosła 40 milionów euro. W 2013 roku został kupiony przez Atlético Madryt, ponieważ po półrocznym powrocie po kontuzji nie znalazło się dla niego miejsce w składzie.
Występował w reprezentacji Hiszpanii, w której zadebiutował w 2005, a karierę zakończył w 2017. Wziął udział w Mistrzostwach Świata 2006, Mistrzostwach Europy 2008 oraz Mistrzostwach Świata 2010. Na pierwszym turnieju zdobył trzy bramki, a w kolejnym o jedną więcej, zostając zarazem najlepszym strzelcem mistrzostw. Jest najlepszym w historii strzelcem reprezentacji Hiszpanii. 11 października 2011 roku strzelił swoją 50 bramkę dla reprezentacji. 14 listopada 2012 w wygranym 5:1 meczu z Panamą zagrał jako kapitan. Ze względu na kontuzję nie wystąpił na Mistrzostwach Europy 2012. W 2013 roku został powołany do szerokiej kadry reprezentacji Hiszpanii na Puchar Konfederacji w Brazylii, gdzie Hiszpania zajęła drugie miejsce. Podczas turnieju Villa zdobył trzy gole.
Dzieciństwo i początki kariery.
Urodził się 3 grudnia 1981 w Tuilli, małej wsi w Langreo leżącej w Asturii, jako syn Jose Manuela i Dority Gdy miał dziewięć lat, po upadku ze schodów doznał w trzech miejscach złamania kości udowej, jednak dzięki prawidłowej rehabilitacji powrócił do zdrowia.
Villa przyznał, że w wieku 14 lat pragnął zrezygnować z uprawiania piłki nożnej po tym, jak pokłócił się z trenerem. Stwierdził również, że to dzięki zaangażowaniu i wsparciu rodziców nie zrezygnował z gry. W jednym z wywiadów powiedział: "„Wtedy byłem nikim, po całym sezonie spędzonym na ławce rezerwowych pragnąłem uciec i po prostu zagrać w piłkę z przyjaciółmi. Jednak mój tata zawsze mi kibicował i pocieszał mnie.”"
Karierę zaczął w UP Langreo. Podczas kontuzji prawej nogi, pracował nad zwiększeniem siły i zręczności drugiej kończyny, dzięki czemu stał się piłkarzem obunożnym. Kiedy skończył 17 lat, został przyjęty do szkółki piłkarskiej Mareo.
Kariera klubowa.
Sporting Gijón i Real Saragossa.
Villa był obserwowany przez wiele asturyjskich zespołów, jednak działacze jednego z największych klubów z tego regionu, Realu Oviedo stwierdzili, że zawodnik nie ma wystarczających umiejętności i zrezygnowali z dowożenia chłopca autobusem na treningi. Ojciec Villi zaczął sam przywozić syna na zajęcia do poprzedniego klubu, UP Langreo. Kilka lat później przeszedł do Sportingu Gijón, gdzie niegdyś grał jego idol, Quini. Po dwóch latach występów w młodzieżowych drużynach i strzeleniu 25 bramek, w sezonie 2000–2001 zadebiutował w pierwszym zespole. W kolejnym sezonie wywalczył miejsce w podstawowej jedenastce, zdobył w rozgrywkach ligowych 18 goli, a rok później zaliczył o dwa trafienia więcej.
Po trzech sezonach gry w Sportingu, w lecie 2003 podpisał kontrakt z występującym w Primera División Realem Saragossa. W nowej drużynie również imponował skutecznością, strzelając w debiutanckim sezonie 17 bramek. W lidze wystąpił po raz pierwszy 31 sierpnia 2003 w przegranym 0:1 meczu z Deportivo La Coruña, zaś pierwszego gola strzelił dwa tygodnie później w wygranym 3:0 spotkaniu przeciwko Realowi Murcia.
4 grudnia zdobył dwie bramki w zremisowanym 2:2 meczu z Athletic Bilbao, zaś 25 kwietnia 2004 w zakończonym remisem 4:4 spotkaniu przeciwko Sevilla FC strzelił dla drużyny wszystkie cztery gole, zdobywając przy tym swojego pierwszego hat-tricka w barwach klubu.
W finale rozgrywek o Puchar Króla z Realem Madryt, w 44. minucie Villa skutecznie wykonał rzut karny, dający drużynie prowadzenie 2:1, a spotkanie zakończyło się ostatecznie zwycięstwem Realu Saragossa 3:2. Triumf w pucharze oraz otrzymanie powołania do reprezentacji sprawiły, że kibice klubu w uznaniu dla zawodnika zaczęli na niego wołać „illa illa illa, Villa maravilla” ("maravilla – cudowny").
Dzięki wygranej w Copa del Rey, drużyna zakwalifikowała się do Pucharu UEFA. W swoim debiucie w rozgrywkach europejskich przeciwko FC Utrecht, Villa w końcowych minutach spotkania zdobył dwie, dające zwycięstwo bramki. W rundzie pucharowej przeciwnikiem Realu była Austria Wiedeń. Pierwszy mecz zakończył się remisem 1:1, zaś w rewanżu, zremisowanym 2:2, Villa strzelił jedną z bramek, jednak dzięki większej liczbie goli zdobytych na wyjeździe, do dalszej fazy awansował austriacki klub. W jednym z pierwszych spotkań w kolejnym sezonie rozegranym 23 września Saragossa przegrała na Camp Nou z FC Barcelona 1:4, zaś otwierającą wynik spotkania i zarazem honorową bramkę strzelił w 14. minucie Villa. 17 kwietnia 2005 Hiszpan dwukrotnie trafił do siatki w wygranym 3:0 meczu z Sevillą. Sezon zakończył z 15 strzelonymi golami w 35 występach ligowych, będąc jednym z najlepszych strzelców drużyny&lt;ref name="temp04/05"&gt;&lt;/ref&gt;.
Valencia.
Sezon 2005/2006.
Przed rozpoczęciem sezonu 2005–2006 otrzymał wiele ofert transferowych i ostatecznie za 12 milionów euro przeszedł do Valencii. W debiucie w meczu z KAA Gent rozegranym w ramach Pucharu Intertoto, zdobył pierwszą bramkę dla klubu, a spotkanie zakończyło się zwycięstwem Valencii 2:0. Po raz pierwszy w lidze w barwach klubu wystąpił 27 sierpnia 2005 w wygranym 1:0 spotkaniu z Realem Betis. W kolejnym meczu Valencia zmierzyła się z poprzednim klubem Villi, Realem Saragossa. Przez większą część spotkania Saragossa prowadziła 2:1, lecz w 81. minucie Villa wszedł na boisko zastępując Rubéna Baraję i zdobył wyrównującą bramkę, ustalając wynik meczu na 2:2.
W rozegranym 21 września 2005 meczu z FC Barcelona, Villa ponownie strzelił gola na wagę remisu. Miesiąc później Hiszpan zdobył zwycięską bramkę w wygranym 2:1 wyjazdowym spotkaniu z Realem Madryt, zaś w lutym 2006 zapewnił zespołowi wygraną 1:0 z FC Barcelona. W rozegranym w tym samym miesiącu meczu z Deportivo La Coruña na Estadio Riazor, zdobył bramkę strzałem z połowy boiska. 23 kwietnia w potyczce z Athletic Bilbao strzelił pierwszego hat-tricka w barwach klubu, zaś bramki zdobył w przeciągu pięciu minut.
W lidze rozegrał 35 meczów i 25 razy trafiał do siatki, ustępując tym samym o jedno trafienie królowi strzelców rozgrywek, Samuelowi Eto’o. Villa został również najskuteczniejszym zawodnikiem Valencii od czasu Edmundo Suáreza, który w sezonach 1941–1942 oraz 1943–1944 zdobywał 27 bramek.
Sezon 2006/2007.
W kolejnym sezonie Villa utrzymał dobrą formę, tworząc z Fernando Morientesem parę snajperów, która zdobyła we wszystkich rozgrywkach 43 bramki.
Zadebiutował także w Lidze Mistrzów w pierwszym, wygranym 1:0 spotkaniu z Red Bull Salzburg w ramach kwalifikacji do tych rozgrywek. W meczu rewanżowym wygranym 3:0 dwukrotnie wpisał się na listę strzelców, dzięki czemu Valencia awansowała do fazy grupowej. Gole zdobyte w potyczkach przeciwko AS Roma i Szachtarowi Donieck pozwoliły Valencii zakwalifikować się do następnej rundy, w której zmierzyła się z Interem Mediolan. W trakcie meczu rewanżowego doszło do zamieszek pomiędzy zawodnikami obydwu drużyn. Ostatecznie awans uzyskał hiszpański klub, a Villa strzałem z rzutu wolnego przyczynił się do awansu drużyny do ćwierćfinału, w którym trafiła na Chelsea F.C. Villa zagrał w obu spotkaniach, lecz ani razu nie pokonał bramkarza przeciwnika, a Valencia przegrała dwumecz 2:3.
Skuteczność strzelecka pod koniec rozgrywek ligowych w meczach z Espanyolem i Sevillą sprawiła, że z 16 golami razem z innym reprezentantem Hiszpanii Raúlem Tamudo został szóstym najskuteczniejszym zawodnikiem ligi, przyczyniając się tym samym do zajęcia przez Valencię czwartego miejsca w tabeli.
W październiku 2006 znalazł się na liście nominowanych do Złotej Piłki.
Sezon 2007/2008.
Pomimo spekulacji dotyczących zmiany klubu, w sierpniu podpisał nowy, sześcioletni kontrakt z Valencią. Sezon 2007–2008 nie zaczął się dla klubu pomyślnie. Zwolniono trenera Quique Floresa, a jego następca, Ronald Koeman, przesunął do rezerw czołowych piłkarzy zespołu, kapitana Davida Albeldę, Santiago Cañizaresa oraz Miguela Ángela Angulo, a także, pomimo potencjału zawodników ofensywnych występujących w bocznych sektorach boiska, zdecydował się na taktykę bez skrzydłowych. Ze względu na słabe wyniki rozwiązano umowę z holenderskim szkoleniowcem, zaś drużynę przejął ówczesny trener UD Almería, Unai Emery. Pomimo niepewnej sytuacji w klubie oraz licznych kontuzji kluczowych zawodników, Villa zdołał zdobyć 18 bramek w 26 występach. Ponadto zwyciężył z klubem w Copa del Rey, po raz drugi w karierze, zaś pierwszy raz z Valencią, pokonując w finale Getafe CF 3:1.
Ponownie udanie zaprezentował się w rozgrywkach Ligi Mistrzów. Zdobył zwycięską bramkę w meczu z Schalke 04 Gelsenkirchen oraz strzelił gola w przegranym 1:2 spotkaniu przeciwko Chelsea. Valencia zajęła ostatnie miejsce w tabeli, kończąc tym samym swój udział w rozgrywkach.
W setnym ligowym występie w barwach klubu, którym był mecz z Levante, Villa strzelił hat-tricka, zdobywając swoją 54., 55. i 56. bramkę dla Valencii. W ostatnim spotkaniu sezonu z Atlético Madryt dwukrotnie wpisał się na listę strzelców, kończąc rozgrywki z 18 zdobytymi golami.
Sezon 2008/2009.
Po zakończeniu zwycięskich dla Hiszpanii Mistrzostw Europy 2008, na których został królem strzelców, kontynuował zdobywanie bramek w rozgrywkach ligowych, strzelając pierwszego gola w inaugurującym nowy sezon meczu z Mallorcą. Valencia w tym okresie miała poważne problemy finansowe, w związku z czym od końca stycznia do kwietnia piłkarze nie otrzymywali pensji. Sytuacja ta wpłynęła na zainteresowanie Villą czołowych europejskich zespołów, jednak zawodnik stwierdził, że chce wypełnić kontrakt z klubem.
W październiku 2008 Kaká w wywiadzie dla Canal+ nazwał Villę "„najlepszym hiszpańskim piłkarzem”" oraz stwierdził, że jest on "„zawodnikiem, z którym najbardziej chciałbym zagrać”".
W grudniu 2008 zajął siódme miejsce w plebiscycie France Football na najlepszego piłkarza Europy, zaś miesiąc później wspólnie z Andrésem Iniestą został wybrany dziewiątym piłkarzem świata podczas gali FIFA.
Valencia zajęła drugie miejsce w rozgrywkach grupowych Pucharu UEFA, zaś Villa często był zawodnikiem rezerwowym lub wprowadzanym w końcowych minutach meczów. W spotkaniu kolejnej fazy przeciwko Marítimo Funchal strzałem z rzutu karnego zapewnił drużynie zwycięstwo oraz wystąpił w następnej rundzie w meczu z Dynamem Kijów. Oba spotkania zakończyły się remisami, lecz do 1/16 rozgrywek, dzięki lepszej różnicy bramkowej awansował ukraiński klub.
Na półmetku sezonu zademonstrował dobrą formę strzelając gola w meczu z Deportivo la Coruña, jednak otrzymał również czerwoną kartkę, która wykluczyła go z gry w następnym spotkaniu z Realem Valladolid, przegranym 1:2. Następnie doznał kontuzji lewej nogi, w związku z czym nie mógł wystąpić w meczach z Numancią, Recreativo Huelva oraz Racingiem Santander. 5 kwietnia powrócił na boisko, zdobywając dwie bramki w zwycięskim 4:1 meczu z Getafe. 12 kwietnia Valencia zmierzyła się na wyjeździe z byłym klubem Villi, Sportingiem Gijón, a sam zawodnik stwierdził, że bardzo emocjonalnie podszedł do tego spotkania. Goście wygrali 3:2, zaś Villa wpisał się na listę strzelców, nie celebrując potem zdobytej bramki.
Hiszpan zakończył sezon z 28 strzelonymi golami, będąc trzecim, po Samuelu Eto’o i Diego Forlánie najlepszym strzelcem ligi. Dorównał tym samym byłym zawodnikom Valencii, Mario Kempesowi i Predragowi Mijatoviciowi, którzy odpowiednio w sezonach 1977–1978 i 1995–1996 zdobyli 28 bramek.
Sezon 2009/2010.
Po zajęciu przez Hiszpanię trzeciego miejsca w Pucharze Konfederacji, Villa po spędzonych wakacjach powrócił do klubu 27 lipca, zaś media zaczęły łączyć go z takimi zespołami jak Real Madryt, FC Barcelona, Liverpool oraz Manchester United. Hiszpan jednak zapewnił, że chciałby wypełnić wiążącą go umowę z Valencii, mówiąc przy tym: "„Nie chciałem marnować całego lata, by zaprzeczać tym informacjom, dlatego siedziałem cicho. Wiele osób powiedziało mi, bym dla dobra klubu pozostał w nim i od tego czasu zupełnie inaczej patrzę na całą sytuację. Nie mógłbym widzieć siebie w innym zespole. Nic nie straciłem podejmując taką decyzję, przecież wszystko, co do tej pory osiągnąłem, zawdzięczam grze w Valencii i reprezentacji”". Gdy został zapytany, czy z powodu całego zamieszania nie powinien przeprosić kibiców klubu, odparł: "„Nie zabiłem nikogo, więc uważam, że nie muszę prosić o przebaczenie”". 19 maja 2010 na oficjalnych witrynach FC Barcelony i Valencii CF pojawiła się informacja o transferze Villi do klubu z Barcelony. Kwota transferu wyniosła ostatecznie 40 milionów euro.
FC Barcelona.
Sezon 2010/2011.
W lipcu 2010 roku David Villa został kupiony przez FC Barcelona za 40 milionów euro. Villa w sezonie 2010/11 wystąpił w 34 meczach i strzelił 18 bramek.
Zdobył z Barceloną mistrzostwo Hiszpanii, Superpuchar Hiszpanii i Ligę Mistrzów, strzelając w finale bramkę (3:1).
Sezon 2011/2012.
David Villa sezon zaczął od bramek w towarzyskich meczach z C.D. Guadalajara oraz Club América. Pierwszy oficjalnym spotkaniem był dwumecz o Superpuchar Hiszpanii z Realem Madryt, gdzie strzelił gola na 1:1 (2:2), w tym meczu otrzymał również czerwoną kartę za sprzeczkę z Mesutem Özilem
. 17 września 2011 roku w meczu z Osasuną (8:0) strzelił 2 bramki oraz przyczynił się do gola samobójczego Rovérsio. 15 grudnia 2011 podczas trwających w Japonii Klubowych Mistrzostw Świata podczas meczu z katarską drużyną Al Sadd odbywającego się Jokohamie po walce z obrońcami w 36 minucie meczu złamał kość piszczelową. Z powodu tej kontuzji nie wystąpił na Mistrzostwach Europy w Piłce Nożnej 2012.
Sezon 2012/2013.
20 sierpnia 2012 powrócił do gry po kontuzji. W pierwszej kolejce Ligi hiszpańskiej strzelił bramkę Realowi Sociedad i ustalił wynik meczu na 5:1.
W środę 28 listopada 2012 David Villa strzelił swoją 300 i 301 bramkę w zawodowej karierze. Były to gole zdobyte przeciwko Deportivo Alaves,z którym FC Barcelona wygrała ostatecznie 3:1.
Ostatnią bramkę jako piłkarz Barcelony zdobył w wygranym 4:1 meczu przeciwko Malaga CF w 38 kolejce ligi hiszpańskiej.
Atlético Madryt.
8 lipca 2013 roku David Villa został kupiony przez Atlético Madryt za sumę 5,1 miliona euro. Atletico i Barcelona przeprowadziły transakcję w bardzo ciekawy sposób, gdyż Barcelona od razu po transferze otrzymała jedynie 2,1 miliona euro, kolejne 2 miliony otrzyma, jeśli Villa pozostanie w Atletico na sezon 2014/2015, a jeszcze milion, jeśli nie zmieni klubu także w sezonie 2015/2016. Villa otrzymał koszulkę z numerem 9. Pierwszego gola w nowym zespole zdobył w meczu z drużyną Las Palmas, który drużyna Atlético wygrała 2:0. 17 maja 2014 roku Villa wraz z klubem wywalczył mistrzostwo Hiszpanii. Ponadto dotarł do finału Ligi Mistrzów, w którym Atlético uległo 1:4 lokalnemu Realowi.
Melbourne City i New York City.
W czerwcu 2014 roku podpisał kontrakt z amerykańskim klubem występującym w Major League Soccer New York City, który wszedł w życie na początku 2015 roku. 5 czerwca 2014 roku Villa związał się 10-meczową umową z australijskim Melbourne City, co miało mu pomóc w przygotowaniu się do gry w MLS. 80% udziałów w australijskim klubie miał holding City Football Group, będący również właścicielem Manchesteru City. Do składu New York City wrócił jednak już po czterech meczach w A-League, w których strzelił dwie bramki.
Vissel Kobe.
1 grudnia 2018 roku Villa poinformował, że zostanie piłkarzem Vissel Kobe.
Koniec kariery.
13 listopada 2019 roku Villa ogłosił zakończenie kariery. Po zakończeniu kariery będzie głównym inwestorem i szefem projektem nowego klubu w Nowym Jorku - Queensboro FC, którego celem jest dołączenie do United Soccer League w 2021.
Reprezentacja.
Mistrzostwa Świata 2006.
Po okazjonalnych występach w reprezentacji Hiszpanii U-21 9 lutego 2005 roku zadebiutował w pierwszej drużynie w wygranym 5:0 meczu kwalifikacyjnym do Mistrzostw Świata 2006 przeciwko San Marino. Pierwszą bramkę zdobył w 71. minucie zremisowanego 1:1 spotkania ze Słowacją, również rozegranego w ramach kwalifikacji do owego mundialu.
Otrzymał powołanie do 23-osobowej kadry na turniej. W pierwszym meczu Hiszpania zwyciężyła 4:0 z Ukrainą, a Villa dwukrotnie wpisał się na listę strzelców. W 1/8 mistrzostw strzelił bramkę na 1:0 w potyczce z Francją, lecz ostatecznie Hiszpania przegrała 1:3. Na turnieju zdobył trzy bramki i wspólnie z Fernandem Torresem, który uzyskał tyle samo trafień, został najlepszym strzelcem drużyny.
Euro 2008.
Pod koniec 2006 Villa stał się kluczowym piłkarzem reprezentacji, zajmując w niej miejsce Raúla Gonzáleza. Swoją klasę udowodnił w kwalifikacjach do Mistrzostw Europy 2008, zdobywając sześć bramek w meczu z Liechtensteinem. Został powołany na mistrzostwa, gdzie nawiązał wyjątkowo dobre relacje z Fernandem Torresem i wspólnie celebrował z nim strzelane gole. Villa zdobył hat-tricka w wygranym 4:1 spotkaniu z Rosją, dzięki czemu stał się pierwszym zawodnikiem od czasu Patricka Kluiverta z turnieju w roku 2000 i siódmym w historii całych mistrzostw, któremu udała się ta sztuka. Po trzecim trafieniu podbiegł do siedzącego na ławce Torresa, by wspólnie z nim cieszyć się ze zdobytej bramki. W następnym meczu ze Szwecją w 92. minucie zapewnił drużynie wygraną 2:1. W ćwierćfinale z Włochami doszło do serii rzutów karnych, w której Hiszpania zwyciężyła 4:2, a Villa wykorzystał pierwszą wykonywaną przez zespół jedenastkę.
Hiszpania w półfinale pokonała Rosję, jednak Villa w początkowych minutach spotkania doznał kontuzji uda, która uniemożliwiła mu występ w finale z Niemcami, wygranym 1:0. Pomimo absencji w meczu, z czterema golami został uznany królem strzelców turnieju. Wspólnie z Torresem trafił również do Drużyny Turnieju.
Kwalifikacje do Mistrzostw Świata 2010 i Puchar Konfederacji 2009.
Dobra forma strzelecka podtrzymana również w kwalifikacjach do Mistrzostw Świata 2010 sprawiła, że Villa z 12 trafieniami w ciągu jednego roku pobił rekord Raúla Gonzáleza, który w 1999 strzelił dla kadry 10 bramek.
Villa udanie rozpoczął rok 2009, strzelając jedną z bramek w wygranym 2:0 towarzyskim meczu z Anglią. Zdobywając gola w szóstym kolejnym meczu poprawił rekordy należące do Telmo Zarry i Ladislao Kubali. Komentując to trafienie, powiedział: "„Jestem szczęśliwy ze zdobycia tej bramki. Bardzo chciałbym ją obejrzeć jeszcze raz w telewizji. To miłe, że udało mi się pobić ten rekord. Nigdy bym nie przypuścił, że dokonam czegoś takiego. Jestem z tego bardzo dumny i mam nadzieję, że będę kontynuował poprawianie osiągnięć poprzedników”".
1 czerwca 2009 Vicente del Bosque powołał zawodnika na Puchar Konfederacji. W poprzedzającym turniej spotkaniu towarzyskim z Azerbejdżanem strzelił swojego drugiego hat-tricka w reprezentacji. W pierwszym meczu przeciwko Nowej Zelandii, strzelił gola pieczętującego zwycięstwo Hiszpanii 5:0, zaś w następnej potyczce z Irakiem zdobył zwycięską bramkę. W spotkaniu z gospodarzami turnieju, Republiką Południowej Afryki Villa nie wykorzystał rzutu karnego, jednak i tak miał duży wkład w pobicie przez Hiszpanię rekordu największej ilości meczów wygranych oraz nieprzegranych z rzędu, a w drugiej połowie meczu zastąpił go Pablo Hernández. Turniej zakończył z trzema zdobytymi bramkami, wspólnie z Fernando Torresem i Clintem Dempseyem zajął drugie miejsce w klasyfikacji najlepszych strzelców oraz znalazł się w Drużynie Turnieju.
Mistrzostwa Świata 2010.
Na mundial w RPA reprezentacja Hiszpanii pojechała w roli faworyta, a Villa był jednym z ważniejszych jej piłkarzy. Villa strzelił dwa gole Hondurasowi oraz po jednym w meczach z Chile, Portugalią i Paragwajem. Z pięcioma bramkami został królem strzelców wraz z Diego Forlanem, Wesleyem Sneijderem i Thomasem Muellerem. Z reprezentacją Hiszpanii zdobył mistrzostwo świata w finale pokonując Holandię. Dołączony do 11 turnieju FIFA.
Numer „7”.
Dziennikarze, głównie hiszpańscy, często porównywali Villę do Raúla Gonzáleza i oskarżyli napastnika Valencii o odebranie Raúlowi koszulki z numerem „7”. W marcu 2009 Villa zaprzeczył temu, mówiąc:"„Nikomu nic nie zabrałem, po prostu w nagrodę za dobrą grę dla klubu trener reprezentacji dał mi możliwość wystąpienia z tym numerem. Zrobiono z tego zbyt wielką aferę. Nie szukam rozgłosu, nie chcę wzbudzać kontrowersji. Kiedyś przecież grałem razem z Raúlem w kadrze. Naprawdę, nic od nikogo nie wymusiłem”". Zapytany, czy nieobecność Raúla w zespole miała wpływ na niego samego, odpowiedział: "„Nigdy mi się to nie podobało, gdyż myślę, że było krzywdzące dla nas obu. Zawsze dobrze się dogadywaliśmy podczas spotkań na zgrupowaniach.”".
W rozmowie o reprezentacyjnym rekordzie strzeleckim napastnika Realu Madryt, powiedział: "„Mam na koncie 25 goli, jednak on ma 44 i nadal regularnie gra! Byłbym zachwycony, gdybym zdobył taką ilość bramek i pomógł drużynie odnosić wspaniałe zwycięstwa. A potem, wiele lat później, moje nazwisko widniałoby na liście najlepszych strzelców i z przyjemnością patrzyłbym na chłopców, próbujących pobić moje osiągnięcie”".
Powrót.
25 sierpnia 2017 wrócił do kadry Hiszpanii na mecze eliminacji mistrzostw świata 2018.
Styl gry.
Hiszpańscy eksperci uważają go za napastnika kompletnego, posiadającego instynkt strzelecki, mocne uderzenie z obu nóg oraz szybkość. Jego atutem jest także, mimo stosunkowo niskiego wzrostu, gra w powietrzu oraz wyszkolenie techniczne, które jak sam stwierdził, wypracował w czasie gry w piłkę halową, którą to trenował podczas pobytu w Langreo. Często wycofuje się przed pole karne, zajmując pozycję rozgrywającego. Udanie współpracuje z partnerami z zespołu, czego dowodem jest duża ilość zdobywanych przez niego asyst. Znany jest ze skutecznego wykonywania rzutów karnych oraz wolnych. Podczas gdy zawodnikiem Valencii był Patrick Kluivert, Villa przyznał, że kilka zdobytych goli zawdzięcza podpatrzonym u Holendra zagraniom.
Jego idolami są były napastnik Realu Saragossa Juanele oraz Luis Enrique, od którego otrzymał koszulkę po spotkaniu z FC Barcelona w sezonie 2003–2004. Najbardziej wzoruje się jednak na Ruudzie van Nistelrooyu i Ronaldo.
Życie prywatne.
W 2003, po pięcioletnim związku, poślubił swoją partnerkę, Patricię González, która w przeszłości uprawiała piłkę nożną i grała na pozycji obrońcy w klubie Santo Tomas de la Felguera. 7 grudnia 2005 na świat przyszło ich pierwsze dziecko, córka Zaida. W styczniu 2009 po bramce strzelonej w spotkaniu z Villarreal, powiedział: "„Dedykuję tego gola mojej żonie Patricii oraz maleństwu, którego narodzin spodziewamy się we wrześniu”". Ostatecznie dziewczynka imieniem Olaya urodziła się 18 sierpnia. Na swoich butach ma zamieszczone imię starszej córki, swój przydomek oraz flagę Hiszpanii i Asturii. 29 stycznia 2013 roku urodziło im się trzecie dziecko, syn o imieniu Luca. Przyjaźni się z José Reiną. Ma dwie siostry Elsę i Aidę.
Inne.
W lecie tego samego roku powstał projekt „Kampus Davida Villi”. W pierwszy tydzień lipca w "Centro Regional de Deportes de La Morgal" w Llanerze mogą z niego skorzystać dzieci pomiędzy 6. i 14. rokiem życia. Jedną z głównych atrakcji jest możliwość treningu z profesjonalnymi piłkarzami oraz z samym Villą.
Aktywnie bierze udział w akcjach charytatywnych. 15 grudnia 2008 razem z innymi zawodnikami Valencii, Davidem Silvą, Rubénem Barają, Nikolą Žigiciem i Hedwigesem Maduro odwiedził oddział dziecięcy szpitala klinicznego w Walencji, składając pacjentom życzenia bożonarodzeniowe, zaś już w święta wraz z Fernando Alonso, Samuelem Sánchezem oraz Juanem Manuelem Matą i Santim Cazorlą uczestniczył w imprezie w Oviedo, na której odbyła się zbiórka pieniędzy na rzecz „Oviedo Economic Kitchen Association”. Wspiera również UNICEF.

</doc>
<doc id="526391" url="https://pl.wikipedia.org/wiki?curid=526391" title="Liang Bua">
Liang Bua

Liang Bua – jaskinia na indonezyjskiej wyspie Flores, w której w 2003 roku odnaleziono prawie kompletny szkielet samicy gatunku Homo floresiensis datowany na ok. 18 tys. lat.
W trakcie dalszych prac w jaskini znaleziono szczątki jeszcze jedenastu przedstawicieli gatunku Homo floresiensis, najmłodsze datowane na ok. 12 tys. lat.

</doc>
<doc id="526393" url="https://pl.wikipedia.org/wiki?curid=526393" title="Lista Nizieńskiego">
Lista Nizieńskiego



</doc>
<doc id="526394" url="https://pl.wikipedia.org/wiki?curid=526394" title="Oddech Biota">
Oddech Biota

Oddech Biota, oddech ataktyczny – określenie stosowane do określenia niemiarowego toru oddechowego. Okresy bezdechów (10–30 sekund) są przerywane zupełnie bezładnym rytmem oddechowym, poszczególne oddechy różnią się częstotliwością i głębokością. Występuje w schorzeniach i urazach ośrodkowego układu nerwowego obejmujących rdzeń przedłużony i znajdujący się w nim ośrodek oddechowy oraz przy zwiększonym ciśnieniu śródczaszkowym i śpiączce polekowej. Jest objawem poważnym i źle rokującym. Stosunkowo często występuje w stanach agonalnych i może przejść w bezdech.

</doc>
<doc id="526396" url="https://pl.wikipedia.org/wiki?curid=526396" title="Mess Age">
Mess Age

Mess Age – polska grupa muzyczna wykonująca thrash metal z elementami heavy oraz death metalu.

</doc>
<doc id="526402" url="https://pl.wikipedia.org/wiki?curid=526402" title="Adrie van Tiggelen">
Adrie van Tiggelen



</doc>
<doc id="526403" url="https://pl.wikipedia.org/wiki?curid=526403" title="Myrtle McAteer">
Myrtle McAteer

Myrtle McAteer (ur. 12 czerwca 1878 w Pittsburgh, Pensylwania, zm. 26 października 1952 w Los Angeles, Kalifornia), czołowa tenisistka amerykańska przełomu XIX i XX wieku.
Brak jest dokładnych danych biograficznych dotyczących McAtter. Pochodziła z Pittsburgha. Zdobyła trzy tytuły mistrzyni USA, w tym jeden w grze pojedynczej. W 1900 pokonała Edith Parker w finale turnieju pretendentek ("All Comers"), uważanym obecnie za finał właściwy, gdyż w obronie tytułu nie wystąpiła w tzw. "challenge round" Marion Jones. Rok później McAtter jako obrończyni tytułu uległa w "challenge round" w pięciu setach Elisabeth Moore.
W 1899 wygrała w mistrzostwach USA grę podwójną w parze z Jane Craven. Rok później wystąpiła w przegranym finale debla z Marie Wimer, a w 1901 odzyskała tytuł mistrzowski w parze z Juliette Atkinson. Ponadto w 1901 przegrała finał gry mieszanej w parze z Clyde Stevensem.
W 1899 w pierwszej edycji turnieju w Cincinnati pokonała w finale Juliette Atkinson. Imprezę tę wygrywała jeszcze w 1900 i 1904, była w finałach w 1903 i 1905. W deblu triumfowała w Cincinnati czterokrotnie (1899, 1900, 1904, 1905, ponadto finał w 1903). Ostatni jej znany występ turniejowy miał miejsce w mistrzostwach USA na kortach ziemnych w 1915, kiedy osiągnęła ćwierćfinał gry pojedynczej i półfinał gry podwójnej.
Osiągnięcia w mistrzostwach USA:
Występy w "challenge round" na mistrzostwach USA:
Źródła:

</doc>
<doc id="526404" url="https://pl.wikipedia.org/wiki?curid=526404" title="Ségou (Mali)">
Ségou (Mali)

Ségou (bambara: "Segu") – miasto portowe w południowo-zachodnim Mali, nad rzeką Niger, ośrodek administracyjny regionu Ségou. Miasto ciągnie się na odcinku ponad 6 km wzdłuż prawego brzegu rzeki. Ségou zamieszkuje ok. 100 tys. mieszkańców, co czyni je czwartym co do wielkości miastem kraju.
Historia.
Ségou pod koniec XVII wieku rozwinęło się jako stolica historycznego królestwa Bambara, którego największy rozkwit przypadł na XVIII wiek. W 1861 roku zostało zajęte przez tukulerskiego przywódcę dżihadu Al-Hadżdż Umara. W 1890 zostało zajęte przez Francuzów. Od 1932 jest siedzibą francuskiego Ośrodka Systemu Irygacyjnego.
Gospodarka.
Ségou znajduje się na gęsto zaludninym terenie i stanowi ośrodek administracyjny oraz handlowy dla uprawianych w regionie bawełny, ryżu, prosa, trzciny cukrowej, orzeszków ziemnych, manioku, roślin strączkowych. W mieście znajdują się także zakłady tekstylne. Ponadto w mieście rozwinął się Przemysł włókienniczy oraz spożywczy.

</doc>
<doc id="526406" url="https://pl.wikipedia.org/wiki?curid=526406" title="Instrukcja 0015">
Instrukcja 0015



</doc>
<doc id="526408" url="https://pl.wikipedia.org/wiki?curid=526408" title="Kayes">
Kayes

Kayes – miasto w zachodnim Mali, ośrodek administracyjny regionu Kayes, port nad rzeką Senegal. Około 138 tys. mieszkańców. Trzecie co do wielkości miasto kraju. W latach 1940–1944 przechowywano w tym mieście część polskiego złota wywiezionego podczas II wojny światowej, aby uniknąć jego przejęcia przez hitlerowskie Niemcy. W mieście rozwinął się przemysł spożywczy oraz skórzany.

</doc>
<doc id="526409" url="https://pl.wikipedia.org/wiki?curid=526409" title="Oddech Kussmaula">
Oddech Kussmaula

Oddech Kussmaula – patologiczny tor oddychania polegający na bardzo głębokim oddychaniu i zwiększonej częstości oddechów; jedna z form hiperwentylacji. Pojawia się w m.in. w ketonowej śpiączce cukrzycowej, mocznicy, kwasicy mleczanowej.
Określany też jako „oddech Kussmaula-Kiena”, „oddech gonionego psa” lub „oddech kwasiczy”.
Nazwa nadana dla uczczenia niemieckiego lekarza i naukowca Adolfa Kussmaula, który opisał swoje odkrycie w 1874.

</doc>
<doc id="526419" url="https://pl.wikipedia.org/wiki?curid=526419" title="Jan Suchodoletz">
Jan Suchodoletz

Jan Władysław Suchodolec (von Suchodoletz) (ur. ok. 1687, zm. w listopadzie 1751 w Malborku) – kartograf, geodeta, budowniczy i architekt.
Jan Władysław Suchodolec był najstarszym synem arianina Samuela Suchodolskiego i Elżbiety von Biberstein-Kazimierskiej (1658-1727). W latach 1708 do ok. 1711 studiował na uniwersytecie we Frankfurcie. Jan Suchodolec na stałe mieszkał w Królewcu, jednak ze względu na rodzaj pracy przemieszczał się po całym terenie Prus. Suchodlec interesował się także astronomią. Współpracował w tym zakresie z profesorem Albertyny w Królewcu, Marcinem Knutzenem. Jan Władysław Suchodolec zmarł w Malborku w czasie załatwiania spraw zawodowych.
Prace.
Jan Władysław Suchodlec w swoich pracach wykorzystywał wcześniejsze opracowania ojca Samuela Suchodolskiego oraz Józefa Naronowicza-Narońskiego. Suchodolec realizował także zlecenia dla biskupa warmińskiego Grabowskiego.

</doc>
<doc id="526423" url="https://pl.wikipedia.org/wiki?curid=526423" title="Chartum Północny">
Chartum Północny

Chartum Północny (arab. الخرطوم بحري, "al-Khartūm Bahrī") – trzecie co do wielkości miasto w Sudanie w wilajecie Chartum, na prawym brzegu Nilu, połączone z Chartumem kilkoma mostami, lecz będące oddzielną jednostką administracyjną. Około 889 tys. mieszkańców (2008). 
Toczyła się tu akcja książki Henryka Sienkiewicza pt. "W pustyni i w puszczy".

</doc>
<doc id="526430" url="https://pl.wikipedia.org/wiki?curid=526430" title="Harer">
Harer

Harer (amh. ሐረር) - miasto we wschodniej Etiopii, na Wyżynie Somalijskiej, ośrodek administracyjny prowincji Hareri. Ufortyfikowane miasto zostało w 2006 roku wpisane na listę światowego dziedzictwa UNESCO.
Od X do XII wieku miasto stanowiło odrębne państwo-miasto, a w XVI posiadało status niezależnego emiratu. W 2. połowie XIX w wyniku podbojów Menelika II Harer włączono do Etiopii. Na północ i zachód od Hareru znajdują się zespoły prehistorycznych malowideł skalnych i monumentalnych grobowców. Miasto stanowi ośrodek handlu i rzemiosła, występuje przemysł włókienniczy i spożywczy. Uważane za czwarte najświętsze muzułmańskie miasto na świecie, Harar jest centrum islamu w Etiopii.
Według projekcji z 2021 roku liczy 153 tys. mieszkańców; dla porównania, w 1971 populacja wynosiła 42,8 tys.. Znajduje się około 50 km na południowy wschód od miasta Dire Daua.

</doc>
<doc id="526438" url="https://pl.wikipedia.org/wiki?curid=526438" title="Entebbe">
Entebbe

Entebbe – miasto w Ugandzie. Miasto było siedzibą rządu Protektoratu Ugandy, zanim państwo uzyskało niepodległość w 1962 roku. Znajduje się tu Port lotniczy Entebbe, największe w Ugandzie lotnisko zarówno cywilne, jak i wojskowe, najbardziej znane z dramatycznego ratowania 100 zakładników porwanych grupę oporu LFWP. W Entebbe również znajduje się State House – biuro i siedziba prezydenta Ugandy.
Położenie.
Entebbe znajduje się na północnym wybrzeżu Jeziora Wiktorii, największego jeziora Afryki. Jest położone na 0°02′N 32°27′E. Znajduje się na terenie dystryktu Wakiso, ok. 37 km na południowy zachód od Kampali, największego miasta i stolicy Ugandy.
Powierzchnia miasta wynosi 56.2 km², z czego 20 km² stanowi woda.
Ludność.
Zgodnie ze spisem powszechnym w 2002 roku, ludność miasta wynosiła wtedy 55 086 ludzi. W 2008 roku, Uganda Bureau of Statisctics (UBOS) podało, że ludność miasta wynosi 70 200 ludzi W 2011 UBOS podało liczbę ludności jako 79 700.
Historia.
Słowo „Entebbe” w tutejszym języku luganda oznacza „siedzenie” i zostało tak nazwane prawdopodobnie dlatego, że było to miejsce, w którym przywódca Bagandy rozstrzygał sprawy sądowe. Początkowo, w 1893 roku stało się to administracyjnym i handlowym centrum w kolonii brytyjskiej. Jest tu port, Port Bell i, choć obecnie nie ma tu żadnych statków, nadal istnieje tu molo, które było używane przez promy z Jeziora Wiktorii. Możliwe, że Entebbe jest najbardziej znane wśród Europejczyków jako miejsce portu lotniczego Entebbe, największego lotniska w Ugandzie, które powstało w 1947. To właśnie ono było miejscem jednej z najbardziej śmiałych operacji antyterrorystycznych w historii – operacji Entebbe. Żołnierze z elitarnego oddziału izraelskiej armii uwolnili ponad 100 zakładników. Porywaczami było dwóch członków Ludowego Frontu Wyzwolenia Palestyny z oddziału Wadi Haddada oraz dwoje przywódców niemieckiej organizacji terrorystycznej Komórki Rewolucyjne, Wilfried Böse i Brigitte Kuhlmann. Także z niego królowa Elżbieta II powróciła do Anglii w 1952, kiedy się dowiedziała o śmierci jej ojca oraz że właśnie została królową Wielkiej Brytanii.
Pozostałe zabytki.
W mieście lub jego okolicach znajdują się następujące zabytki:
Klimat.
Entebbe leży w obrębie klimatu podrównikowego wilgotnego cechującego się tu stosunkowo stałymi temperaturami w ciągu roku. Występują tu miesiące zarówno wilgotne, jak i suche. Styczeń jest tu najbardziej suchy, a także okres od czerwca do września. Mimo to, średnia miesięcznych opadów wynosi powyżej 60 mm, a w Entebbe nie ma wyraźnej pory suchej, zatem można go zaliczyć do grupy klimatów równikowych wybitnie wilgotnych. Najwilgotniejsze miesiące to kwiecień i maj, kiedy to pada średnio 250 mm w każdym z tych dwóch miesięcy. Średnia roczna temperatura w Entebbe wynosi 21 °C.

</doc>
<doc id="526440" url="https://pl.wikipedia.org/wiki?curid=526440" title="Adtranz-Pafawag 113E">
Adtranz-Pafawag 113E

Adtranz-Pafawag 113E (polska seria "EU11"; włoska seria "E405") – lokomotywa elektryczna wyprodukowana w zakładach Adtranz-Pafawag w liczbie 42 sztuk. Lokomotywy zostały zamówione przez PKP, jednak z powodów finansowych nie zostały odebrane. Ostatecznie lokomotywy zostały zakupione przez koleje włoskie.
Eksploatacja.
Polska.
W połowie 1997 roku polskie koleje podpisały zamówienie na 42 elektrowozy jednosystemowe. Pierwsza lokomotywa była testowana na torze doświadczalnym w Żmigrodzie. Brak środków finansowych oraz niepowodzenie w pozyskaniu leasingodawcy spowodowały wycofanie zamówienia. W czerwcu 2002 roku zostały sprzedane przez producenta kolejom włoskim.
Włochy.
Jazdy testowe we Włoszech lokomotyw oznakowanych jako seria E405 zostały przeprowadzone w ostatnim kwartale 2003 roku. Elektrowozy wykorzystywane są do prowadzenia pasażerskich pociągów ekspresowych oraz towarowych. Kursują na górskich liniach kolejowych w północnych Włoszech. Jedna z lokomotyw została skasowana w konsekwencji wypadku w pobliżu stacji Borghotto w grudniu 2006 roku.
Konstrukcja.
Elektrowozy EU11 zostały zaprojektowane do prowadzenia szybkich pociągów ekspresowych oraz ciężkich pociągów towarowych. Projekt elektrowozu został opracowany w czterech ośrodkach w Szwajcarii, Niemczech i Polsce. Urządzenia przedziału maszynowego zamontowano wzdłuż ścian bocznych przy zachowaniu przejścia o szerokości 60 centymetrów. Przedział maszynowy wykonany został jako konstrukcja modułowa. Obwód główny został zabezpieczony wyłącznikiem szybkim Sécheron. Obwody przekształtników mają dławiki filtrujące. Przekształtniki posiadają napięciowe obwody pośrednie z dwustronnymi zaworami prądowymi składającymi się z dwóch tyrystor GTO oraz diod gaszących. Pary silników trakcyjnych połączone równolegle są zasilane jednym przekształtnikiem. Stanowisko maszynisty zlokalizowano po lewej stronie. Ściany boczne lokomotywy wykonano z blachy nieryflowanej.

</doc>
<doc id="526442" url="https://pl.wikipedia.org/wiki?curid=526442" title="Piotr Niemczyk">
Piotr Niemczyk

Piotr Franciszek Niemczyk (ur. 18 czerwca 1962 w Warszawie) – polski urzędnik państwowy, polityk i przedsiębiorca, działacz opozycji w okresie PRL, ekspert z zakresu bezpieczeństwa, w latach 1993–1994 zastępca dyrektora Zarządu Wywiadu Urzędu Ochrony Państwa, w 2001 podsekretarz stanu w ministerstwie gospodarki.
Życiorys.
Działalność w okresie PRL.
W latach 1981–1987 studiował na Wydziale Prawa i Administracji Uniwersytetu Warszawskiego, pracował później w redakcji „Powściągliwości i Pracy”.
Od końca lat 70. współpracował z opozycją demokratyczną. W czasach „Solidarności” redagował dla opozycji specjalistyczny biuletyn analizujący informacje zawarte w materiałach publikowanych dla administracji PRL. W latach 1982–1985 drukował i kolportował wydawnictwa podziemne, w tym „Tygodnik Mazowsze”. Rozpracowywany przez funkcjonariuszy Służby Bezpieczeństwa w ramach co najmniej trzech spraw operacyjnego rozpracowania („Pionek”, „WiP” i „Alternatywa”). Z powodów politycznych zatrzymywany na okres do 48 godzin. Dwukrotnie był tymczasowo aresztowany – w lipcu 1983 i od lutego do września 1986, zwolnienia uzyskiwał na mocy amnestii. W 1985 był jednym z założycieli Ruchu Wolność i Pokój, organizował także wydawane przez tę organizację pismo „Serwis Informacyjny WiP”. Między 1988 a 1990 pełnił funkcję kierownika prasowego NSZZ „Solidarność” Pomorza Zachodniego w Szczecinie.
Działalność w III RP.
W 1990 pełnił funkcję szefa szczecińskiego oddziału „Gazety Wyborczej” i redaktora naczelnego lokalnego dodatku tej gazety.
W maju tego samego roku za namową Andrzeja Milczanowskiego trafił do tworzącego się UOP. Wraz z grupą opozycjonistów (tj. Bartłomiej Sienkiewicz, Konstanty Miodowicz, Wojciech Brochwicz, Kazimierz Mordaszewski) zajmował się tworzeniem struktur urzędu. Współtworzył Biuro Analiz i Informacji UOP. Był też członkiem komisji weryfikacyjnej pracowników UOP. Wraz z Konstantym Miodowiczem odpowiadał za zbudowanie kadry analitycznej UOP Od 1990 do 1992 pełnił funkcję dyrektora BAI.
Według Lecha Kaczyńskiego w 1992 wydał instrukcję 0015/92. Na jej mocy UOP miał jakoby inwigilować środowisko polskiej prawicy, przede wszystkim polityków Porozumienia Centrum. Politycy prawicy przez lata utrzymywali, jakoby instrukcja dała też UOP narzędzia do przeprowadzania operacji specjalnych wymierzonych przeciwko partiom, związkom zawodowym czy aktywistom. W 2010 Sąd Okręgowy w Warszawie, rozpoznając pozew Piotra Niemczyka przeciwko jednemu z dziennikarzy o naruszenie dóbr osobistych, uwzględnił powództwo, uznając m.in., że instrukcja 0015/92 nie pozwalała na inwigilację prawicy.
W latach 1993–1994 Piotr Niemczyk pracował jako zastępca dyrektora Zarządu Wywiadu UOP. Był także ekspertem sejmowej Komisji ds. Służb Specjalnych (1998–2001), doradcą ministra spraw wewnętrznych i administracji (2000–2001) oraz podsekretarzem stanu w Ministerstwie Gospodarki (2001).
Po odejściu ze służb specjalnych zajął się doradztwem z zakresu bezpieczeństwa i wywiadu konkurencyjnego. Założył jedną z pierwszych w kraju wywiadowni gospodarczych. W 2007 ponownie objął funkcję doradcy Komisji ds. Służb Specjalnych (z rekomendacji posłów Platformy Obywatelskiej), w 2008 wszedł w skład rady konsultacyjnej przy Centralnym Ośrodku Szkolenia ABW. Został wydawcą specjalistycznego biuletynu zajmującego się sprawami bezpieczeństwa międzynarodowego, praw człowieka i przestępczości zorganizowanej. Został również wykładowcą Centralnego Ośrodka Kadr ABW, Collegium Civitas i Uniwersytetu Warszawskiego.
Należał do Unii Wolności, od 2001 do 2004 był sekretarzem generalnym tej partii. Później był (do 2009) członkiem rady politycznej Partii Demokratycznej. W 2019 jako członek Nowoczesnej był kandydatem w wyborach do Sejmu z listy Koalicji Obywatelskiej.
W grudniu 2016 razem z Pawłem Białkiem, Krzysztofem Bondarykiem i Januszem Noskiem skierował prywatny akt oskarżenia przeciwko ówczesnej rzecznik prasowej Ministerstwa Obrony Narodowej, zarzucając jej pomówienie w związku z komentarzem dotyczącym organizowanej przez nich konferencji naukowej. Zarzut dotyczył m.in. stwierdzenia, że w konferencji wzięli udział „byli funkcjonariusze podejrzewani o współpracę ze służbami wrogimi Polsce i NATO”. Postępowanie zakończyło się w styczniu 2021 prawomocnym wyrokiem skazującym urzędniczkę na grzywnę.
W 2019 rzecznik praw obywatelskich Adam Bodnar powołał go w skład Komisji Ekspertów do spraw przestrzegania praw obywatelskich w działaniach służb specjalnych. W 2020 został członkiem rady honorowej Fundacji Instytut Społeczeństwa Otwartego. W tym samym roku wszedł w skład zespołu ekspertów przy senackiej Komisji Spraw Zagranicznych i Unii Europejskiej.
Działalność publicystyczna.
Autor artykułów dla prasy popularnej oraz publikacji naukowych z zakresu białego wywiadu i bezpieczeństwa międzynarodowego. W latach 90. prowadził w „Expressie Wieczornym” kolumnę "Krótki kurs szpiegowania" poświęconą sprawom bezpieczeństwa. Pisał także do „Gazety Wyborczej”, „Rzeczpospolitej” czy „Wprost”. Jest również autorem publikacji naukowych w „Przeglądzie Bezpieczeństwa Wewnętrznego”.
Autor książki "Szósta rano. Kto puka? Jak ojczyzna Solidarności zmienia się w państwo policyjne" (wydanej przez Wydawnictwo Krytyki Politycznej w 2018) oraz książki "Pogarda. Dlaczego w Polsce rośnie liczba przestępstw z nienawiści" (wydanej przez Znak Literanova w 2019). W 2019 wydawnictwo Czarna Owca wydało jego książkę pt. "Krótki kurs szpiegowania", napisanej w formie rozmowy z Jasiem Kapelą. Był konsultantem i współpracownikiem Vincenta V. Severskiego w trakcie prac nad powieścią szpiegowską "Christine. Powieść o Krystynie Skarbek", wydanej w 2019 przez wydawnictwo OsnoVa. W 2022 ukazała się jego kolejna książka "Szpiedzy z papieru. Wszystkie grzechy polskich służb specjalnych" wydana przez wydawnictwo Harde.
W 2020 został redaktorem naczelnym serwisu internetowego Obywatele.News.
Życie prywatne.
Wnuk Stanisława Mackiewicza, siostrzeniec Kazimierza Orłosia. Syn Władysława i Aleksandry. Zawarł związek małżeński z Bianką Mikołajewską; małżonkowie rozstali się.

</doc>
<doc id="526445" url="https://pl.wikipedia.org/wiki?curid=526445" title="Jinja (miasto)">
Jinja (miasto)

Jinja – miasto w południowo-wschodniej Ugandzie, ośrodek administracyjny okręgu Jinja, port nad Jeziorem Wiktorii, w miejscu wypływu Nilu Wiktorii. Założone w 1907 roku. Liczy 89 700 mieszkańców (2011).. Piąte pod względem wielkości miasto kraju.
Na zamówienie Brytyjczyków rozplanowanie miasta zostało zaprojektowane przez Ernsta Maya około 1949 roku.

</doc>
<doc id="526448" url="https://pl.wikipedia.org/wiki?curid=526448" title="Równoważniki zdań">
Równoważniki zdań



</doc>
<doc id="526449" url="https://pl.wikipedia.org/wiki?curid=526449" title="Wojciech Solarewicz">
Wojciech Solarewicz

Wojciech Solarewicz (ur. 6 maja 1953 w Zielonej Górze) – polski prawnik, adwokat, prokurator, poseł na Sejm X kadencji.
Życiorys.
Ukończył w 1976 studia na Wydziale Prawa Uniwersytetu Wrocławskiego. W latach 80. pracował m.in. jako radca prawny. W 1980 wstąpił do Niezależnego Samorządnego Związku Zawodowego „Solidarność”, w latach 1980–1981 był członkiem prezydium międzyzakładowego komitetu założycielskiego w Brzegu i Krajowej Komisji Porozumiewawczej Pracowników Prokuratury w Krakowie. W okresie 1982–1989 działał w strukturach podziemnych związku. 
W 1989 został posłem na Sejm X kadencji z ramienia Komitetu Obywatelskiego wybranego w okręgu brzeskim. Należał do Obywatelskiego Klubu Parlamentarnego, zasiadał w Komisji Sprawiedliwości w Komisji Nadzwyczajnej do zbadania działalności Ministerstwa Spraw Wewnętrznych i Komisji Nadzwyczajnej do rozpatrzenia rządowego projektu ustawy konstytucyjnej o wydawaniu przez Radę Ministrów rozporządzeń z mocą ustawy.
Od 1990 do 1997 był prokuratorem wojewódzkim we Wrocławiu. W latach 1993–1997 wchodził w skład Trybunału Stanu. Od 1997 prowadzi kancelarię adwokacką w Brzegu. Działa w samorządzie zawodowym. Wycofał się z bieżącej polityki.

</doc>
<doc id="526450" url="https://pl.wikipedia.org/wiki?curid=526450" title="Auguste Delisle">
Auguste Delisle

Auguste Delisle CSSp (ur. 7 lipca 1908 w Montrealu, zm. 13 listopada 2006) – kanadyjski duchowny katolicki, misjonarz, biskup w Nigerii.
Wstąpił do zgromadzenia zakonnego Ducha Świętego (duchaczy, C.S.Sp.) Studiował teologię w Paryżu i Rzymie, licencjat uzyskał na rzymskim Uniwersytecie Gregoriańskim. 17 czerwca 1934 przyjął święcenia kapłańskie. Pracował jako misjonarz w Kamerunie, następnie w Nigerii. W maju 1955 został mianowany pierwszym zwierzchnikiem utworzonej prefektury apostolskiej Kabba, a po jej podniesieniu do rangi diecezji dziewięć lat później pierwszym biskupem. Sakry biskupiej udzielił mu 24 sierpnia 1964 Sergio Pignedoli (przyszły kardynał).
Zrezygnował z rządów diecezją w lipcu 1972, przekazując funkcję miejscowemu duchownemu Alexiusowi Makozi. W kolejnych latach pracował m.in. jako misjonarz w Chile. W czerwcu 2004 obchodził jubileusz 70-lecia święceń kapłańskich, jednocześnie z 40. rocznicą utworzenia diecezji Kabba. W chwili śmierci w listopadzie 2006 był jednym z najstarszych biskupów Kościoła katolickiego na świecie.

</doc>
<doc id="526451" url="https://pl.wikipedia.org/wiki?curid=526451" title="Gitega">
Gitega

Gitega – stolica Burundi, ośrodek administracyjny prowincji Gitega. Zamieszkiwane przez niecałe 23 tys. ludzi (2012), jest siódmym pod względem wielkości miastem w kraju.
Rozwinął się tu przemysł spożywczy, głównie związany z przeróbką kawy, przemysł skórzany: garbarnie, produkcja butów, wytwórnie galanterii skórzanej. W mieście znajduje się port lotniczy Gitega, jest ważnym węzłem komunikacyjnym kraju. Funkcjonuje tu Muzeum Narodowe. W pobliżu miasta na rzece Ruvuvu usytuowana jest elektrownia wodna. Niedaleko rzeki wydobywany jest torf. W okolicach Gitegi znajdują się duże, płytko zalegające złoża rud niklu (ok. 5% światowych zasobów), wolframu, kolumbitu, kobaltu i miedzi.
Gitega położona jest na płaskowyżu, a większość przygranicznych terenów jest przeznaczona na wypas bydła oraz pod uprawę roślin takich jak banany, orzeszki ziemne, słodkie ziemniaki i maniok.
Od XIX wieku do 1966 roku siedziba królów Burundi. W okresie kolonialnym (Ruanda-Urundi), utraciło faktyczną funkcję administracyjną na rzecz Usumbury (ob. Bużumbura). 24 grudnia 2018 miasto ponownie zostało stolicą kraju.

</doc>
<doc id="526455" url="https://pl.wikipedia.org/wiki?curid=526455" title="Thika">
Thika

Thika – miasto w środkowej Kenii, w hrabstwie Kiambu, na wysokości 1500 m n.p.m., przy linii kolejowej Nairobi-Nanyuki. Ponad 251 tys. mieszkańców. Ósme co do wielkości miasto w kraju. Jest częścią obszaru metropolitalnego Nairobi. 
Ośrodek handlowy regionu rolniczego (uprawa kawy, herbaty i agawy sizalowej). Poza tym istnieje przemysł włókienniczy, metalowy (produkcja blachy cynkowej i rur), drzewny (zapałczany) i spożywczy (przetwórstwo owoców głównie bananów), montowanie samochodów. Miasto jest również ważniejszym węzłem drogowym.

</doc>
<doc id="526458" url="https://pl.wikipedia.org/wiki?curid=526458" title="Henryk Milberg">
Henryk Milberg

Henryk Otto Milberg (ur. 1789, zm. 1863) – generał brygady Wojska Polskiego.
Był synem Teodora i Reginy z Krukoszyńskich. W 1800 wstąpił do armii pruskiej. W kampanii napoleońskiej 1806 walczy pod Gdańskiem. Od 1807 w armii Księstwa Warszawskiego i walczył w Hiszpanii pod Saragossą, Tudelą, Saguntem. Był adiutantem gen. Chłopickiego. W kampanii 1812-1813 walczy pod Smoleńskiem, Lipskiem.
Od 1815 w Armii Królestwa Polskiego. W 1817 w stopniu podpułkownika, był podszefem Sztabu Dywizji Gwardii Królewskiej. W 1821 awansował na pułkownika. W 1824 mianowany został szefem sztabu Korpusu Rezerwowego Wojsk. Na tym stanowisku pozostawał do 1830. W tym samym roku awansowany na generała brygady. W powstaniu listopadowym 1831 najpierw przy Sztabie Głównym. Walczył o Olszynkę Grochowską, potem zostaje dowódcą 4 Dywizji Piechoty. Uczestnik walk na przedpolu Pragi. Bronił Warszawy; obecny był przy rozmowach kapitulacyjnych. Po upadku powstania zesłany, powraca w 1833. Pracował w Banku Polskim a potem został dzierżawcą lasów w Augustowie.
Kawaler Cesarstwa (1812) odznaczony Krzyżem Kawalerskim Legii Honorowej (1809), Krzyżem Złotym Virtuti Militari, a także Znakiem Honorowym za 25 lat nieskazitelnej służby oficerskiej (1830).
Był członkiem loży wolnomularskiej Kazimierz Wielki w 1819/1820 roku.

</doc>
<doc id="526459" url="https://pl.wikipedia.org/wiki?curid=526459" title="Srihotto">
Srihotto

Srihotto (bengal. সিলেট, ang. "Sylhet") – miasto w północno-wschodnim Bangladeszu, stolica prowincji Srihotto, nad rzeką Surma (dorzecze Brahmaputry). Około 463 tys. mieszkańców.

</doc>
<doc id="526466" url="https://pl.wikipedia.org/wiki?curid=526466" title="Seamus Freeman">
Seamus Freeman



</doc>
<doc id="526474" url="https://pl.wikipedia.org/wiki?curid=526474" title="Zielonogórsko-Żarski Okręg Przemysłowy">
Zielonogórsko-Żarski Okręg Przemysłowy

Zielona Góra – ośrodek przemysłu włókienniczego (głównie wełnianego, tkanin dekoracyjnych – wykładziny podłogowe, tkanin techn.), ponadto przemysł precyzyjny, środków transportu (wagony), spożywczy, meblarski, elektrociepłownia; węzeł drogowy i kolejowy; port lotniczy.
Żagań – przemysł włókienniczy, wyrobów metalowych powszechnego użytku lodówki (zamrażarki), spożywczy, drzewny; węzeł kolejowy.
Żary – przemysł włókienniczy (m.in. dywany), odzieżowy, maszynowy, elektrotechniczny, drzewny, materiałów budowlanych; huta szkła (szyby samochodowe), browar, węzeł kolejowy.
Sulęcin – przemysł włókienniczy, spożywczy, maszynowy, ceramiczny, drzewny; węzeł kolejowy i drogowy.
Nowa Sól – przemysł metalurgiczny, lniarski, maszynowy, spożywczy, wytwórnia nici, rzeczna stocznia remontowa, port rzeczny (Odra), węzeł kolejowy.
Lubsko – zakłady produkcji materiałów: budowlanych, obuwniczych, spożywczych, drzewnych.
Jasień – fabryka maszyn budowlanych, wytwórnia mebli.
Gospodarka i przemysł w Żarach.
Żary są znaczącym ośrodkiem przemysłowym. Położenie w pasie przygranicznym ma duży wpływ na rozwój gospodarczy miasta. Bogate tradycje przemysłowe wraz z korzystnymi warunkami rozwoju, stworzonymi przez władze Żar, sprawiły, że żarskie firmy szybko dostosowały się do nowych warunków ekonomicznych. Coraz większą rolę odgrywa w Żarach przemysł drzewny, elektryczny, metalowy oraz materiałów budowlanych. W wiele żarskich firm zainwestowali obcokrajowcy, korzystając z wykwalifikowanej kadry pracowniczej. Zainwestowany kapitał zagraniczny to do tej pory około 350 mln dolarów. Żary zajmują 26. miejsce wśród najbardziej atrakcyjnych dla inwestorów miast powiatowych w rankingu sporządzonym przez Instytut Badań nad Gospodarką Rynkową. W 2005 r. zajęły 15 miejsce w rankingu gmin miejskich ogłoszonym przez gazetę „Rzeczpospolita”.
Najwięksi inwestorzy zagraniczni w Żarach:
Mozaikę firm zagranicznych uzupełniają polskie firmy, takie jak: Relpol S.A. – producent przekaźników – notowany na warszawskiej giełdzie, HART SM – producent szkła hartowanego dla AGD, kabin prysznicowych, firma odzieżowa LUSATIA NOBLE MODE, DEKORA – producent tkanin obiciowych, mebli, okien plastikowych, Poli-Eco – producent listew plastikowych, stolarki plastikowej, aluminiowej i drewnianej, MAGOREX- producent wyrobów ze stali kwasoodpornej i aluminium, oraz wiele innych.
Żary są znaczącym ośrodkiem przemysłowym. Silne tradycje przemysłu tekstylnego sprawiły, że po wojnie miasto zyskało przydomek „Manchesteru zachodniej Polski”. Dzisiaj o obliczu Żar decyduje położenie w pasie przygranicznym. W pobliżu miasta (20–40 km) znajdują się polsko-niemieckie drogowe przejścia graniczne w Olszynie, Łęknicy i Przewozie oraz kolejowe przejście w Forście.
„Kręgosłupem” żarskiej gospodarki są firmy małe i średnie. W 1999 r. w mieście było zarejestrowanych 3,8 tys. podmiotów gospodarczych, w tym ponad 120 spółek z ograniczoną odpowiedzialnością i spółek akcyjnych. Większość to firmy usługowe i handlowe.
Na terenie gminy Żagań najbardziej rozwinięty jest przemysł ceramiczno-budowlany i włókienniczy.
Największe zakłady przemysłowe regionu to (podano w porządku alfabetycznym, uwzględniając lokalizację):
Szprotawa (aglomeracja szprotawska) – przemysł metalurgiczny, maszynowy, spożywczy, zakłady produkcji i przetwórstwa metali, tworzyw sztucznych. Największe zakłady przemysłowe regionu to (podano w porządku alfabetycznym):
Zielona Góra – elektrociepłownia stanowi centralne źródło ciepła dla Zielonej Góry w zakresie pokrycia potrzeb na ogrzewanie i ciepłą wodę użytkową oraz jest źródłem energii elektrycznej.
Energia elektryczna i ciepło są wytwarzane sprzedawane są bezpośrednio dystrybutorom energii. Energia elektryczna wytwarzana w pełnym skojarzeniu z produkcją ciepła z bloku węglowego sprzedawana jest do Enea S.A. w Poznaniu, a energia elektryczna produkowana w bloku gazowo – parowym (BGP) sprzedawana jest Polskim Sieciom Elektroenergetycznym S.A. w ramach kontraktu długoterminowego (KDT).
Ciepło produkowane w bloku węglowym i gazowo-parowym sprzedawane jest Dalkii Zielona Góra Sp. z o.o.

</doc>
<doc id="526475" url="https://pl.wikipedia.org/wiki?curid=526475" title="Ignacy Hilary Ledóchowski">
Ignacy Hilary Ledóchowski

Ignacy Hilary Ledóchowski herbu Szaława (właśc. Ignacy Hilary Halka-Ledóchowski) (ur. 13 stycznia 1789 w Krupie k. Łucka, zm. 29 marca 1870 w Klimontowie) – hrabia, polski generał brygady, syn Antoniego Bartłomieja i Julii z Ostrowskich.
Cesarstwo Austriackie.
Po upadku insurekcji kościuszkowskiej 1794 roku wraz z rodzicami przeniósł się z Wołynia w do Galicji Zachodniej w sandomierskie (Ossolin). Studiował w Theresianum w Wiedniu oraz w Akademii Inżynieryjnej (specjalizacja artyleria). 
Od 1808 roku służył w armii austriackiej. Pierwszy przydział 3 pułk piechoty. Wziął udział w kampanii 1809 roku w wojnie V koalicji z napoleońską Francją. W walkach pod Ratyzboną dostał się do niewoli francuskiej. Po wymianie jeńców przydzielony do 4. pułku huzarów, skąd niezwłocznie wziął dymisję.
Księstwo Warszawskie.
W 1810 roku wstąpił do armii Księstwa Warszawskiego w stopniu porucznika z przydziałem do I kompanii artylerii konnej. We wrześniu 1811 roku przydzielony do inżynierii do załogi Gdańska. Do artylerii powrócił tuż przed kampanią 1812 roku. W inwazji na Rosję uczestniczył w składzie X Korpusu marszałka Macdonalda. W trakcie odwrotu, 3 stycznia 1813 ciężko ranny w nogę, którą później amputowano. W czerwcu 1813 roku w trakcie obrony Gdańska odznaczony Krzyżem Legii Honorowej. Do niewoli rosyjskiej dostał się w Królewcu.
Kawaler Orderu Wojskowego Księstwa Warszawskiego
Królestwo Kongresowe.
Po zwolnieniu z niewoli rosyjskiej mimo inwalidztwa przyjęty w 1815 do armii Królestwa Polskiego. Członek komisji weryfikującej oficerów kandydujących do armii. W 1819 roku otrzymał od ojca dobra ossolińskie. W 1827 został mianowany komendantem warszawskiego Arsenału. Był również członkiem loży wolnomularskiej Wolność Odzyskana. W 1830 roku został nagrodzony Znakiem Honorowym za 20 lat służby.
Powstanie Listopadowe.
W „noc listopadową” otworzył Arsenał ludowi warszawskiemu. Następnie wyznaczony komendantem Twierdzy Modlin. Dwukrotnie odrzucił (marzec i wrzesień) rosyjską propozycję poddania twierdzy. Skapitulował w dniu 9 października 1831 roku, dopiero po przekroczeniu granicy pruskiej przez główne siły armii powstańczej. Modlin skapitulował jako przedostatni punkt oporu powstańczego.
Ostatnie lata życia.
Po upadku powstania pozostał w Królestwie Kongresowym. Odmówił przyjęcia emerytury należnej mu jako byłemu pułkownikowi armii Królestwa Kongresowego. W 1833 roku po śmierci żony sprzedał dobra ossolińskie i zamieszkał w Warszawie. W 1836 asystował przy koronacji cesarza Ferdynanda I na króla Czech. Od 1839 wraz z dziećmi przez kilka lat mieszkał w Monachium, a później w Petersburgu. W 1845 roku uzyskał zatwierdzenie tytułu hrabiowskiego w Rosji. W 1855 osiadł jako rezydent w klasztorze dominikanów w Klimontowie, gdzie zmarł, zaś pochowany został w kościele pw. św. Józefa w Klimontowie. Co ciekawe w trumnie złożone są wraz z ciałem dwie kule takie same jak na załączonej rycinie.
Życie osobiste.
Żonaty z Ludwiką z Górskich z którą miał czworo dzieci:

</doc>
<doc id="526481" url="https://pl.wikipedia.org/wiki?curid=526481" title="Kanał Piękna Góra">
Kanał Piękna Góra

Kanał Piękna Góra - kanał mazurski o długości 250 m na szlaku Wielkich Jezior Mazurskich, w północnej części zatoki Tajt
Kanał łączy Jezioro Tajty z Jeziorem Kisajno i tu bierze swój początek, następnie przechodzi pod mostem drogowym, drogi z Giżycka do Kętrzyna.
Nad kanałem w miejscowości Piękna Góra zlokalizowana jest przystań żeglarska.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia.      

</doc>
<doc id="526482" url="https://pl.wikipedia.org/wiki?curid=526482" title="Artsach">
Artsach



</doc>
<doc id="526487" url="https://pl.wikipedia.org/wiki?curid=526487" title="Tachypnoë">
Tachypnoë



</doc>
<doc id="526492" url="https://pl.wikipedia.org/wiki?curid=526492" title="Petäjävesi">
Petäjävesi

Petäjävesi – gmina w Finlandii, w prowincji Finlandia Zachodnia. Liczba ludności 4 001 (2010), powierzchnia 495,55 km².
W latach 1763–1765 zbudowano tutaj drewniany zbór luterański. Drewniany kościół w Petäjävesi został wpisany na listę światowego dziedzictwa UNESCO w 1994 roku jako przykład tradycyjnego skandynawskiego budownictwa, łączącego renesansowy plan krzyża greckiego z elementami budownictwa gotyckiego.

</doc>
<doc id="526498" url="https://pl.wikipedia.org/wiki?curid=526498" title="Zarządzanie kategoriami produktów">
Zarządzanie kategoriami produktów

Zarządzanie kategoriami produktów (ang. "category management") – w marketingu budowanie struktury towarowej w danej jednostce handlowej według grup towarowych. 
Istnieje bardzo wiele definicji zarządzania kategoriami, z których przytoczyć można kilka przykładowych:
W niektórych źródłach używa się także pojęcia „zarządzanie popytem”.
Istotą zarządzania kategoriami jest dostosowanie strategii i taktyk w zakresie asortymentu, ekspozycji, promocji i cen do sposobu myślenia konsumentów. Efektem powinno być zwiększenie sprzedaży, zysku lub koszyka zakupowego, poprawa lojalności klientów, optymalizacja zapasu za półce sklepowej (zmniejszenie zbędnych zapasów, przeciwdziałania brakom towarowym) itp.
Sposób myślenia klienta podczas procesu zakupowego ilustruje drzewo decyzyjne (ang. "consumer decision tree"). Utworzony na podstawie badań konsumenckich schemat ilustruje poszczególne poziomy podejmowania decyzji przez klienta, od zdefiniowania pierwszego poziomu np. jaką potrzebę chcę zaspokoić, aż do najbardziej szczegółowych (jaki ma być smak, marka, sposób pakowania itd.). Drzewa decyzyjne poszczególnych kategorii produktów znacznie różnią się między sobą. 
Zarządzanie kategorią oparte jest w dużej mierze na współpracy detalisty i dostawcy (producenta). Projekty realizowane w tym zakresie bardzo często powodują dużo bardziej zaawansowaną, dojrzałą i otwartą kooperację tych dwóch stron, często powodując znaczną redukcję rozbieżności interesów, a co za tym idzie zmniejszenie stopnia agresywności samych negocjacji handlowych.
Najbardziej znaną formą projektów zarządzania kategorią jest przygotowany na podstawie analiz danych sprzedażowych detalisty, danych rynkowych oraz badań konsumenckich (w tym konsumenckiego drzewa decyzyjnego) planogram stanowiący graficzne odzwierciedlenie półki w sklepie, zapewniające rozmieszczenie towarów maksymalizujące sprzedaż zgodnie z założeniami projektu.

</doc>
<doc id="526499" url="https://pl.wikipedia.org/wiki?curid=526499" title="Gil Eanes">
Gil Eanes

Gil Eanes (ur. ok. 1395, zm. 1445) – portugalski żeglarz i odkrywca z XV wieku. Wsławił się opłynięciem w 1434 przylądka Bojador, co jest uważane za symboliczny początek epoki wielkich odkryć geograficznych.
Prawdopodobnie urodził się w Lagos. Służył u księcia Henryka Żeglarza, kilkakrotnie uczestniczył w wyprawach wzdłuż wybrzeży Afryki. Pierwszą wyprawę z Lagos do przylądka Bojador zorganizował w 1433, jednak nie udało się zakończyć jej z powodzeniem – dotarł do Gran Canarii, ale strach przed nieznanym spowodował, że zawrócił przypływając do Sagres. Jego powrót spotkał się z chłodnym przyjęciem księcia. 
W roku 1434, inspirowany przez księcia Henryka, powtórzył tę wyprawę. Udało mu się osiągnąć cel, a jako pamiątkę przywiózł do Portugalii roślinę – różę św. Marii. W późniejszym okresie także podróżował wzdłuż wybrzeży Afryki, jednak tym razem pod dowództwem Alfonso Goncalvesa Baldayi. W roku 1445 dowodził jednym z sześciu statków płynących do Afryki w celu pojmania niewolników.

</doc>
<doc id="526500" url="https://pl.wikipedia.org/wiki?curid=526500" title="Joe Penny">
Joe Penny

Joe Penny, właściwie Joseph Edward Penny Jr. (ur. 24 czerwca 1956 w Londynie) – amerykański aktor telewizyjny pochodzenia włoskiego, najbardziej znany z roli policjanta Jake'a Stylesa w serialu CBS "Gliniarz i prokurator" ("Jake and the Fatman").
Życiorys.
Wczesne lata.
Urodził się w Londynie jako syn Włoszki Anny i Josepha Edwarda Penny’ego, Sr., amerykańskiego pilota wojskowego. Dorastał w Marietta w Georgii. W wieku osiemnastu lat ukończył szkołę średnią Marina High School w Huntington Beach, w stanie Kalifornia, gdzie z powodzeniem grał w koszykówkę i football amerykański.
Dorabiał będąc budowlańcem, doręczycielem przesyłek pocztowych i zmywał naczynia. Studiował w szkole aktorskiej Lee Strasberga.
Kariera.
Pojawił się w sitcomie Columbia Pictures "Las paproci na zawsze" ("Forever Fernwood", 1977-1978), serialu ABC "Silni chłopcy/Tajemnice Nancy Drew" ("The Hardy Boys/Nancy Drew Mysteries", 1977) i politycznym dramacie telewizyjnym ABC "Delta County, U.S.A." (1977). Na dużym ekranie wystąpił po raz pierwszy w dramacie "Nasz zwycięski sezon" ("Our Winning Season", 1978) u boku Dennisa Quaida i Joanny Cassidy.
W niezależnym filmie sci-fi "Kapsuła ratunkowa" ("Lifepod", 1980) zagrał główną rolę astrogatora Simmonsa, w slasherze "Bloody Birthday" (1981) zaś postać pana Hardinga. Sławę międzynarodową zawdzięcza serialom: NBC "Riptide" (1984-1986) w roli weterana wojny wietnamskiej Nicka Rydera i CBS "Gliniarz i prokurator" ("Jake and the Fatman", 1987-1992), w roli policjanta Jake Styles.
Zasłynął z gęstej czupryny. Gdy jego włosy zaczęły się przerzedzać, zdecydował się na transplantację. Kiedy zabieg powiódł się, został twarzą jednej z firm zajmujących się wszczepianiem implantów włosowych.

</doc>
<doc id="526501" url="https://pl.wikipedia.org/wiki?curid=526501" title="Nabat">
Nabat

Nabat (ros. Набат – "Alarm"), znana też jako Konfederacja Grup Anarchistycznych Ukrainy Nabat – ukraińska anarchistyczna organizacja działająca w latach 1918–1920.
Historia.
Organizacja utworzona w 1918 w Charkowie, posiadała filie w Kijowie, Odessie, Jekaterynosławiu, i wielu innych miastach. W listopadzie 1918, podczas konferencji w Kursku przyjęto jako program ideowy tzw. anarchizm zjednoczony, który łączył poglądy anarchokomunistyczne i anarchosyndykalistyczne.
Wczesną wiosną 1919, Nabat nawiązał kontakt z oddziałami Nestora Machno. W maju wielu działaczy, z Wolinem na czele, udało się do Hulaj Pola, gdzie odegrali ważną rolę w kształtowaniu ideologii ruchu machnowskiego.
Nabat został rozbity w grudniu 1920 przez władze bolszewickie, które aresztowały uczestników, zorganizowanej przez Konfederację Ogólnorosyjskiej Konferencji Anarchistów.

</doc>
<doc id="526504" url="https://pl.wikipedia.org/wiki?curid=526504" title="Sprawność (harcerstwo)">
Sprawność (harcerstwo)



</doc>
<doc id="526517" url="https://pl.wikipedia.org/wiki?curid=526517" title="Jord">
Jord



</doc>
<doc id="526523" url="https://pl.wikipedia.org/wiki?curid=526523" title="Agir">
Agir



</doc>
<doc id="526525" url="https://pl.wikipedia.org/wiki?curid=526525" title="Agnieszka Rusin">
Agnieszka Rusin

Agnieszka Rusin (ur. 4 lutego 1988 roku w Krakowie) – polska snowboardzistka. Jej koronną konkurencją jest half-pipe.
Jest wicemistrzynią Polski w half-pipe i big air z 2006 roku i zajęła (również w tej dyscyplinie) 5. miejsce w Europie. Jej sportowym przydomkiem jest Guma.

</doc>
<doc id="526532" url="https://pl.wikipedia.org/wiki?curid=526532" title="Teksańska masakra piłą mechaniczną">
Teksańska masakra piłą mechaniczną



</doc>
<doc id="526533" url="https://pl.wikipedia.org/wiki?curid=526533" title="Marek Jackowski">
Marek Jackowski

Marek Norbert Jackowski (ur. 11 grudnia 1946 w Starym Olsztynie, zm. 18 maja 2013 w San Marco) – polski muzyk rockowy, gitarzysta i kompozytor.
Życiorys.
Urodził się w Starym Olsztynie na Warmii, a dzieciństwo i młodość spędził w Łęgajnach. Uczęszczał do I Liceum Ogólnokształcącego w Olsztynie, gdzie stawiał pierwsze kroki muzyczne w zespole Kleks. Studiował filologię angielską (studia rozpoczęte na Uniwersytecie Łódzkim zakończył po przeprowadzce do Krakowa na Uniwersytecie Jagiellońskim).
Podczas studiów w latach 1965–1967 grał w łódzkiej grupie Impulsy, którą przekształcił później w zespół Vox Gentis. Był to początkowo kwintet grający blues rocka, a później – duet gitar elektrycznych, który tworzył ze Zbigniewem Frankoskim. Po wyprowadzce do Krakowa nawiązał współpracę z Piwnicą pod Baranami. Występował tam z grupą Anawa (1969–1971), z którą nagrał płyty: "Marek Grechuta &amp; Anawa" (1970) i "Korowód" (1971). Później grał też z zespołem Osjan (1971–1975).
W grudniu 1975 wraz z Milo Kurtisem założył w Krakowie zespół Maanam, którego został liderem. Po wielu zmianach personalnych skład tej grupy – z ówczesną żoną Jackowskiego, Korą (Olgą Jackowską) jako wokalistką – ustalił się w 1979, a zespół udanie zadebiutował jako grupa rockowa. Jackowski stał się głównym kompozytorem materiału płytowego, a do klasyki polskiej muzyki weszła piosenka „Oprócz błękitnego nieba” (1979), którą nagrał z Maanamem. W 1991 ponownie został liderem grupy Maanam i był nim do czasu rozwiązania zespołu 31 grudnia 2008.
W międzyczasie współpracował m.in. z Johnem Porterem, prowadził autorski projekt Złotousty i Anioły oraz nagrał trzy solowe albumy: "No1" (1994; zawierała m.in. utwór „Oprócz... (wersja '94)” będący wznowieniem przeboju „Oprócz błękitnego nieba”), "Fale Dunaju" (1995) i "Marek Jackowski" (2013), nad którym pracę zakończył na kilka dni przed swoją śmiercią, oraz jedną kompilację z serii "Złota kolekcja" (2002). Pod koniec 2007 uformował z Januszem Iwańskim zespół The Goodboys, z którym trzy lata później wydał album, również zatytułowany "The Goodboys".
W latach 2011–2013 występował gościnnie z zespołem Plateau na trasie koncertowej promującej ich czwarty album "Projekt Grechuta". Z zespołem Plateau zagrał swój ostatni koncert, który odbył się 17 marca 2013 we Wrocławiu. Skomponował dla grupy także dwa utwory: „Małe kina” (piosenka ukazała się na piąty albumie Plateau pt. "W związku z tobą") oraz „Kocham cię, kimkolwiek jesteś” (piosenka miała premierę w październiku 2022). W tym ostatnim utworze można usłyszeć jego gitarę w nagraniu, a w teledysku do piosenki wystąpiły trzy córki Jackowskiego.
Życie prywatne.
W latach 1971–1984 był mężem Kory, wokalistki Maanamu, z którą ma syna, Mateusza (ur. 1972). Drugą żoną artysty, w latach 1991–1994, była Katarzyna Krupicz, siostra Dariusza Krupicza, współzałożyciela i muzyka zespołu De Mono oraz Magma. Przez 25 lat mieszkał w Zakopanem. Od 2007 do śmierci (2013) mieszkał w San Marco di Castellabate we Włoszech, w prowincji Salerno, pod Neapolem, z trzecią żoną Ewą i trzema córkami: Bianką, Palomą i Sonią.
Zmarł na zawał serca. Pogrzeb odbył się 19 maja na cmentarzu w San Marco. Jego ponowny pochówek miał miejsce na Nowym Cmentarzu w Zakopanem 14 sierpnia 2015 w kolumbarium (kwatera U1-1c-1).
Filmografia.
Kompozytor muzyki filmowej:

</doc>
<doc id="526535" url="https://pl.wikipedia.org/wiki?curid=526535" title="Kościół św. Józefa w Łodzi">
Kościół św. Józefa w Łodzi

Kościół św. Józefa (dawniej Kościół pw. Wniebowzięcia NMP) – rzymskokatolicki kościół parafialny z II poł. XVIII wieku przy ul. Ogrodowej 22 w Łodzi. Najstarszy łódzki kościół i jedyny zachowany budynek z czasów Łodzi rolniczej.
Historia.
W 1763 roku pierwszą łódzką świątynię z XIV wieku wizytował ks. kan. Antonii Sikorski, który uznał, że ówczesna świątynia nie nadaje się do użytku i grozi zawaleniem. Na polecenie biskupa kujawskiego Antoniego Ostrowskiego rozebrano ją. Budowę z funduszy biskupa Ostrowskiego rozpoczęto w 1765 roku. Nowy kościół pod wezwaniem Wniebowzięcia NMP stanął w tym samym miejscu, na obecnym placu Kościelnym. Został konsekrowany w 1768 roku. Niewielki modrzewiowy kościółek na planie prostokąta miał niecałe 8 metrów szerokości, 14 metrów długości i ponad 6 metrów wysokości. W latach 30. XIX wieku kościół stał się za ciasny i dlatego zlecono wydłużenie kościoła do ponad 30 metrów. Prace wykonano w latach 1835–1837 pod nadzorem majstra budowniczego Fryderyka Hoffmana. Kolejnej przebudowy dokonano w 1881 roku, a ponieważ nie była ona wystarczająca w 1888 postanowiono postawić nowy, murowany kościół Wniebowzięcia NMP. Ówczesny proboszcz parafii ks. Jan Siemiec postanowił jednak uchronić drewnianą świątynię, przenosząc ją w nowe miejsce. Wybraną lokalizacją był dawny (pierwszy w Łodzi) cmentarz katolicki przy ul. Ogrodowej, nieczynny od 1852 roku. Władze poinformowano, że w ołtarzu głównym zostanie umieszczony obraz św. Mikołaja, patrona cara. Przenosin budynku dokonali robotnicy fabryki Poznańskiego pod nadzorem architekta Konstantego Wojciechowskiego. Prace rozpoczęto 10 kwietnia 1888 roku. Według legendy samo przenoszenie trwało zaledwie jeden dzień. Prace ukończono 10 maja, a 21 maja 1888 arcybiskup warszawski Wincenty Teofil Popiel dokonał rekonsekracji kościoła, nadając mu za patrona św. Józefa. Do roku 1909 pełnił funkcję świątyni filialnej, natomiast w roku 1910 erygowano parafię pw. św. Józefa, której stał się siedzibą. Pierwszym proboszczem parafii został ks. inf. Henryk Przeździecki. Dokonał on kolejnej rozbudowy poszerzając kościół o nawy boczne, dobudowując kaplice boczne i przebudowując prezbiterium. Odkupił on również przylegający do kościoła teren zamkniętego cmentarza ewangelickiego, który zaaranżowano na park parafialny. W tym samym okresie rodzina Poznańskich ufundowała 5 nowych ołtarzy wykonanych przez firmę Święty Wojciech w Poznaniu. W 1935 roku wyremontowano dzwonnicę i umieszczono w niej dzwony: Józef, Walenty, Antoni, skradzione przez hitlerowców w czasie II wojny światowej, kiedy to kościół został zamknięty. W 1951 roku ufundowano nowe, większe organy, które zastąpiły te 12 głosowe z końca XIX wieku. W 1957 roku, poszerzono kaplice boczne wstawiając w nich drzwi. W 2008 roku oddano do użytku, po długim czasie zapuszczenia, park parafialny.

</doc>
<doc id="526539" url="https://pl.wikipedia.org/wiki?curid=526539" title="John Porter">
John Porter

John Frederick Porter (ur. 15 sierpnia 1950 w Lichfield) – walijski muzyk, kompozytor i tekściarz, członek Akademii Fonograficznej ZPAV.
Życiorys.
Studiował politologię na University of Sussex, grywał zarazem na gitarze, występując w klubach muzycznych i pubach.
Po hippisowskiej rewolcie, wyjechał za granicę jak wielu mu współczesnych młodych Brytyjczyków. Mieszkał i pracował w Berlinie Zachodnim oraz Australii (gdzie osiadł jego brat). Od 1976 mieszka w Polsce, gdzie związał się z Aleksandrą, swoją pierwszą żoną, i tu zaczął tworzyć, komponować, robiąc karierę jako wykonawca.
W 1977 poprzez jazzmana Tomasza Piesiewicza poznał Korę i Marka Jackowskiego. Stworzyli trio o nazwie „Maanam-Elektryczny Prysznic”, późniejszy Maanam. Współpracowali przez około 2 lata, Porter grał tam głównie na gitarze akustycznej i wraz z Markiem Jackowskim towarzyszył wokalnie Korze. Gdy Kora z Markiem nie pojawili się na umówionym koncercie we Wrocławiu w maju 1979, John Porter poznał tamtejszych muzyków i wraz z nimi założył Porter Band (gitarzysta: Aleksander Mrożek, basista: Kazimierz Cwynar i perkusista: Leszek Chalimoniuk) i zrezygnował z gry w Maanamie.
Porter Band miał swój debiut podczas Muzycznego Campingu w Lubaniu w lipcu 1979. W 1980 formacja wydała swoją pierwszą płytę "Helicopters".
14 września 1980 w poznańskim klubie zarejestrowano koncert Porter Bandu i był to materiał na kolejną płytę. Jednak wydano go z dwuletnim opóźnieniem (gdy PB już nie istniał), a wszystko za sprawą tytułu – "Mobilization". Ówczesna cenzura nie pozwoliła na wydanie płyty z takim tytułem, a Porter nie chciał z niego rezygnować. Potem zaczęły ukazywać się solowe albumy artysty, najpierw "China Disco" z muzyką zainspirowaną jazzem i funky. Kolejną klęską była nagrana w 1983 roku akustyczna płyta "Magic Moments". Nie z powodu materiału, lecz złej promocji – przeszła niemal niezauważona. Przez kolejnych dziesięć lat pojawiło się kolejnych pięć płyt z jego piosenkami: "One Love", "Wings Inside", "Life After Sex", "It’s A Kid’s Life" i "Incarnation".
W międzyczasie razem z Maciejem Zembatym zaczął grać koncerty z piosenkami Leonarda Cohena.
Powrotem do elektrycznych brzmień stała się płyta "Right Time" z 1991 nagrana pod szyldem Mirror. Porter pomieszkiwał wtedy w Londynie, a płyta powstała częściowo tam, częściowo w Warszawie na magnetofonie czterośladowym. Jej producentem był Neil Black.
W latach 90. zniknął z głównego nurtu, do którego niespodziewanie powrócił płytą "Alexandria" (Sebastian Wojnowski – bas, Piotr Domiński – gitara, Wojciech Morawski – perkusja, Neil Black – skrzypce, John Porter – gitara i śpiew). W 1999 wydany został album "Porter Band ’99", na którym Porterowi towarzyszyli gitarzysta Krzysztof Zawadka, basista Marek „Bruno” Chrzanowski, perkusista Piotr „Posejdon” Pawłowski, a gościnnie wystąpił Marcin Żabiełowicz, gitarzysta zespołu Hey. "Porter Band ’99" okazał się najlepszą elektryczną płytą artysty od czasów "Helicopters", a szczególnie udanymi utworami na krążku były „Leather Skirt” oraz „Season”. Zespół rozpadł się w 2001 (po występach na festiwalach Przystanek Woodstock i im. Ryśka Riedla).
W latach 1988–1997 John Porter współpracował z menedżerem i promotorem Andrzejem Bączyńskim.
Największy sukces komercyjny odniósł w duecie z dawną wokalistką Varius Manx, Anitą Lipnicką. Na początek spróbowali jednego utworu. Utwór "For You" zarejestrowano w lutym 2002 i miał on się ukazać na płycie Porter Band "Psychodelikatesy". Duet przez ponad kolejny rok nagrywał swoją pierwszą wspólną płytę; zostali parą w życiu osobistym. Materiał powstawał w Londynie i ostatecznie płyta została wydana całkowicie po angielsku w listopadzie 2003 pod tytułem "Nieprzyzwoite piosenki". Pierwszy utwór, który promował płytę („Bones of Love”) nie schodził z I miejsca list przebojów 30 Ton, RMF FM itp. przez kilkadziesiąt tygodni. Mimo jednego teledysku i dwóch singli (drugim był "Then and Now") osiągnęli niebywały sukces. Sprzedano ponad 100 tys. płyt, zdobyli Fryderyka 2003 w kategorii „Najlepszy album”, specjalną nagrodę telewizji Polsat i wiele innych nagród.
W 2005 została wydana ich druga płyta "Inside Story". Powstawała w Lublanie pod kierownictwem Chrisa Eckmana. Była o wiele surowsza i trudniejsza w odbiorze niż pierwsza, ale również złota. Zajęła 5. miejsce na Festiwalu TOPtrendy, a promowały ją takie single jak „Hold on”, „Death of a Love”, „Tell Me” i „Such a Shame” – do pierwszych dwóch powstały teledyski. W tym też roku John Porter został uhonorowany medalem „Zasłużony Kulturze Gloria Artis”.
Został także wydany minialbum pod tytułem "Other Stories", który stanowi swoiste uzupełnienie ich ostatniego albumu "Inside Story". Znajdziemy tutaj zbiór nieznanych wcześniej utworów, a wśród nich cover „Chelsea Hotel No.2” Leonarda Cohena, koncertową wersję „Bones of Love”, nagrany na żywo cover „Lovesong” zespołu The Cure oraz dwie kompozycje Johna Portera (również w wersjach koncertowych): „For You” i „Flame”. Całość uzupełnia pochodzące z "Inside Story" nagranie „Such a Shame”.
4-płytowy zestaw podsumowujący dotychczasowe dokonania duetu wydano w 2006. Znalazły się w nim 2 albumy: "Nieprzyzwoite piosenki" i "Inside Story", uzupełnione o "Other Stories". Szczególną atrakcję tego boksu stanowi płyta DVD zawierająca 4 teledyski, film przedstawiający artystów od strony kulis oraz krótki materiał filmowy dokumentujący sesję nagraniową "Inside Story" w Lublanie.
18 czerwca 2007 wydano 12 płyt Johna Portera pod tytułem "Why?" (w zestawie brak 2 płyt "Life After Sex" i "It’s a Kid Life").
22 lutego 2008 wydali trzecią i zarazem ostatnią wspólną płytę "Goodbye", która tym razem nagrywana była w Polsce razem z muzykami towarzyszącymi duetowi na koncertach. Producentem płyty ponownie został Chris Eckman, promowały ją single "Old Time Radio" oraz "Lonesome Traveller", uzyskała status złotej płyty.
W 2016 wspólnie z Nergalem stworzył duet z pogranicza rocka, folku i country Me and That Man, w którym w 2017 roku nagrali album "Songs of Love and Death".
Życie prywatne.
Rozwiedziony, z tego związku muzyk ma dwóch synów. W latach 2003–2015 pozostawał w nieformalnym związku z Anitą Lipnicką. 23 lutego 2006 roku na świat przyszła ich córka, Pola.
Dyskografia.
Zespół

</doc>
<doc id="526541" url="https://pl.wikipedia.org/wiki?curid=526541" title="Kora Jackowska">
Kora Jackowska



</doc>
<doc id="526545" url="https://pl.wikipedia.org/wiki?curid=526545" title="Transport express régional">
Transport express régional

Transport express régional (TER, z fr. „Ekspresowy transport regionalny”) – marka francuskich kolei państwowych SNCF, pod którą prowadzą one regionalne kolejowe przewozy pasażerskie, współfinansowane przez władze regionalne. TER jest jednocześnie kategorią pociągów na sieci SNCF.
Geneza i funkcjonowanie.
Od końca lat 90. organizacja lokalnego transportu kolejowego we Francji zaczęła być powierzana radom regionów, zgodnie z ogólnymi tendencjami decentralizacyjnymi w kraju. Jedynym przewoźnikiem realizującym przewozy regionalne pozostaje monopolista SNCF, natomiast organizacją przewozów (wytyczaniem tras, układaniem rozkładów jazdy, określaniem taryf) zajmują się władze regionalne. W praktyce SNCF, jako właściciel taboru, jedyny pasażerski przewoźnik kolejowy we Francji, oraz faktyczny zarządca infrastruktury kolejowej mają spory udział również w organizacji przewozów.
Finansowanie pociągów TER odbywa się ze środków publicznych. Średnio 72% kosztów uruchomienia pociągów jest pokrywane przez rząd Francji oraz władze regionalne, wpływy z biletów pokrywają pozostałe 28% kosztów. Udział środków publicznych wykazuje tendencję wzrostową, związaną z wprowadzaniem nowych połączeń i taryf na wniosek władz regionalnych.
Niewielka rentowność transportu kolejowego jest związana przede wszystkim z nieefektywnym wykorzystaniem taboru poza godzinami szczytu oraz z niewielkimi odległościami podróży. Wypełnienie pociągów jest również dalekie od optymalnego, rzędu 66 pasażerów na pociąg.
Przekazywanie kompetencji.
Przekazanie kompetencji do organizowania transportu kolejowego nastąpiło w roku 1997 w przypadku sześciu regionów Francji:
oraz w roku 1998 dla regionu Limousin.
Ruch pasażerski na liniach lokalnych w tych regionach wzrósł w roku 1998 o 4,9%, podczas gdy wzrost w pozostałych regionach wyniósł 3,2%.
Pozostałe regiony podpisywały sukcesywnie tzw. umowy przejściowe (fr. "conventions intermédiaires"), które miały je przygotować do przejęcia organizacji przewozów lokalnych.
Historia.
Od roku 2002 wszystkie regiony są związane z SNCF poprzez umowy "eksploatacyjne", powierzające narodowemu przewoźnikowi prowadzenie pasażerskich przewozów kolejowych, za których organizację odpowiadają. W większości wypadków umowy te są zawarte na okres 5 lat i, dla większości z 22 regionów, są lub będą renegocjowane w roku 2006.
Środki przeznaczone na kolejowy transport regionalny.
Poniższa tabela jest zestawieniem środków wydatkowanych przez rząd Francji, za pośrednictwem regionów, na finansowanie usług TER w wybranych regionach:
Powyższe sumy obejmują jedynie środki związane z uruchamianiem pociągów i nie uwzględniają wydatków na utrzymanie i modernizację infrastruktury kolejowej.
Turystyczne pociągi TER.
Dziewięć linii TER otrzymało również nazwę „pociągów turystycznych” (fr. "train touristique"):

</doc>
<doc id="526550" url="https://pl.wikipedia.org/wiki?curid=526550" title="SDTV">
SDTV

SDTV (ang. "Standard-Definition TeleVision" – telewizja standardowej rozdzielczości) – cyfrowa wersja analogowego standardu NTSC i PAL wraz z przeplotem, nazywana też „standardową rozdzielczością” dla odróżnienia od „wysokiej rozdzielczości” (HDTV).
Rodzaje.
SDTV występuje w dwóch wersjach:

</doc>
<doc id="526553" url="https://pl.wikipedia.org/wiki?curid=526553" title="Drewniany kościół w Petäjävesi">
Drewniany kościół w Petäjävesi



</doc>
<doc id="526554" url="https://pl.wikipedia.org/wiki?curid=526554" title="Wilhelm Piotr Angerstein">
Wilhelm Piotr Angerstein

Wilhelm Piotr Angerstein (ur. 22 lutego 1848 w Warszawie, zm. 31 maja 1928 w Łodzi) – długoletni proboszcz parafii św. Jana w Łodzi, superintendent diecezji piotrkowskiej.
Życiorys.
Jedyny syn warszawskiego stolarza Heinricha Franciszka Angersteina przybyłego z Achim w Niemczech. Wychowaniem religijnym przyszłego pastora zajmowali się warszawscy duchowni Adolf Ludwig i Leopold Otto. W 1868 roku rozpoczął studia teologiczne w Erlangen w Bawarii, w latach 1871–1872 kontynuował je w Lipsku. Po ukończeniu studiów w latach 1872–1874 pracował jako drugi proboszcz w parafii w Krakowie, po ordynacji we Wrocławiu w listopadzie 1874 został wikarym w Czarnym Lesie. Następnie w latach 1875–1885 był proboszcze w Wiskitkach. W 1885 został proboszczem nowo założonej parafii św. Jana w Łodzi, gdzie pracował ponad czterdzieści dwa lata. W 1912 został superintendentem diecezji piotrkowskiej.
Będąc proboszczem w parafii św. Jana, kładł duży nacisk na rozwój życia parafialnego. Zainicjował powstanie kilku organizacji np. Stowarzyszenia Młodzieńców, Misji Miejskiej, Stowarzyszenia Pań. W związku z wciąż wzrastającą liczbą wiernych w mieście postulował budowę kolejnego kościoła tj. kościoła św. Mateusza.
Dużo publikował, w młodości w "Zwiastunie Ewangelickim", następnie będąc już w Łodzi wydawał dwutygodnik "Evangelisch-Lutherisches Kirchenblatt" (1884–1914) oraz redagował jego polskojęzyczną wersję "Głosy Kościelne w Sprawie Kościoła Ewangelicko-Augsburskiego" (1884–1890). Ten drugi tytuł z powodu niewielkiego zainteresowania zaprzestał kolportować po kilku latach.
Był zwolennikiem ortodoksyjnej doktryny luterańskiej, zwalczał "liberalne" nurty kościelne, sprzeciwiał się darwnizmowi, dystansował się od współpracy z innymi nurtami protestantyzmu, był przeciwnikiem wprowadzonej w Prusach Unii z 1817, w wyniku której powstał Ewangelicki Kościół Unii Staropruskiej. Opowiadał się za silną rozdzielnością państwa od kościoła, który miał nie pobierać subwencji od administracji publicznej.
Pomimo swojego niemieckiego pochodzenia uważał się za Polaka. We wspomnieniach pośmiertnych ks. Feliks Teodor Gloeh tak opisał tę kwestię: "nie był szowinistą. Dostawszy się do parafii wyłącznie niemieckiej – budował Królestwo przede wszystkim Boskie. Dla siebie był Polakiem i codziennie rano i wieczór &lt;zamknięty w komorze&gt; modlił się w języku polskim i to aż do śmierci".
Był szwagrem Emila Wedla.

</doc>
<doc id="526556" url="https://pl.wikipedia.org/wiki?curid=526556" title="Wincenty Aksamitowski">
Wincenty Aksamitowski

Wincenty Aksamitowski herbu Gryf (ur. 15 września 1760 w Nagórzanach koło Kamieńca Podolskiego, zm. 13 stycznia 1828 w Warszawie) – generał dywizji armii Księstwa Warszawskiego.
Życiorys.
Był synem Ignacego herbu Gryf (zmarłego w 1810), łowczego podolskiego, posła, oraz Tekli de Witte; po matce był wnukiem inżyniera i generała Jana de Witte. Od 1774 w armii, kadet w Szkole Artylerii Koronnej w Warszawie. Podporucznikiem został w 1781 roku. Od 1783 oficer w służbie liniowej.
Walczył w stopniu kapitana w wojnie z Rosją w 1792 roku jako dowódca kompanii w bitwach pod Zieleńcami i Ostrogiem. Tam dostał się do niewoli. Przejął czasowo służbę w wojsku rosyjskim i awansował na majora. Po wybuchu powstania 1794 roku przedostał się do wojsk polskich i ponownie w stopniu kapitana walczył w obronie Warszawy; dalszy awans uniemożliwiła niedawna służba w armii rosyjskiej (Tadeusz Kościuszko zarzucał mu "przywiązanie do Moskali").
Po upadku powstania przez Galicję przedostał się do Włoch. Od 1797 walczył w Legionach, w których pełnił funkcję szefa batalionu. Zorganizował również legionową artylerię. Bronił Mantui a po jej kapitulacji dostał się do niewoli austriackiej. Po uwolnieniu na słowo powrócił do służby. Od 1801 był dowódcą 2 półbrygady wysłanej do San Domingo. W wyprawie tej udziału nie wziął zasłaniając się koniecznością uporządkowania finansów jednostki. Posądzony o złe intencje w tej sprawie, popadł w konflikt ze środowiskiem polskim i w latach 1803-1806 służył w armii francuskiej. Walczył pod Jeną. Z ramienia armii francuskiej był w 1806 komendantem Poznania.
Wkrótce przeszedł do armii Księstwa Warszawskiego w stopniu generała z 1806 na stanowisko dowódcy artylerii. Od 1807 dowódca artylerii i inżynierii.
W wyniku nieporozumień z księciem J. Poniatowskim jesienią 1808 dyscyplinarnie przeniesiony do służby francuskiej.
Od 1809 ponownie w Wojsku Polskim, dowódca 2 Brygady Piechoty w 1 Dywizji komendanta departamentu poznańskiego, w 1812 gubernator Poznania.
W kampanii moskiewskiej 1812 zastępca szefa sztabu króla Neapolu Joachima Murata, a w kampanii 1813 dowodził jazdą w Dywizji Dąbrowskiego. Walczył pod Lipskiem i Hanau, potem ponownie w służbie J. Murata. W kampanii francuskiej 1814 dowodził Brygadą Ciężkiej Jazdy w Dywizji gen. J. Defranca. Po upadku Napoleona zastępca przewodniczącego Centralnej Rady Administracji Korpusu Polskiego.
W 1815 powrócił do kraju i działał w armii Królestwa Polskiego. Był komendantem wojskowym departamentu siedleckiego. W kwietniu 1816 przeszedł do rezerwy ze względu na stan zdrowia.
W Paryżu od 1802 był adeptem 33. stopnia obrządku szkockiego loży masońskiej stopni wyższych. 
Był mistrzem katedry w loży wolnomularskiej Bracia Polscy Zjednoczeni, założonej przez gen. Aleksandra Rożnieckiego.
W 1820 roku był wielkim pieczętarzem Wielkiego Wschodu Narodowego Polski. 
Autor wydawnictwa pt.: "Historia artylerii polskiej w Legionach we Włoszech".
Odznaczenia.
Był odznaczony Krzyżem Kawalerskim Orderu Virtuti Militari (1808), a także francuskim Krzyżem Kawalerskim i Oficerskim Orderu Legii Honorowej (1807 i 1812).

</doc>
<doc id="526557" url="https://pl.wikipedia.org/wiki?curid=526557" title="Koninklijke Nederlandse Voetbal Bond">
Koninklijke Nederlandse Voetbal Bond

Koninklijke Nederlandse Voetbal Bond (KNVB) – ogólnokrajowy związek sportowy działający na terenie Holandii, posiadający osobowość prawną, będący jedynym prawnym reprezentantem holenderskiej piłki nożnej (jedenastoosobowej, halowej, plażowej), zarówno mężczyzn, jak i kobiet, we wszystkich kategoriach wiekowych w kraju i za granicą.
KNVB został założony w 1889 roku. Od 1904 roku należy do FIFA, a od 1954 – do UEFA.
Reprezentacja.
"Więcej czytaj na stronie Reprezentacja Holandii w piłce nożnej mężczyzn"

</doc>
<doc id="526558" url="https://pl.wikipedia.org/wiki?curid=526558" title="Arcybiskupi Cypru">
Arcybiskupi Cypru



</doc>
<doc id="526565" url="https://pl.wikipedia.org/wiki?curid=526565" title="Michelle Williams (piosenkarka)">
Michelle Williams (piosenkarka)

Tenitra Michelle Williams (ur. 23 lipca 1979 w Rockford) – amerykańska aktorka i piosenkarka. Należała do zespołu Destiny’s Child, który prócz niej tworzyły: Beyoncé Knowles i Kelly Rowland. Nagrała dwie solowe płyty z muzyką gospel i pop. Zagrała w musicalu „Aida”. Przed dołączeniem do zespołu Michelle śpiewała w chórku. Po rozpadzie zespołu nagrała pierwszą solową płytę, która odniosła sukces na rynku w Stanach Zjednoczonych.
Muzyczny debiut miała już w wieku siedmiu lat w chórze kościelnym, wykonując hymn „Jak błogo wiedzieć” w Kościele Bożym w Chrystusie.

</doc>
<doc id="526566" url="https://pl.wikipedia.org/wiki?curid=526566" title="Wincenty Styczyński">
Wincenty Styczyński

Wincenty Styczyński (ur. 5 grudnia 1872 w Śremie, zm. 18 kwietnia 1922 w Gliwicach) – polski działacz narodowy, lekarz, w latach 1919-1922 radny miejski, przewodniczący frakcji polskiej w Gliwicach.
Życiorys.
Syn śremskiego nauczyciela Wincentego Styczyńskiego i jego żony Modesty z Kunowskich. Ukończył Gimnazjum w Śremie, gdzie w 1893 roku uzyskał świadectwo dojrzałości. Po zakończeniu w 1899 r. studiów medycznych we Wrocławiu, rozpoczął pracę lekarza na Górnym Śląsku. Od 1901 r. członek Banku Ludowego w Gliwicach i współzałożyciel w 1908 r. organizacji Towarzystwo Lekarzy Polaków na Śląsku. Działał także w Towarzystwie Czytelni Ludowych. Był przewodniczącym polskiego komitetu wyborczego na miasto Gliwice w wyborach do Reichstagu. Został prewencyjnie aresztowany w 1914 r. a następnie wcielony do wojska niemieckiego. Od 1919 członek Rady Miejskiej i przewodniczący frakcji polskiej w Radzie Miejskiej Gliwic. Styczyński zawsze bronił praw ludności gliwickiej. W 1920 roku został doradcą technicznym przy kontrolerze koalicyjnym na miasto Gliwice. Podczas trzech powstań śląskich (1919, 1920, 1921) udzielał pomocy ofiarom. 
W 1922 został zamordowany przez bojówkarza niemieckiego podczas pełnienia obowiązków lekarskich. Po przewiezieniu zwłok do Poznania, odprawieniu nabożeństwa przez brata zmarłego, ks. Tadeusza Styczyńskiego, został pochowany na cmentarzu parafii św. Wojciecha 25 kwietnia 1922.
Upamiętnienie.
Nazwiskiem Wincentego Styczyńskiego nazwano m.in.: jedna z ulic, a także III Liceum Ogólnokształcące w Gliwicach; jedną z chorzowskich ulic; szpital miejski nr 4 w Chorzowie; jedną z ulic w Poznaniu. W miejscu śmierci dra Styczyńskiego (ul. Dworcowa w Gliwicach) wystawiono tablicę pamiątkową.

</doc>
<doc id="526571" url="https://pl.wikipedia.org/wiki?curid=526571" title="Kolonia Swaty">
Kolonia Swaty

Kolonia Swaty – część miasta Ryki w województwie lubelskim, w powiecie ryckim, dawniej samodzielna miejscowość. Leży na zachodzie miasta, w okolicy ulicy Górnej.
Historia.
Dawniej samodzielna miejscowość, kolonia wsi Swaty. Od 1867 w gminie Ryki w powiecie garwolińskim. W okresie międzywojennym miejscowość należała do powiatu garwolińskiego w woj. lubelskim. W 1921 roku liczba mieszkańców wynosiła 152. 1 września 1933 utworzono gromadę "Karasiówka" w granicach gminy Ryki, składającą się z miejscowości: Karasiówka kol., Ryki C. kol., Stawy (budynki wojskowe), os. Swaty A. kol., Swaty B. kol., Swaty C. kol. i Swaty D. kol.. Wkrótce gromadę Karasiówka zniesiono a Kolonia Swaty weszła w skład gromady Swaty. 1 kwietnia 1939 Kolonię Swaty wraz z całym powiatem garwolińskim przyłączono do woj. warszawskiego. Podczas II wojny światowej włączona do Generalnego Gubernatorstwa (dystrykt lubelski, powiat puławski).
Po wojnie miejscowość powróciła do powiatu garwolińskiego w woj. warszawskim. 1 lipca 1946 Kolonia Swaty (wraz z częścią wsi Swaty po lewej stronie drogie Ryki-Stężyca) utworzyła odrębną gromadę o nazwie "Swaty Nowe" (nazwa się nie utrzymała). W 1952 roku stanowiła jedną z 24 gromad gminy Ryki. W związku z reorganizacją administracji wiejskiej jesienią 1954, miejscowość weszła w skład nowej gromady Ryki. 
1 stycznia 1957 gromadę Ryki zniesiono w związku z przekształceniem jej obszaru w miasto Ryki, przez co Kolonia Swaty stała się integralną częścią Ryk.

</doc>
<doc id="526572" url="https://pl.wikipedia.org/wiki?curid=526572" title="Holantarcis">
Holantarcis



</doc>
<doc id="526573" url="https://pl.wikipedia.org/wiki?curid=526573" title="Kolonia Nowomichowska">
Kolonia Nowomichowska



</doc>
<doc id="526574" url="https://pl.wikipedia.org/wiki?curid=526574" title="Nowy rozdział (album Kombi)">
Nowy rozdział (album Kombi)

Nowy rozdział – trzeci studyjny album polskiego zespołu Kombi, nagrany w 1983, wydany w 1984 roku nakładem wytwórni Polskie Nagrania.
O płycie.
Płyta mocno elektroniczna, która dokumentowała ukształtowanie się rozpoznawalnego stylu zespołu opartego na dużej roli syntezatorów i instrumentów klawiszowych. Taką muzykę zespół w nowej odsłonie gra do dziś. Znalazło się na niej sześć piosenek z hitem „Słodkiego miłego życia” na czele oraz trzy utwory instrumentalne.
Klawiszowiec i lider Sławomir Łosowski wykorzystał po raz pierwszy komputer Commodore 64 z oprogramowaniem sekwencera MIDI, nowe syntezatory (Prophet-5, Multimoog) oraz automat perkusyjny Roland TR-808. Nowy perkusista, na miejsce Jana Pluty – Jerzy Piotrowski zagrał na elektronicznej perkusji Simmons SDS-V.
Był to też pierwszy album, który przyniósł zespołowi komercyjny sukces oraz pozwolił wystąpić na XXI KFPP w Opolu, gdzie zespół otrzymał nagrodę publiczności i wielokrotnie bisował.
Album został wydany w 1984 roku na płycie winylowej i kasecie magnetofonowej. W 2005 roku po raz pierwszy płyta została wydana na płycie CD, a w 30. rocznicę premiery albumu (listopad 2014) miała miejsce winylowa reedycja, wydana przezPolskie Nagrania. Na niemal całej pierwszej stronie okładki zostało umieszczone zdjęcie stojących czterech członków zespołu.
W magazynie „Perkusista” (7–8/2018) album znalazł się na 11. miejscu w rankingu „100 polskich płyt najważniejszych dla perkusistów”.
Skład.
Reżyser nagrania: Witold Trenkler
Operator dźwięku: Halina Jastrzębska-Marciszewska

</doc>
<doc id="526576" url="https://pl.wikipedia.org/wiki?curid=526576" title="Michelle Williams">
Michelle Williams



</doc>
<doc id="526577" url="https://pl.wikipedia.org/wiki?curid=526577" title="Vanyarowie">
Vanyarowie



</doc>
<doc id="526583" url="https://pl.wikipedia.org/wiki?curid=526583" title="Kongi">
Kongi

Kongi (rodzaj żeński, oryginalna pisownia – congas) to rodzina bębnów afrykańskich wywodzących się z Kuby. W odróżnieniu od większości afrykańskich bębnów kong nie robi się z wydrążonych pni drzew, lecz, na podobieństwo beczek, z listew. W konstrukcji kongi możemy wyróżnić dwa główne elementy – opisany już korpus oraz naciąg, na który składa się naturalna lub syntetyczna (nasączona syntetycznymi środkami) skóra, przymocowana metalową obręczą. 
Pełny zestaw kong to cztery bębny (Nino, Quinto, Conga i Tumba). Zazwyczaj grając na nich solo lub włączając do zestawu "przeszkadzajek" perkusyjnych, gra się na trzech (Quinto, Conga i Tumba). W orkiestrach lub większych składach perkusyjnych role są jasno podzielone i stosuje się jeden, najwyżej dwa bębny, dowolnego typu.
Technika gry na kongach nie jest prosta i wymaga wielu ćwiczeń. Gra się na nich dłońmi, używając czasem pałeczki podobnej do tej używanej przy grze na zestawie perkusyjnym. 
Kongi są integralną częścią tradycyjnej kubańskiej kultury i muzyki. Są one używane równie często w klubach, na koncertach jak i w trakcie seansów religijnych.
Obecnie kongi można usłyszeć w wielu gatunkach muzycznych, od jazzu poprzez rock i reggae, a także we współczesnej muzyce poważnej.

</doc>
<doc id="526586" url="https://pl.wikipedia.org/wiki?curid=526586" title="Stacie Orrico">
Stacie Orrico

Stacie Orrico (ur. 3 marca 1986 w Seattle w Waszyngtonie) – amerykańska piosenkarka.
W 2000 roku wydała debiutancką płytę zatytułowaną ""Genuine". W 2003 roku wydała kolejny album, który zatytułowany jest po prostu "Stacie Orrico", z którego pochodzi przebój "Stuck". Kolejna płyta zatytułowana "Beautiful Awakening"" ukazała się w sierpniu 2006 roku. Stacie mówi o sobie: "Jestem zwykłą nastolatką, żyję tak jak większość nastolatek. Dlatego chcę śpiewać z perspektywy krytyka i optymistki. O rzeczach, z którymi przychodzi się mi się zmagać, które martwią lub dziwią, a więc o dojrzewaniu, chłopakach i rodzinie".

</doc>
<doc id="526587" url="https://pl.wikipedia.org/wiki?curid=526587" title="KNVB">
KNVB



</doc>
<doc id="526589" url="https://pl.wikipedia.org/wiki?curid=526589" title="Józef Zabiełło">
Józef Zabiełło

Józef Zabiełło herbu Topór (ur. ?, zm. 9 maja 1794 w Warszawie) – generał lejtnant wojsk litewskich, hetman polny litewski od 1793, łowczy wielki litewski od 1775, 1782–1784 konsyliarz Rady Nieustającej, poseł Księstwa Żmudzkiego na Sejm Czteroletni w 1788 roku, zastępca marszałka, a potem marszałek konfederacji targowickiej na Litwie, członek konfederacji grodzieńskiej 1793 roku.
Życiorys.
Syn Antoniego i Zofii z Niemirowiczów-Szczyttów, córki kasztelana mścisławskiego Józefa. Brat Szymona i Michała. Szwagier Teodora Laskarysa.
Spokrewniony z Kossakowskimi i Prozorami (Józefem, Karolem. Ignacym Kajetanem). Przez żonę, Mariannę Sobolewską (córkę Macieja), spokrewniony ze Stanisławem Augustem Poniatowskim – jego podkomorzy i ulubiony szambelan. Starosta teleszowski. Jurgietelnik Rosji i działacz stronnictwa prorosyjskiego na Litwie.
W 1764 roku podpisał elekcję Stanisława Augusta Poniatowskiego. Szef regimentu konnego w brygadzie gen. L. Trokina. Członek Departamentu Policji Cudzoziemskich Rady Nieustającej w 1783 roku. Podpisał Konstytucję 3 maja. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja.
W wojnie polsko-rosyjskiej 1792 wziął udział pod rozkazami brata Michała. Improwizowany generał major wykazał całkowitą nieudolność i brak elementarnej wiedzy wojskowej, a nawet podejrzewany był o zdradę.
Po wkroczeniu Rosjan natychmiast przystąpił do targowiczan, awansował na generała lejtnanta. Był konsyliarzem Księstwa Żmudzkiego w konfederacji generalnej Wielkiego Księstwa Litewskiego w konfederacji targowickiej w 1792 roku, został zastępcą marszałka na Litwie. Na żądanie posła rosyjskiego Jakoba Sieversa awansował na marszałka konfederacji. W nagrodę 15 czerwca 1793 dostał buławę mniejszą litewską (hetman polny litewski), członka wskrzeszonej Rady Nieustającej. Poseł na sejm grodzieński 1793 roku z powiatu grodzieńskiego. Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski. Realizował opracowany przez hetmana Sz. Kossakowskiego program likwidacji wojska narodowego, redukował jego jednostki i wcielał do wojska rosyjskiego. Po zwycięstwie insurekcji warszawskiej, przejęto papiery ambasady rosyjskiej, wskazujące, że Zabiełło pobierał stałą pensję od Rosjan.
9 maja został razem z trzema innymi osobami przekazany przez Radę Zastępczą Tymczasową pod jurysdykcję Sądu Kryminalnego Księstwa Mazowieckiego, który po kilku godzinach wydał wyrok śmierci przez powieszenie z natychmiastowym wykonaniem. Wraz z hetmanem wielkim koronnym Piotrem Ożarowskim i marszałkiem Rady Nieustającej Józefem Ankwiczem został powieszony przed ratuszem na Rynku Starego Miasta. Tego samego dnia wieczorem został pochowany na polu pod Nalewkami.
W 1777 roku został kawalerem Orderu Świętego Stanisława. Odznaczony Orderem Orła Białego.
Po jego śmierci jego żona, Marianna wyszła za mąż za Ludwika Gutakowskiego, a jedyny jego syn Henryk Kazimierz, poślubił swoją siostrę cioteczną Gabrielę Gutakowską.

</doc>
<doc id="526593" url="https://pl.wikipedia.org/wiki?curid=526593" title="Schodnia">
Schodnia



</doc>
<doc id="526597" url="https://pl.wikipedia.org/wiki?curid=526597" title="Renault 5">
Renault 5

Renault 5 – samochód osobowy z segmentu B produkowany przez francuską firmę Renault od 1972 roku. Powstały dwie generacje, pierwsza produkowana była w latach 1972-1985 (znana także pod nazwą R5), druga powstawała zaś w latach 1984-1996 (nazwy Super 5 lub Supercinq). W Stanach Zjednoczonych pojazd sprzedawany był jako Le Car (1976-1983). 
Przez cały okres produkcji powstało prawie 5,5 miliona egzemplarzy modelu 5. Renault 5 uzyskało, podobnie jak Mini, status samochodu kultowego.
W plebiscycie na Europejski Samochód Roku 1973 samochód zajął 2. pozycję (za Audi 80 B1).
Pierwsza generacja.
Renault 5 zostało oficjalnie zaprezentowane 10 grudnia 1971 roku, do produkcji trafiło na początku 1972.
Pojazd zaprojektował Michel Boué, zmarł on przed premierą modelu. Trzydrzwiowe nadwozie typu hatchback cechowało się charakterystycznym ściętym tyłem. 
Od strony mechanicznej pojazd korzystał z rozwiązań użytych w Renault 4. Silniki montowane były wzdłużnie z przodu nadwozia, napędzały oś przednią. W zawieszeniu przedniej osi użyto drążków skrętnych. Jednostki napędowe typu OHV pochodziły z modeli R4 i R8, pojemność skokowa wynosiła od 850 do 1289 cm³. W późniejszych latach stosowano także silniki o objętości 1397 cm³.
Wczesne egzemplarze modelu miały drążek zmiany biegów umieszczony na desce rozdzielczej, został on w późniejszym czasie zastąpiony przez dźwignię zamontowaną w podłodze. Od 1978 wraz z silnikiem 1289 cm³ dostępna była przekładnia automatyczna. Udział egzemplarzy ze skrzynią automatyczną wynosił około 5% ogółu wyprodukowanych R5.
Silnik pojazdu przesunięto w głąb kabiny pasażerskiej, za skrzynię biegów. Rozwiązanie to pozwoliło na wygospodarowanie miejsca na koło zapasowe pod maską silnika, a zarazem zwiększenie przestrzeni użytkowej wewnątrz kabiny pasażerskiej i bagażnika. Wnętrze przedziału pasażerskiego oceniano na tle innych europejskich modeli podobnego rozmiaru jako "niezwykle przestronne" (ang.: "remarkably spacious"). Współczynnik oporu aerodynamicznego nadwozia wynosił 0,37, co na tle konkurencyjnych modeli było niską wartością (inne europejskie modele miały wartość najczęściej w okolicach 0,45).
Pojazd występował także jako 4-drzwiowy sedan pod nazwą Renault 7, produkcją zajmowała się FASA-Renault. Od 1979 Renault 5 dostępne było również jako 5-drzwiowy hatchback. Od marca 1981 z przekładnią automatyczną oferowany był większy i mocniejszy silnik 1.4 oferujący lepsze osiągi i niższe zużycie paliwa.
Model okazał się rynkowym sukcesem Renault, krótko po wprowadzeniu do sprzedaży ponad 60% sprzedawanych samochodów francuskiego producenta stanowiły R5.
Renault 5 Alpine/Gordini.
Od 1976 roku dostępna była usportowiona wersja 5 Alpine (w Wielkiej Brytanii Gordini). Wyposażona była w silnik 1,4 o mocy 93 KM (63 kW) zblokowany z 5-biegową skrzynią biegów. Z zewnątrz pojazd wyróżniał się obręczami kół ze stopów lekkich oraz światłami przeciwmgłowymi z przodu. Usztywniono także zawieszenie. W teście przeprowadzonym przez redakcję brytyjskiego magazynu "Motor" osiągnięto prędkość maksymalną 168,5 km/h i przyspieszenie 0-100 km/h na poziomie 9,7 s.
Renault 5 Alpine Turbo/Gordini Turbo.
W 1982 roku zaprezentowano Renault 5 Alpine Turbo, następcę wolnossących wersji Alpine/Gordini. Zastosowano ten sam co w poprzedniku silnik 1.4, dodano jednak turbosprężarkę Garrett T3, przez co moc maksymalna wzrosła do 112 KM (82 kW). W teście przeprowadzonym w 1982 roku przez redakcję magazynu "Motor" osiągnięto prędkość maksymalną 179,9 km/h i czas przyspieszenia 0-100 km/h równy 8,7 s.
Renault 5 Turbo.
Renault 5 Turbo było odrębną od wersji Alpine/Gordini Turbo konstrukcją z silnikiem zamontowanym centralnie napędzającym oś tylną. 
Renault Le Car.
Na rynku północnoamerykańskim pojazd zadebiutował w 1976 roku pod nazwą Le Car. American Motors (AMC) oferowało go poprzez 1300 swoich salonów, model konkurował na rynku z takimi samochodami jak Honda Civic czy Volkswagen Rabbit.
Pojazd reklamowany był w Stanach Zjednoczonych jako najlepiej sprzedający się samochód w Europie, który zadowolił miliony klientów. Le Car nie powtórzył jednak takiego sukcesu w USA, mimo że w testach chwalony był za ilość miejsca w kabinie pasażerskiej, komfort podróży oraz zużycie paliwa wynoszące (na 100 km) 6,7 l w trasie oraz 8,4 l w cyklu miejskim.
Samochód wyposażony był w silnik 1.4 o mocy 55 KM (41 kW). Do 1980 roku oferowany był wyłącznie jako 3-drzwiowy hatchback, wersja 5-drzwiowa dołączyła do oferty w 1981. Od rocznika 1980 model cechował się odświeżonym pasem przednim ze zmodernizowanym zderzakiem, atrapą chłodnicy oraz prostokątnymi reflektorami świateł mijania. Import pojazdu zakończono w roku 1983, sprzedaż w Kanadzie dobiegła końca w roku 1985.
Druga generacja.
Druga generacja Renault 5, nazywana często "Supercinq" lub "Superfive", pojawiła się na rynku w 1983 roku (wersja RHD w 1985). Konstrukcja podwozia oraz nadwozia była zupełnie nowa (pojazd bazował na rozwiązaniach z Renault 9/11), za wygląd odpowiedzialny był Marcello Gandini. Samochód był dłuższy i szerszy, o 20% wzrosła powierzchnia przeszklona, zwiększyła się ilość miejsca w kabinie pasażerskiej, zmniejszono do 0,35 współczynnik oporu aerodynamicznego. Dzięki temu w najoszczędniejszych wersjach zużycie paliwa na 100 km przy stałej prędkość 90 km/h wynosiło 4,1 l. Silniki montowane były poprzecznie nad osią przednią, inaczej niż w 1. generacji. Zmieniono także konstrukcję zawieszenia, wykorzystywało ono odtąd kolumny McPhersona. 
W momencie rozpoczęcia sprzedaży oferowane były następujące wersje wyposażenia: TC, TL, GTL, Automatic, TS oraz TSE. Bazowa TC wyposażona była w silnik o pojemności 956 cm³ (moc 42 KM), TL miała większy silnik 1.1 (1108 cm³, 47 KM). Warianty GTL, Automatic, TS i TSE oferowane były z silnikiem 1.4 (1397 cm³ o mocy od 60 [GTL], przez 68 [Automatic] po 72 KM [TS/TSE]). Wersje TC i TL standardowo oferowane były z 4-biegową ręczną skrzynią biegów, GTL, TS oraz TSE natomiast z przekładnią 5-biegową (opcjonalną dla TL). Od 1987 oferowany był silnik F2N 1.7 (wersje GTX, GTE (F3N), Baccara oraz Monaco).
Wolnossący silnik 1.7 z wielopunktowym wtryskiem paliwa zapożyczony z Renault 9/11 był alternatywą dla mocniejszego 1.4 Turbo. W wersji GTE generował on moc 95 KM (70 kW). Wygląd zewnętrzny oraz układ zawieszenia był identyczny jak dla wersji Turbo. Warianty Baccara i GTX także korzystały z silnika 1.7, pierwsza z nich oferowała w standardzie m.in.: skórzane wykończenie wnętrza, wspomaganie kierownicy, elektrycznie sterowane szyby, szyberdach, wyposażenie audio, a opcjonalnie klimatyzację oraz komputer pokładowy. GTX występowała z tym samym wyposażeniem, różnicą było skórzane wykończenie wnętrza (opcjonalne).
W latach 90. model Renault 5 zastąpiło Clio. Produkcję R5 przeniesiono do Revoz w Słowenii. W sprzedaży pozostawiono dwie wersje silnikowe: benzynową 1.4 oraz wysokoprężną 1.6, model oferowany był w zubożonej wersji Campus do 1996 roku, wtedy też zakończono produkcję R5.
Renault 5 GT Turbo.
Usportowioną wersję GT Turbo wprowadzono w roku 1985. Napędzana była przez ośmiozaworowy silnik Cléon 1.4 z turbosprężarką Garrett T2 generujący moc 115 KM (85 kW). Wysoka moc w połączeniu z masą własną wynoszącą 850 kg sprawiała, że pojazd przyspieszał od 0 do 60 mph w 7,5 s. 
W 1987 zaprezentowano odświeżoną wersją Phase II. Turbosprężarka była odtąd chłodzona cieczą, zastosowano także nowy układ zapłonowy. Moc maksymalna wzrosła do 120 KM (88 kW). Zmieniono także zderzaki oraz nakładki progów. Czas przyspieszenia 0–100 km/h wynosił 7,5 s. W 1989 wersja GT Turbo otrzymała nową deskę rozdzielczą, w 1990 wprowadzono limitowaną edycję Raider (metalizowany niebieski lakier, inny wygląd wnętrza, nowe obręcze kół). Produkcję wersji GT Turbo zakończono pod koniec roku 1991.
EBS cabrio.
W 1989 roku belgijska firma EBS rozpoczęła produkcję wersji cabrio modelu 5. Powstało około 1400 egzemplarzy, większość w wersji LHD.
Renault Express.
Na bazie R5 powstał także furgon, nosił on nazwę Renault Express. W niektórych krajach znany był jako Renault Extra (Wielka Brytania i Irlandia) czy też Renault Rapid (kraje niemieckojęzyczne). Produkcję uruchomiono w roku 1985.

</doc>
<doc id="526602" url="https://pl.wikipedia.org/wiki?curid=526602" title="Bumtʽang">
Bumtʽang

Bumtʽang (dżong. བུམ་ཐང་རྫོང་ཁག) – jeden z 20 dystryktów Bhutanu. Jest on położony w północno-środkowej części kraju, graniczy z dystryktami Gasa i Trongsa od zachodu, dystryktem Żemgang od południa, dystryktami Monggar i Lhünce od wschodu i bezpośrednio z Chinami od północy.
Dystrykt ten jest położony na dość dużej dolinie Bumtʽang, która dzieli się na cztery mniejsze: doliny Ura, Tong, Choekhor oraz Chumey. Stąd też jego nazwa – "bum thang" oznacza "piękna dolina".
Bumtʽang administracyjnie dzieli się na cztery "gewog:"
Bumtʽang jest najbardziej „historycznym” dystryktem Bhutanu, ponieważ znajduje się w nim bardzo wiele zabytkowych budynków, świątyń oraz miejsc kultu religijnego.
Mieszkańcy dystryktu Bumtʽang mówią charakterystycznym dialektem dzongkha. Ponieważ są w nim duże odstępy od języka oficjalnego, niektórzy językoznawcy klasyfikują go jako oddzielny język należący do grupy języków tybetańsko-birmańskich.

</doc>
<doc id="526604" url="https://pl.wikipedia.org/wiki?curid=526604" title="FB">
FB



</doc>
<doc id="526608" url="https://pl.wikipedia.org/wiki?curid=526608" title="Pietraszewcy">
Pietraszewcy



</doc>
<doc id="526611" url="https://pl.wikipedia.org/wiki?curid=526611" title="Thijs Libregts">
Thijs Libregts

Thijs Libregts (ur. 4 stycznia 1941 w Rotterdamie) – holenderski piłkarz grający na pozycji obrońcy, a potem trener piłkarski.
Był zawodnikiem dwóch rotterdamskich klubów: Excelsioru oraz Feyenoordu. W latach 1988-1990 był selekcjonerem reprezentacji Holandii, z którą wywalczył awans do mistrzostw świata. W marcu 1990 roku, na trzy miesiące przed rozpoczęciem turnieju, został zwolniony na wniosek zawodników. Wcześniej trenował Feyenoord Rotterdam i PAOK FC. Pracę z klubami greckimi kontynuował w pierwszej połowie lat 90., był wówczas szkoleniowcem Iraklisu Saloniki i Olympiakosu Pireus. Ponadto szkolił piłkarzy reprezentacji Nigerii i austriackiego Grazeru AK.

</doc>
<doc id="526614" url="https://pl.wikipedia.org/wiki?curid=526614" title="Pelayo">
Pelayo

Pelayo, Pelagiusz (zm. 737 w Cangas de Onís) – wizygocki wódz, który zapoczątkował rekonkwistę, pierwszy król Asturii.
Życiorys.
Syn wizygockiego księcia Fafili. Był krewnym króla Wizygotów, Roderyka.
Podczas najazdu Maurów na Półwysep Iberyjski służył w królewskiej straży. W 711 r. był uczestnikiem bitwy pod Jerez de la Frontera, podczas której Wizygoci zostali doszczętnie rozbici.
Po upadku państwa wizygockiego w Hiszpanii Pelagiuszowi udało się zebrać resztki armii i schronić w północnej części kraju, skąd kontynuował walkę. Odmówił płacenia trybutu najeźdźcom i zaczął jednoczyć miejscową ludność organizując z niej oddziały zbrojne. W górach Asturii wzniecił powstanie przeciwko muzułmanom, które przerodziło się w wojnę o niepodległość kraju – rekonkwistę. W 718 roku został ogłoszony przez chrześcijan z Galicji królem. Na oswobodzonym terytorium zorganizował państwo z siedzibą władzy w Cangas de Onis.
W 722 (lub 718) roku na czele swoich oddziałów pokonał w bitwie pod Covadongą Maurów zmuszając ich do opuszczenia Asturii.
Przed śmiercią uczynił swoim następcą syna, Favilę. Pochowany został w sanktuarium w Covadonga.

</doc>
<doc id="526615" url="https://pl.wikipedia.org/wiki?curid=526615" title="Adam Jaraczewski">
Adam Jaraczewski

Adam Jaraczewski herbu Zaremba (ur. 12 lutego 1785 w Lubini Małej koło Jarocina, zm. 22 lipca 1831 w Płocku) – generał brygady, syn Wojciecha i Ignacji Karczewskiej.
Życiorys.
W 1807 wstąpił do armii Księstwa Warszawskiego. W kampanii napoleońskiej (1809, 1813) walczył w bitwie pod Wagram i bitwie pod Mesgarem. Od 1815 był w armii Królestwa Polskiego, niebawem zrezygnował z uczestnictwa i osiadł w lubelskim. W powstaniu listopadowym był dowódcą jazdy lubelskiej i walczył pod Jakubowem, Ostrołęką, Łysobykami. Wykonał śmiały atak na Płońsk, gdzie rozbił rosyjski garnizon. Zmarł na cholerę w Płocku.
Około roku 1810 poślubił Elżbietę Krasińską (1791–1832), polską powieściopisarkę.
Był członkiem loży wolnomularskiej Bracia Zjednoczeni w drugim stopniu rytu ("czeladnik").
Został odznaczony krzyżem Legii Honorowej, oraz złotym krzyżem Virtuti Militari.
Pochowany został w Jaraczewie.

</doc>
<doc id="526621" url="https://pl.wikipedia.org/wiki?curid=526621" title="Tadeusz Lehr-Spławiński">
Tadeusz Lehr-Spławiński

Tadeusz Lehr-Spławiński (ur. 20 września 1891 w Krakowie, zm. 17 lutego 1965 tamże) – polski językoznawca, slawista, profesor UJ i rektor tej uczelni w latach 1938–1939 i 1945–1946, wiceprezes Komisji Intelektualistów i Działaczy Katolickich.
Życiorys.
Urodził się 20 września 1891 w Krakowie, w rodzinie inżyniera Edwarda Lehra i Marii ze Spławińskich. Uczęszczał do krakowskiego Gimnazjum im. Króla Jana III Sobieskiego, w latach 1909–1915 odbywał studia z językoznawstwa, historii literatury polskiej i filologii klasycznej na UJ. Kontynuował studia w Wiedniu. W latach 1915–1918 uczył języka polskiego w Zakopanem. W roku 1918 został docentem UJ. W roku 1922 mianowany profesorem zwyczajnym filologii słowiańskiej na Uniwersytecie Jana Kazimierza we Lwowie. 9 maja 1938 został wybrany rektorem Uniwersytetu Jagiellońskiego (9 maja 1939 wybrany na lata akademickie 1939/1940–1940/1941). Pełnił funkcję członka Rady Przybocznej Miasta Krakowa (1939). 6 listopada 1939 został aresztowany przez hitlerowców w ramach akcji „Sonderaktion Krakau”. Zwolniony w lutym 1940, brał udział w tajnym nauczaniu. W roku 1945, po wyzwoleniu Krakowa, ponownie objął funkcję rektora UJ, którą pełnił do roku 1946. Prowadził Katedrę Filologii Słowiańskiej UJ (1945–1962).
Zajmował się gramatyką historyczną języków słowiańskich, historią słowiańszczyzny i etnografią, zaangażowany w prace Komitetu Słowiańskiego w Polsce. Twierdził, że praojczyzną Słowian są ziemie w dorzeczu Odry i Wisły (był zwolennikiem teorii autochtonicznego pochodzenia Słowian). Członek PAU, PAN (od 1952), Instytutu Słowiańskiego w Pradze, Towarzystwa Naukowego we Lwowie. Doktor honoris causa uniwersytetów w Pradze i Sofii.
Od 16 września 1919 był mężem Marii z Kopystyńskich (1889–1934).
Zmarł w Krakowie. Został pochowany na Cmentarzu Rakowickim (pas 2-płn.-5).
Dzieła.
Był encyklopedystą. Został wymieniony w gronie edytorów kilkutomowego słownika encyklopedycznego - Słownik starożytności słowiańskich wydanego w latach 60-90. Napisał lub był współautorem ponad 400 prac, m.in.:

</doc>
<doc id="526623" url="https://pl.wikipedia.org/wiki?curid=526623" title="Desire-Joseph Mercier">
Desire-Joseph Mercier



</doc>
<doc id="526624" url="https://pl.wikipedia.org/wiki?curid=526624" title="Rosyjska szkoła formalna">
Rosyjska szkoła formalna

Rosyjska szkoła formalna, również: formalizm rosyjski – metodologia badań literackich, powstała przed I wojną światową w Rosji, przeżywająca rozkwit w latach 20., stłumiona w okresie stalinizmu (choć jej ślady przetrwały w literaturoznawstwie rosyjskim także później). Wywarła znaczny wpływ na zachodnie nurty teoretycznoliterackie, zwłaszcza na nową krytykę, a także strukturalizm. Formalizm był reakcją na literaturoznawstwo pozytywistyczne i obecną w nim metodologię genetyczno-historyczną – naczelny cel badań literackich upatrywała nie w społecznych, historycznych, psychologicznych i genetycznych uwarunkowaniach literatury, ale w badaniu literackości, tj. wewnętrznych i swoistych właściwości utworu literackiego.
Rozwój szkoły.
Formalizm powstał około 1915 roku w Petersburgu. Nawiązywał do dawniejszych idei Aleksandra Potiebni i Aleksandra Wiesiełowskiego.
Radykalny, ścisły krąg formalistów związał się z powstałym specjalnie w tym celu "OPOJAZ-em" (Towarzystwo do Badań Nad Językiem Poetyckim), a później także z lingwistami moskiewskimi. Do najwybitniejszych działaczy OPOJAZ-u należeli Borys Eichenbaum, Wiktor Szkłowski, Osip Brik, Jurij Tynianow, Boris Tomaszewski, Wiktor Żyrmunski oraz luźno związany z grupą Wiktor Winogradow. 
Oprócz tego radykalni formaliści skupiali się także w Moskwie w kole Moskowskij Lingwisticzeskij Krużok, do którego należał m.in. Roman Jakobson. Ważnym przedstawicielem radykalnego formalizmu był także Jurij Tynianow.
Radykalne skrzydło formalizmu rosyjskiego, zwłaszcza koło moskiewskie, nawiązywało w swojej działalności do praktyki poetyckiej rosyjskiego futuryzmu. Z praktyki tej wyrosło kilka kluczowych koncepcji formalistycznych: koncepcja literatury jako mowy autotelicznej, przekonanie o wolności literatury od powinności zewnętrznych (tj. społecznych, dydaktycznych, poznawczych, ideologicznych, ekspresywnych, filozoficznych itd.), sprzeciw wobec praktycznej funkcji języka w literaturze, rozumienie literatury jako zespołu chwytów oraz sama kategoria chwytu, tj. stylistyczno-kompozycyjnej transformacji materiału językowego dzieła. 
Głównymi reprezentantami umiarkowanego formalizmu rosyjskiego są Wiktor Żyrmunski i Boris Tomaszewski. Umiarkowani formaliści nie wykluczali całkowicie z pola badawczego elementów treściowych dzieła, uznawali jednak, że powinny one być badane ze względu na funkcję jaką pełnią w utworze jako całości swoistej, w ścisłym związku z badaniem elementów formalnych.
Poglądy.
Założenia ogólne.
Celem formalistów było utworzenie nauki o literaturze niezależnej od: z jednej strony zewnętrznych celów pozaliterackich – filozoficznych, dydaktycznych, ideologicznych, publicystycznych oraz historyzmu, z drugiej od wewnętrznych celów pozaliterackich, psychologizmu i impresyjności. Formaliści rosyjscy podkreślali potrzebę ścisłego wyznaczenia pola badań literackich i oddzielenia ich od badań socjologicznych, historycznych, psychologicznych. Hasłem stały się dlatego słowa Jakobsona: "nie literatura, a literackość". Zarazem jednak formaliści postulowali ścisłe powiązanie badań literackich z językoznawstwem, jako że literaturę rozumieli przede wszystkim jako sztukę słowa. 
Zwłaszcza radykalni formaliści odróżnili język praktyczny od języka poetyckiego – język poetycki jest językiem autotelicznym, wolnym od wszelkich powinności zewnętrznych. Poezja jest nastawiona na sam fenomen wyrażania, jej funkcja komunikatywna sprowadzona do minimum. Formaliści postulowali też zniesienie opozycji formy i treści – sens dzieła jest częścią formy utworu, dzieło poza formą nie istnieje. Forma służy uniezwykleniu, przekształceniu tego, co potoczne w twór artystyczny. Materiałem, jaki przekształca forma jest język.
Fabuła a sjużet.
Skaz (chwyt stosowany przez rosyjskich formalistów w prozie) to opowiadanie ze zwrotami do słuchacza (zasada konstrukcji noweli pozbawionej wątku; ważny jest sam tok opowiadania), np. "Płaszcz" Gogola.
Sjużet (chwyt stosowany przez rosyjskich formalistów w prozie) wywodzi się z języka francuskiego i oznacza temat. Fabuła przedstawiana na różne sposoby. Najważniejsze jest uporządkowanie fabuły, czyli literackość. Czytelnik musi zrekonstruować fabułę (opowiedzieć ją), aby lepiej zrozumieć schemat fabularny. Jest to termin niejednoznaczny, sięga od fabuły po schemat fabularny.
Teoria bajki Władimira Proppa.
Ogólne badania nad prozą w rosyjskim formalizmie doprowadziły do wyklarowania się szczegółowych ujęć poszczególnych gatunków epickich. Obok teorii noweli Szkłowskiego, która ujmuje nowelę jako zestawienie motywów doprowadzające do niespodziewanego rozwiązania, jednym z najważniejszych zastosowań metodologii formalizmu rosyjskiego jest teoria bajki ludowej Władimira Proppa, wyrażona w jego pracy "Morfologia bajki" (1928).
Teoria ewolucji literackiej Jurija Tynianowa.
Tynianow odrzucał ewolucyjną koncepcję gatunku literackiego, jaką propagował Ferdinand Brunetière (pozytywista), która polegała na tym, że dzieło ewoluuje jak gatunki zwierząt według Karola Darwina. Tynianow mówił: "nie ewolucja, lecz skok, nie rozwój lecz przesunięcie". Uznaje on, że to drugoplanowe cechy dzieła są istotne, a nie pierwszoplanowe. Niemożliwe jest podanie definicji gatunku literackiego bo gatunek "się przemieszcza" z peryferii do centrum za pomocą chwytów literackich.

</doc>
<doc id="526633" url="https://pl.wikipedia.org/wiki?curid=526633" title="Stanisław Gawroński">
Stanisław Gawroński

Stanisław Gawroński (ur. 1784 – zm. 1860 w Paryżu) – generał brygady.
Od 1807 roku w armii Księstwa Warszawskiego. W kampanii 1809, 1812 walczył pod Sandomierzem, Czirikowem. Został wzięty do niewoli nad Berezyną. Po uwolnieniu w 1815 r. wstąpił do armii Królestwa Polskiego. Służył w 2 i 5 pułku ułanów.
Był działaczem tajnych organizacji wojskowych. Jego znajomość z Walerianem Łukasińskim nie została wykryta w czasie prowadzonego śledztwa. W powstaniu listopadowym dowodził pod Wawrem, Dębem Wielkim. W potyczce pod Kołaczem dostał się do rosyjskiej niewoli, z której został uwolniony przez swoich żołnierzy. W dywizji Józefa Jagmina walczył pod Mińskiem i Kałuszynem, potem został dowódcą 3 brygady w korpusie Girolama Ramoriny i walczył pod Krynką, Międzyrzecem Podlaskim, Rogożnicą. Po upadku powstania wyemigrował do Francji, gdzie był prezesem w emigracyjnym ośrodku. Członek władz Związku Jedności Narodowej.
Mieszkał i zmarł w Paryżu w 1860 roku.
Był członkiem loży wolnomularskiej „Świątynia Równości”.

</doc>
<doc id="526634" url="https://pl.wikipedia.org/wiki?curid=526634" title="Ryksa (imię)">
Ryksa (imię)

Ryksa, Rycheza — imię żeńskie pochodzenia germańskiego.
Ryksa imieniny obchodzi: 21 maja.
Znane osoby o imieniu Ryksa:

</doc>
<doc id="526636" url="https://pl.wikipedia.org/wiki?curid=526636" title="Krakowskie Muzea">
Krakowskie Muzea



</doc>
<doc id="526638" url="https://pl.wikipedia.org/wiki?curid=526638" title="Jaskinia Wodna pod Pisaną">
Jaskinia Wodna pod Pisaną

Jaskinia Wodna pod Pisaną, nazywana także Jaskinią Pisaną – jaskinia znajdująca się w Dolinie Kościeliskiej w Tatrach Zachodnich. Jaskinia ma trzy otwory, łączna długość wynosi 450 m, położona jest na wysokości 1023–1028 m n.p.m. Najbardziej znany wylot jaskini znajduje się w odległości 4,3 km od Kir, powyżej Polany Pisanej, pod wapienną Skałą Pisaną. W miejscu tym wypływa z jaskini woda, która podziemnymi korytami i szczelinami przesącza się z Kościeliskiego Potoku, a także z Wąwozu Kraków. Wchodząc do jaskini tym otworem, brnie się po pas w zimnej wodzie. Silny prąd utrudnia poruszanie się. Jednak duża część jaskini jest pozbawiona wody, dlatego do jaskini wchodzi się najczęściej dwoma pozostałymi, łatwo dostępnymi otworami. Jeden znajduje się kilkanaście metrów na południe od otworu wylotowego z wodą, prawie w drodze prowadzącej Doliną Kościeliską. W latach 90. XX wieku został uszkodzony przy remoncie drogi. Kolejny jest kilkadziesiąt metrów na południe wzdłuż drogi zaraz przy Kościeliskim Potoku. Do połowy lat 90. XX wieku, kiedy oberwało się zbocze, częściowo zasypując otwór, był największym i najczęściej odwiedzanym wejściem do jaskini.
Jaskinia nie jest udostępniona turystom. W jej pobliżu znajduje się jaskinia Wyzior i Jaskinia Wodna przy Pisanej.
Opis jaskini.
Od najbardziej znanego otworu pod Skałą Pisaną prowadzi obszerny korytarz, którym płynie potok (w bok odchodzi korytarzyk do trzech okien obok otworu), do sali nazwanej Komorą Goszczyńskiego. Odchodzi z niej kilka korytarzy. W lewo, idąc wodą pod prąd, dochodzi się do Komory Końcowej i syfonu (dojść tam można również równoległym korytarzem z Komory Goszczyńskiego nazwanego Stemple Czółna). Za syfonem prowadzi Nowy Korytarz, który kończy się nieprzebytym, kolejnym syfonem.
Z Komory Goszczyńskiego odchodzi kilka korytarzy, z których największym – Złotym Korytarzem – idzie główny ciąg jaskini. Prowadzi on do rozgałęzienia (przed nim odchodzi boczny korytarz do otworu wylotowego przy drodze), skąd w lewo idzie korytarz Stemple Czółna, a prosto (na prawo jest Korytarz Skrzelowy) do zasypanego częściowo przez zawalisko otworu przy Kościeliskim Potoku. Po drodze mija się boczne korytarze prowadzące w stronę nieznanych partii jaskini, z których dobiega szum wody.
Przyroda.
Nacieki nie występują. Natomiast w części korytarzy są buły hematytowe.
Korytarze od otworu w Skale Pisanej do Nowego Korytarza są stale wypełnione wodą, pozostałe są zalewane okresowo. Wypływ z jaskini jest zasilany przez 4 ponory położone w dnie Potoku Kościeliskiego na odcinku od mostka przy Krzyżu Pola do południowego otworu jaskini, a także z Zadniego Kamiennego.
W jaskini żyją nietoperze.
Historia odkryć.
Jaskinia Wodna pod Pisaną była znana miejscowym od bardzo dawna. Penetrowali ją poszukiwacze skarbów, górnicy. Pierwszego odnotowanego wejście dokonał ok. 1820 r. Ignatz Franz G. Blumenfeld (leśniczy z Witowa), ok. 1820 zwiedził ją Emanuel Homolacs, właściciel huty w Kuźnicach wraz z jej zarządcą Franciszkiem Kleinem. Znaleźli w jaskini resztki drewnianej obudowy, świadczące o wcześniejszym penetrowaniu. Później zwiedzali ją m.in.: Seweryn Goszczyński (1832), Jan Gwalbert Pawlikowski (1879), Jan Kasprowicz (1902). Jaskinia zbadana i opisana została w roku 1932 przez Stefana i Tadeusza Zwolińskich.
Z jaskinią tą wiąże się legenda o śpiących rycerzach króla Bolesława Chrobrego, którzy obudzą się, gdy będą potrzebni ojczyźnie (w innej wersji legendy rycerze ci śpią pod Giewontem, w jeszcze innej są to rycerze króla Bolesława Śmiałego). W 1896 r. rzeźbiarz Juliusz Wojciech Bełtowski na skale nad jaskinią dla upamiętnienia tych legend wykuł (słabo obecnie widoczną) płaskorzeźbę rycerza.
Ze względu na to, że jaskinia jest częściowo zalana wodą, nie do końca została zbadana. W 2008 roku odkryto kilkanaście kolejnych metrów korytarzy.

</doc>
<doc id="526640" url="https://pl.wikipedia.org/wiki?curid=526640" title="Komosa ryżowa">
Komosa ryżowa

Komosa ryżowa ("Chenopodium quinoa" Willd.) – gatunek rośliny jednorocznej; w różnych systemach klasyfikacyjnych zaliczany do rodziny komosowatych lub szarłatowatych. Uprawiany w Ameryce Południowej. Jest blisko spokrewniona z pospolicie występującą w Polsce komosą białą ("Chenopodium album"). W Polsce notowano dawniej jej występowanie w okolicach Gubina. Status gatunku we florze Polski: efemerofit.
Pochodzi z Ameryki Południowej, gdzie jest uprawiana od 3–5 tysięcy lat. Była podstawowym pokarmem w państwie Inków na obszarach górskich, gdzie zastępowała kukurydzę. Tradycyjnie władca inkaski corocznie wysiewał pierwsze nasiona. Po podboju państwa Inków przez Hiszpanów wprowadzano uprawę pszenicy i jęczmienia, przez co znaczenie komosy w regionie zmalało. Współcześnie ponownie na wyżej położonych obszarach w Ameryce Południowej jest główną rośliną uprawną, a wprowadzana jest do upraw także w Ameryce Północnej i w Europie.
Biologia.
Cechy fitochemiczne.
Nasiona komosy ryżowej zawierają substancje z grupy saponin, które nadają gorzki smak. Dla celów komercyjnych usuwa się saponiny z nasion, poddając obróbce mechanicznej (w specjalnej młocarni) lub poprzez płukanie w wodzie. Goryczka stanowi ochronę przed roślinożercami, dzięki czemu nie wymaga zbyt wielkiej ochrony podczas uprawy. W celu usunięcia gorzkiego smaku saponin, próbuje się selektywnego kojarzenia różnych szczepów i prowadzone są badania inżynierii genetycznej.
Właściwości toksyczne saponin zawartych w komosie ryżowej określone są jako średnio drażniące oczy i układ oddechowy oraz lekko drażniące układ pokarmowy. W Ameryce Południowej saponin używa się do prania ubrań, mycia naczyń i jako środek odkażający na rany.
Genetyka.
Genom komosy ryżowej został zmapowany przez badaczy z King Abdullah University of Science and Technology w Arabii Saudyjskiej w 2017 r. Jest to roślina tetraploidalna. Introdukcja tego gatunku do siedlisk innych niż natywne (Europa, Ameryka Północna) zwiększa jej różnorodność genetyczną. Korelacja między warunkami środowiska a tempem zmian genetycznych sugeruje, iż na powstawanie nowych odmian może mieć wpływ gradient temperatury i dostępności wody. Wieloletnia uprawa komosy ryżowej przez ludzi miała wpływ na zmienność genetyczną rośliny, która wyewoluowała przez sporadyczne wymiany nasionami między kupcami. Obecnymi trendami w inżynierii genetycznej jest zwiększenie wydajności plantacji, zwiększenie jej tolerancji na ciepło i czynniki środowiskowe oraz zmniejszanie ilości saponin. Coraz popularniejsze są również starania o utrzymanie zmienności genetycznej, żeby zachować naturalną zdolność do adaptacji do różnorodnych czynników środowiska.
Wartości odżywcze.
Surowe nasiona komosy ryżowej (zwane "quinoa" lub "ryżem peruwiańskim") zawierają 64% węglowodanów, 13% wody, 14% protein i 6% tłuszczu. Są dobrym źródłem błonnika, białek i witamin grupy B.
Po ugotowaniu zawierają 72% wody, 21% węglowodanów, 4% białka i 2% tłuszczu, obniżeniu ulegają wartości odżywcze. 100 g ugotowanej komosy ryżowej to 149 kcal. Zawierają dużo magnezu i fosforu.
Komosa ryżowa nie zawiera glutenu i jest łatwostrawna. NASA prowadzi nad nią badania w celu ustalenia użyteczności podczas długotrwałych lotów załogowych.
Odmiany.
W Ameryce Południowej głównymi odmianami są:
Najbardziej popularne komercyjnie są odmiany "Kancolla quinoa" i "Blanca de Junín". Mają białe nasiona, zostały wyselekcjonowane w Peru w 1950 r. Pierwsza odmiana zawiera saponiny, druga zaś jest uznawana za słodką, gdyż ma niewielką ich zawartość (poniżej 0,11%). Innymi popularnymi są odmiany "Witulla" i "Pasancalla", mające charakterystyczny, różowo-brązowy kolor nasion. 
Wpływ na zdrowie.
. Zawiera flawonoidy, które są naturalnymi przeciwutleniaczami roślinnymi. Szczególnie przebadanymi są kwercetyna i kemferol. Okazuje się, że komosa ryżowa ma znaczne ilości tych związków, zawiera więcej kwercetyny niż np. żurawina. Jest świetnym źródłem białka. Zawiera aminokwasy egzogenne, których organizm nie jest w stanie syntezować i musi przyjmować z dietą, między innymi lizynę, rzadko spotykaną w zbożach. Dzięki temu może być stosowana jako zamiennik mięsa w dietach roślinnych. Ma również niski indeks glikemiczny, więc zapewnia uczucie sytości na dłużej, więc może być pomocna przy zwalczaniu otyłości. Pomimo dużych ilości pierwiastków takich jak magnez, potas, cynk i żelazo, zawiera również kwas fitowy, który wiąże się z nimi i może obniżyć wchłanialność. Można się go pozbyć poprzez wykiełkowanie nasion komosy lub moczenie ich w wodzie, zwiększy to dodatkowo ilość przeciwutleniaczy. Badanie przeprowadzone na zdrowych ochotnikach wykazało, że włączenie komosy ryżowej do diety skutkowało zmniejszeniem stężenia glukozy i insuliny we krwi (w badaniu nie brały udział osoby chore na cukrzycę).
Uprawa.
Wymagania klimatyczne.
Wymagania komosy ryżowej mogą się istotnie różnić w zależności od odmiany. Może występować nawet do 4000 m n.p.m., jednak optymalnym zakresem do uprawy jest 2500-4000 m n.p.m. Zakres temperatur w jakich komosa może być uprawiana waha się nawet od -4 °C do 35 °C. Rośliny są istotnie wrażliwe na niskie temperatury w zasadzie tylko podczas kwitnienia. Mroźne letnie dni i noce, występujące w Andach, prowadzą do sterylizacji pyłku przez co nie dochodzi do zapylenia. Zakres tolerancji opadów deszczu waha się w granicach od 300 do 1000 mm w zależności od odmiany. Rozwija się optymalnie w deszczowych warunkach podczas początkowego wzrostu i braku deszczu w trakcie dojrzewania nasion i zbioru.
Siew.
Najlepszym podłożem do uprawy komosy są gleby piaszczyste, dobrze osuszone, zawierające niewielkie ilości składników odżywczych, o umiarkowanym zasoleniu, najlepsze pH gleby waha się od lekko kwaśnego do lekko zasadowego między 6 a 8,5.
Zbiory.
Ziarna komosy ryżowej są tradycyjnie zbierane ręcznie, rzadko kiedy używa się maszyn. Związane jest to z dużymi różnicami w czasie osiągania dojrzałości rośliny. Każdy kwiatostan dojrzewa w innym momencie życia rośliny, więc okresy zbioru muszą być dokładnie dopasowany do cyklu życia tak, by uniknąć strat. Wielkość zbioru i wydajność plantacji jest porównywalna do pszenicy. W regionie Andów osiąga wielkości od 3 ton na hektar do nawet 5t/ha. W Stanach Zjednoczonych odmiany były specjalnie wyselekcjonowane tak, żeby zminimalizować różnice w osiąganiu dojrzałości roślin. Dzięki temu mogą być tam zbierane z użyciem maszyn. 
Produkcja.
Komosa ryżowa jest uprawiana w USA w wysoko położonych obszarach koło San Luis, dokąd została sprowadzona w 1983. W Europie komosa ryżowa jest uprawiana w niektórych państwach, jak np.: Niemcy, Francja, Belgia, Holandia, Anglia czy Hiszpania.
2013 rokiem komosy ryżowej.
Zgromadzenie Ogólne Organizacji Narodów Zjednoczonych zadeklarowało rok 2013 rokiem komosy ryżowej&lt;ref name="UN Resolution 66/221. International Year of Quinoa, 2013"&gt;&lt;/ref&gt;, upamiętniając dawnych mieszkańców Andów, którzy zaczęli uprawiać komosę ryżową i zachowali ją jako dziedzictwo dla przyszłych pokoleń. Głównym celem kampanii było zwrócenie uwagi świata na rolę, jaką komosa ryżowa może odegrać. Wobec stale rosnącej populacji ludzi i w kontekście zmian klimatycznych, ma być ona alternatywą dla krajów borykających się z problemem głodu i niedożywienia. Jest to jeden z milenijnych celów rozwoju, sporządzonych przez Organizację Narodów Zjednoczonych.

</doc>
<doc id="526643" url="https://pl.wikipedia.org/wiki?curid=526643" title="Muzyka Młodej Generacji (album)">
Muzyka Młodej Generacji (album)

Muzyka młodej generacji – kaseta magnetofonowa wydana w 1979 przez Wifon (nr NK-516) z nagraniami zespołów Krzak, Kombi (z tego wydawnictwa pochodzą utwory: „Jestem wędrowcem”, „Przeciąg”, „Wspomnienia z pleneru”, „Pieniądze”) i Exodus (suita „Oda do nadziei”).

</doc>
<doc id="526646" url="https://pl.wikipedia.org/wiki?curid=526646" title="Konkurs Piosenki Eurowizji 2005">
Konkurs Piosenki Eurowizji 2005

50. Konkurs Piosenki Eurowizji został zorganizowany 19 i 21 maja 2005 w Pałacu Sportu w Kijowie przez ukraińskiego nadawcę publicznego NTU.
Koncerty poprowadzili Marija Jefrosynina i Pawło Szyłko. Finał wygrała Elena Paparizou, reprezentantka Grecji z piosenką „My Number One” autorstwa Christosa Dantisa i Natalii German, za którą zdobyła łącznie 230 punktów.
Lokalizacja.
Miejsce organizacji konkursu.
Dzięki wygranej konkursu w 2004 przez ukraińską reprezentantkę Rusłanę Łyżyczko 50. Konkurs Piosenki Eurowizji odbył się na Ukrainie. We wrześniu Nacionalna suspilna tełeradiokompanija Ukrajiny (NTU) i Europejska Unia Nadawców (EBU) potwierdziły, że konkurs zostanie zorganizowany w Kijowskim Pałacu Sportu, którego menedżerem był Wiktor Tkaczenko.
Pod koniec grudnia rozpoczęto renowację hali, na co przeznaczono ok. 4 milionów franków. Prace remontowo-renowacyjne miały zakończyć pod koniec kwietnia, jednak ukończono je dopiero na początku maja. Arena mogła pomieścić ponad 5 tys. widzów. 22 marca telewizja NTU podpisała umowę wynajmu hali.
Ukraińska telewizja publiczna przeznaczyła ok. 5 mln franków z własnego budżetu na przygotowanie i transmisję konkursu Kolejne 4,5 mlna otrzymała od EBU, następne 3,3 mlna od parlamentu, a 5,5 mlna od rządu, który pokrył także koszta związane z renowacją hali, wynajmem hoteli oraz infrastrukturą. Wsparcie w organizacji konkursu wyrazili również prezydent i premier Ukrainy, czyli Łeonid Kuczma i Wiktor Janukowycz.
Miasto zapewniło łącznie ok. 2,8 tys. pokojów hotelowych dla wszystkich przyjezdnych fanów konkursu, których liczbę szacowano na ok. 3 tysiące. Przedstawiciel usług hotelarskich w mieście, Michaił Szparik, potwierdził plany wybudowania kolejnych budynków hotelowych na potrzeby konkursu. Właściciele lokalnych hoteli zainwestowały ok. 9,5 miliona euro w celu zakwaterowania wszystkich krajowych delegacji oraz wielbicieli widowiska. Dla wszystkich 39 delegacji zarezerwowano pięć hoteli: Premier Palace Hotel, Radisson SAS Hotel, President Hotel Kyivsky, Rus International Hotel oraz Lybid Hotel. Oprócz tego przygotowano miasto namiotów w Truchaniw Ostriw w Kijowie przeznaczone dla ok. 4,7 tys. ludzi, za które odpowiedzialna była Komisja Ruchu Towarzyszącego Eurowizji (ang. "Committee on Eurovision Accompanying Activities"). Uroczyste otwarcie tzw. „eurokempingu” nastąpiło 14 maja.
W związku z protestami politycznymi (zwanych pomarańczową rewolucją) oraz obywatelskim poruszeniem przeprowadzonym na terenie kraju, na przełomie listopada i grudnia pojawiły się pogłoski dotyczące zmiany miejsca organizacji widowiska. Temat ten poruszony został podczas listopadowego spotkania Grupy Referencyjnej EBU (w skład której wchodzą przedstawiciele EBU, w tym m.in. przewodniczący Ruurd Bierman) z kierownikiem wykonawczym imprezy (wówczas Svantem Stockseliusem), w trakcie którego zdecydowano się nie zmieniać miejsca przygotowania widowiska, co potwierdziło oświadczenie wydane przez Grupę niedługo po zakończeniu zebrania. W tym czasie organizację widowiska w stolicy kraju uznano za okazję do „świętowania nowej Ukrainy”.
Na czas trwania konkursu planowano znieść wizy dla mieszkańców krajów europejskich. W marcu decyzję zatwierdził rząd kraju, a oświadczenie w tej sprawie zostało opublikowane 29 marca. Prezydent Ukrainy Wiktor Juszczenko zniósł kontrolę wizową dla Europejczyków na terenie państwa od 1 maja do 1 września 2005.
Podczas jubileuszowego konkursu po raz pierwszy przygotowano strefę dla fanów zwaną „wioską eurowizyjną” (ang. "Eurovision village"), która była specjalnie wydzielonym miejscem na spotkania artystów i członków delegacji z fanami i akredytowanymi dziennikarzami. Oprócz tego, po raz kolejny organizowano imprezy dla akredytowanych fanów w tzw. „euroklubie”, który w 2005 przygotowano w Arena Entertainment Complex. Klub został otwarty 12 maja, odbyło się w nim kilka imprez z udziałem delegacji.
Za bezpieczeństwo turystów podczas trwania 50. Konkursu Piosenki Eurowizji zadbała firma ochroniarska wybrana w drodze przetargu. Pozostałe sektory ochrony kontrolowane były przez Ministerstwo Spraw Wewnętrznych Ukrainy, Minister ds. Sytuacji Nadzwyczajnych Ukrainy oraz Służbę Bezpieczeństwa Ukrainy. Bezpieczeństwo na terenie Pałacu Sportu podczas wszystkich koncertów konkursowych zapewniało ok. 350 ochroniarzy. W maju zakazana była sprzedaż pamiątek z Kijowa na terenie stołecznego metra, co miało zniwelować ryzyko sprzedaży nieoficjalnych pamiątek związanych z konkursem. W związku z zakazem, pod koniec kwietnia Unia Prywatnych Przedsiębiorców zorganizowała pikietę, podczas której sprzedawcy sprzeciwiali się decyzji miasta i grozili podobnym strajkiem w czasie trwania konkursu.
Zarząd miasta zaoferował także wiele atrakcji turystycznych zorganizowanych na terenie metropolii w maju, o które zadbało dziesięć organizacji turystycznych we współpracy z telewizją NTU. Turyści mogli wziąć udział m.in. w Międzynarodowym Festiwalu Figur Piaskowych, na którym jedna z figur przedstawiała ukraińską piosenkarkę Rusłana Łyżyczko, zwyciężczynię konkursu w 2004. Ukraiński Czerwony Krzyż zorganizował akcję społeczną mającą zwrócić uwagę na problem z HIV i AIDS, a wolontariusze rozdawali wszystkim turystom darmowe prezerwatywy. Podczas tygodnia eurowizyjnego na terenie Pałacu Sportu odbyła się wystawa zdjęć zatytułowana "My, ludzie Eurowizji". W dniach 18–22 maja główne ulice miasta zostały zamknięte dla ruchu samochodowego, a piesi mogli podziwiać na nich wystawę "Ukraina – serce Europy". Widowiska pod tym hasłem zorganizowano także w kilku innych miastach.
Przebieg wyboru miejsca organizacji.
Plany dotyczące organizacji oraz wyboru miejsca rozegrania konkursu rozpoczęły się w maju 2004, tydzień po finale 49. Konkursu Piosenki Eurowizji. Początkowo ukraińskie media obawiały się brakiem odpowiedniej hali do przeprowadzenia widowiska, krajowy rząd nie zgodził się natomiast na podwojenie państwowego budżetu w celu przeznaczenia środków na zorganizowanie imprezy. Chęć przygotowania konkursu wyraził wówczas m.in. rząd Serbii i Czarnogóry, jednak później wycofał swoje zainteresowanie z powodu innych planów budżetowych. Doniesieniom zaprzeczyła Daphne Bokota z ramienia greckiej telewizji Ellinikí Radiofonía Tileórasi.
Pierwotnie planowano na potrzeby konkursu wybudować zupełnie nową halę na terenie International Expo Center, ostatecznie jednak zdecydowano się na zorganizowanie konkursu w Kijowskiego Pałacu Sportu. Był to zarazem szósty z rzędu konkurs, który odbył się na stadionie sportowym.
Przebieg konkursu.
Za transmisję konkursu odpowiadała szwedzka firma zewnętrzna Prisma OB. Oficjalnymi sponsorami konkursu zostały: operator telekomunikacyjny KyivStar, przedsiębiorstwo branży elektronicznej Samsung Electronics oraz internetowa kwiaciarnia Fleurop-Interflora, a także firma gorzelnicza Nemiroff, której wybór na jednego ze sponsorów konkursu spotkał się z krytyką niektórych internautów. Na szczeblu krajowym sponsorowanie konkursu zapewniły firmy producent napojów bezalkoholowych Coca Cola, firma gorzelnicza Chernigivske i firma metalurgiczna Interpipe. Za transport delegacji wszystkich krajów uczestniczących odpowiedzialna była firma Bycko. Za stworzenie platformy do głosowania odpowiadała niemiecka firma Digame.de GmbH, będąca częścią Deutsche Telecom (T-Com).
Pod koniec maja 2004 w Genewie odbyło się spotkanie EBU i telewizji NTU, podczas którego podjęto podstawowe decyzje dotyczące organizacji konkursu. Wszystkie decyzje musiały zostać podjęte przez państwową telewizję do 1 sierpnia. W czerwcu odbyło się zebranie Grupy Referencyjnej EBU (reprezentantów EBU), na którym przedyskutowano m.in. temat metody głosowania wszystkich krajów oraz rozważano wprowadzenie dwóch rund półfinałowych. W lipcu Rada Administracyjna EBU przybyła się w Kijowie, gdzie zapadły wszystkie decyzje dotyczące przygotowań. Podano je do publicznej wiadomości 15 września. Miesiąc wcześniej, tj. w sierpniu ogłoszono, że producentem generalnym konkursu z ramienia NTU będzie Alekandr Saweńko, a reprezentantem z ramienia EBU – Tarmo Krimm.
Z okazji 50-lecia Konkursu Piosenki Eurowizji EBU zleciła Johnowi Kennedy’emu O’Connorowi napisanie książki o historii konkursu. Wydawnictwo pt. „Eurovision Song Contest – The Official Story” ukazało się 1 marca 2005, było opublikowane w językach: angielskim, niemieckim, francuskim, duńskim, szwedzkim, niderlandzkim i fińskim. Partnerem oraz wydawcą książki była firma Carlton Books.
Podobnie jak w poprzednich latach, organizator konkursu rozważał przywrócenie orkiestry na konkurs, jednak po raz kolejny zrezygnowano z tego pomysłu.
Pod koniec stycznia 2005 kierownik wykonawcy konkursu, Svante Stockselius, poinformował, że 21 lutego ruszy internetowa sprzedaż biletów na oba koncerty konkursowe oraz próby. Z powodu zmian organizacyjnych w zarządzie telewizji NTE oraz rezygnacji Oleksandra Sawienki z funkcji dyrektora stacji, termin uruchomienia sprzedaży wejściówek został przesunięty na 21 marca. Ceny biletów wahały się od 25 do 1500 hrywien. W dniu sprzedaży dokonano kilku zmian w ustawieniach siedzeń w hali, co wywołało kilkugodzinne opóźnienia w możliwości kupna biletów. Do sprzedaży przeznaczono pulę ponad 68 tys. biletów na wszystkie koncerty koncertowe oraz próby, czyli ok. 8,5 tys. wejściówek na jedno wydarzenie. Wielu międzynarodowych fanów konkursu wyraziło swoje niezadowolenie faktem, że jedynie 1/3 wszystkich biletów została zarezerwowana dla nich, a znaczna większość dla mieszkańców Ukrainy. Wielu obserwatorów narzekało także na system płatności za bilety, jednak ostatecznie problem został rozwiązany. Tydzień po uruchomieniu sprzedaży sprzedano ponad 19,5 tys. wejściówek.
Oprócz biletów, organizatorzy uruchomili również sprzedaż pamiątek. Na początku marca ruszyła przedsprzedaż oficjalnego albumu kompilacyjnego, zawierającego wszystkie czterdzieści piosenek konkursowych (za 19,95€) oraz płyty DVD, zawierającej zapis telewizyjny wszystkich koncertów konkursowych (za 24,95€). Na początku maja udostępniono do sprzedaży oficjalne gadżety związane z konkursem, w tym m.in. czapki, szaliki i koszulki, a także kubki z eurowizyjnym logotypem, które były jednymi z najczęściej kupowanymi pamiątkami eurowizyjnymi w poprzednich latach. Wszystkie gadżety można było kupić w Pałacu Sportu, a także w ponad dwudziestu hotelach w Kijowie oraz za pośrednictwem sklepu internetowego ("eurovisionshop.tv"). Kilka dni po rozpoczęciu sprzedaży odnotowana została rekordowa liczba sprzedaych akcesoriów. W połowie maja do sprzedaży trafiły także znaczki pocztowe wydane z okazji 50-lecia Konkursu Piosenki Eurowizji; znaczek z wizerunkiem Rusłany Łyżyczko wydano w 231 tys. sztuk.
Wszystkie piosenki biorące udział w 50. konkursie musiały zostać wyłonione do 20 marca 2005. 21 i 22 marca w Kijowie odbyło się spotkanie szefów delegacji wszystkich reprezentacji biorących udział w konkursie, na którym przedyskutowano m.in. przebieg widowiska i krajowych selekcji, a także zaprezentowano kilka projektów sceny konkursowej.
23 marca ruszył proces akredytacyjny dla dziennikarzy. Akredytacja prasowa nie umożliwiała jej posiadaczom darmowego wstępu na arenę rozgrywek prób generalnych oraz koncertów konkursowych. Zgodnie z zapowiedziami, podczas konkursu obecnych było ponad 1,5 tys. akredytowanych dziennikarzy, którym udostępniono do użytku m.in. 150 telefonów, 300 komputerów oraz połączenie internetowe na terenie całego centrum prasowego. Centrum prasowe było gotowe do użytku 5 maja, a 12 maja zostało otwarte dla mediów. Dziennikarzy obsługiwało 70 wolontariuszy. W sobotę, 16 maja odbyło się oficjalne przyjęcie koktajlowe z okazji rozpoczęcia Konkursu Piosenki Eurowizji.
13 maja o godz. 9:30 rozpoczęły się pierwsze próby kamerowe z udziałem uczestników, a także konferencje prasowe. Pierwszego i drugiego dnia na scenie odbyli próbę półfinaliści, a w kolejne dni – finaliści konkursu. W obawie przez niebezpieczeństwem uczestników, reprezentantom m.in. Rumunii, Norwegii i Wielkiej Brytanii nie pozwolono wykorzystać efektów pirotechnicznych podczas ich występów. Zamiast tego zaoferowano wyświetlenie ognia w wizualizacjach.
Projekt oficjalnej strony internetowej przygotowała niemiecka firma Pixelpark przy współpracy z EBU. W kwietniu telewizja NTU uruchomiła nową domenę dotyczącą konkursu ("kieveurovision.com").
Prowadzący i goście specjalni.
Pod koniec marca ogłoszono, że konkurs poprowadzą: prezenter radiowo-telewizyjny Pawło „DJ Pasza” Szyłko, piosenkarka Rusłana Łyżyczko, która wygrała 49. Konkursu Piosenki Eurowizji w 2004, oraz bokser Wołodymyr Kłyczko. Rusłana miała poprowadzić koncerty w języku angielskim, Szyłko – we francuskim (drugim oficjalnym języku konkursu), a Kłyczko miał być gospodarzem kulis, czyli tzw. "green roomu". W maju ogłoszono, że Rusłana wycofała się z roli gospodyni koncertów z powodu zaangażowania się piosenkarki w nowy projekt muzyczny i brak czasu na podjęcie się poprowadzenia widowiska. Ostatecznie prowadzącą konkurs została prezenterka Marija „Masza” Jefrosynina. 11 maja odbyła się pierwsza próba techniczna dla prowadzących.
Koncert półfinałowy konkursu otworzyli: Zespół Pieśni i Tańca Sił Zbrojnych Ukrainy, formacja tańca współczesnego A-B Ballet, militarny chór Ukrainy oraz rockowy zespół Diezel JD Power, któremu towarzyszyła para tańca towarzyskiego. W finale gościnnie wystąpiła Rusłana Łyżyczko, która na otwarciu zaśpiewała piosenki „Wild Dances” i „Heart on Fire”, zaś w tzw. interwałach, przeznaczonych na głosowanie na uczestników, zaprezentowała utwór „The Same Star”. W przerwie wystąpił też Kijowski Zespół Instrumentów Perkusyjnych ARS NOVA oraz tancerz Anatolli Zalewski. Gościem specjalnym obu koncertów był m.in. Wołodymyr Kłyczko.
Losowanie kolejności startowej.
Kolejność startową wszystkich krajów uczestniczących w półfinale i finale ustalono podczas pierwszego spotkania przedstawicieli delegacji wszystkich 39 państw uczestniczących w konkursie, które odbyło się 21 i 22 marca. Ceremonię losowania prowadziły trzy osoby, zaś rezultat losowania pozycji startowych w półfinale i finale przedstawiono 22 marca.
Brakujące miejsca na liście finałowej były uzupełnione podczas ogłaszania wyników półfinału konkursu, który odbył się 19 maja, a nie 18 maja, jak wcześniej podawały niektóre źródła.
Projekt grafiki, sceny i trofeum.
Organizatorzy opisywali scenę konkursową jako „Rajski Ogród (...), w którym wysokość, bogactwo, piękno, pomysłowość i światło są na porządku dziennym”, co miało symbolizować „nową epokę zarówno dla konkursu, jak i dla samej Ukrainy”. Dominującymi kolorami na scenie były: zielony, żółty i niebieski (ukraińskie barwy narodowe) oraz pomarańczowy (nawiązujący do pomarańczowej rewolucji). W marcu do sieci wyciekły szkice sceny konkursowej autorstwa ukraińskiego projektanta Michaiła Iłki. 25 kwietnia rozpoczęto pracę nad budową sceny, która składała się z jednej głównej sceny oraz dwóch mniejszych platform po obu stronach sceny. Trzeci rok z rzędu do oświetlenia podłogi zastosowano ekrany LED-owe, ich instalację rozpoczęto 30 kwietnia. Aby uniknąć pęknięcia szklanych ekranów, zabezpieczono je dodatkową warstwą ochronną. Pierwsza próba techniczna dźwiękowa odbyła się 10 maja.
W marcu opublikowano oficjalny plakat reklamujący 50. Konkurs Piosenki Eurowizji. Początkowo na wszystkich plakatach i materiałach promocyjnych widniała nazwa "Kiev", którą w kwietniu ujednolicono na "Kyiv". Oficjalnym sloganem konkursu zostało hasło "Awakening", które było także motywem przewodnim krótkich filmików prezentowanych przed każdym występem konkursowym (czyli tzw. „pocztówek”). W minifilmikach zagrali Ukraińcy, a motywem przewodnim była natura i kultura kraju oraz najważniejsze budynki znajdujące się m.in. w Kijowie. Większość pocztówek została wyprodukowana w Luxen Studio we Lwowie.
Oświetleniem całego budynku oraz areny, gdzie odbył się konkurs, zajęła się firma Spectra Stage &amp; Event Technologies. Nad oprogramowaniem świateł i wideo czuwało czterech operatorów, którzy stworzyli oprogramowanie w ciągu 41 dni, dzięki czemu każdy z reprezentantów miał zapewniony indywidualny wygląd sceny oraz wizualizacji. Za cyfrowy odbiór widowiska odpowiedzialnych było dwóch projektaktów graficznych. Wybudowanie całej produkcji, w tym kamer, światła i dźwięku, zajęło firmie dwa tygodnie, a za ich obsługę odpowiadały 32 osoby. Widowisko pokazywane było przy użyciu dwudziestu kamer.
Statuetka dla zwycięzcy konkursu została wykonana z czystego złota (o łącznej wadze ok. 500 g) przez jubilerów z Kijowskiej Fabryki Jubilerskie. Projekt trofeum inspirowany był twórczością starożytnych Scytów i zawierał m.in. kwiat paproci, będący symbolem jubileuszowego konkursu.
Kontrowersje.
Autorzy utworu „Zauvijek moja” zespołu No Name reprezentującego Serbię i Czarnogórę zostali posądzeni o plagiat piosenek „No voy a llorar” Moniki Naranjo i „Poljem se vija Zordelija”. Piosenkę „Lorraine” w wykonaniu reprezentującego Bułgarię zespołu Kaffe porównano natomiast do utworu „Don’t Go” Rusłana Mainowa. Ostatecznie żadna z piosenek nie została zdyskwalifikowana przez EBU.
Pod koniec lutego ukraiński nadawca potwierdził, że podczas konkursu będzie reprezentował go zespół Gryndżoły z utworem „Razom nas bahato, nas ne podołaty” wybranym na hymn Wiktora Juszczenki podczas tzw. pomarańczowej rewolucji w 2004. Zgodnie z regulaminem konkursu, tekst piosenki musiał zostać zmieniony ze względu na zawarcie w nim politycznej wiadomości. Refren piosenki wzbogacono o zwroty w ośmiu wersjach językowych: ukraińskiej, angielskiej, polskiej ("Jest nas wielu, nas nie pokonacie"), niemieckiej ("Alle wir in allem, sind wir nicht zufallen"), francuskiej ("Le people uni serait jamais vaincu"), czeskiej ("V ednote ja nase sila"), hiszpańskiej ("Si estamos juntos, somos invencibles") i rosyjskiej ("Вместе мы едины, мы не победимы").
Niedługo później EBU poinformowała, że utwór nie jest oryginalną kompozycją, tylko przeróbką rewolucjonistycznego utworu „Pueblo unido jamas sera vencido” z lat 60. Propozycja nie została jednak zdyskwalifikowana.
Podejrzenie manipulacją wynikami w finale krajowych eliminacjach pojawiło się w kilku państwach. Temat został poruszony podczas kwietniowego Zgromadzenia Telewizyjnego EBU. Kierownik wykonawczy konkursu Svante Stockselius i przewodniczący Grupy Referencyjnej EBU Ruurd Bierman uznali, że przebieg krajowych selekcji musi być restrykcyjniej kontrolowany w celu uniknięcia podejrzeń o zmanipulowanie wyników.
W trakcie finału eliminacji w Bułgarii jeden z uczestników, Sławi Trifonow, uznał, że wynik jest „zmanipulowany”, a producenci zespołu Kaffe, który wygrał selekcje, mieli zapłacić ok. 25 tys. euro za karty SIM, z których prawie 80 osób miało oddać ok. 80 tys. głosów na piosenkę „Lorraine”. Piosenkarz, który uczestniczył w selekcjach w parze z Sofi Marinową, odmówił występu w konkursie. Przedstawiciele sieci telekomunikacyjnej Mobiltel wydali oświadczenie potwierdzające uczciwość i prawdziwość przebiegu głosowania. Wygrana zespołu Kaffe, który ponad 50% wszystkich głosów, spotkał się z krytyką publiczności zgromadzonej w Narodowym Pałacu Kultury w Sofii. Podczas konferencji prasowej po finale eliminacje menedżer zespołu Owanes Melik-Paszajew przyznał, że był zastraszany przez współpracowników duetu Trifonow-Marinowa. Jak wyznał, grożono mu dochodzeniem nad jego biznesem w kraju. Zespół otrzymał wsparcie od wielu bułgarskich piosenkarzy, aktorów i fanów.
Po finale eliminacji mających wyłonić reprezentację Serbii i Czarnogóry lokalne media zwróciły uwagę na bojkot piosenki „Jutro” serbskiej piosenkarki Jeleny Tomašević, laureatki drugiego miejsca w finale selekcji przez czterech czarnogórskich jurorów, którzy nie przyznali jej żadnego punktu (przy jednoczesnym docenieniu Serbki przez serbską część jury). Zgodnie z treścią oświadczenia wydanego przez klub OGAE z Serbii i Czarnogóry, głosowanie jury było „poniżej profesjonalnego poziomu”. Niezadowolenie z bojkotu piosenki wyraził m.in. Željko Joksimović, serbski piosenkarz i kompozytor piosenki „Jutro”, który uznał sposób głosowania Czanogórców za „głęboko niesprawiedliwy”. Czarnogórska telewizja RTCG odparła oskarżenia o niesprawiedliwość, tłumacząc, że jurorzy podejmowali „niezależne decyzje, na które telewizja nie miała wpływu”, a także zwracając uwagę na otrzymanie przez zespół No Name prawie dwukrotnie większej liczby głosów telewidzów od Tomašević (32 607 do 16 978 głosów). Fani konkursu zwrócili uwagę, że zespół No Name w finale selekcji otrzymał dziesięciokrotnie większą liczbą głosów od widzów w porównaniu z koncertem "Montevizija 2005", organizowanym dwa dni wcześniej.
Przed finałem Konkursu Piosenki Eurowizji zespół No Name był bojkotowany przez serbskie media. W trakcie pobytu w Kijowie reprezentanci Czarnogóry mieli umyślnie podkreślać, że są „czarnogórskimi reprezentantami”, a nie „reprezentantami Serbii i Czarnogóry”.
Podejrzenia o zmanipulowanie wynikami wysunięto po zakończeniu finału rosyjskich eliminacji eurowizyjnych, które wygrała Natalla Padolska. Podobne doniesienia medialne pojawiły się także po finale litewskich selekcji, podczas których miały występować problemy z przyjmowaniem głosów. Kilku uczestników konkursu wniosło petycję do telewizji LRT z prośbą o zorganizowanie nowego finału oraz przeprowadzenie powtórnego głosowania, jednak stacja odrzuciła petycję. Po finale tureckich eliminacji do Sądu w Ankarze wpłynął wniosek o anulowanie wyników koncertu. Zdaniem powódki, którą była kompozytorka Umran Akdokur, utwór „Rimi rimi ley” wygrał krajowe eliminacje dzięki temu, że jeden z twórców piosenki, Goksan Arman, na co dzień pracuje w Orkiestrze Wielkiej TRT. 8 maja sąd odrzucił pozew.
W listopadzie 2004 Unia Maltańskich Kompozytorów, Piosenkarzy i Autorów (w skrócie UKAM) zorganizowała we Florianie spotkanie, na którym przedyskutowano nowe zasady krajowych eliminacji eurowizyjnych "Malta Song for Europe 2005". Jedną z proponowanych zmian było niedopuszczanie do udziału obcokrajowców oraz piosenek stworzonych przez niemaltańskich kompozytorów. Większość członków UKAM uznała, że udział w maltańskich eliminacjach był umożliwiony jedynie maltańskim twórcom. Przewodniczący komisji jurorskiej selekcji Grace Borg poinformował, że nie zmieni zasad i nadal będzie dopuszczał obcokrajowców do zgłaszania się. Pod koniec miesiąca członkowie UKAM zagrozili bojkotem eliminacji i niezgłaszaniem swych propozycji. Tego samego dnia Unia oraz organizatorzy selekcji uzyskali porozumienie. W grudniu obie strony przygotowały zasady wyboru krajowego reprezentanta: spośród wszystkich zgłoszeń dziewięcioosobowa komisja jurorska wybrała 50 kompozycji, które potem zostały ocenione przez inny skład jurorski mający za zadanie wybór 22 finalistów.
Po finale niemieckich selekcji "Germany 12 Points" David Brandes, producent zwycięskiej piosenki „Run &amp; Hide” Gracii Baur, został posądzony o manipulację wynikami sprzedaży singla, co miało pomóc utworowi dotarcie na krajową listę przebojów, a co za tym idzie – otrzymanie „dzikiej karty” umożliwiającej udział w finale krajowych eliminacji eurowizyjnych. Zdaniem Media Control GfK International, niemieckiej agencji przygotowującej m.in. cotygodniowe notowania piosenek, producent zawyżał wyniki sprzedaży zakupem dwóch tysięcy egzemplarzy singla. Agencja zdecydowała się na zbanowanie utworu na krajowych listach przebojów na czas trzech tygodni. Brandesa poparła wówczas m.in. sama Baur, która dodała, że „w końcu to Niemcy głosowali na piosenkę, a nie pozycja na listach przebojów”. W kwietniu dziennik „Bild” przygotował petycję, w której zachęcał piosenkarkę do rezygnacji z udziału w konkursie. List otwarty do wokalistki podpisało m.in. kilku wcześniejszych reprezentantów Niemiec w konkursie, w tym m.in. Ireen Sheer (1978), Nicole (1982), Nino De Angelo (1989), Guildo Horn (1998), Corinna May (2002) i Lou (2003), a także szwajcarska piosenkarka Lys Assia, zwyciężczyni 1. Konkurs Piosenki Eurowizji w 1956.
Po finale konkursu turecka telewizja TRT poinformowała, że podczas finałowego występu zespołu Gülseren nastąpiły problemy techniczne, które mogły przeszkodzić w prawidłowej transmisji tureckiej prezentacji. W trakcie występu w tle został odtworzony 25-sekundowy fragment podkładu do piosenki „Boonika bate doba” zespołu Zdob și Zdub reprezentującego Mołdawię.
Kilka dni po finale konkursu mołdawski Parlament podał w wątpliwość poprawność głosowania, zwłaszcza nieprzyznanie reprezentacji Rumunii maksymalnej noty 12 punktów z Mołdawii. Svante Stockselius z EBU zaprzeczył, jakoby nastąpiły jakiekolwiek nieprawidłowości w mołdawskich wynikach głosowania i poinformował, że z powodów technicznych wykorzystano wyniki głosowania komisji jurorskiej, a nie telewidzów.
Kraje uczestniczące.
Zgłoszenia do udziału w konkursie trwały do 15 grudnia 2004. Początkowo EBU spodziewała się udziału reprezentantów 40 państw, w listopadzie wstępną deklarację wyraziło 41 krajów. 20 grudnia EBU opublikowała oficjalną listę 39 uczestników konkursu, w tym debiutujących nadawców z Bułgarii i Mołdawii oraz powracającego po siedmiu latach przerwy nadawcę z Węgier, który jako ostatni uczestniczący kraj podjął ostateczną decyzję dotyczącą wystawienia swojego reprezentanta.
Początkowo w stawce konkursowej miały znaleźć się także telewizje z Czech i Libanu, który miała reprezentować Aline Lahoud z utworem „Quand tout s’enfuit”. Czeska telewizja wycofała się z uczestnictwa z powodu przygotowań do udziału w dwóch innych projektach kulturalnych, zaś oficjalnym powodem rezygnacji libańskiej stacji Télé Liban były powody finansowe, o czym nadawca poinformował w grudniu 2004. Kilka dni później EBU przekonała stację do wystartowania w konkursie. W marcu libańska agencja internetowa wywołała kontrowersje po nieuwzględnieniu Izraela na liście uczestników na stworzonej przez nią lokalnej stronie internetowej konkursu. Po interwencji EBU nadawca zdecydował się na usunięcie zakładki z uczestnikami ze strony konkursu. EBU wymusiła także na dyrektorach stacji transmisję wszystkich konkursowych prezentacji bez zakłóceń, na co ci nie wyrazili zgody i ogłosili rezygnację z udziału w widowisku.
W kwietniu 2003 pojawiły się doniesienia o powrocie na eurowizyjną scenę nadawcy z Luksemburga. Podobnie spekulacje toczono w czerwcu 2004, jednak kilka miesięcy później szefostwo krajowej telewizji zdementowało informacje. Pierwotnie wątpliwości dotyczące udziału miał nadawca z Monako, w październiku ostatecznie jednak potwierdził wysłanie swojego reprezentanta na konkurs. Na początku kwietnia pojawiły się nieprawdziwe doniesienia o rezygnacji kraju z udziału w konkursie, jednak pogłoski zdementowano. Chęć rezygnacji z konkursu wyrazili początkowo także nadawcy ze Szwajcarii i Polski, ostatecznie jednak wyrazili zainteresowanie udziałem w widowisku.
W półfinale wystąpiło 25 reprezentantów, a w finale – 24, w tym dziesięć krajów z najlepszymi wynikami w finale poprzedniego konkursu, dziesięciu najwyżej ocenionych uczestników rundy półfinałowej, państwa tzw. „Wielkiej Czwórki”, czyli Francja. Niemcy, Wielka Brytania i Hiszpania, a także organizator konkursu – Ukraina. Losowanie kolejności startowych w półfinale oraz dla krajów zakwalifikowanych automatycznie do finału odbyło się 21 marca.
W 50. Konkursie Piosenki Eurowizji wzięło udział kilku artystów, którzy znaleźli się w stawce konkursowej widowiska w poprzednich latach. Przedstawicielka Grecji, Elena Paparizou, po raz pierwszy reprezentowała kraj podczas konkursu w 2001 jako żeńska cześć duetu Antique. Reprezentująca Maltę Chiara wystąpiła w barwach kraju w 43. Konkursie Piosenki Eurowizji w 1998. Selma Björnsdóttir z Islandii po raz pierwszy reprezentowała kraj w konkursie w 1999, a w latach 2001 i 2003 wystąpiła jako chórzystka podczas występów islandzkich reprezentantów. Konstandinos Christoforu z Cypru dwukrotnie reprezentował swój kraj w konkursie: jako solista w 1996 i jako członek zespołu One w 2002.
Podczas występu cypryjskiego reprezentanta na scenie zaśpiewała gościnnie Elina Konstantopulu, która reprezentowała Grecję w konkursie w 1995. Wokalem wspierającym podczas greckiej prezentacji został Alexandros Panayi, który był reprezentantem Cypru podczas konkursu w 1995 (solowo) i 2000 (jako członek duetu Voice), a także chórzystą podczas cypryjskich występów w 1989 i 1991. Podczas występu andorskiej reprezentantki Marian van de Wal w chórkach zaśpiewała Anabel Conde, reprezentantka Hiszpanii w 40. Konkursie Piosenki Eurowizji w 1995.
Jednym z chórzystów podczas prezentacji Geira Rönninga z Finlandii był Charles Salter, chórzysta podczas występu fińskiego zespołu CatCat w finale konkursu w 1994. Piosenkarza na scenie wsparła wokalnie także m.in. Hanna-Riikka Siitonen, która zaśpiewała w chórkach w trakcie fińskich prezentacji konkursowych w 1996 i 2004. Wokalem wspierającym zespołu Wig Wam reprezentującego Norwegię była m.in. Åshild Kristin Stensrud, która wcześniej była chórzystką podczas występów norweskich reprezentantów w 1999 i 2000. Reprezentanta Danii Jakoba Sveistrupa na scenie wsparli wokalnie m.in. Kenny Lübcke i Peter Busborg, którzy mają na swoim koncie występy jako chórzyści kilku przedstawicieli duńskiej telewizji w konkursach w latach 90.. Podczas występu Martina Stenmarcka reprezentującego Szwecję w chórkach zaśpiewała m.in. Andrea „Dea” Norberg, która była chórzystką podczas występów szwedzkich reprezentantów podczas konkursu w 1999, 2003 i 2004, a także Claudette Pace, reprezentantka Malty w konkursie w 2000. Drugą szwedzką chórzystką była Jenny Petersson, która towarzyszyła na scenie krajowym reprezentantom w latach 2003–2004 oraz greckiemu zespołowi Antique podczas ich występu w konkursie w 2001. Reprezentującą Białoruś Anżalikę Ahurbasz wokalnie wsparli m.in. Victoria Halkiti, która pojawiła się w chórkach greckich reprezentantów w konkursie w latach 1993–1994, oraz Chriso Stamatopulu, chórzystka greckiej reprezentantki Mando podczas jej występu w konkursie w 2003. Islandzką reprezentantkę Selmę Björnsdóttir na scenie wsparła wokalnie Regína Ósk, która wcześniej pojawiła się w chórkach podczas występów islandzkich reprezentantów w 2001 i 2003.
Wyniki.
Półfinał.
W przeciwieństwie do konkursu w poprzednich latach, do transmisji koncertu półfinałowego 50. Konkursu Piosenki Eurowizji zobligowani byli nadawcy wszystkich 39 krajów uczestniczących w widowisku. Do finału awansowała dziesięć krajów, których reprezentanci zyskali największe poparcie telewidzów i jurorów
Legenda:
W głosowaniu półfinałowym wzięły udział wszystkie trzydzieści dziewięć krajów mających swoich reprezentantów w konkursie. Telewidzowie mogli oddawać głosy za pomocą telefonów stacjonalnych oraz SMS-ów. W Andorze i Turcji obowiązywało jedynie głosowanie SMS-owe, zaś w Bośni i Hercegowinie, Islandii, Izraelu, Szwajcarii oraz na Cyprze telewidzowie oddawali głosy tylko za pomocą telefonów stacjonarnych.
Głosowanie rozpoczęło się za zakończeniu ostatniej prezentacji konkursowej i trwało przez dziesięć minut. Po zakończeniu koncertu półfinałowego potwierdzono problemy z oddawaniem głosów w trzech krajach: w Albanii, Andorze i Monako, gdzie wykorzystano zastępcze głosowanie jurorów. Oficjalne wyniki głosowania opublikowano po finale konkursu.
Legenda:
Finał.
Legenda:
Kolejność ogłaszania głosów w finale została uporządkowana alfabetycznie, według kodu ISO. Każdy kraj wyznaczył swojego własnego sekretarza.
W głosowaniu finałowym wzięły udział wszystkie trzydzieści dziewięć krajów mających swoich reprezentantów w konkursie. W Andorze i Turcji obowiązywało jedynie głosowanie SMS-owe, zaś w Bośni i Hercegowinie, Islandii, Izraelu, Szwajcarii oraz na Cyprze telewidzowie oddawali głosy tylko za pomocą telefonów stacjonarnych.
Legenda:
Inne wyróżnienia.
W 2005 po raz czwarty przyznano Nagrody im. Marcela Bezençona, czyli wyróżnienia przyznawane dla najlepszych piosenek biorących udział w finale imprezy, sygnowane nazwiskiem twórcy konkursu – Marcela Bezençona. Pomysłodawcami statuetek zostali: szef szwedzkiej delegacji konkursowej Christer Björkman oraz członek zespołu Herreys – Richard Herrey.
W 2005 nagrody w trzech kategoriach otrzymali:
Nagroda im. Barbary Dex – nieoficjalne wyróżnienie przyznawane od 1997 najgorzej ubranemu wykonawcy Konkursu Piosenki Eurowizji za pośrednictwem holenderskiej strony "House of Eurovision" (eurovisionhouse.nl). Nagroda zawdzięcza swoją nazwę belgijskiej piosenkarce Barbarze Dex, która wystąpiła w finale 38. Konkursu Piosenki Eurowizji w 1993 we własnoręcznie uszytej sukni, która zebrała negatywne komentarze wśród fanów widowiska.
W głosowaniu w 2005 wzięło udział 241 internautów, spośród których najwięcej z nich oddało swój głos na reprezentanta Macedonii, Martinowi Vučiciowi. Piosenkarz wystąpił w finale konkursu w jasnych dżinsach, bluzce i „za dużej o dwa rozmiary” różowej marynarce. Drugie miejsce w plebiscycie zajęła reprezentantka Islandii, Selma Björnsdóttir, a trzecie – norweski zespół Wig Wam.
Przed rozegraniem finału głównymi faworytami do wygrania według notowań bukmacherskich (Bet365.com i Boylesports.com) były: Grecja, Norwegia, Węgry, Szwajcaria i Islandia. Internauci biorący udział w plebiscycie portalu "ESC Today" wytypowali, że konkurs wygra reprezentacja Grecji. W typowaniach belgijskich dziennikarzy, którzy wzięli udział w plebiscycie, organizowanym przez nadawców telewizyjnych z Flandrii i Walonii, na podium powinny znaleźć się piosenki z Serbii i Czarnogóry, Norwegii i Szwecji. Głównym faworytami niderlandzkiej delegacji były Grecja, Dania i Islandia.
Oglądalność.
Finał 50. Konkursu Piosenki Eurowizji obejrzało: 7,95 miliona widzów w Wielkiej Brytanii (267 tys. obejrzało także półfinał), 3 687 680 widzów we Francji, 4,71 mln w Hiszpanii, 7 mln w Niemczech, 1,247 mln w Holandii, 753 tys. w Belgii, ok. 4 mln w Polsce (ponad 5 mln obejrzało półfinał)|, 313 tys. w Estonii, 1,258 mln w Australii, 39,5% widzów w Izraelu (47,9% podczas występu reprezentantki) oraz aż 94,2% telewidzów w Grecji.
Podczas obu koncertów konkursowych telewidzowie oddali ponad pięć milionów głosów, z czego na Łotwie oddano ich 85 596.
Międzynarodowi sekretarze i komentatorzy.
Sekretarze.
Poniżej przedstawione zostały nazwiska wszystkich sekretarzy, którzy ogłaszali wyniki głosowania w poszczególnych krajach. Państwa zostały uporządkowane w kolejności przyznawania punktów, która odpowiada kolejności występowania reprezentanta danego kraju podczas koncertu półfinałowego (dla krajów, które nie zakwalifikowały się do finału) lub finałowego (dla krajów biorących udział w finale).
Komentatorzy.
Poniżej przedstawione zostały nazwiska wszystkich krajowych komentatorów oraz nazwy publicznych nadawców telewizyjnych i radiowych transmitujących konkurs w 2005. W przeciwieństwie do poprzedniego roku, w 2005 wszyscy nadawcy biorący udział w imprezie musieli transmitować oba koncerty konkursowe. Półfinał i finał konkursu transmitowany był również internetowo za pośrednictwem oficjalnej strony konkursu.

</doc>
<doc id="526647" url="https://pl.wikipedia.org/wiki?curid=526647" title="Polski Związek Orientacji Sportowej">
Polski Związek Orientacji Sportowej

Polski Związek Orientacji Sportowej ("w skrócie PZOS") – stowarzyszenie kultury fizycznej, działające na terenie Rzeczypospolitej Polskiej. W jego ramach prowadzona jest działalność w następujących dyscyplinach orientacji sportowej:
Związek jest członkiem Międzynarodowej Federacji Orientacji Sportowej.
Historia.
PZOS powstał 9 września 1989 roku jako Polski Związek Biegu na Orientację (PZBnO). Związek został powołany przez grupę inicjatywną polskich klubów, których przedstawiciele spotkali się na I Walnym Zjeździe w Gdyni.
19 marca 2006 Krajowy Nadzwyczajny Zjazd Delegatów uchwalił zmianę nazwy związku na Polski Związek Orientacji Sportowej (PZOS). Nazwa została zmieniona ze względu na wzrost znaczenia orientacji rowerowej i narciarskiej.
Prezesi.
Chronologiczna lista prezesów:

</doc>
<doc id="526648" url="https://pl.wikipedia.org/wiki?curid=526648" title="Cyanosis">
Cyanosis



</doc>
<doc id="526650" url="https://pl.wikipedia.org/wiki?curid=526650" title="PZOS">
PZOS



</doc>
<doc id="526651" url="https://pl.wikipedia.org/wiki?curid=526651" title="Polski Związek Biegu na Orientację">
Polski Związek Biegu na Orientację



</doc>
<doc id="526653" url="https://pl.wikipedia.org/wiki?curid=526653" title="Bonifacy Jagmin">
Bonifacy Jagmin

Bonifacy Jagmin (ur. 1780 r., zm. 1840 r. w Warszawie) – generał brygady.
Był synem Józefa i Gertrudy Rybińskiej. Od 1799 r. w armii pruskiej. Walczył w kampanii napoleońskiej 1806-1807 pod Iławą, Królewcem. W 1809 wstąpił do armii Księstwa Warszawskiego. W kampaniach 1809, 1812-1814 walczył pod Walutyna górą, Możajskiem (Borodino), Czirikowem, Tarutinem, Brien. W 1815 wstąpił do armii Królestwa Polskiego i służył w 1 Pułku Strzelców Pieszych.
W powstaniu listopadowym walczył pod Wawrem, Grochowem, Białołęką, Kałuszynem, Mińskiem. Potem został dowódcą brygady w korpusie Umińskiego i walczył przeciw generałowi M. Murawiewowi, a następnie został inspektorem kawalerii. Wziął następnie urlop a po upadku powstania został w kraju. Odznaczony Krzyżem kawalerskim Orderu Virtuti Militari (Krzyżem Wojskowym Polskim).

</doc>
<doc id="526654" url="https://pl.wikipedia.org/wiki?curid=526654" title="PZBnO">
PZBnO



</doc>
<doc id="526661" url="https://pl.wikipedia.org/wiki?curid=526661" title="Otepää">
Otepää

Otepää – miasto w gminie Otepää w prowincji Valga, w południowej części Estonii. W mieście żyje około 2000 osób. Otepää znane jest głównie z organizacji zawodów Pucharu Świata w narciarstwie i snowboardzie;
często nazywane jest zimową stolicą Estonii (tak jak Zakopane w Polsce). W mieście ma siedzibę klub sportowy Otepää Spordiklubi.
W średniowieczu istniał tu staroestoński gród, pod nazwą Niedźwiedzia Głowa wzmiankowany po raz pierwszy w 1116 roku w nowogrodzkim latopisie, wspominającym atak nań ruskich wojsk w dniu 10 marca. 
W mieście jest zabytkowy kościół, początkami sięgający XIII w., w swej obecnej neogotyckiej postaci od lat 1889–1890. W latach 1872–1880 pastorem w Otepää był Jakob Hurt (1839–1907), jeden z czołowych działaczy estońskiego odrodzenia narodowego. 
W 1884 r. dokonano w Otepää poświęcenia niebiesko-czarno-białego sztandaru estońskich studentów z Tartu (obecnej flagi Estonii).
W mieście rozwinął się przemysł mleczarski, lekki oraz odzieżowy.

</doc>
<doc id="526663" url="https://pl.wikipedia.org/wiki?curid=526663" title="Jan Koj">
Jan Koj

Jan Koj, ps. "Jan Kajan, Józef Liszka, Zygmunt Ślączka" (ur. 29 lipca 1888 w Komornikach w powiecie prudnickim, zm. 6 maja 1948 w Krakowie) – polityk, działacz samorządowy, poseł na Sejm II RP (IV kadencji) i Sejmu Ustawodawczego, członek Rady Związku Powiatów Rzeczypospolitej Polskiej w 1933 roku.
Życiorys.
Młodość.
W 1902 ukończył ośmioletnią szkołę podstawową w Bielszowicach. Jako Polakowi odmówiono mu nauki w pruskich szkołach średnich, dlatego rozpoczął naukę w gimnazjum Salezjanów w Ivrea we Włoszech, które ukończył w 1909. Następnie uczęszczał do polskiego gimnazjum w Bochni, niemieckich gimnazjów w Cieszynie i Ołomuńcu. W 1913 złożył egzamin dojrzałości i rozpoczął studia teologiczne w seminarium duchownym w Widnawie. W 1914 uzyskał dodatkową immatrykulację na Uniwersytecie Wrocławskim na wydziałach filozofii i teologii katolickiej. W 1916 rozpoczął przymusową służbę wojskową w armii austriackiej, gdzie z racji biegłej znajomości sześciu języków obcych pełnił funkcję tłumacza.
Kariera zawodowa.
Od 1919, po zwolnieniu z armii kontynuował studia na wydziale teologicznym na Uniwersytecie Wrocławskim, będąc już członkiem Polskiej Organizacji Wojskowej Górnego Śląska. Przydzielony do obszaru Powiatowego Komisariatu Plebiscytowego na Powiat i Miasto Katowice, gdzie wypełnianie służbowych obowiązków oznaczało niejednokrotne narażenie życia, objął powierzone mu przez Wojciecha Korfantego stanowisko sekretarza i zastępcy Komisarza Plebiscytowego, a niedługo potem Głównego Komisarza Plebiscytowego na Powiat i Miasto Katowice Polskiego Komisariatu Plebiscytowego.
Będąc zaufanym działaczem, miał jako jeden z nielicznych prawo wstępu do biura francuskiego kontrolera wojskowego o każdej porze. 18 sierpnia 1920 wsławił się osobistą obroną siedziby kierowanej przez siebie placówki przed bojówką niemiecką. Ten właśnie atak niemieckich oddziałów na siedzibę Polskiego Komisariatu Plebiscytowego w Katowicach był bezpośrednią przyczyną wybuchu drugiego powstania śląskiego, w którym Koj też brał udział, a także bezpośrednio je przygotowywał, będąc łącznikiem pomiędzy ruchem powstańczym i władzami międzysojuszniczymi. W trzecim powstaniu śląskim, w 1921, Jan Koj walczył w 3 pułku powstańczym Niemczyka. Powierzono mu szczególnie odpowiedzialne zadanie organizowania rad ludowych na zajętych przez powstańców terenach. Po likwidacji trzeciego powstania śląskiego Koj powołany został do służb Naczelnej Rady Ludowej Górnego Śląska na stanowiska zastępcy naczelnika Wydziału Pracy i Opieki Społecznej, a później członka prezydium tego organu. Po utworzeniu w 1922 województwa śląskiego Koj objął w Śląskim Urzędzie Wojewódzkim funkcję szefa biura personalnego. Jednakże już we wrześniu wybrany został burmistrzem miasta Mikołowa. Funkcję tę pełnił z wielokrotnego wyboru, nieprzerwanie do 1 września 1939. 
Za jego pośrednictwem jako gospodarza miasta powstały dwie szkoły polskie, nowy budynek sądu, budynki administracji i wiele innych. Już w okresie przedwojennym, oprócz pracy samorządowej zaangażował się w propaństwową działalność ogólnopolską, pełniąc w dwóch kadencjach (w latach 1930–1935 oraz 1935–1939) mandat posła do Sejmu Śląskiego oraz w jednej kadencji w latach 1935–1938 mandat posła na Sejm Rzeczypospolitej. Do obu tych organów władzy ustawodawczej wybrany został z listy Narodowo-Chrześcijańskiego Zjednoczenia Pracy. Jako poseł dwóch Sejmów otrzymał miano prekursora polskiego samorządu terytorialnego, tworząc, referując i wprowadzając szereg ustaw samorządowych i gospodarczych kształtujących ówczesny wygląd samorządów terytorialnych w Polsce, w tym także istotną o zniesieniu języka niemieckiego w samorządach, korporacjach i sądownictwie. Cenione są prace Koja w tym zakresie. Będąc specjalistą w sprawach samorządu terytorialnego, piastował również funkcję członka Sądu Administracyjnego w Katowicach.
Niezależnie od pełnionych, wyżej wymienionych funkcji Koj w okresie przedwojennym, jako działacz śląski, był również członkiem następujących urzędów i instytucji użyteczności publicznej: Wydziału Powiatowego w Pszczynie, członkiem Zarządu Gmin Województwa Śląskiego, członkiem zarządu Biura Zjazdów Samorządu Terytorialnego w Warszawie, członkiem Zarządu Związku Straży Pożarnych Rzeczypospolitej Polskie, prezesem Wojewódzkiego Oddziału Związku Straży Pożarnej Rzeczypospolitej Polskiej w Katowicach oraz prezesem Ochotniczej Straży Pożarnej w Mikołowie. Pełnił także w różnych organizacjach społecznych wiele funkcji takich jak: członka kierownictwa Komitetu Uchodźców Śląskich we Lwowie, członka zarządu Centralnego Związku Akademików Górnoślązaków, członka kierownictwa koła Przyjaciół Nauki i Sztuki, inspektora Bractwa Kurkowego, członka zarządu Ligi Obrony Powietrznej i Przeciwgazowej i wielu innych.
Jako czołowy działacz i polityk Rzeczypospolitej Polskiej, a także organizator i uczestnik powstań śląskich (a więc bojownik walki z wojskami niemieckimi), z chwilą rozpoczęcia II wojny światowej zmuszony był uchodzić z kraju. Chcąc pozostać nierozpoznanym w celu możliwości prowadzenia działalności na rzecz Polski, zatrudniony został jako pielęgniarz w Klinice Ortopedii Uniwersytetu Lwowskiego u prof. Grucy, a później jako woźny w Instytucie Medycyny. Uczestniczył także w wykładach z bakteriologii i został współpracownikiem i asystentem w Instytucie prof. Weigla. 
Ukrywając się we Lwowie pod pseudonimami Jan Kajan, Józef Liszka, czy Zygmunt Ślączka, był czołowym działaczem konspiracyjnym, pełniąc funkcję jednego z pięciu członków Rady Ludowej Województwa Lwowskiego, organizując ruch oporu, prowadząc działalność propolską oraz jednocząc polskich obywateli na przejętych przez ZSRR terenach. W kwietniu 1944, częściowo zdekonspirowany, zmuszony był uchodzić do Częstochowy, a niedługo później do Radomia, gdzie pod fałszywymi nazwiskami pełnił funkcję syndyka firmy obuwniczej BATA. Tam doczekał końca wojny, jednak jeszcze przed całkowitym jej końcem, w lutym 1945 powołany został do ekipy pełnomocnika rządu generała Aleksandra Zawadzkiego, z zadaniem przygotowania kadry urzędniczej do przejęcia administracji na wyzwalanych sukcesywnie terenach.
11 maja 1945 przybył do Nysy i tego samego dnia objął stanowisko prezydenta miasta. Tylko w czasie swego półrocznego urzędowania rozbudował administrację miejską, uruchomił najbardziej znaczące miejskie sieci komunalne, takie jak wodociągi, kanalizację, elektryczność i gaz. Rozpoczął także akcje odgruzowywania zniszczonego doszczętnie przez wojnę miasta, a także opanował swoimi działaniami epidemię duru brzusznego. 15 października 1945 został odwołany z zajmowanego stanowiska, a wkrótce powołany na wiceprezydenta miasta Gliwic. 4 października 1946 wybrany został na prezydenta miasta Gliwic. W wyborach do Sejmu Ustawodawczego Rzeczypospolitej Polskiej w lutym 1947, jako bezpartyjny, otrzymał również mandat posła Sejmu Ustawodawczego RP, piastując jednocześnie funkcję prezydenta miasta Gliwic.
Od początku wypełniania mandatu posła tego Sejmu, jako przedwojenny prawicowy polityk, silnie zaangażował się w prace nad samorządowymi i gospodarczymi ustawami określającymi system powoływania przedwojennych państwowych podziałów samorządowych i terytorialnych. Spotykał się jednak z ogromnymi przeciwnościami wobec swoich koncepcji ze strony działaczy komunistycznych, pragnących podporządkowania całego systemu Radzie Państwa i późniejszemu Komitetowi Centralnemu.
Śmierć.
6 maja 1948, wyczerpany nieustannymi atakami na swoją osobę ze strony komunistów, zmarł w klinice w Krakowie.
Oficjalna wersja zgonu określona była na zawał serca, spowodowany przepracowaniem i zmęczeniem psychicznym organizmu przez pięcioletnią konspirację wojenną.
Osoba Jana Koja często wymieniana jest w pozytywnym kontekście w książkach historycznych.

</doc>
<doc id="526664" url="https://pl.wikipedia.org/wiki?curid=526664" title="Kombi 4">
Kombi 4

Kombi 4 – czwarty album zespołu Kombi, wydany w roku 1985 nakładem Polskich Nagrań.
Płyta utrzymana w elektronicznym klimacie. Sławomir Łosowski wykorzystał syntezatory Yamaha DX7, Sequential Circuits Prophet-5, MiniKorg-700S oraz Ensoniq Mirage (zastępującego Multimooga), a także moduł klawiszowy Yamaha TX7. Użyto komputera perkusyjnego Yamaha RX11 (z niedużą ilością perkusji Simmonsa). Ograniczono do minimum dźwięk gitary elektrycznej (praktycznie usłyszeć ją można jedynie w niektórych solówkach). Całością sterował komputer Commodore 64. Na płycie słyszalne jest bogactwo różnorodnych dźwięków (zwłaszcza w „Czekam wciąż”). Największe przeboje z tej płyty to m.in.: „Nasze randez vous”, „Za ciosem cios”, „Czekam wciąż”, „Black and White”. Album został nagrodzony złotą płytą.
W 2005 roku album doczekał się reedycji na nośniku CD, którą wydały Polskie Nagrania.

</doc>
<doc id="526666" url="https://pl.wikipedia.org/wiki?curid=526666" title="Termitówka południowoazjatycka">
Termitówka południowoazjatycka

Termitówka południowoazjatycka, żaba indyjska, termitówka indyjska ("Kaloula pulchra") – gatunek płaza bezogonowego z rodziny wąskopyskowatych.
Występowanie: Chiny, Indie, Indochiny i Archipelag Malajski.
Cechy charakterystyczne: płaski tułów i głowa połączona z nim. Te cechy upodabniają ją do dużego, płaskiego (ale bez przesady) kamienia,ma krótkie, ale mocno umięśnione kończyny,dodatkowo na tylnych kończynach ma dwa duże wyrostki, których używa do kopania. Przestraszone termitówki nadymają się tak, że stają się dwukrotnie większe. Zwana jest czasami żabą wół, ponieważ rechotanie samców w czasie okresu godowego przypomina ryczenie wołu. Termitówki potrafią również syczeć.
Aktywność: jak większość płazów jest zwierzęciem nocnym, dzień spędza zagrzebana w podłożu.
Ubarwienie: brązowe z dwoma żółtymi paskami.
Rozmiary: długość - 7 cm(samice czasami nawet do 10 cm), szerokość - 8 cm
Środowisko: butwiejące pnie drzew i pniaczki.
Pokarm: W naturze termitówki żywią się przede wszystkim mrówkami i termitami,w hodowli karmione są głównie świerszczami i karaczanami.
Linki zewnętrzne.
Żaba indyjska we wrocławskim zoo
Opis hodowli termitówki

</doc>
<doc id="526667" url="https://pl.wikipedia.org/wiki?curid=526667" title="Formalizm">
Formalizm



</doc>
<doc id="526670" url="https://pl.wikipedia.org/wiki?curid=526670" title="Związek Stowarzyszeń „Fandom Polski”">
Związek Stowarzyszeń „Fandom Polski”

Związek Stowarzyszeń „Fandom Polski” (ZSFP) – organizacja zrzeszająca kluby i stowarzyszenia miłośników fantastyki w Polsce, powstała 13 stycznia 2001 (data rejestracji przez sąd) z inicjatywy Witolda Siekierzyńskiego. ZSFP koordynuje organizację ogólnopolskich konwentów miłośników fantastyki Polcon oraz opiekuje się Nagrodą Fandomu Polskiego im. Janusza A. Zajdla. Prezesem zarządu od 30 czerwca 2021 jest Michał Szymański.
Cel i władze.
Celem związku jest ułatwianie realizacji wspólnych celów wchodzących w jego skład Stowarzyszeń Członkowskich i wspieranie klubów pozostających ze względów formalnych (np. stowarzyszeń zwykłych) poza związkiem we wszystkich działaniach związanych z organizowaniem Polconu i promocją Nagrody Fandomu Polskiego im Janusza A.Zajdla.
Najwyższą władzą związku jest Rada Fandomu która zbiera się trzy razy do roku na Nordconie, Seminarium Literackim oraz Polconie. Rada Fandomu powołuje zarząd i komisje rewizyjną. Kompetencje tych organów są jednak ograniczone. Związek nie posiada uprawnień kierowniczych w stosunku do Stowarzyszeń członkowskich.
We władzach ZSFP zasiadali m.in.: Piotr W. Cholewa, Joanna Kułakowska, Witold Siekierzyński, Michał Stachyra, Grzegorz Wiśniewski

</doc>
<doc id="526671" url="https://pl.wikipedia.org/wiki?curid=526671" title="Waddesdon Manor">
Waddesdon Manor

Waddesdon Manor jest rezydencją wiejską wybudowaną dla barona Ferdinanda Rothschilda pomiędzy 1874 a 1889 r. w hrabstwie Buckinghamshire w Anglii. Jest to założenie pałacowo-ogrodowe w stylu neorenesansowym, naśladujące francuskie zamki z Doliny Loary, do realizacji którego zatrudniony został architekt Gabriel Hipolit Destaillieur. Obecnie dwór znajduje się w posiadaniu organizacji National Trust.
Historia.
Okres, w którym powstało Waddesdon Manor przypada na połowę panowania królowej Wiktorii Hanowerskiej, której rządy miały znaczny wpływ na gospodarkę, a co za tym idzie, sztukę Wielkiej Brytanii.
Epoka wiktoriańska to jeden z najdłuższych nieprzerwanych okresów panowania jednego monarchy w nowożytnej historii. Wielka Brytania była wtedy u szczytu potęgi imperialnej, mówiło się, że nad Imperium Brytyjskim "słońce nigdy nie zachodzi". Dodatkowo były to czasy rewolucji technicznej, zwłaszcza w przemyśle. Wszystko to spowodowało, że w kraju panowała stabilizacja i rósł dobrobyt (raczej klas wyższych, ale też i średnich), a Wielka Brytania stała się największym mocarstwem światowym. Wraz ze wzrostem dobrobytu wielu ludzi znacznie się wzbogaciło, a wraz z bogactwem pojawiła się potrzeba jego zamanifestowania. Tak więc pomiędzy 1855 a 1874 r. w Anglii miał miejsce ożywiony ruch budowlany. Zarówno arystokraci jak i niedawno wzbogaceni potentaci przemysłowi wydawali krocie na własne siedziby i eleganckie dworki wiejskie. W okresie tym powstawały domy niespotykanych dotychczas rozmiarów, co pokazuje dalszy pomyślny rozwój gospodarczy i ekonomiczny kraju oraz niezachwianą wiarę w to, że sytuacja nie zmieni się w najbliższym czasie. Tak więc stare, arystokratyczne rody budowały swoje rezydencje na wzór stylu gotyckiego lub stylu królowej Elżbiety, nowobogaccy przedstawiciele finansjery (głównie bankierzy i finansiści) przeważnie wybierali styl francuskiego renesansu.
Baron Ferdinand Rothschild (1839–1898) pragnął rezydencji w stylu wspaniałych, renesansowych châteaux z Doliny Loary. Do budowy zatrudniony został Gabriel Hipolit Destaillieur, który miał już okazję pracować przy restauracji kilku rezydencji nad Loarą, a szczególnie w Château de Mouchy.
Ziemię pod budowę założenia pałacowego baron nabył w 1874 roku od diuka Marlborough. Aby umożliwić transport materiałów budowlanych na szczyt wzgórza, gdzie powstać miał dom, baron wybudować musiał specjalną drogę. Pierwotnie szczyt wzgórza, na którym obecnie stoi dwór był niemalże całkowicie pozbawiony drzew. Teren jednakże przekształcono pod okiem architekta krajobrazu Laine'a, który zastosował nowatorską metodę przesadzania w pełni rozrośniętych drzew z innych miejsc poprzez zabezpieczenie chloroformem ich korzeni. Aby przetransportować jedno takie drzewo na szczyt wzgórza potrzebowano do szesnastu koni. Nie całkowicie, jednakże przedsięwzięcie powiodło się i spowodowało, że wzgórze nabrało bajkowego wręcz wyglądu. Ogrody i park dookoła Waddesdon uznano za swoisty cud, ich sława sięgnęła nawet uszu królowej Wiktorii, która pozwoliła sobie zaprosić się by obejrzeć słynny park. Jak jednakże podają kroniki Waddesdon, królowa okazała się być o wiele bardziej zainteresowana elektrycznymi kandelabrami zainstalowanymi w rezydencji.
Wnętrza Waddesdon zostały wykonane ekstrawagancko zgodnie z osiemnastowiecznymi wzorami francuskimi, z pokojami wyposażonymi w historyczne panele. Większość paneli pochodziła z dawnych, historycznych domów paryskich które zostały zniszczone w latach 1860 przez Barona Haussmann'a w ramach projektu przebudowy miasta podczas panowania Napoleona III. Niektóre z nich baron zakupił od Marchela de Richelieu, którego stryjecznym dziadkiem był słynny kardynał Richelieu. Cztery z panneau umieszczonych następnie w Niższym Białym Pokoju przedstawiały medaliony z kupidynami reprezentującymi pory roku, a cztery inne ze scenami opowiadającymi historię Wenus.
Wystrój Pokoju Bilardowego pochodzi z chateau Montmorencies, a Szary Salon został wydobyty z klasztoru Sacre Coeur, dawniej hotelu Duc de Lauz. Boazeria z pokoju w wieży zwanego 'Tower Room' pochodziła z willi, i która kiedyś była rezydencją słynnego generała Beaujon (wł. m.in. Pałacu Elizejskiego), a to i tak tylko nieliczne przykłady wyposażenia bogatego wnętrza dworu.
Sam dom, pomimo bogatych, historycznych wnętrz, został wyposażony w liczne nowoczesne udogodnienia, takie jak: centralne ogrzewanie, bieżąca ciepła i zimna woda, elektryczność i system elektrycznych sygnalizatorów do wzywania licznej służby.
Gdy rezydencja została ukończona baron zainstalował w niej swoje kolekcje francuskich osiemnastowiecznych gobelinów, paneli, mebli i ceramiki, angielskich i holenderskich obrazów oraz renesansowych dzieł rzemiosła artystycznego. Wysmakowanej elegancji wnętrz dworu dopełniały ogrody pełne posągów, altan i pawilonów.
Po śmierci barona Ferdinanda w 1898 r., dom przeszedł na własność jego siostry Alicji de Rothschild, która za swego życia wzbogaciła znacznie kolekcje zebrane w Waddesdon, a zbiór renesansowych dzieł rzemiosła artystycznego przekazała British Museum jako depozyt dworu. Po jej śmierci w 1922 roku dwór odziedziczył jej bratanek James Armand de Rothschild, przedstawiciel francuskiej gałęzi rodziny Rotschildów, który wniósł do kolekcji znajdujących się w Waddesdon liczne dzieła sztuki, które odziedziczył po swoim ojcu baronie Edmondzie Jamesie de Rothschild z Paryża. Podczas II wojny światowej do Waddesdon Manor przywożono ewakuowane z Londynu dzieci, które miały poniżej pięciu lat
Gdy James Rothschild zmarł 1958 r. Założenie pałacowe zostało przekazane zgodnie z zapisem w jego testamencie organizacji National Trust, do której obecnie należy.
Obecnie dworem zajmuje się Jacob Rothschild, czwarty baron Rotschild, który uzyskał od National Trust specjalne pozwolenie, aby prowadzić restaurację Waddesdon Manor jako samodzielnym przedsięwzięciem, nie zaś jak w przypadku innych rezydencji należących do organizacji, które podlegają pod jeden program renowacji wszystkich należących do National Trust zabytków.
W 2003 roku w Waddesdon Manor miała miejsce poważna kradzież, zrabowano ponad sto szkatułek, tabakier i innych cennych rękodzieł, pośród których znajdowały się m.in. Przedmioty należące do Marii Antoniny czy Madame de Pompadour.
Styl i wpływy.
Niewątpliwie założenie to zostało wybudowane w stylu neorenesansowym, nawiązującym do zamków z Doliy Loary, tak jak tego chciał baron Rotschild. Destailleur był zaznajomiony z tym stylem i miał spore doświadczenie, zważywszy na jego udział w restauracji m.in. Château de Mouchy. Zgodnie z wizją architekta Waddesdon zostało ukształtowane na wzór francuskich chateaux. Wieże bazowane były na wieżach z Château de Maintenon, a bliźniacze wieże zawierające klatki schodowe wzorowane były na wieży schodowej z Château de Chambord. Jednakże dostrzegamy też pewne różnice. W przeciwieństwie do wież z wcześniej wspomnianych miejsc, okna w konstrukcjach w Waddesdon były szkolone, a fasady dalece bardziej zdobione.
 Choć bazowany na stylach historycznych, dwór nie był dokładną retrospektywą dzieł wcześniejszych. Choć niewidoczne dla oka, sporą wagę dla struktury wnętrz rezydencji miały stalowe konstrukcje zawarte w ścianach i fundamentach, które pozwoliły na odmienne i niezależne kształtowanie wnętrz na poszczególnych piętrach. Także wyżej omówione udogodnienia wpłynęły na odmienny charakter założenia. 

</doc>
